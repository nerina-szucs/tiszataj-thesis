tiszatáj

1983. NOV. * 37. ÉVF.

Illyés
Gyula,
Nagy Gáspár, Rózsa En
Serfőző Simon versei
Babits Mihályról,
születésének 100. évfordulóján;
írások a
Szabadtéri
Játékok
jubileumi
évadjáról

tiszatáj
IRODALMI

ÉS K U L T U R Á L I S

FOLYÓIRAT

Megjelenik h a v o n k é n t

Főszerkesztő: VÖRÖS L Á S Z L Ö
Főszerkesztő-helyettes: A N N U S J Ö Z S E F '

Kiadja a Csongrád megyei Lapkiadó Vállalat. Felelős kiadó: Kovács László
83-3639 — Szegedi Nyomda — Felelős vezető: Dobó József igazgató
Szerkesztőség: Szeged, Tanácsköztársaság útja 10. — Táviratcím: Tiszatáj, Szeged,
Sajtóház. Telefon: 12-670. Postafiók: 153. Terjeszti a Magyar Posta. Előfizethető a
hírlapkézbesítő postahivataloknál, a kézbesítőknél, a posta hírlapüzleteiben és a Posta
Központi Hírlap Irodánál (KHI Budapest, József nádor tér 1. sz. — 1900) közvetlenül
vagy postautalványon, valamint átutalással a KHI 215-96 162 pénzforgalmi jelzőszámra. Egyes szám ára 12 forint. Előfizetési díj: negyedévre 36, fél évre 72, egy
évre 144 forint. Kéziratot nem őrzünk meg és nem adunk vissza. Indexszám: 25 916.
ISSN 0133 1167
A szerkesztőség tagjai: Csatári Dániel, Mocsár Gábor. Olasz Sándor. Tóth Béla

Tartalom
XXXVII. ÉVFOLYAM, 11. SZÁM
1983. NOVEMBER
ILLYÉS GYULA versei: Por, Mindent leírtam, Egy akol,
Szerény lovag, Agitátor, Tanyai úrilak
NAGY GÁSPÁR versei: A kereső, Alvászavar — Frontidő,
Nyári ki(be)számoló
SERFŐZŐ SIMON: Sorsomra hagyottan (vers)
RÓZSA ENDRE versei: A kígyó közelgése, Porfészek kánikulában, 3 x 5 sor a múlandóságról
100 éve született Babits Mihály
REISINGER JÁNOS: Babits-igék
TÖRÖK SOPHIE: Naplójegyzetek (közli Téglás János)..
TANDORI DEZSŐ: Babits-közelképek
LACZKÓ ANDRÁS: Stilizált önarckép? (Babits és Vörösmarty)
GREZSA FERENC: Babits contra Németh
BODRI FERENC: Jeles értékű Babits-dokumentációk, 2.
MELCZER TIBOR: A tisztesség monográfiája (Rába
György: Babits Mihály)
OLASZ SÁNDOR: Babits Mihály tanulóévei (Belia
György posztumusz monográfiája)
SZUROMI PÁL: Mint a változatlanok (Farkas Pál
Babits-szobráról)

3
6
8
11

14
18
30
35
43
47
50
53
56

HAZAI TÜKÖR
TÓTH BÉLA: Tiszajárás (46.)
MOCSÁR GÁBOR: A második kötet olvasása közben (Gondolatok a Debrecen-monográfiáról)

58
62

KELET-EURÓPAI NÉZŐ
Szovjetunió
ARSZENYIJ TARKOVSZKIJ: Aszály, * * * , Vihar (Baka
István fordításai)
VIKTOR SZOSZNORA versei: * * * , * * * , Holdas ének
(Baka István fordításai)
CS. VARGA ISTVÁN: Borisz Paszternak prózájáról

72
73
75

KRITIKA
VEKERDI LÁSZLÓ: Szent-Györgyi Albert: Válogatott tanulmányok. Az anyag élő állapota
TRÁSER LÁSZLÓ: Társadalmunk — kulturális nézőpontból
(Köpeczi Béla: Műveltség és minőség)

77
80

MŰVÉSZET
Színház
KÜRTÖSI KATALIN: A szegedi Tragédia-előadás kettős évfordulója
NIKOLÉNYI ISTVÁN: Évfordulós fesztivál (A szegedi szabadtéri jubiláló nyara)
PÁLFY KATALIN: Sz. Simon István: A Játékok krónikája..

87
91

Képzőművészet
SZUROM1 PÁL: Mozdulatlan horizont (Az I. Szegedi
Táblakép-festészeti Biennáléról)

93

Szerkesztői asztal

96

:

ILLUSZTRÁCIÓ
Hajósy Mónika festménye az 5., Borsos Miklós domborműve
(Horváth Dezső felvétele) a 13., Babits, Juhász Gyula,
Kosztolányi a Tisza-parton (fénykép) a 17., Juhász Gyula, Török Sophie és Babits (fénykép) a 29., Babits szegedi
otthona (Horváth Dezső felvétele) a 34., Farkas Pál
Babits-szobra (fénykép) az 56., Lóránt János és Barabás
Márton festménye a 94. oldalon.

83

ILLYÉS GYULA

Por
Hord itt különös port a szél.
Hordott mindig is a szemhatáron
betyár-ló rúgta port, örökre
szétdúlt falvakét, klastromét.
Töröltem szájamról a port,
pillogtam kőport, hamuport,
Mostam képemről pernye-kormot.
Por, por, történelmi huzatban.
Pest romjainak évekig
köhögtető por-számuma.
Deresen kiporolt gúnyáké,
Arrébb lökött aktacsomóké.
Ahogy a sírból fölkereng,
gyors ásók, lapátok homokja,
Kánikulás szántók pora,
kanóc-füsttel futó úté.

Mindent leírtam
Automatikus írás

Kezemben víz-hozta faág.
Előttem szorgalmas folyó.
S nyelvre fürgén kínálkozó
közlendők agyamban, szívemben,
Négy óra hosszat ülve ott
mindent leírtam lelkesen.
És most megint így ültő helyemben
hány nap, hány hónap, év, évszázad
kellene, hogy csak egy-két
szót kibetűzzek s új Champollionként —
bár magamnak megmagyarázzak ?
3

Egy akol
Vonják kotta-vezeíte szemmel
vonójuk a hegedűsök.
Fújják rezük a kürtösök.
Nem néz a nő-szólista sem fel.
Nem kap egy pillantást a mester, —
bár megszállottan, mint a sámán
hajlong ő, kapkod, int nekik,
bőgő széllel úgy birkózik
nyalva verejték csöppjeit —
hogy hajóhíd már a kis állvány.
Megistenül vakhite szárnyán !
Megvolt már hány próba s gyakorlat!
Zeng már vakon az érc, a húr.
Úgy tudat egy távoli Úr
érzékszerven túl hallhatókat:
az egész terem eggyé olvad,
hű nyáj lesz, megváltatlanul.

Szerény lovag
Közirigység koszorúzta, akivel félórára csak
kéz-kézben korcsolyáztál, tündérléptű Piroska, —
— kit tegnap be se mutatkozva
farnál nyomva föltoltalak,
kövér tantit, a villamosra.

Agitátor
Nyitva maradt nyilván a hátsó konyha-ajtó.
Alúton jött be, nyughatatlan
száguld le-föl a léghuzatban
ez a mező-szag; ez a még
illegális kikelet-áram
a szén-füstös szobában:
lázasan, lázítva. Tüdőm, a vérem
hisz mindenegy ígéretében.

4

Tanyai úrilak
A kamrai rudak szalonna
menny boltjából a zsírszag
belép szabadon a szalonba,
hol a hölgyek is fröccsöt isznak.
Ha a gang ajtaja kinyil,
kútgém, csibe, birka besír.
A megcsökött egyke-sorsú malac
az úr nyomában szintén beszalad.
S új illat-hír, mintegy a kinti népé:
nem vízöblítéses a WC.
Szűzi kacaj: futkos a fiatal
(vakációra megjött) lány serényen
(s attól is tisztán), mint sár-elemében :
hínáros tóban gyémántfényű hal.

GASPAR

A kereső
Babits Mihály emlékének

Kerestem ott, az ifjúkorban
legszebb reményeim közt — mindhiába,
kéksapkás diák-ködökből még itt remeg
a Psychoanalysis Christiana.
Kerestem pontos másolat mögött
az égtájak vad szívében,
s megértettem: — bár kényszerűn —
árván mennyi iránytű vész el.
Kerestem súlyos tények alján,
ahol már semmi se árnyszerű,
a megvilágosodás mezsgyéinél,
hol köveket szúr át a fű.
Kerestem Veled is, elbocsátott
vadként a végső rengetegben;
s halott apám szeméből dől a fény,
mitől a férfi kínban összeretten.
Most már egyedül, mint fájó
atomok a boncoló késben,
fölszentelt rejtelmek nyomán
nem fáradhatunk el a keresésben.

Alvászavar — Frontidő
Áthúzott versek — írta D. I.
amatőr gitár- és teniszművész
tőlünk Délre Newvidéken
és elhúzott Északra — kész
lehetne itt a vers
nem kellene pont most s éppen
itt folytatni
de ha nem hát igen mert
én nyugtalanul alszom többek közt
az elhúzott költők

a meghúzott költők
az elhízott költők
miatt is egyszerű'falkaparás
a tünet s körmeim alatt a mész
ujjaimon hajnalig kiszámolom
a veszteséget —
és úgy érzed majd
megállt benned a lift
zavart leszel öreg rádiód
mellbimbóin babrálsz
hátha jön valami kéj
és sorolják bűnös szerelmeid
de ne félj barátom
a versek frontideje eljön
a világ érdekei fölött
lengnek a világ énekei
dúdolgatod dúdolgatod
egy földgömbön barangolsz
megérkezel magadhoz
nap nap után és azután
egy estébe csukló délután
még szegődik űrlapodhoz

Nyári ki(be)számoló
„fejet ajándékba nem adunk" (N. L.)
1.

Amíg csak bírom
helyetted írom
2.

Helyetted nézek
jönnek a MÉZEK
i

szirupok mázak
kacsok indáznak
diszkréten fognak
löknek horognak
7

3.

Tudom hamis tánc
amit te itt látsz
helyetted járom
miénk a JÁROM
jelképes korbács
fogalmi vasrács
béget a pásztor
átverték párszor
4.

Van aki bírja •
pörög a HINTA
küldik a tömjént
ha kiszállsz önként
fejek ezüsttál
fölöttünk füst száll
ezüsttál selymek
könnyet se ejtek
5.

Helyetted mondom
ez lesz a gondom

SERFŐZŐ SIMON

Sorsomra hagyottan
Aki egykor az országban
dombokat ugrottam:
nemsokára szuszogásomtól
füstölődtem be,
mennyezetem alá behúzódva.
Aki gallyakban
8

nyújtóztam ki a magasba,
s tavasszal,
hogy szálljanak a szélben,
a bokrok szárnyát
szívverésemmel fölnyitottam:
egyszerre
kuporgásom bűzét szagoltam.
Lehűltem alkonyatokkal.
Igénytelenné szegényültem.
Lestem tétlen a napokat:
mennek, maradnak?
Ajtómra hiába támadtam
feldühödött baltával,
csőstül engedte be a gondokat.
Lecsaptak filléreimre
számlák, árcédulák,
ígéretekben bizakodtam.
Am hiába telefonáltam rájuk,
mindig házon kívül
vagy szabadságon voltak.
Gyomromban kenyeret emésztettem,
másra nem telt.
Mások előtt megszégyenített
a szorító szűkösködés hányszor,
neki mit számított!
Csak élvezkedett néha a szerelem,
hisz mire alapított volna családot ?
Az asztalfiókban
kucorgó két
alumínium kanálra ?
Az üres sótartóra ?
Falaim között
a fojtós szagában
krákogó cigarettafüstre ? Nyögvenyelt
egyforma ételen
felkopott államra ?
Anyám ritka
hol jött, hol
nem jött csirkehozó
csomagjára, ami
elég volt néhány
napi kitartásra ?
Az ő szélröptető,
hideg földeken
gürcölt pénzére ?
9

S harminc évesen is
még mások szánalmára,
könyörületére ?
Gödrökhöz, árkokhoz alacsonyodásomért
kikre káromkodhattam volna ?
Kit hibáztassak ?
Bátyáimhoz, a szerszámokhoz,
akikre mindig számíthattam,
a munka esővert műhely telepeire,
ha hó-rukkolni
kellettem volna is csak,
s ahonnan egykor
négykézláb menekültem el,
mért nem mentem vissza ?
Mért akartam én
több lenni,
mint alja, méltatlan munkán
elpazarlódni ?
Mért, amire
senki se kért,
mások baján vajúdni ?
S hogy kimondatlan
belénk ne büdösödjön,
országgá kiáltani ?
Biztatni a bátorságot,
végképp el ne gyávuljon ?
Mért akartam,
ami sokaknak máiglan
szűkén van,
a nekem is kevésből
szolgálni bizodalommal ?
Hát sorsomra hagyattam,
vergődésemre az utca-medrekben,
sodrattatásra porral, füsttel.
S a szél kifütyült már
erről a tájról,
ahová, hogy valahova
mégis tartozzam,
makacsságommal kapaszkodtam.
Tekintetem után járkáltam
egész napokat a házban,
ahol a falakhoz már
hozzá vakulhattam volna.
Évekig szaglott elcsendesedésem,
de magammal pénzért, előnyökért
akkor sem kupeckedtem.
Lélekben nem száradtam ki,
ha sovánnyá szikkadtam,
arcomból már a por kicsapott is.

RÓZSA ENDRE

A kígyó közelgése
A száraz fű zizegése,
a kavicshorzsoló nesz
csupasz és hűvös iramlásra vall.
Csúszómászó villám — a. Sarkcsillaghoz
most köti ki pengésig ezt az estet;
és elhallgat a dal,
mint a megpattant húrban.
(Két túlfeszített csend között,
a lélek záróráján.
A dobok belsejében
forró feketeség remeg,
por-mozit perget az ábránd.
Mint csigába csavart kötélcsomó,
üresen örvénylik magában
egy rég föltett s ottfeledt hanglemez.)
A szikkadt fű zizereg csak.
S a kavicsokon hűvös horzsolással
a kígyó sem neszez.

Porfészek kánikulában
Ó torony magasán, lám,
körben, négy óra ül:
négy lusta légy, ki lábán
hallgatást köszörül.

Kész csoda egy komondor,
mely a csurgó felett
a fahídon csatangol,
s ugatja a vizet.

Bim-bammal cihelődik,
s elmegy, mint jött, a dél.
A tátott harang földig
lógatja kötelét.

Vérágas ég... A hő szétszívja a szemgolyót.
Köpnél — meddő vesződség.
Szárazat nyel a szilvafa:
vén ádámcsutkaként kotog.
11

S hiába üt ki szivárvány
pillák sós gyöngyein.
Személyvonat zihál. Tán
reggel füttyöng megint.

Mint szájpadláshoz, szárad
az éghez már a föld.
Este lesz — s hallgat. Fáradt.
S nem nyelvel. Nem pöröl.

S mikor zsalukat zárnak
a házakon körül:
nagy, befalazott szárnyak
csattognak legbelül. .

3 x 5 sor a múlandóságról
Milyen rossz bűvész ujjbögyén pörögsz, Föld,
így, pottyanás előtt ?
Az élet nyitvatermő és örökzöld;
de a fenyők magvát bárhova pöcköld —
csak e sárgolyón teremnek meg ők !
*

Mezítlábason sarkig rúgta ki
a halál ajtaját.
Aztán: féllábon ugrált, mint aki
hibbant, talpából szálkát ráncigált...
Meg sem mukkant: mit látott odaát?
*

Tapsolt a lepke szüntelen magának,
míg hímporosan röpdösött.
A hangyaboly — sok csöpp, mogorva állat —
estig nem kímélt állkapcsot, se vállat;
s mint alkony a Napot, ásta el a színes dögöt.

12

100 éve született Babits Mihály

13

REISINGER JÁNOS

Babits-igék
Rossz tanácsadók az évfordulók. Olykor jobb volna elfelejteni őket. Mikor véget érnek,
újra és újra föltolul a kérdés: jobb-e az értékelés teljes bizonytalanságát jelző hangzavar, mint
a tiszteletadásnak sokkal közvetlenebb formája, a csönd? A hallgatás ereje olykor nagyobb,
mint a szózuhatagoké, a gondolkodásra való néma készség többet ér, mint megannyi bölcselkedés.
Valljuk be őszintén: amennyire sokat kaphatunk egy-egy pillanatra az irodalomtól,
olyannyira cserben tud hagyni hosszabb időszakaszon. A művészetnek van igéző ereje, hogy
igaz fölismerések gyúljanak föl bennünk; még arra is képes, hogy megbarátkoztasson velük;
de tartósságukért már nem szavatolhat. „írásos szellemi élményeim tartósságával nem vagyok
megelégedve" — mondja Illyés, nagyon tapintatosan. S ha ehhez még azt is hozzászámítjuk,
hogy a legmagasabbrendű művészi közlésbe is belévegyül valami ön- vagy másoknak tetszelgő
hajlam: a művészi igazságokat fölismertető s nem egyúttal belsőleg mozgósító igazságoknak
kell elkönyvelnünk. Rilke híres fölszólítása az Archaikus Apolló-torzó végén — „Változtasd
meg élted!" — becsületes illúzió, minthogy a világban olyan ellenerők hatnak, melyek többszörösen meghaladják a művészet, de a legtisztességesebb emberi elhatározások és tervek
erejét is.
Az irodalmi művek hatásfoka ezért csekély s többnyire egy-egy szóban, kifejezésben, pár
mondatban ragadható meg. Az irodalom tanulmányozásának nem is lenne más célja, mint e
töredékekben rejlő energia fölszabadítása azok számára, akiknek sem idejük, sem erejük az
egyre sokasodó papírrengetegen átverekedni magukat. Sajnos, ezek kiválasztásában nincs
megegyezés, s ahogy az alkotót az írás narcisztikuma, az irodalomértőt szakmájának követelményei és csalóka lehetőségei kísértik. Garmadával vannak kezünk ügyében tetszetős elméletek, s frazeológiánk ragyog, ha a semmiből remekművet kell faragnunk és fordítva. Érdemes
lenne egyszer letenni a tollat és komolyan elgondolkoznunk: mit adott nékünk valójában az
irodalom? Segített-e élni a sok olvasás?
*

1919-es egyetemi előadásai során Babits így jellemezte Péterfyt: „Ő volt, aki a keserű
igazságokat jobban szerette, mint a neki tetsző igazságokat."
Nem akármilyen kijelentés ez, s van folytatása Babits egyéb műveiben is. Égy villanás az
ember döbbenetes kettéosztottságából, a fő-fő meghasonlottságból. Hogy telis-tele vagyunk
„nekünk tetsző" igazságokkal, melyek közönségesen hibák, tévedések, hazugságok. Arról ismerhetők fel, hogy mindennél jobban ragaszkodunk hozzájuk, úgy dédelgetjük, tápláljuk
őket, mintha csakugyan javunkat szolgálnák. Legnagyobb nyomorúságunk éppen az, hogy
hősiesen szeretjük az önigazolás pusztító igazságait és az új életet biztosító „keserű igazságokat" alig akarjuk befogadni.
»
Babits sokszor nem járta körül ugyan az emberlétnek ezt a meredélyét s következményekig ható szembesülés sem játszódott le benne. Ennek ellenére állandóan foglalkoztatta,
„együtt járt vele" ez az érzés, ahogy Baudelaire Pascal-versében fordításával jellemezte. A Levél „eleven szobra" nem nagyon engedte, hogy belső „fuldoklása" kívül is látható legyen, legalább önmaga előtt. Bár tudta, hogy „Jobb szerelem szégyellt lelkünk tilosáról vetni le a
mezt" (A vetkőző lelkek), saját bevallása szerint egyre több „rongyot rakott magára" (Zöld,
piros, sárga, barna...). Élete során a fájdalom sorra nyitotta meg tárnáit, úgyhogy megnyilatkozásait „emésztő s fulladt mélyből támadó pincetűznek, pincelángnak" látta (Vágyak és soha, Jónás könyve).
14

Keserű kereső volt, személyes életében éppúgy, mint nemzetéében, az emberiségében.
Nem hitt a megtalálásban, a biztos megoldásban, nem hitt a hitben. Annál inkább előbb az
„ironikus", később a „fájdalmas szkepszisben" (A kételkedés kötelessége, Madách). Legnagyobb gondolatihletőjétől, Augustinustól a gaudium de veritatét, az igazságból fakadó fölszabadulást és örömöt nem örökölte.
Örömről daloltok? Az öröm még messze van.
Tudod a nevét már ? Ki ne kiáltsd hangosan!
Friss fehér tüzekkel boldog réten fut, suhan.
Pányvád el nem éri: az a perc még messze van!
S akkor is csak szolga... Akkor is csak új iram
más valami cél felé... Akkor is még csak olyan
mint szép paripád, mely vágtat, és majd lezuhan
s tán kiadja lelkét, mire veled szomjasan
igazi hazádba ér, mely ki tudja, merre van...
(Örömről daloltok)
*

Rippl-Rónai festménye tökéletesen megmutatja Babitsot. A gondolatok közt merevülő
tekintet s az arcot ugyanolyan merev határozottsággal tartó kéz... Mennyi feszültség, gyötrődés, keresés van ebben a merevségben... Benne van az az ember, aki Péterfy Jenőhöz hasonlóan szerette a keserű igazságokat, csak abban nem hitt, hogy ezek megfelelő mennyiségben egyszer mézédessé válhatnak.
Magyar költők között egészen ritkán tapasztalható sóvárgás élt benne minden magasrendű igazság iránt. Rendet kívánt látni a világban, biztos csillagként tanácsoló törvényt az ember
életében. Nem lehet eléggé szeretni és csodálni benne, hogy szinte mindenről lemondott, hogy
célját elérhesse. Diákkorától fogva a gondolatok titkos alkímiáját űzte. Pályát is úgy választott, hogy meghosszabbítsa vele a mindenre elszánt tanulóéveket. „Alig kételkedtem, hogy
megoldom az úgynevezett világrejtélyeket." S egy másik nyilatkozatában, ugyanebben az évben, 1923-ban, így tekintett vissza: „Tanárnak készültem, hűtlenné válva az ősi jogászmesterséghez, mert magasabb törvények tudását szomjaztam, mint amiket emberek alkottak."
Hogy milyen megoldásokhoz és törvényekhez jutott, abban nagy része volt kora tudományosságának is. Elképzelhetetlen megértenünk a költőt a századforduló eszmetörténetének
tanulmányozása nélkül.
Mennél elszigeteltebb az ember, annál nagyobb vágyódással tekint a „hatalmas rendszerré öntött életfilozófiára" (Életfilozófia). A XIX. század könyvtárszobába zárt szelleme
csapta meg Babitsot is, amikor beiratkozott az egyetemre és a pszichológiát tüntette föl minden tudomány alapjának és vezérlő elvének. Ebből vélt eljutni az etikáig, esztétikáig, metafizikáig, akárcsak a Hegelen iskolázott pozitivisták, akik sohasem elégedtek meg a helyes ismerettel; nekik az abszolút tudás kellett.
Reménytelenné válna a sorsunk, ha képesek lennénk életünket a „nekünk tetsző" gondolatok szerint alakítanunk. Borzalommal kellene tekintenünk eszméink közvetlen hatásaira.
Abból a zűrzavarból, melybe belegabalyodott, Babits számára is történelmi sorsfordulón segítették a kimenekedést.
„Ki nem röpülhet, mikor ér tetőre?"
kérdeztem hajdan gyermek-ostobán —
„Lassan vet óvatos szemet előre
M
földhözragadt nyomorult tudomány,
csigaként tapad hűvös szürke kőre,
s az unalom nyálkája nyúl nyomán,...
(Hadjárat a Semmibe)

A világháború keltette föl Babits gyanakvását: mi rejtőzik vajon az evolucionizmus csillogó palástja alá bújt tudományos szellemben? „Mit kell itt megállapítanunk: a szerzők tehetségét vagy a módszer kitűnőségét?" (Szellemtörténet) Péterfy szemével: a nekünk tetsző igazságokat vagy a nekünk tetsző igazságokat?
Tudományos iskolázottsága nem gyöngítette meg annyira, hogy csupán elméletek szerint
alakítsa gondolkodását. Imponált neki Schopenhauer fölénye, aki csak akkor nyúlt olvasnivalóhoz, ha gondolataiban elakadt. A magyar költő bevallotta: a világháború után nem sok
könyvet tanulmányozott át igazán. Az európai irodalom történetét például, a mű több önvallomása ellenére, keze ügyében levő régebbi cikkeiből és tanulmányaiból szerkesztette. És mégis, a Könyvről könyvre cikkei, valamint az 1930-as években készült tanulmányai gondolkodás
és stílus kivételes edzettségű összeforrását tanúsítják, melyre legfeljebb Arany János tanulmányaiban találunk hasonló példát.
Egyedül ő volt, hozzá hasonló költőnk, aki ilyen súllyal nyilatkozott erkölcs és ízlés dolgában. Nem volt gondolkodónk, aki elfogulatlanabb szemmel tekinthetett volna korának
Európájára. „A politikához nincsen közöm: amihez közöm van, az az erkölcs" (A tömeg és a
nemzet). Egyes sorait, okfejtéseit érdemes volna breviáriumba tömöríteni és kalauzul adni
mindazoknak, akik a kultúra ügyében forgolódnak:
„A kritikának különös akusztikája van Magyarországon, s visszhangjai kiszámíthatatlanok... De vállalni s gyakorolni kell az »ellenségszerzés, e nemes művészetét«, beszélni kéli,
mert szó nélkül nincsen öntudat, kritika nélkül nincs irodalmi élet, s az irodalom élete, ma,
kultúrahagyottságunk e korszakában, szükségesebb és fontosabb, mint valaha... Ahol a kritika eltér a megszokott s egyedül jogositott politikai szempontoktól, s tisztán irodalmi szemmel
mer nézni, ott egyszerre mindenki fölfülel: mi ez? Ebben mindenki rejtett szándékot, ismeretlen célzatú támadást szimatol, mert okát, rugóit, a tiszta irodalmi tekintetet szokatlansága miatt senki sem képes elfogadni, sem megérteni. Lassanként ott tartunk, hogy irodalmunkat
mindenféle szempontból szabad kritizálni, csak éppen irodalmi szempontból nem: mert ez
azonnal politikai kavarodást vált ki... Nem a közönség vétkes itt, hanem az irodalom. A magyar szellem hivatásos őrei vétkesek. S a vétek nem kicsi: mert gyáva bizantinizmusból a lángliszt közé korpát engedtek elegyülni, a közönséget — melyet útbaigazítaniok kellett volna —
félrevezették, s az irodalmat meghamisították. Többre becsülték a világi rangot a szellem
rangjánál, s újkori simóniások módjára kiszolgáltatták a szellemi hatalmat a világ hatalmasainak." (Könyvről könyvre.)
*

Ha évek, netán évtizedek óta ismerünk egy nagy írót, igényesebb lesz a kíváncsiságunk.
A létezés mennél nagyobb birodalmába szeretnénk megnyerni kalauzul. Babits hatása több
nemzedékben kimutatható, ha nem látványosan, annál mélyebben. Mindig remélhetni tőle
impulzust. Benne a nyugalom vibrálás, az ellentmondás megpihenés.
így jutunk el egy idő után etikájának végiggondolásáig. Határozott és biztos elmélkedéseinek csüggesztőbb végei felé. Mert alapjaiban megrendült világszemlélet az övé. Schopenhauer és Nietzsche hősies sztoicizmusa, kultúrától áthatott individualizmusa élt benne mindvégig. Aki végül is szeretné tudni, mivégre az élete, a mások élete s a világé..., mivégre minden: az döbbenten áll majd Babits válaszai előtt. Azt észleli, hogy miközben mindenáron szeretné fönntartani a célelvűség tudatát és reményét, úgy jellemzi azt, hogy az már egy a legteljesebb értelmetlenséggel és reménytelenséggel. A Zsoltár férfihangra az „öltöny gyanánt" eleve
ránk mért rosszal próbál biztatni, az Örökkék ég a felhők mögött „hitvallása" szerint a „vak
erők hozzátartoznak... a minden észnél magasabb Valakihez", a Jónás könyve zárószózata
pedig magától az Úrtól szentesített igazságtalanság felé mutat... Azaz szép kis kezekben látta
költőnk a világot...
El lehet gondolkozni: sok értelme van-e e homo morális és a Kosztolányi-féle homo aestheticus szembeállításának, ha az előbbi csupán a hozzáállás módjában különbözik az utóbbi16

tói. Formáját tekintve más, nem legbelsejében. Mindkettejükben ugyanaz az elhagyatottság
kísértett, ami Vörösmarty, Arany, Madách óta legkiválóbb költőinknek immár elmaradhatat. lan sajátja. Egyek voltak eljövendő borzalmaknak titkos megérzésében s védettséget nem találtak. A Babits-évfordulón Az Isten és ördög... igéi az imént idézetteknél is gyakrabban jutnak eszembe:
Gyilkos üledékek fosztanak a völgyben.
Van-e még friss szellő eleven virágból?
Vannak-e ép csirák a mérgezett földben ?
Óh lesz-e még jó íz gyümölcsben, italban ?
Lesz-e jámbor állat a gyilkos gép helyett ?
S a megehült pásztor fogja-e, mint hajdan,
nézni még óriás óráját, az eget ?
Mit mutatsz minekünk, te nagy, sima óra,
magunk gyilkosává ítélt embereknek ?

BABITS, JUHÁSZ GYULA, KOSZTOLÁNYI A SZEGEDI TISZA-PARTON 1923-BAN
2 Tiszatáj

17

TÖRÖK SOPHIE

Naplójegyzetek
.

RÉSZLETEK

Babits Mihály 1921. január 11-én a belvárosi Centrál kávéházban találkozott hetedik alkalommal Tanner Ilonával. Ekkor döntött úgy, hogy — rövid, alig kéthónapos ismeretség
után — feleségül veszi a nála tizenkét évvel fiatalabb lányt. Ez időben mindkettőjük élete válságos szakaszban volt. Ilonka ki akart törni a sivár, szürke hétköznapok világából; felejteni
szerette volna a családi gondokat, a gyakori torzsalkodásokat, tanulmányi terveinek zátonyra
futását és azokat a csalódásokat, melyek magánéletében érték. Érvényesülésre, fényre vágyott, költői sikerekről álmodozott. 1921-től makacs kitartással, de kevés eredménnyel próbálta megjelentetni verseit az Új idők, A Hét, a Vasárnapi Újság című lapokban és természetesen a Nyugatban. — Ezekben a hónapokban Babits is zaklatott, feldúlt lelkiállapotban volt.
Versei és 1919-es tevékenysége miatt megvonták tanári nyugdíját, kizárták a Petőfi és a Kisfaludy Társaságból, rendőrségi kihallgatásra idézték, s még családjának némely tagja is elfordult tőle. A politikai és irodalmi támadások idején a magány is gyötörte — a Csinszkával való
több mint egyéves kapcsolata most ért véget. A szeretet és a megértő társ hiányát talán még sohasem érezte ennyire. Érthető, ha megtetszett neki az irodalmi terveket dédelgető, a mester
iránt rajongó, világosszőke hajú, kék szemű, karcsú lány. — 1921. január 15-én, szombaton
tartották meg a polgári esküvőt, tanúként két fiatal költőt, Komjáthy Aladárt és Szabó Lőrincet hívták meg. Tanner Ilonka tudta, hogy férjének szelíd asszonyi gondoskodásra van szüksége, a Most hallgatni kell... című versében őszinte szerelemmel így vallott erről: „Kit magányos szobában éjféli lázálmok rémei űznek. / Oh, jöjj hozzám, szememben gyógyító jóság
tükrözik / És békét áraszt hűsen becéző kezem". — Az ifjú feleség — aki 1924-től Kazinczy
hitvesére utalóan a Török Sophie írói nevet használta — megteremtette Babits számára az alkotás nyugodt feltételeit, rövid idő alatt meghitt otthonná tette a Reviczky utcai háromszobás
lakást, mely hamarosan az irodalmi élet vonzó központjává vált.
Török Sophie a Naplójegyzeteke/ egy 18,5 x 12 cm nagyságú füzetbe írta, ez az Országos
Széchényi Könyvtár Babits-hagyatékában található. A 84 oldalas kéziratos szövegből kihagytuk azokat a részeket, melyek Török Sophie-nak a családjával való — nem mindig harmonikus — kapcsolatát vagy magánéletének apró eseményeit taglalják, de nem közöltük azokat a
sorokat sem, melyek másokat bántó megjegyzéseket tartalmaznak. A rövidítést a folyóirat
terjedelmi korlátai is szükségessé tették. A napló — az elején levő dátum ellenére — csak a
megismerkedés történetét meséli el, s valószínűleg 1923-ban keletkezett. (A Naplójegyzetek
rövidített szövege megjelent a Török Sophie Babitsról c. kötetben. Zrínyi Nyomda és az 54.
sz. Ságvári Endre Nyomdaipari Szakközépiskola kiadványa, 1983.)
TÉGLÁS

18

JÁNOS

1921. okt.—1925. aug.
Talán tizenkét éves se voltam, amikor először kóstoltam meg a naplóírás élvezetét, hol
büszkén, hol szégyenkezve, életem apró, ostoba és édes dolgait most három vaskos kötet őrzi.
Akkoriban nagyon vigyáztam, hogy mentől fölényesebbnek és komolyabbnak tűnjek fel, s
írásaimban gyakran fordult elő a cinikus szó — de szerencsére nem sikerültek ilyfajta ábrándjaim, s ennek köszönhetem, hogy élvezetet találok néha abban, hogy régi jegyzeteimet átolvasgassam. Nemcsak kedves emlékek ezek, amelyeket íme sikerült megmentenem az elfelejtéstől — de jellemrajz is a fejlődés és változás skálájával. Az őszinteséget mindig nagyon fontosnak tartottam, bármily kínos is volt sokszor az elvet betartani, s ez további jegyzeteimnél is
szándékom. Most, évek után ugyan látom, hogy mégis hazudtam olykor, habár öntudatlanul,
fiatalságom képe nagyon is reális; nemcsak a hitnek és romlatlanságnak, és eleven erőnek képe, hanem az életuntságot, rosszaságot és fölényeskedést affektáló éretlenségé is; kínosan érzem sokszor, hogy helyenként bosszantóan zöld. Hát sohasem fogok én már kiforrni és megállapodni? — sóhajtom ilyenkor régi bánatomat. [...] Nekem sajnos nem adatott meg valami
maradandót alkotni, hiába készültem kisgyerek korom óta írónak, ma — mint a legnagyobb
élő magyar író felesége — távolabb vagyok ettől, mint valaha. Pedig ma minden lap nyitva áll
verseim számára, de soha senkitől őszinte kritikát vagy jóakaratú biztatást többé nem kapok
— írásaim csak egy szempontból érdekesek: hogy Babits Mihály életének intimitásait árulom
bennük. De én botrány hírnévre nem vágyom, sőt undorít, elkeserít az emberek irigy rosszakarata is — nem vagyok elég olcsó, hogy ezek dacára is írni tudjak, és úgy látszik, elég nagy
tehetség sem, hogy undoromon keresztül tudjak törni. Ámbár az ilyesmi nem elhatározás dolga, s hogy később hogy lesz, nem tudhatom, de ma mégis úgy áll a dolog, hogy szépen fejlődő
tehetségemet apró és ostoba dolgok megállították. Ezén az úton tehát nem menthetem magam
az elmúlástól — s még csak gyereket sem tudok szülni! —, pedig oly mély ösztön bennem a
vágy, hogy ne múljak el nyom nélkül. — Milyen örökkévalóság várhat énreám? Túlvilágban
nem hiszek, s vajon feljegyzi-e a nevemet az irodalomtörténet, mert jó ebédeket főzök az
uramnak, s ha fáj a torka, borogatást teszek a nyakára? Munkáira alig teszek hatást, csak feleség vagyok, semmi egyéb, s az irodalom számára sokkal fontosabb nálam az a fogarasi kis
cukrászleány,1 kihez legszebb verseit írta.
A házasságom történetét mégis leírom, azt hiszem, ismét csak magamnak vagy meghittjeimnek és nem „közkincsül", mert továbbra is csak őszinte akarok maradni, s nincs kedvem a
nyilvánosság számára tetszetős ruhába öltöztetni élményeimet.
Mihály nevét először iskolás lány koromban hallottam a fivéremtől, akinek osztályfőnöke volt a tisztviselőtelepi gimnáziumban, 2 és elbuktatta nem túlságosan tehetséges tanítványát.
Apám akkoriban elment Mihályhoz, hogy engedékenységre bírja, de ő azt felelte, hogy az
ilyen rossz és hanyag gyerekek nem érdemlik meg, hogy jó szülőik aggódjanak értük. — Fivérem beszélte róla, hogy nagyon okos és nagyon ideges ember volt, s a rendetlenkedőket következetesen: „pimasz, kidoblak" felkiáltással fegyelmezte. Mikor Rákosi Jenő és más apró
Nyugat-ellenségek alacsony intrikái folytán fegyelmit indítottak ellene a Játszottam a kezével
című antimilitarista verse miatt, fivérem nagy lázzal hozta haza az iskola szenzációját, élénken
emlékszem erre, habár a részleteket már azóta elfelejtettem.
1918 nyarát a parádi üveggyárban töltöttem, s az ottani tanítókisasszony könyvtárából
kölcsönkaptam Az Érdekes Újság Dekameronjá-t, s itt láttam az első arcképet Mihályról. Nehéz akkori impresszióimat most kifejezni, de úgy emlékszem, sokat néztem képét ismerős
örömmel, szomorú, magányos kis szobámban. Szépnek láttam tüzes fiatalságában, és izgatott
rafinált gyönyörökkel színes fantáziája s sötét szemének démoni kifejezése. Azt hittem, körülrajongják őt az asszonyok és dédelgetik, ezt különben minden íróról hittem, mielőtt „beleházasodtam az irodalomba", mert sehogy sem volt hihető, hogy még ők is legtöbbnyire nyárspolgárok, kicsinyes nyomorúságokkal és gondokkal. Úgy emlékszem még, hogy kíméletlennek képzeltem ezt az arcot és szerelmében erőszakosnak, noha az ilyen férfi sohasem volt ideá2 Tiszatáj

19

lom. Novella az emberi húsról és csontról, ez a novella jelent meg a Dekameronban, s ezt olvastam tőle először. Néhány versét az /rá-kötetből már ismertem ugyan, 1917-ben sokat jártam a Belvárosi kávéházba, és szorgalmasan olvastam a Nyugatot. Hogy valamely írásom valaha a Nyugatban megjelenhessék, ez olyan elérhetetlenül gyönyörű álomnak látszott, hogy
bizony nem gondoltam, mily könnyen fogom ezt elérni, s mennyire inkább bosszúságom,
mint örömöm lesz belőle. — Később megvettem az Iris-kötetet néhány modern lírikus verseivel együtt, s komoly tanulmányozásába kezdtem, főleg a szótagszámokat olvastam össze, s
nagyon mérgelődtem, hogy semmiféle rendszert nem tudok kihámozni. Noha tömegesen írtam a verseket, tökéletes analfabéta voltam, és sejtelmem sem volt a technikájukról. Pedig ebben az időben nagyon komoly terveim voltak az írásommal, néhány irodalomkedvelő barátom erősen biztatott és dicsért, s én meg is voltam róla győződve, hogy a verseim nagyszerű
művek, míg aztán Mihály ki nem ábrándított. Eszményem Ady volt és Lesznai Anna, a
Babits-versek elkápráztattak nagyszerűségükkel, de ebben az időben még nem voltam elég intelligens megértésükre.
1920 tavaszán a Jendrassik-klinikán feküdtem tüdőcsúcs-huruttal, s egy betegtársam, egy
zsidó diáklány, kölcsönadta nekem Dante Poklát Mihály fordításában. Ez a könyv szinte eseménnyé vált életemben, a sok szabad idő, a magány s kissé fájdalmas elhagyatottság jó segédeszközök voltak Dante olvasásához. Ekkoriban írtam néhány verset Mihály hatása alatt is.
Később egy ismerősömmel, aki nagyon hangoztatta az irodalom fejeivel való bennfentes
barátságát, elküldtem pár versemet a Nyugathoz. Magam is jártam a szerkesztőségben, és beszéltem Földi Mihállyal, aki — noha semmi befolyása sem volt az ügyekbe — fűt-fát ígért, később Osváthoz utasított. Engem untatott ez a céltalan utánajárás, és néhány versemet beküldtem az Új Időknek, majd A Hétnek is, és rövidesen élvezhettem azt a nagyszerű örömet, hogy
saját nevemet nyomtatásban látom.
De mint nyomdafestékkel felszentelt író még inkább vágytam a Nyugat nyilvánossága elé,
s elhatároztam, hogy verseim sorsáról Babits Mihálynál fogok érdeklődni. írtam egy tréfás
hangú levelet, hogy ne hagyja verseimet az Osvát fiókjában megpenészedni stb. — De e levelet
nem küldhettem el, mert hivatalfőnököm (külügyi tisztviselő voltam), jövendőbelim, megrontó zsarnokom egy személyben, összetépte a levelet, hangját túl bizalmasnak találván. írtam
hát egy újat, szigorúan hivatalosat, s erre választ is kaptam 1920 júniusában, hogy verseimre
már nem emlékszik, de ősszel, mikor nyaralásából hazaérkezik, utána fog nézni. Ezt a levelet,
mint a nagy Babits saját kézírását, büszke örömmel mutogattam ismerőseimnek. Ősszel elhatároztam, hogy nem írok, hanem személyesen keresem fel, s ekkor újabb prózai verseimet is
megmutatom neki. Ezt annál könnyebben megtehettem, mert vén lovagomtól sikerült megszabadulnom, minthogy elmozdították állásából és megfosztották méltóságosi címétől, s ezért
bánatában elbujdosott, s nem ért rá többé árnyékomat lesni. Távozásával nekem is meggyűlt a
bajom, ellenségei mind reám utaztak, mint titkárát és bizalmasát fáradhatatlanul üldöztek [...]
1920 őszén az, hogy Babits Mihállyal akartam találkozni irodalmi ügyben, nem volt fontos fázisa életemnek. A sok fontos és mély ügyem mellett ez csak apró epizód volt, de itt e helyen, a házasságom történetében, csupán ez fontos momentum.
Fivéremtől úgy tudtam, hogy Babits ebéd után a Baross kávéházban szokott időzni. Elmentem hát ide, s a főpincértől megkérdeztem, mikor találhatom ott a szerkesztőt. Azt mondta, mindjárt fog jönni, várjak csak. S én vártam. Szép őszi nap volt, az ablaknál ültem, lesve a
Dekameronból ismert kép eredetijét. De eluntam a hosszú várást, s egy névjegyet hagytam a
főpincérnél Mihály számára, melyben arra kérem, hogy tudassa velem, mikor ér rá verseim
ügyében látogatásomat elfogadni. Többször telefonáltam a Barossba, hogy átadták-e már
névjegyemet, de céltalan, később megtudtam, hogy Mihály már régen nem járt oda. — Kikerestem hát lakása címét a cimtárból: Szabóky utca 54. Szép kis kertes házba léptem kinn a
Tisztviselőtelepen, nvomasztó ő"'< '.angulat volt, a ház üres, végre egy szuterén helyiségben
találtam egy öreg nénit, amint tésztát gyúrt.
20

— Nem lakik már itt — válaszolt kérdésemre —, a Reviczky téren lakik, de hogy hány
szám alatt, azt már elfelejtettem. [...]
Makacs természetem lévén, most már csak azért is akartam Mihállyal találkozni. Telefonáltam a Nyugathoz, ahol megmondták a 8-as házszámot. S én elkezdtem keresni a Reviczky
teret. Hosszas keresés után megtudtam, hogy átkeresztelték Mikszáth térnek. Minden házban
benn voltam, s érdeklődtem a házmesternél utána, sehol sem ismerték. Még a Sacré Coeurbe
is becsöngettem, s a szent apáca ijedten tiltakozott, hogy ott egy férfi lakna. Gondoltam: pár
lépésre van innen a Scitovszky tér, talán ott lakik, mentem házmestertől házmesterig — semmi
eredmény —, egy lélek se akadt a rengeteg ember között, aki csak a nevét ismerte volna! Nos,
én makacs vagyok, s elkeseredetten kerestem végig a környék mellékutcáit, s végre ráakadtam
Reviczky utca 7. alatt, éppen szemben az órákkal előbb megostromolt Sacré Coeurrel.
Egy rettenetes terjedelmű, krákogó, csúf banya nyitott ajtót: a szerkesztő úr nincs itthon. Meg akartam várni, Feketéné hát leültetett az ételtől és füsttől savanyú szagú előszobában, mentegetve magát, hogy betegük van, ezért nem vezethet be. (Szabó Lőrincnek volt torokgyulladása. 3 ) A lakásba vezető ajtó előtt egy lavór állt, tökéletessé téve az előszoba botrányos képét. Egy asztal is állt itt tele savanyított uborkákkal és dunsztosokkal, piszok és rossz
szag volt, s az én honleányi szivem elkeseredett, látva, mily környezetben lakik legnagyobb
költője. (A lakás belső része később megvigasztalt.) De eluntam a hosszas várást, és egy pár
sor írást hagytam Feketénénéi, néhány legújabb verssel együtt, s azt mondtam, pár nap múlva
eljövök a válaszért. Talán két hét után mentem megint a Reviczky utcába (1920. nov. 12-én
volt ez, egy rossz verset írtam az előszobában, onnan tudom a dátumot), ezúttal azonban reggel mentem, hivatal előtt, úgy 8— x /i 9 óra között, hogy biztosan találkozhassam a nagy emberrel, akiért úgyis annyit szaladgáltam már. Feketéné azt mondta, a „szerkesztő úrék" itthon
vannak, de színházban voltak az este, és most még feküsznek. Ezzel be akarta csukni orrom
előtt az ajtót, s minden erélyemre szükségem volt, hogy megértessem vele, hogy én majd megvárom, míg fölkel. A többes számon gondolkoztam, megint a piszkos és savanyú szagú proli
előszobában várakozva — tehát nős! És ez most nagyon rosszul esett, nem ismertem még őt,
de azért érthetetlenül mégis fájt, talán azért is, mert öntudat alatti vágyamat, hogy majd kacérkodom vele, lehűtötte a gondolat, hogy valahol a zárt ajtók mögött egy nyilván kiállhatatlan asszony járkál és esetleg leskelődik, egy asszony, aki Babits Mihályhoz legközelebb áll.
Két férfi hangja hallatszott ki a szobából, s én találgattam, melyik lehet Mihályé, majd
vízlocsogás jelezte, hogy mosakszanak, és egy szőrösnek látszó meztelen kar nyúlt ki az ajtón
az előszobában álló cipőért. Meglehetősen nívótlan legényélet képét adta mindez, elképzeltem
magamnak a nyitott ágyat és piszkos lavórf, s nem tudtam már, mit gondoljak. (Komjáthy
Aladár 4 és Szabó Lőrinc aludtak a középső szobában, Mihály a hálószoba szentélyében rejtőzött, s mind e prózai hangok nem tőle eredtek.) Később csönd lett, s egy idő múlva megjelent
az előszobaajtóban egy sovány és meghatóan komoly úr. Megkérdeztem tőle, hogy Babits
szerkesztő úrhoz van-e szerencsém, s ő udvariasan és kedves zavarral mentegette magát, hogy
megvárakoztatott. A szobába lépve nagy meglepetés ért: egy pomás úri szobában voltam, a
falak mennyezetig telve drága kötésű könyvekkel, bőrbútor, sezlon, sok párna, mindez meglepően szép volt, legalább első pillanatra, később női pedantériával hónapokig se győztem a lakás súlyos hiányait pótolni.
Leültem Mihállyal szemben. (Szegény nagy zavarban volt, mert én a sezlonra telepedtem,
s annak kiálltak a rugói, azonfelül idegesen tekingetett körül, vajon a hevenyében kitakarított
szobában nem maradt-e valami indiszkrét tárgy.)
Megkérdeztem, mit tart a verseimről. — Ő csak futólag olvásta, de nagyon tehetséges írásoknak látszanak, s ő hajlandó is a Nyugatban őket közzététetni, de a nagy papírhiány miatt
egészen bizonytalan, hogy mikor, fél éven belül semmi esetre se. — Háttal ült a világításnak az
íróasztalánál s én szemben az ablakkal. — Tehát ilyen — gondoltam, és csodálkoztam,
mennyire más, mint ahogy a képe után képzeltem. Ez a fej öregebb volt, s első pillantásra
láttam, hogy nyoma sincs rajta-a kíméletlen és törtető energiának, fájdalmasan szelíd fej volt,
21

gyerekesen ártatlan tekintetű szemekkel, nagy meleg jóság és kissé aszketikus komoly tisztaság
áradt róla. Azt is mindjárt láttam, hogy nem sokat forgolódhatik nők körül, s egy jólnevelt vidéki kisfiú udvariasságával és zavarával küzd társaságukban. Mély és meghatott hódolatot
éreztem iránta, kicsit azt is éreztem, hogy szent! [...]
Azt mondtam neki, hogy végleges válaszáért majd inkább telefonon jelentkezem, hogy
ne zavarjam túlságosan, erre ő azt mondta, hogy jöjjek csak személyesen, ő nagyon örül,
hogy láthat. S én, úgy látszik, megéreztem, hogy nagy dolog ez Mihálytól, akit nővel Pest még
sose látott, s aki első látásra nővel talán még sosem volt ily kedves — újjongó örömet éreztem
erre, mintha nagy diadalt arattam volna. — Később mesélte, hogy mily szép voltam akkor,
szemben ülve a világossággal, szemeimet „villogtatva". Most is gyakran kér: villogtassál! (Ali
és Lőrincz a hálószoba kulcslyukában leskelődtek ezalatt, s még az ablakból is utánam néztek,
mint később megtudtam.)
Nov. 29-én mentem el újra, ezen a napon influenzás voltam egy kicsit, és nem mentem hivatalba, hanem ágyban maradtam. Öt óra tájban keltem fel délután, s az újonnan elkészült fehér kötött kabátomat vettem fel. Feketéné azzal fogadott, hogy a „szerkesztő úrék" már várják.
— Ki a második?
— Hát Szabó Lőrinc úr, aki itt lakik.
Ahogy az ajtón beléptem, hangos beszéd hallatszott (Mihály telfonált), ami valahogy
megzavart, s e zavaromban egy ismeretlen fiatalember a kályha előtt álló fotelba tuszkolt,
gyorsan elmondva, hogy már nagyon várt, s hogy végtelenül örül, hogy megismerhetett, hogy
én nagyon tehetséges vagyok, s hogy mi jó barátok leszünk majd stb. ... Nem tudtam
mire vélni ezt a kissé illetlenül túlságos közvetlenséget, de melyik nő nem találja természetesnek a hódolatot, akármily tolakodó gyorsan éri is? És aztán nekem nagyon hasznosnak látszott ez a bizalmasság, a verseim érdekében-e, vagy mert Mihály zárkózott lényéhez való közel
jutást csak kerülő utakon remélhettem — ki tudja? S mire Mihály végzett a telefonnal, bennünket már kedélyes beszélgetésben talált, mintha már régi ismerősök volnánk, amin ő —
mint később elmondta — nagyon csodálkozott. S még azt is gondolta: úgy természetes, hogy
a fiatalok hamar megtetszenek egymásnak, s az én drága, bolondos Mihályom akkoriban
nagyon is komolyan beleélte magát a fáradt, sivár és szomorú öregkor búcsúzó gondolatába
— nemcsak akkori beszéde, mozdulatai, de írásai is egy megtépett, agyonfáradt lélek szelíd
fájdalmával és fásult lemondásával voltak teli. Ő, aki kisfiús zavarral menekült a nőktől, talán
mert szeszélyes és ismeretlen lényüktől féltette kínzott életének utolsó békéjét — miért komplikálod az életemet?! —, őneki volt legnagyobb szüksége az asszonyra, a kifogyhatatlan szeretetre, melegségre és jóságra, aki ennek a szegény, zavaros álmoktól és szörnyű önkínzásoktól
meggyötrött léleknek megadhassa, amit az irigy és közönyös barátoktól meg nem kaphatott.
Fáj elgondolni is, mily kétségbeejtően egyedül állt ezer rosszindulatú ellenséggel — kikhez
imádatos ártatlanságában és szinte nem is földi jóságában hogyan jutott, még én sem képzelhetem —, hiú és.üres tömjénezésben, melyre, megismerve hamisságát, csak émelyegve gondolhatok. — Igen, a tömjénezés! Hány névtelen, apró kapaszkodó önti magából eksztatikus hódolatát, hogy aztán a dörzsölődzésnél rátapadt fénnyel öntelten csilloghasson künn — ó,
mindenik akar valamit a bókjaiért.
Mihály nevetséges szerénységére egyébként jellemző, hogy még egy bumfordi tacskónál is
kevesebbnek képzelte magát, csak éppen mert az fiatal volt — s ő szegény már 37 éves agg! —,
s mikor a kályha előtt ülve jókedvű beszélgetésben talált minket, gondolatban harc nélkül
adott át Lőrincnek. S én ? Az egészben csupán az volt fontos, hogy Babits Mihály fogadott engem, s barátságosan szólt hozzám. Nem voltak céljaim, csak távolból szerettem volna hódolni
neki, vagy talán közelebb szerettem volna jutni ehhez a talányos, zárkózott, szomorú emberhez? Oly kevés tiszta embert ismertem! S bűnös ajkammal úgy szerettem volna a kezét illetni
— de mindez nem volt akkor tudatos, ma visszaemlékezve csak a csodálatra emlékszem, a
büszke örömre néhány jó szaváért —, aztán, igen, én is csillogni akartam a nevével, szerettem
22

volna a jóindulatát megnyerni, hogy vérszegény zöngeményeimet leközöltesse. — De ez az
ember szent volt! És én nem remélhettem, hogy szememnek kacér csillogása őt is megejti.
Ő minden férfinél különbnek látszott, és nem mertem ravasz asszonyi fegyverrel bizalmáért
harcolni — azt hittem: segítőtársra van szükségem, azt hittem: ehhez a szívhez csak a barát
szíven át juthatok. [...]
Nem tudom pontosan miről beszéltünk, valószínűleg irodalomról, verseim megjelenési
lehetőségeiről — Lőrinc a szabad verset dicsőítette, akkoriban ő is olyat írt, meg aztán az én
verseim is szabad versek voltak, és érdemesnek látszott nekem hízelegni. [...] azt a tényt, hogy
Mihály a verseimet egyáltalán elolvasta, neki köszönhetem, mert ha [...] Mihály figyelmét fel
nem hívja rám; nem tudom, mikor került volna sor az én szerény levelemre a sok ajtódöngető
között.
Verseim körülbelül fél év múlva fognak megjelenni a Nyugatban — pontosan így is történt, de akkor én már öt hónapja asszony voltam —, ez lett látogatásom reális eredménye. Ekkor már illett volna elmennem, de oly jól esett itt lenni, a sok-sok könyv között, puha fotelban, parázsló kályha mellett! S tudtam, ha most elmegyek, semmi ürügyem nem lesz többé
visszajönni, kapkodtam lehetőségek után, amelyek, ha csak gyönge szálakkal is, idekössenek.
Nem tudom, van-e előérzet és hasonló misztikum, én sohasem hittem benne, de az a szinte fájdalmas sóvárgás, ami ebben a szobában elfogott, s' hogy alig tudtam megválni tőle, az egészen
különös volt.
Utoljára még arról kezdtem beszélni, hogy mennyire szeretném megrendelni a Nyugatot,
de oly drága, nem kaphatnék-e kedvezményt?
Hát persze hogy nem. De Lőrinc nagyhangú gesztussal felajánlotta nekem kölcsönbe a
Mihály példányait, csak jöjjek el értük, majd ő kikészíti nekem.
Tehát feljöhetek ide kéthetenként! — volt az első boldog gondolatom. Mihály tréfásan
rászólt Lőrincre: — Miért rántod le a Nyugat érdekeit? Lebeszélsz egy előfizetőt!
Ezen persze nevettünk, de én észrevettem, hogy Mihály minden előzékenysége dacára is
valahogy zárkózottabb és fölényesebb volt, mint első ízben.
Másnap a külügyminisztérium fontos és utált aktáival bíbelődve, sokat gondoltam erre a
látogatásra. (Bizonyság rá, hogy ma, másfél év múlva is minden apró mozzanatára pontosan
emlékszem.) S két órakor, ahogy a szobák sorra kiürültek (én messze laktam, s nem volt érdemes hazamennem, tehát a hivatalban étkeztem), egyedül maradva, fiókba csaptam a fönt említett utált aktákat, s elhatároztam, hogy telefonálni fogok Mihályhoz (saját kezűleg írta föl
nekem a telefonszámát a névjegyére), nem ugyan Mihálynak, ezt nem mertem, hanem Szabó
Lőrincnek, aki biztosan boldog lesz [...] Emlékszem, hogy kissé bátortalanul kértem Szabó
Lőrinc urat a telefonhoz, de a jelentkező mohón hajtogatta, hogy éppen ő az, s nevemet hallva érthetetlen izgalommal jelentette ki, hogy egész nap várt már jelentkezésemre, hogy nagyon
örül, hogy sürgősen szeretne velem beszélni, s fontos mondanivalója van stb. [...] Talán valami küldetés — Mihály —, ilyesmi kavargott bennem értelmetlenül, és szívesen megadtam a
kért találkát a Baross kávéházba. Aztán kérdezősködtem, hogy tulajdonképpen kicsoda ő, talán szintén íróféle. — Igen, olyasmi — tördelte izgatottan —, majd mindent elmondok. Azt is
megkérdeztem, mit csinál Babits, vagyis a szerkesztő úr. — Itt van a szobában, a sezlonon
fekszik (s közben azt gondolja szomorúan: hát ez is csak olyan?). [...]
Szabó Lőrincnek természetesen nem volt semmi fontos mondanivalója. Könyveket hozott, rajongással beszélt Mihályról, akit ő úgy szereti hogy meg is halna érte, s aki a legnagyobb költő (én meghatottan gondoltam, milyen jó barát), rajongással beszélt magáról, verseiről, az én verseimről, George, Rilke, Liliencron, Hofmannsthal verseiről, mindjárt fel is olvasott belőlük, magyarázott, deklamált, a kávéházban mégnéztek minket az emberek. [...]
Ezután gyakran találkoztunk esténként, hol a Barossban, hol a Duna parti Modern kávéházban. Sok könyvet kölcsönzött (Mihály, könyvtárából, amit szegény, ha tudott volna, hát
nagyon elkeseríti, mert gyengéje, hogy kedves könyveit senki se érintse. Sőt egy ízben egyik
könyvet, ijedtemre, a sárba ejtettem, hogy egészen bemocskolódott, de Lőrinc megnyugta23

tott, hogy nem baj, majd eldobjuk, Mihály a sok könyv között úgysem veszi észre a hiányt).
Most volt az első eset, hogy irodalomhoz értő ember foglalkozott velem, mert addig csak afféle
neveletlen naturalista voltam, verstechnikáról sejtelmem sem volt — ebben az időben aztán írtam is néhány verset, amik tényleg tehetséges dolgok. Verseimet és üzeneteimet vitte Mihályhoz, s én hálás voltam Lőrincnek baráti szolgálataiért. Bántott is a dolog, mert mivel viszonozzam én ezt? [...]
Ez a barátságunk, amiről írok, körülbelül egy hónapig tartott, s december nyolcadikáig
volt ilyen barátkozásféle. Ekkor — ünnep lévén — a Baross kávéházban délután találkoztunk. [...]
Én ugyanis családi viszonyaimról kezdtem beszélni neki. Nagyon nehéz életem volt akkor. Apám halála után minden agyagi segítség nélkül maradtunk — bár édesanyám, ez a drága, nagylelkű asszony már kéthetes özvegy korában beállt hadügyi díjnoknak (ócsárolt, utolsó
cselédnek, egy katonatiszt egyetlen becézett gyermeke, akit szinte grófkisasszonynak
neveltek), mégis a fő támasz én maradtam, állást szerezni fivéremnek, húgomnak; anyámat
rossz beosztásából áthelyeztetni, szorongatott anyagi helyzetünkben mindig újabb pénzforrást felhajszolni, elcsigázott idegzetünknek ravasz úton-módon pár heti nyaralást szerezni —
én voltam a legerősebb, tehát mindenki reám támaszkodott, összeköttetéseim voltak, csak éppen kérni kellett és hálálkodni, amiért még ma is a megalázkodás keserűségét érzem. Mindezért apám életében oly nehezen nélkülözött szabadságot kívántam magamnak, hogy a gyűlölt
hivatali robot után néhány órát fiatal életemhez méltó szórakozásban tölthessek, ahelyett,
hogy elhanyagolt lakásunkban a sopánkodást és újabb bajok tárgyalását hallgassam. De ez a
mi konzervatív légkörünkben nehezen ment. [...]
Egy mód volna a szabadulásra — szóltam ötletszerűen s szinte csak magamnak —,ha férjhez mennék, de csak pro forma, s hamarosan elválnék, ez megadná a természetes elszakadást;
mert senki sem találná botrányosnak, ha mint elvált asszony nem térnék vissza a szülői házba,
anyám sem érezhetné gyermeki szívtelenségnek.
Ennél az ötletnél egyáltalán nem gondoltam Lőrincre. Nagyon is fiatal volt és nem elég
független [...] De mikor azt mondta, hogy ő nagyon szívesen elvenne engem, megörültem a
dolognak. [...]
Ezeket tárgyaltuk a Barossban, mikor egyszerre csak belépett Mihály. Roppant esetlen
volt szegénykém, gyűrött ruhában, cvikkeresen, mely úgy rontja szemének szépségét — csúnya vörös foltokkal az állán (szakálla hullott s azt kvarcoltatta). Mi kicsit zavartan és hazudozva fogadtuk, hogy milyen érdekes, egész véletlenül találkoztunk. (Pedig Lőrinc előzőleg
elmondta, hogy mikor idejött a Barossba, Mihály mindenáron vele akart jönni, mert nem volt
kedve egyedül ülni otthon a lehangoló ünnep délutánon — mégis: ekkor írta egyik legszebb
novellájába Költészet és valóság-ot —, s Lőrinc alig tudta lebeszélni, hogy vele ne jöjjön, célzásokat tett, hogy nőügy — viszont Mihálytól később hallottam, hogy ő jól tudta, hogy én vagyok ott, és látni akart. Kíváncsiságból vagy több volt már az érdeklődés irántam? Mihály
szemérmes ember, s nehéz tőle érzelmi vallomásokat kicsikarni.)
Egy furcsa megfigyelést tett Mihály ott a Barossban (mint később elmondta): nagyon elegáns voltam, s mint szegény hivatalnoknő, miből? Biztosan barátokat tartok. — Ez nagyon
elszomorította. [...]
Most ismét a Barosshoz térek. Semmiségekről beszélgettünk, de mindenre emlékszem.
Azt mondtam Mihálynak (dehogyis Mihály még: szerkesztő úr!), hogy szeretnék valamit kérdezni, de nem merem, félek, hogy megharagszik. Ő kedves mosolyával biztatott, mint félénk
kislányt, hogy csak mondjam. Erre én megkérdeztem, igaz-e, hogy ő azért választotta Szekszárdot szülőhelyül, hogy a „Szekszárdon születtem, színésznőt szerettem " alliterációt megírhassa? — Elnézően mosolygott, de azt hiszem bosszankodott kissé Karinthy buta tréfájának
emlegetése miatt. — Aztán megmutattam neki elmés kis zsebmozimat, egy férfifejet ábrázoló
kártya, melyet mozgatva a fej vigyorog és nyelvét ölti. — Mihály gyermek módjára mulatott

24

rajta, kölcsön is kérte tőlem, s én kimondhatatlanul büszke voltam, hogy sikerült megnevettetnem a nagy Babits Mihályt.
Minthogy nekem hét órakor randevúm volt — oly őszinte voltam, hogy azt meg is mondtam —, elbúcsúztam tőlük, de ők is kijöttek velem a kávéházból. A fönt inkriminált boámat a
széken felejtettem, s csak az ajtóban vettem észre — Mihály ment vissza érte, ijedten s oly óvatosan hozta, mintha a Dárius kincsére kellene vigyáznia. — A kávéház előtt váltunk el.
Lőrinc hazamenet elmondta neki házassági tervünket, mely Mihálynak nem nagyon tetszett (én buta, akkor még nem tudtam miért, és dühösködtem rá) [...] A Lőrinccel való házasság terve alig négy hetet élt [..!]
December 26-án láttam viszont Mihályt, Lőrinc az ő nevében is meghívott hozzájuk délutánra. Boldogan mentem.
Mihály volt a háziasszony, Lőrinc a szobalány, Mihály drága gyerekes ügyetlenséggel
szedte elő a szamovárt, és zsörtölődött Lőrinccel, hogy rosszul terít fel. Apró süteményeket s
karácsonyi cukorkákat ettünk, [...] Aztán pertut ittunk, Lőrincet könnyen tegeztem, de Mihályt alig tudtam ily bizalmasan szólítani. A dolog úgy kezdődött, hogy én azt mondtam,
hogy milyen csúnyán hangzik az, hogy szerkesztő úr, mennyivel szebb lenne úgy, hogy „Mihályka". A „Mihályka" rajt is maradt máig, de csak sokára mertem így szólítani.
Az egyik fotelon szép női török selyemkendő hevert, én utána nyúltam, Lőrinc is, és egymás kezéből akartuk kihúzni, de Mihály idegesen vette el tőlünk: — Nekem ez nagyon kedves
emlék, még eltépitek. — Én Lőrinc fecsegéséből tudtam, hogy kié volt a kendő, és nagyon fájtak Mihály szavai. Visszagondolva, nem is értem, miért okozott nekem fájdalmat minden célzás vagy sejtés, ami Mihályt egy nővel kapcsolta, semmi közöm sem volt hozzá, idegen voltam
neki, magam meg bonyolult szerelmi históriákban vergődtem, e napokban épp az volt a problémám: szakítsak vele? S mert saját erőmből nem tudtam megtenni, s önállóságomat is féltettem, sürgetni kezdtem a külügyben a trieszti konzulátushoz való áthelyezésemet, erről már pár
hónapja volt szó. [...]
Mihály hálószobájának ajtajára egy kis fenyőgally volt tűzve, Lőrinctől kapta karácsonyra
szegény, magányos emberem. [...]
Január 7-én Mihály meghívott uzsonnára, Lőrincen kívül Komjáthy Aladár is jelen volt.
Útközben pattogatott kukoricát vettem, amit örömmel fogadtak. Gyerekkorom óta nem ettem! — mondta Mihály. [...]
Ez estére Koncz János hegedűkoncertjére volt jegyem anyámmal, idegeskedtem is, hogy
már mennem kell, de szívesen hagytam tartóztatni magam. A fiúk unszolására Mihály felolvasta a Merceria című versét — édes, furcsa éneklő hangja elképesztett és elragadott. Később
a fiúk mintha megneszelték volna, hogy Mihálynak „ügye" kezdek lenni, diszkréten átvonultak a másik szobába — én eddig úgyszólván Mihály ölében ültem, alázatosan és boldogan. (Istenem, kicsit szégyellem mindezt, az egész szituáció olyan volt, mint egy diáktanyán lehetett
volna, éhes, osztozkodó fiúk s valami kis csavargó, léha, bohém lány!) De a fiiúk tapintatát
Mihály észrevette, s elkomolyodva tolt el magától — kissé kinos csend lett kőztünk. [...]
A fiúk újra előjöttek, én készültem a koncertre, de vacsorára invitáltak egy közeli vendéglőbe. Nyárspolgár nevelésem szégyellte ezt: nem, nem, hogy mehetnék én idegen urakkal
egy nyilvános helyre vacsorázni! Ali kedves zsarnoki hangján szólt rám: Tartsd szerencsének
és megtiszteltetésnek, ha Babits Mihállyal vacsorázhatsz! — Szuggerálólag hatott rám, e pillanatban már azt szégyelltem, hogy merészeltem a meghívást visszautasítani. Szegény kis anyám
hiába várt rám izgatottan a Vigadóban (szegényke, azóta se vittem őt koncertre többé!), én
mentem három idegen úrral vacsorázni a Baross utcai Waschata vendéglőbe (szemben a
Wenckheim palotával). Mihály mellett ültem, emlékszem, sonkás csülköt rendeltünk mutyiban — melyről Karinthy egyszer kijelentette, hogy ez itt ama sonkacsülök, melyet én nagyrabecsülök —, hányszor ettünk azóta így mutyiban! Furcsa, álomszerű este volt, valami a fölmagasztalás és megaláztatás határán. A vendéglőből a Baross kávéházba mentünk, alig volt
vendég. Úgy emlékszem, nyomott volt a hangulat, Mihályt erősen megzavarták ébredő érzel25

mei, nyilván a változástól és felelősségtől való félelme hangolta le. [...] Persze ezen az estén
még semmire se gondoltam, csak azt éreztem, milyen boldogság ily bizalmasan együtt lenni
Babits Mihállyal. Ali meg talán titokban már elkezdte féltékenykedését — dacára azonban e
különböző hangulatoknak, mindannyian hangosan énekeltük hogy : Frère Jacques, frère Jacques! Dormez-vous, dormez-vous? Sonne le matin. Sonne le matin! Bim! Bam! Bum! Ali
kedves hangján fújta, Lőrinc, mint egy medve, Mihály meg oly komikus hamisan, hogy majd
megpukkadtunk a nevetéstől, s e szellemes dalt, felváltva a gumiarábikum kezdetű még szellemesebb diákdallal, még az utcán is énekeltük, amikor a Baross utcán végig hazakísértek engem Kálvária téri lakásomra.
(Istenem ! Akkor láttam Mihályt először és utoljára duhajnak, soha többé, pedig milyen
üdülés lenne néha ebben a komoly és tudós levegőben, ahol megszámlálhatatlan könyvek barikádoznak, szinte agyonnyomnak.)
Az orgianapon, pénteken, január 7-én kaptam Mihálytól egy könyvet, a Recitativ-ot, dedikációval ! [...] S bár, ahogy így leírom a dolgokat, kezdő szerelem történetének látszhatnak,
de valójában nem az volt. Hogy Mihály megcsókolt engem, [...] a nagy ember kegyét éreztem
benne, s fölemelkedést egy szédítő magas polcra: fiatal, kezdő költő voltam, s a költők fejedelmének bizalmasa lehettem — ez szédített meg. [...]
Vasárnap, 9-én egész nap ágyban feküdtem otthon, ez szokásom volt, kipihenni az egész
heti fáradalmakat, ezen a napon a Recitativ-ot olvastam nagy gyönyörűséggel, egész nap. —
Hétfőn, már nem emlékszem, előbb telefonon állapodtunk-e meg — de hivatal után találkoztam Mihállyal és Lőrinccel, s moziba mentünk, az Est moziba az Irányi utcában, Gaby Deslysfilmet adtak, tudom, nem sokat néztük a képet, inkább egymást, Mihály, aki a filmet cvikkerrel nézte, engem pedig anélkül: folyton a szeméhez kapkodott, [...]
Úgy beszéltük meg, hogy szerdán jövök fel ismét Mihályhoz. Kedden este — (mert sohasem mentem egyenesen haza, ha más programom nem volt, inkább egyedül ültem be egy kávéházba újságot olvasni, annyira nem kecsegtetett veszekedő .testvéreim társasága) egy régebbi
megállapodás szerint egy régi barátommal kellett volna találkoznom a Gresham kávéházban,
azonban mikor már bepúderezve és parfümösen útra készen álltam, egyik alfőnököm megkért, hogy írjak még le neki egy sürgős aktát. Kedvetlenül bár, de engedelmeskedtem, s bármennyire siettem, fél nyolc lett, mire elkészültem, s hétkor volt a randevúm — mint gondoltam, nyolckor már nem találtam a kávéházban. Emlékszem, nagyon bosszankodtam, mit csináljak az estémmel? [...]
S nagyon hamar eszembe jutott, hogy telefonálok Mihálynak, hátha szívesen lát. S még a
Greshambői felhívtam, Feketéné jelentkezett, hogy kérem a szerkesztő úr most jelenleg nincs
itthon, s megtudtam, hogy valószínűleg a Centrálban van. Merészen nekivágtam, hogy bemegyek a Centrálba, hiszen végre az egy nyilvános kávéház, ahova bárki bemehet — titkos reményem pedig az volt, hogy legalább egy távoli asztaltól látni fogom az írókat, a híres embereket,
s talán beszélhetek Mihállyal is. Annyira imponáltak nekem, hogy nem is mertem gondolni rá,
hogy csekély személyem feltűnő vagy fontos lehet nekik, vagy hogy befogadnak maguk közé.
Meglehetősen szívdobogva nyitottam be, szememet az ismert sarokasztal felé irányozva, azonban oly sok ember ült ott egy csomóban, hogy zavartan kerestem helyet egy közeli asztalnál —
de még le sem ültem, Mihály már jött izgatottan és örvendezve — drága kis emberem ! Láttam, hogy az írók asztalának minden tagja minket figyelt, láttam, hogy megjelenésem feltűnő
volt, nyilván mert Mihály oly hirtelen felugorva sietett felém, a zárkózott, asszonytalan Mihály. (Később hallottam, hogy belépésemkor Kosztolányi ezt a megjegyzést tette: Jaj, de
aranyos cukorbaba!)
Lőrinc is odajött s üdvözölt, fitogtatva, hogy ismer engem — de hamar bizalmas kettesben hagyott minket, visszamenve a törzsasztálhoz. — Milyen furcsa az élet, én e percekben vidáman sütkéreztem a híres emberek pillantása alatt, s mit sem sejtettem arról, hogy életem
sorsdöntő óráját élem — míg a csodált asztal tagjai mind tudták már (Lőrinc boldog izgalommal terjesztette), hogy én Mihály menyasszonya vagyok ! Ez okozta tehát a feltűnő figyelmet,
26

mely így nagyon is érthető volt — s én még semmit sem tudtam. Beszélgettünk, már nem tudom miről, talán magyaráztam, hogy estémet agyoncsapni tévedtem ide, s ennek kapcsán testvéreim juthattak eszembe, s hirtelen tréfás szemrehányást tettem Mihálynak, hogy miért volt
oly szívtelen, s miért rontotta el a „partimat" Lőrinccel — fölösleges volt féltenie a barátját,
hiszen csak formaság lett volna az egész — milyen független és boldog lehettem volna! — Mihály sebesen rajzolgatott a márványasztalra: Van más megoldás is! [...] az a megoldás lehetne... hogyha hozzám jönnél feleségül!
Rég volt ez, s már pontosan nem emlékszem, gondolatoknak milyen raja futott át e percben agyamon, [...] Bizonyos, hogy e percben még nem sejtettem, hogy ez az ügy annyira komoly ügy, hogy pár nap múlva már asszony leszek, bevallom, kissé szeszélynek éreztem ezt a
hirtelen lánykérést s nagy meggondolatlanságnak, amit nem is lehet egészen komolyan venni
— s tudom, hónapokat láttam magam előtt, a menyasszonyosdi kedves és mulatságos hónapjait, amilyet minden komoly következmény nélkül már többször átéltem. De mind e bizonytalan és kalandos káosz fölött ujjongó nagy örömem volt úr, hirtelen iszonyút nőttem, irigyelt
és csodált nagy nők közé, akik nagy költők asszonyai lehettek. Oh, széditő büszke öröm, még
ha végül nem is lesz valóság belőle!
Mindezek elgondolásá csak pár pillanat lehetett, de Mihály idegesen, sőt szinte izgatottan
szólt rám, hogy mit felelek erre, hogy beleegyezem-e?
Én meglepetésemmel, küzdve feleltem neki, hogy képzelheti, legnagyobb boldogsággal
lennék a felesége — s Mihály közbeszólt, hogy csak gondoljam jól meg! Nevettem: igazán
nincs meggondolnivalóm — de vajon ő meggondolta-e ? Azt hiszem, Mihály egész idő alatt
nem nézett rám, hanem firkált az asztalra, zavartan, izgatottan beszélt s nyilván előre elgondolt terv szerint, de úgy, mint aki fejest ugrik valahova, s nem tudja még, mi vár rá, de csak
hamar-hamar túllenni rajta, akárhogy! Kérdésemre határozottan felelte, hogy igenis, jól meggondolta, s így ha én is beleegyezem s ha nincs ellene kifogásom, akkor ugye a legokosabb volna — legalább így szeretné, ha hamarosan meg is csinálnánk a dolgot, ugye, ennek nincs akadálya nálam?
— Nincs! — feleltem csodálkozva s már elbódultan a váratlan eseménytől, s Mihály
ugyanavval az ideges élénkséggel folytatta, hogy ilyenformán szeretné, ha én a hivatalt otthagynám, mindjárt holnap, azt hiszem, azt tanácsolta, hogy be se menjek többé. — De most
ellenkeznem kellett, hova gondol, hiszen nekem rengeteg könyvem és egyéb holmim van ott.
— Nos, akkor menjek be, csomagoljak mindent össze, s ő délelőtt küld egy hordárt, aki mindent a lakására hoz. — Igen — mondtam, és irodasegédtiszti méltóságom e percben nagyon is
komoly valóságnak látszott a komolytalan menyasszonysághoz képest, hogy ennyire könnyen
eldobjam —, de hát a hivatalt nem hagyhatom ott szó nélkül! — Kérjek betegszabadságot!
Még holnap, okvetlen! ígérjem meg! S én megígértem, nem is merve ellenkezni többé, s Istenem, nagyon is érthetőleg meg voltam lepve s elszédülve.
Nemigen tudom miről beszélgettünk még, a hangulatra ma jobban emlékszem, mintha
frissen leírtam volna, de a szavakat már nagyrészt elfeledtem, hisz évek teltek azóta, s e viszonylagosan pontos részletek is jó memóriámat dicsérik. — Valószínűleg beszélt Mihály arról, hogy Feketéné fog főzni ránk, vagy vendéglőben étkezünk, de nem vezetünk háztartást, s
ennek én csak örültem, mert nem voltak háziasszonyi ambícióim. Beszélt korrekt kérő módján arról is, hogy anyagi viszonyai jók, s nem keli nélkülöznöm, ezt különben már tudtam Lőrinctől, aki mindig nagy tisztelettel emlegette, milyen sok pénze van Mihálynak, nyilván onnan volt tapasztalata, hogy Mihály mindig könnyen adott kölcsönt, s mindenütt viselte Lőrinc
parasztgyomrának költségeit. S emlékszem, szóba került, hogy ugye, családomhoz nem ragaszkodom túlságosan, s nem függök tőlük, mert nem szeretne családi tanácskozásokat, viziteket, új és terhes összeköttetést — én azon időben éppen olyan viszonyban voltam enyéimmel, hogy szökni akartam tőlük, s mi sem természetesebb, hogy nagyon is megnyugtattam Mihályt, nem kell ilyesmitől tartania [...]
De visszatérek a Centrál kávéházba, ahol ez a furcsa lánykérés történt — a Nyugat-asztal,
27

éber felügyelete alatt. Karinthyék voltak ott, Kosztolányi, Szabó Lőrinc s még sokan, akikre
ma már nem emlékszem. Aranka 5 közismert és nem is titkolt [...] nagy kíváncsiságától hajtva,
egyszerre csak odajött az asztalunkhoz (ma is emlékszem pávakék kötött kabátjára, ami jól illett cigányszépségéhez) : az egész társaság nevében meghívott minket a híres Bálónéhoz vacsorázni. Én Mihályra néztem (e percben először, s azóta már hányszor !), hogy mit akar. De Mihály nem vágyott nagy társaságba, s nekem is megriadt nyárspolgár nevelésem, hogy mehetnék én idegen emberekkel vacsorázni ! — S Aranka, a kedves, szép és bolondos asszony szeretettel nézett rám, mintegy szimbolikusan befogadva engem az írófeleségek közé; [...]
Mihály és Lőrinc hazakísértek aztán. Jó későn volt, az egész ház aludt már, s én, mint
korhely férj, óvatosan dugtam büszkén birtokolt kulcsomat az előszobaajtóba, hogy lopva
surranhassak ágyamba ; de nagy mérgemre valamelyik kedves testvérem jóvoltából egy kulcs
volt a zárban: nekem kopognom kellett. [...]
Elfeledtem még leírni: útközben, mikor a Baross utcai templomhoz értünk — hol másfél
éves házas korunkban egyházi esküvőnket tartottuk —, bebújtunk a templom íve alá, s itt
kaptam meg a menyasszonyi csókot. Lőrinc diszkréten járkált az úton, [...]
Eljegyzésem estéjére egy verset írtam ott, a sötét utcán bandukolva, „ez örök perc ver tovább!" — s ez hű képe lelkiállapotomnak, hogy se öröm, se terv nem fért hozzám, csupa szívdobogás voltam.
Másnap reggel — hadd írjam le ezt az utolsó leányreggelemet (még volt egy, de nem ilyen
természetes, akkor már mindenki készülődött körülöttem, s ünnepélyes volt a hangulat) —
anyám hangjára ébredtem, aki szegény, bár egy órával hamarabb kellett hivatalba mennie,
mint nekem, mégis türelmesen vesződött ébresztésemmel, megfőzte a reggelit s odahozta az éjjeliszekrényemre. [...]
A reggeli mosakodás ilyenkor télen rendszerint nem a fürdőszobában folyt, hanem a
konyhában, ahol égett a gáz, s nem volt oly hideg. A konyhában állt — eléggé anakronisztikusán — a toalett-tükör is, melynél leányarcomat utoljára szépítgettem, több tehetséges raffinement, mint drága kozmetikai szerek segítségével — bár be kell vallanom, ilyesmire mégis elsősorban tellett. [...]
S villamosvárás jött a külvárosias Kálvária téren s hosszú út a várig. Emlékszem, hivatalnokoskodásom utolsó napján (1921. jan. 12.) elég nyugodtan és korrektül kergettem a rám bízott buta aktákat szokott és végtelen körútjukra, futkoztam iktatóba, kiadóba, a tanácsosom
is folyton hivatott, diktálni vágyva — íróasztalom egy más lány asztalával ért össze, aki közös
szobát bírt velem, noha más osztály gépírója volt. Szerettem volna időt szakítani, hogy barátnőmhöz és egyetlen bizalmasomhoz, Kristóf Irénhez6 felfussak, elmondani „kalandomat" —
de nem volt rá idő. Jött a várva várt két óra, tanácsosok, konzulok s egyéb nagyképű naplopók méltóságteljesen keresztülvonultak a szobán, egy-egy izgatott szolga átcikázott még, halaszthatatlan sürgős aktadarabbal, menés közben csípve el egy-egy nagyfejűt, kegyes aláírásért. Aztán szomszédnőm, egy ványadt és szigorú hölgy is hazavonult
végre egyedül voltam ! Betegszabadságot kérő levelem már készen volt, Irénnek akartam átadni — sietve pakoltam most, sok-sok könyvet, kéziratokat, cigarettát, rántottasütőt, pipereholmit. — Beszéltem
Mihállyal is telefonon. Oh, hogy imádtam megváltozott édes hangját így kagylón át ! — S már
jött a hordár, Mihály névjegyével (mely írás sokáig egyetlen írásom volt tőle): Várlak téged s
„tavaszi iramlásodat"! (Célzás egy új versemre.)
A hordár megrakodva ment le a lépcsőn, én utána, s most Irén jött szemközt, nevetős fekete szemeivel :
— Hova-hova, barátnőm?
— Költözködöm! — mondtam.
— Tán biz férjhez mégy?
— Hát, valami ilyesmi !
28

Irén sokszor mesélte azután, mennyire meg volt ő rémülve, hogy azok a haszontalan Babitsék kiugratnak engem nagyszerű állásomból, s majd faképnél hagynak! Emlékszem, ott a
lépcsőn, hogy elkomolyodott, talán próbált is eszemhez téríteni, de nem nagyon — okos lány
volt, s tudta, hogy hagyni kell a bolondokat!

JEGYZETEK
1. A fogarasi kis cukrászleány, a szőke Emma több vers (pl. Sugár, Örök dolgok közé legyen híred beszőtt, Vonaton, Szerelmes vers) megírására ihlette Babitsot.
2. Babits 1912-től 1916. február l-ig volt a tisztviselőtelepi főgimnázium tanára. A Játszottam a
kezével c. versének utolsó sorai miatt indított sajtótámadás hatására vált meg az iskolától.
3. Szabó Lőrinc 1920. július 2-től 1921 őszéig lakott Babitsnál.
4. Komjáthy Aladár (1894—1963) költő és természettudós. Babits legkedvesebb újpesti tanítványa, hozzá írta A „Fiamhoz" c. versét.
5. Böhm Aranka, Karinthy Frigyes második felesége.
6. Kristóf Irén a külügyminisztérium tisztviselője; Török Sophie kolléganője és barátnője.
A gólyakalifá-t az ő közreműködésével fordította olaszra Armando Tibaldi.

JUHÁSZ GYULA, TÖRÖK SOPHIE ÉS BABITS A TISZA-PARTON
29

TANDORI DEZSŐ

Babits-közelképek
Kép a költői nyelv is.. És ez a szavak együttesénél, megválasztásánál, tényénél — visszafelé fokoztam — több, jóval több, sokkal több. Közelképeiért olvasnám néhány éve már egyre
többször — ismétlem a szót — Babitsot ? Érlelődöm az olvasásához? Nem pontos a közelítés;
ki tudja, mik az érettségi viszonyok, ha olvasókat összevetünk. Örökkék ég a felhők mögött
cimű, „vallomás helyett hitvallás"-ában maga Babits Mihály így ír: „A világ több, mint minden emberi; hiszek a világban, mert eszem el nem éri." És még ezt: „Magyar vagyok: lelkem,
érzésem örökséget kapott, melyet nem dobok el: a világot nem szegényíteni kell, hanem gazdagítani. Hogy szolgálhatom az emberiséget, ha meg nem őrzök magamban minden kincset,
ami az emberiséget gazdagíthatja. A magyarság színét, a magyarság kincsét! De mily balga
volnék, ha ugyanakkor más színt, más kincset el akarnék venni, vagy meggyengíteni."
Mind, mind ezért is olvasom Babitsot egyre sűrűbben; csekélyebb közökkel. Mert több
közöm van hozzá, talán egyre több. S elérhető-e az ilyen magas eszme? Vagy az ily egyszerű
kifejezés: „Búcsúznunk kell újra, kicsi ház, / s egyre nehezebb a búcsúzás. / Hányszor látlak,
ki tudhatja, még? / Hány nyarat fog adni még az ég?" Petőfi egyszerűsége. Nem, nem; a már
— és mindegyre „még" — elérhetetlent olvasom. Azért, hogy a teljes egyszerűség vágyát (Babits is Tolsztojt idézi a hitvallásban) soha ne adjam fel. De hát mindez mellékes töprengés
csak. A közelképeiért olvasom, mondjuk ezt. Támpont a végső dolgokban is kell, fogózó,
ürügy. S itt már a közelítés meghatározása is fontolandó. Alaposságra int ez a költészet; hanem az, érezteti nyomban, kevés volna még, élettelen mód.
Kimódolatlanul ajánlatos Babits költészetének legalább valamelyest a közelébe jutni akkor már. Úgy, hogy...
...hogy aztán már mint nélkülözhetetlent igényli, aki ott tart valahol. Pedig ez itt — az
összegyűjtött versek — „csak egy könyv". Akkor hát miért? Összefoglaló választ, mert módolás lenne az is, ugyan mint kereshetnék. Eljutok egy darabig, tallózva, míg nem érzem: a
képsorjáztatásnál többre volt jó; együttlétre.
S így, ezt leírva, rájövök: az együttlét „képeit", helyeit keresem. Akár ellenpólusosan is,
hiányérzeteikként, veszendőségük tudataként, az életmű második felében. Nem akarok ismét
A régi kert-tői indulni. Mit nem idéztem ebből már, egyebütt? A pontosság és a játék együttesét: „Ház, pince, istálló, félszer, körülötted régi kert. / Elül a mi házunk, emeletes, de mégis
fehérre meszelt / zöld ablakokkal; oldalt a szomszédé, alacsony, falusi, nádfödeles / (hányszor kihúztam nyílnak a nádat, indián voltam, ki nyilazva les!)" A látszólag ráérős hosszú sorok épp az elviselhetetlenségig fokozódó feszültséget hordozzák. Vagy fojtottan mesés a szín,
ám ahogy amott a játék, itt a mese is csak eszköz: az idő múlásának kifejezéséé, az elcsúszás
tudatáé. íme: „Este ha a kertre a hosszú ház árnyéka lassan ráfeküszik, / sűrű nyári este a
forró légben fülledt illat úszik. / Tikkadtan a magas fának üzen akkor titkon a kis virág: /
»Te messze látsz, bátya, mondd meg, jön-e már a holdvilág?«" Nem lehet ezeknek a verseknek, amelyek közé lüktetésével és témakörével A régi kert is tartozik, ritmusszempontú beso. rolását adni; sőt, épp „nemzeti verselésük" az, ami a megfoghatatlan tagolást eredményezi, a
sémákból mindegyre kicsusszanó ütemet. Ez — az ütemezés — része a nyelvi képnek. Más fogalmazásban : a valóságos kép egyszeriségét, hatását az anyag (a nyelv, a versbeszéd) ilyen tagolása meghatározóként biztosítja. Még egyszerűbben: ezért is annyira „kiolvashatatlanok"
ezek a Babits-versek. Nem futtatnak „sínre".
A Dal az esztergomi bazilikáról még „nyugtató lótusz"-t is. említ; ám ahol a legtökéletesebb a visszatérő „bazilika" szóra a rímpár, ott jut a vers az alakuló egyszerűséghez is a legkö30

zelébb: „Csönd van itt; csak egy-egy kocsi vagy talyiga / zőrg föl a városból, s zeng a
bazilika." A furcsa „zörg" alak is telitalálat: kordé-hangulatot festő szó. Ilyen rövidítés lelhető a Télutó a Sédpataknál első versszakában is, bár nem a kimért szótagszám miatt: ez itt már
visszafogottan szökdelő. A ritmus ismét a tárgy fényességét, tagolását szolgálja, már-már azt
mondhatni: az elbeszélés pergő képeit. „Muzsikál a napsugár ma s ragyogva tükröz a Séd: /
olyan simán gyűri lejjebb vizei halk hűsét, / mint titkos mángorlóból gördülne selyem lepedő.
/ Kanyarg a mély szakadékban, s locsolja arany csepegő." A Hegyi szeretők idillje (a Szökevény, renitens idill tőszomszédságában) a stilizáltabb jellegből a márványzó szelet, a prémes
mezőket vonultatja fel; de „a nap lanyhán üget, / mint ló az istálló felé. / A fény lármája és a
méh /dongása is süket." S a végkövetkeztetés, a közelkép tudatában: „Milyen jó együtt látni
itt egyet és óriást!" Az összetartozás leplezetlen motívum, sőt, már-már cél, öröm tárgya.
A Ketten, messze, az ég alatt... ki is mondja az iméntieket: „a messzeség, mint szokott és
kopott / varázs, lassankint elveszik; / de annál jobban isszák a közelit / szemeim..." Kiskutyák játéka, „ijedt ágra csöppent madár" látványa, röpülő bogár rángása — ezek a
„közeliek", itt még főként csak felsorolásként. A közelképszerűség lényegesebb foka már a
nyelvi, versbeszédbeli megdolgozottságé, a jelenetezésé.
A tájhoz kötődő közelképek versei mellett mindegyre ott sorakoznak a világlátomásos
költemények; s a Szelek sodrában a végigvitt növényhasonattal a két teret, a kétféle tágasságot egyesíti: „Nincs gyökered az / időben, s nem vagy mint kemény hegyoldalak / árvalányhaja, melyet hasztalan cibál / a vak vihar, hanem mint pitypang pelyhei, / legek koldusa, szállj
csak, semmi sem tiéd / s hol fogsz a végén virágozni, nem tudod." A Magyar szonett az őszről
és a Szobafestés közeli szomszédja a Psychoanalysis christiana, a Csak a tilos szabad már...
A Halavány téli rajz tér, meg a látványkép egyszerű következtetéseihez: „Ki gondolhat ránk e
csöndben, / míg körülvattáz a hó? / Titkos lánc nyúl át a földön / összekötve aki jó." Goethénél lelünk ilyen szakaszokat. A külső és belső jelenetezés a legérzékletesebben a harmadik
versszakot tölti ki: „Szalma közt fagyottan áll a / kert füzes mélyén a kút / intve dermedt jégszakálla / hogy az év, mint óra, fut. / Jertek apró, jertek sűrű / pillanatok pelyhei / jobban
- mint e szalmagyűrű / szívünk kútját védeni." A megszemélyesítés általánosa és a valós kép
realizmusa között érezhető sugárzó feszültség. Ez azonban csak a Versenyt az esztendőkkel!
kötet (1928—1933) verseiben válik elemi erejűvé; igaz, ott azonnal, a bevezető „Mint a kutya
silány házában" kezdetű öt szakasz intonálja, végig hatalmas erővel, rezzenetlénül, a közeitárgyat a nagyszabású témák világába emelve mindegyre ismét. Itt „a határban / fázva és szeleknek kitártán" a költő már „kiverten és sárral dobáltan" áll, s nem titkolja, hogy szerepe
ilyesmi: „mint a kutya silány házában, / legeslegutolsó a családban..." S így kiált „mégis híven és bátran". Már a Jónást előlegezve.
A vers rímsorjázása is a teljes ráközelítést szolgálja. A sorok egymásutánjából, tagolódásából, tördelődéséből kialakuló versbeszéd pedig a legközvetlenebb, a legélőbb: köznapi kiáltások összetorlódása, nem lanyhuló erejű kitörés. A rímek és a motívumok visszacsatolása
egészíti- ki ezt az eszköztárat, mely egyrészt mintha szolgálná az eszközöket kifogásoló költői
felfogást (a sallangoktól megcsömörlött Babitsét), másrészt nyomatékossá, teljes hitelűvé tenné a dadogó szavak (a megszemélyesítettek) látomásos ígéretét: „Várj, ki jön utánunk."
A kutya-vers hangja nem marad magányos. Nagy elhagyatottság-versszakára [„Magamra maradtam, magamra / és hangom mint vén kutya hangja / rekedt már, vagy mintha a kamra /
mélyéből jönne, tömlöckamra / mélyéből. (Én vagyok a kamra.) / És mire fölér ajakamra, /
száz faltól fulladt és bamba, / mert az élet mosott goromba / habjaival, és süket és tompa /
iszapot rakott minden ablakomba."] versek egész sora következik, e hang változataival, közeiképes szóialtatásával. A Gondok kereplője már a címével sem hagy kétséget semmi ilyen
felől. Élesen fájó, szúró érzetek kinja („A csupasz fák csúcsa mint tűk hegye..."), hosszan kikopogtatott, végigteregetett (dehogy kizengetett!) sorok, ezek tartalmi megfelelője egy-egy
fontos, szakaszkezdő helyen („Milyen szép lehet most ottkünn a mezőkön elveszni nyomtalan..."), egyetlen elhagyhatatlan hasonlat kibontása („Ó szegény madárhang! hogy leng száll
31

és szakad minden kis szellőre..."); íme, ezek eszközei. így jut el a címben jelzett témához; önmagával kegyetlenül, illúziótlan nyerseséggel ő maga ez a kereplőhang: „különös madara" némul, „ha rákezdi a vad gondok kereplője", s ő maga az, aki „mint a bamba", egyedül bolyong. Ez a közelkép nem a környezeté, nem a világé, nem valamely megbújni való zugé, hanem magáé a léleké — mindannyiunk ismert, olykori állapotáé, és a közelség mintha a társasérzet vigasza lenne, jó tükör.
Az álom kivetett, a következő vers tovább fokozza a reményvesztettség képeit: a valóság
„szennyes és sziklás partjain", „sárban görgetett, sziklához ütött" Robinsonok találkoznak (a
babitsi szóismétlés jegyében: „szennyesen és fájva", kiáltva); s a gyerekkori képzet, az indiános játszás is visszatér, ám itt végső érvényt közelítve (s majd megint a Jónásban teljesedik ez
a kör is 1), itt az indián falu a vad idegenség közege, mely kínoz, míg a mentőhajó, az Álom el
nem jön. A legnagyobb közelségnek ez a stilizációba kivetített megjelenítése az Álmok kusza
kertjeiből című párrímes költeménnyel folytatódik. Itt már „az álom én magam voltam", olvashatjuk. A kert is maga a bolyongó („botlódva bozóttól bozótig ... gonosz ligetben"). Szabadulás lesz ebből a kertből, ám nem oly egyszerű az ideje, nem lehet meghatározni a szokvány fogalmakkal, s „nem lesz még halálom különös óráján sem" (a különös szó az élet benső, kifejezhetetlen és érvényesíthetetlen többletértelmére is — „madaram" — vonatkozik, és a
nagyobb egészbe való állítólagos visszatérés pillanatára is használható). A közelkép ismét kitágul : kert hull a kertre (az egyik emberé a másikéra), „mintha az űrben egy csillag egy másikra hullna". „Egymásra dobott két háló, egymás zavarába estünk", mondja kedvesének igy
a költő. Az iszonyközelség felülmúlhatatlan képsorai ezek: „Egymás élete szörnyeivel tele
minden bozótunk: / dupla sűrűségben járunk mi, s kézenfogva tapogatózunk." A közelség
morális állapota kétféle: egyrészt „nem vagyunk mi boldogok, se tiszták, se jók, se bölcsek. /
Életünk a kócos erdők ágainál kúszább és törtebb, / ezer rosszaságtól sötét és könnyektől
nedves...", de „a lombok végül is egymást a nyílt égbe ölelik, kedves..." Az álmok (és a valóság) kóca ez, és „a Sorsok" tépik „nagy kezeik szelében borzog" az élet „gubanca". Több,
mint ötven éve már ennek a nagyverskorszaknak; tudatosult-e kellőképpen a mindenkorisága,
érvénye?
A Rejtvények azt a „nagy újságot" is közli (van-e új hír, kérdi egyebütt maga Babits, lényegében ezt kutatja a Mint különös hírmondó jelentős részében): „nem lehet / egyszerre élni
és szeretni". A másik ember homloka ebben a versben „lámpa, mint a bányászoké"; de ha saját szívünket se láttuk soha...? A Fáradtság a benső állapot elemét személyesíti meg; lecsupaszítóként, kivetőként. Ám az Introibo már „a fénypalástu nap" vendégelőjeként mutatja a
költőt, gyönyörű kép, ahogy kitárja „a télen át szundikázott" ház ajtaját, s az „első vendég
aki... besuhan", épp a fény. Király, pap? Kripta, pince és templom a végső menedék, a költő
egyetlen Háza: „Borom él és forr. Itt rakom / sorba hordóim, és gyógyul áhitatom." Csupa
termékeny ellentmondás ez az állapot: „Künn zengnek sarjadó, kakukszavas misék, / benn
üdít eleven, kriptái frisseség." S akkor a következő vers, a Medve-nóta első sora mégis ez:
„Fordul a világ, kiborúl alólam."
Bár a megkapaszkodásé a második: „...peremén egy dombnak". S a ház vajon börtön-e,
csillagnéző torony-e? Barlang a medvének? A benső kínok teljes közele a számvetés:
„...visszatérő láz, kamasz éveim vad / gőgje megújul / s mindentől eltép." Mindentől? Ez tépi
el az egyént, aki végsőkig éli a köz-élnivalót, mely, úgy látja hegyi házából, nem élnivaló ott
mégsem? Minek tagadná: más ő mint más. De táncos medveként is „az erdő / titkain ámul".
Megaláztatásaiban is (melyeket „a Sorsok" hoznak rá) közelebb van a köz igazi értelméhez, az
átfogóbbhoz, mint a dzsungelek nyüzsgői.
Végletes ez a felfogás, persze, és ha kitartható is hosszan a hangja, végérvénnyel tarthatatlan, feloldandó. Jelez valamit mégis, hogy különféle századok s évtizedek költői, szóltak
ilyesképp sorra: „Hozza postámat a posta: mennyi hír, divat! / Engem nem visznek magukkal, föl nem oldanak." Az öreg Toldi állapotát is megidézi. A kis-dzsungel, a ház körüli, a
kert is kiadja a világot: „pár fa-alja époly dús világ", s nem kell a háttérből a „vak vadon", a
32

„rémes erdő" zajait hallgatni. A leboruló levelek „olyan illatosak és keserűek" a szeretők felett, „mint e nyár, melyet", mondja társának a költő, „alattuk élni jó veled". A mozgások lényegét is figyelheti, szeme ha „fű között... lát egy pöttöm bogarat", s vele tudja, miféle tér a
„tér egyik diófától másikig". A csirkeház mellől írja versét legközelebb (miután egy kis méhén
csodálkozott el). A közelség nagy teljesség is: „csorgó nyár füröszt", és búzamezők közt ringatja dombján. A „komisznak való" küzdéstől távol tűnődik? Harcot a Harc ellen, mondja
már, s arra vágyik, hogy „az egész földön kitűzik" majd egyszer így „a szent Restség fehér
zászlait".
A Zengő légypokol enyves pántlikáján a legyek „halálig tartó kínjuk" zengetik. („Te hallod s mintha vergődő saját / lelked sötét zengését hallanád; / szárnyát veri, halálos csöpp fogoly, / s röpül a Föld, a zengő légypokol." A közelkép monumentalitása bontakozik ki, szédítő forgással ebben a kivételes nagy versben. Babits is ritkán tudta csak ilyen tökéletesen
egyesíteni a kisvilág és a nagyvilág témaanyagát; s a halkulás, az utolsó versszaké, ki tudja, talán végsőbb kétségbeesést sugall, mint az iménti; hiszen: „Ottkünn az eső megered s kopog, /
mint majd ítéletnapján a dobok / s mindent valami nagy magányba zár / szennyesen és puhán
a sár, a sár.")
Ahogy a Nap nem emlékszik a csillagokra, úgy tűnnek el majd, égi morzsákként, az élet
csillagai, mondja. Teljesség és közelség ismét hézagtalan egész: ezek a fények „makacs tüzekkel" ülnek fenn az égen, „kegyetlen kivilágítva" a költőt, a személyt, „mint a fájdalom / a test
valamely zúgát, mely talán / nélküle boldog volna és aludna". A Verses napló sem idillel követi ezt a költeményt, és máris a hírmondóhoz érkeztünk. A természet nagy egészének tudója
ott a dombon az ember; ám ez a tudás sem segíti át az örökké megélendő ön-közelség fájdalmain, végletes kínzatásán. A Tremolo szól erről: „Ülj csak remegő párnádon" (a vonatban, és
érzékenységeidet ne hagyd szégyenkezni), „koporsód párnája majd nem fog remegni már".
Az érzékenység itt a fizikai lét felfokozója is, erősítője, jelenséggerjesztője: „Mennél jobban
reszket, annál jobban csillog, sűrűbb ezüsttel a nyárfalevél." Vonat párnája, kinti nyárfasor,
néhány mondattal később szervesen találkoznak az utazás képkockáján. A táj ritka nagyszabású, tökéletesen megoldott hasonlata, földméretű: „Remeg a táj is kétfelül, s nézd, jobbrabalra milyen más, kétféle színű a két / karéj amire minden vonat mindig szétvágja az ég kerekét." Az egyik komor, a másik a napot fehérebb ködökön át derengeti.
A Téli barlang: a pesti lakás, ahová a hegyről a lakó visszatér. Megindítóan szép telitalálat, lábujjhegyező közelítés, ahogy azt mondja róla: „most egyszer rajtakapom ... Még múlt
telemnek titkait éli..." Valamiképpen a hely is élő lény tehát, bármennyire visszafogottan is:
mély megértés, szeretet tárgya. A világ egészebb értéséhez ez a megszemélyesítő képesség is
kell. Mintha mégis lehetne egyszerre élni és szeretni. Paplanom virágai: ez a vers az éji takaró
rétjét már a síri mezőhöz hasonlítja. Babits ezeket a közelítéseket látványosságok mellőzésével, szerepjátszás és önsajnálgatás nélkül, a tetszelgés csapdáit kikerülve hajtja végre. A vers
szövete, készülőben, alig moccan, bármily hosszan kitartja is a költő a készülő hangot. A nem
élni nőtt virágokat ő itt lelkével táplálta hosszan, megkérdi joggal így: „hiszed-e, hogy élnek
már, / mint egy élő virág-szőnyeg? / s amint hangod vagy kicsi / csibénk csipogásai / érik,
mind érezhetőleg / borzolódva emeli / fejét, s örül, mint mezőnek / virágai friss szellőnek..."
Ezeket a virágokat nem szabad rossz sorsra hagyni, csokorba kell gyűjteni őket, a reggeli nedves szem poharába.
Miközben maga a költő, a személy, a honpolgár, a lakó, a domb üldögélője: csak posta
volt („üzenet"!). Mert „kérdezd a szőnyeget mely dupla lábad / nehezét únja s rímét ismeri: /
marad-e rajta valami magadból, / vagy csak az utcán cipődre ragadt por / amit emlékül továbbadsz neki?" Az Esti kérdés nagy hangvétele tér meg itt. A fák, a szelek, az utcák: téged
sziszeg („tégedet"!) mind; mert itt jártál, mert „régibb otthonod" is elhoztad, s „egy csöpp
Fogaras vagy / Pest közepén", és dolgokat, emlékeket hordasz, vetitsz, „közvetítsz". Havasok árnyát a bérházak falára. Bár ott se voltál azonos a hegyekkel, támad fel a költő kételye.
Akkor hát? Az élet gyönge szál, „amellyel szőnek / a tájak s múlt dob hurkot a jövőnek: /
3 Tiszatáj

33

amit hoztál, csak annyira tied / mint a por mit lábad a szőnyegen hagy. / Nem magad nyomát
veted: csupa nyom vagy / magad is, kit a holtak lépte vet."
Az öregség is közelképek világa: „Olyan az életünk mint öregek szeme. / S mint a köd az
előtt, aki ködben járkál". A holnapok függönye nem libben föl, „csak hátrál". Fölégett mezőkön vonul vissza makacs ellenségként a ravasz jövendő, s nem adja kincseit. Miközben képzetvilágunk szerint „győzünk", mint „szomjas, gyűrt Napóleonok", ott állunk meg este „valamely ablakban", és reszket a szívünk az ég láttán, melynek tere: akár a hasztalan hódításoké. Az esték nyugalma is oda: „napjainkat sorra fölgyújtják", nincs pihenés. A Dobszó zárszava ez: „vesszőt futunk, s lehullunk az ütések alatt. A karácsony: felnőtt karácsony végképp. A Beteg-klapancia ködöket rímeltet keddekkel, verseket (melyeket nem ír) a beteggel.
A betegágy: forró máglya a csontoknak. így szüli énekesét a dal. (Milyen más, ha összefüggésében idézzük, a teljes költői képben, ezt a megállapítást is!) A napok: elgurultak, „botlanak,
futnak, sárban hemperegnek..." S milyen gyönyörű az esettség képsora: „végre megállnak,
éjjel, s vég időkig / kicsi gödrökben poshadnak, felejtve". Saját kertjében, önmaga életében
„tolonckocsit váró kitagadott" így az ember, s mégis: „a fákon végiglengő reszketésre" néz
(mennyi ismétlődő motívum, a benső, nagy hűségé!), és érzi, milyen izgató kín lesz majd árvasága, „köztetek, reszkető zöld karzatok". A kép nyelvi eleme a szavak tökéletes, összhangzatos választása. A végső közelség közelit, az utolsó feladatvállalás, a képzetes: amikor barlang,
lomb, ég, köd, kínzó sötétség, leszakadó est mind-mind egyetlen helyszínné, megváltó díszletté tömörül-boltozódik, a Cethal bendőjének falává. A világnak adja megemésztésre magát a
költő; folytatóitól — nem kevesek! — tudjuk, mily végletekre. Mily tisztaságra.

i

LACZKÓ ANDRÁS

Stilizált önarckép ?
BABITS ÉS VÖRÖSMARTY
1935 végén, Vörösmarty Mihály születésének évfordulóján Babits ünnepi beszédet mondott Székesfehérváron. Ekkor többek között szólt arról, hogy családjukban volt egyfajta
Vörösmarty-kultusz. Nagyapja (aki Garay János osztálytársa volt) sokszor ismételte a Zalán
futása költőjéről a mondatot: „Szeretném megcsókolni a földet, ahová lép!" Édesanyja gyermekeinek többször elmondta a Szép Ilonkát és A merengőhöz címzett ódát. Voltak ennél személyesebb emlékei is. Könyvtárukban tucatnyi kiadás volt Vörösmartytól, s a fiatal Babits
leginkább azt a kötetet vette elő, amelyikben a Csongor és Tündét olvashatta. Kisiskolásként
nyilván nem látta meg minden szépségét. Erről is beszélt: „Vörösmarty nagyságát akkor kezdtem igazán érezni, mikor rájöttem, hogy a költészetet nem a »mondanivaló« teszi. Nem a prózában leírható mese vagy téma, hanem sokkal inkább épp a színek, villogások és zenék."
A székesfehérvári beszédben és a következő évi A Szózat ünnepére című cikkében egyaránt a prófétát, az előre látó zsenit kereste a nagy elődben. Szinte csodálkozott azon, hogy
Vörösmarty mennyire megérezte az emberi szellem megrendüléseit. így írt: „íme, a mai Vörösmarty rettenetesen,-véresen aktuális költő. Igazában nem is a témák és gondolatok teszik
aktuálissá, hanem az érzés, mely ilyeneket mondat vele, mint »őrült sár«, vagy (...) »az ember
fáj a földnek«. Igen, pontosan ez a mi mai érzésünk: az ember őrült sár, és fáj a földnek."
Ebből és még néhány hasonló gondolatból többen arra következtettek, hogy minden Vörösmartyról szóló írásában aktualizált, illetve önnön költői és^emberi gondjait, dilemmáit fogalmazta meg. Különösen az 191 l-ben írt tanulmányait értékelték úgy, hogy nem Vörösmartyról volt szándékában beszélni, hanem önmagáról.
Nézzük meg, valóban stilizált önarcképet vetített-e vissza!
A stilizálás és Babits egyéni problémái múltbavetítésének gondolatát Lukács György fogalmazta meg élesen, amikor megrótta a költőt, hogy Vörösmarty-képe „még stilizáltabb",
mint a korabeli hivatalos egyetemi felfogás volt. Szükséges utalni arra, hogy a gondolat —
hogy Babits költő elődjének életében, lelki fejlődésében önnön sorsát kutatta — korábbi eredetű. Németh László 1929-ben írt esszét a tanulmányíró Babitsról s abban a Vörösmartydolgozatok értékelése a következő: „... ez a tanulmány, mint vélemény, nem megtámadhatatlan. A különös fényű csillag, akinek ő Vörösmartyt mutatta, a kaotikus képzetgazdaságnak az
önuralom kérge alatt összesűrűsödő csillaga, amely pompája teljében robban szét, nem in.kább tulajdon költészetének drámája-e s talán poétái sorsának jós előre látása?" Az esszéíró
kérdőjelet tett a mondat végére, megállapítása mégis válaszérvényű. S itt — bármily nagyfokú
érzékenységgel vizsgálta egyébként Babits tanulmányait — tévedett. Azért, mert a
Vörösmarty-tanulmányokat nem lehet, nem szabad egyetlen aspektusból — az egyéni sors vetületei alapján — megitélni. Nem lehet, mert téves eredményhez vezet, ahhoz a konklúzióhoz,
hogy a dolgozatok megírásának indítéka és magyarázata Babits költői énje (látni fogjuk, milyen szempontok vannak még ezen kívül). Szemléletileg ugyanez jellemzi Lukács György értékelését, amennyiben ő is egy aspektust tartott lényegesnek a Vörösmarty-tanulmányok értelmezésénél. Lukács maga bocsátotta előre, hogy írásainak metodikája állandó problémák felvetése napi alkalomból. Ez pedig arra kényszerítette, hogy pillanatnyi érdeknek,
történelmi—politikai céloknak alárendelve értékelje Babits Vörösmarty-felfogását. Akkor
Lukács számára a Petőfi—Ady költői fejlődésvonal volt progresszív; az a harc, a hit, az a jövőre mutatás, amiről Ady például Elhanyagolt, véres szívünk című versében írt.
3*

35

Az előföltevésből — Ady és Babits ellentétéből — való kiindulás magyarázza az ítélet minőségét. Lukács elismerte ugyan — mint utaltam rá —, hogy Babits Vörösmarty-felfogása
„találóbb" a hivatalos egyetemi nézeteknél, de mert nem harcos, kevésbé progresszív képet
ad, mert — a kritikus szerint — teljesen eltekint a XIX. századi költő állásfoglalásainak és
hangulatainak konkrét történelmi gyökereitől, nem egyéb, mint stilizálás, „érdekes
politikai—lírai önarckép". Legnagyobb hiba a bíráló véleménye szerint az volt, hogy a
Vörösmarty-tanulmányok alapja a XIX. századi „költőóriás" utolsó korszakának „sötét kétségbeesése és önmarcangolása". Azt is kifejtette, hogy ez miért hiba, s gondolatmenetét — a
félremagyarázás dokumentálására is — idézni szükséges: „Mint Széchenyinél, Babits itt is
azonosítja e kétségbeesés egyes kiragadott megnyilvánulásait saját sötét pesszimizmusával a
jelent illetőleg, és — éppúgy, mint ott — teljesen eltekint Vörösmarty állásfoglalásának és
hangulatának konkrét történelmi gyökereitől. A költői kifejezésmód egyes hangulati reflexeit
fenntartás nélkül azonosítja saját élményeivel."
A félreértés az említett módszerből következett, vagyis abból, hogy az adott történelmi
pillanatban ez az értelmezés felelt meg a legjobban a „napi céloknak"; az Adyval való kontroverzia említése, valamint a társadalmi kérdésekkel szembeni passzivitás hangsúlyozása. Viszont, figyelmesebben olvasva a tanulmányokat, aligha fogalmazódott volna meg az, hogy
Babits „saját sötét pesszimizmusával" azonosít bármit is Vörösmarty életművéből. Sőt, a tanulmányíró nagyon vigyázott arra, hogy ne látszatanalógiák, belemagyarázások, visszavetítések mellékútjairól közelitse meg költő elődje lelki fejlődését. Önmagát is figyelmeztette: „ne
magyarázzunk bele Vörösmartyba semmit". S e mondat értelme nemcsak az, hogy Babits nem
önnön problémáinak visszavetítésével rajzolt képet Vörösmartyról. A szavaknak ennél mélyebb, bizonyos vonatkozásban előremutató jelentésrétege is van, amit a Vörösmarty-tanulmányok értelmezői eddig nem ismertek fel. Nevezetesen az, hogy belevetítés, azonosítás akkor
lehetséges, ha a szándék képviselője kívülről, más fókuszból közelít tárgyához. Erről pedig
ebben az esetben szó sincs. Babits belülről, Vörösmarty életművének sajátos viszonyrendszeréről, a lelki fejlődés megértésével bontja ki mondanivalóját. Nem biográfiai adatok, tények
sorravételével, nem külsődleges szempontokhoz keresett magyarázatokkal írt a XIX. századi
költőről. Ez a belülről való indítás, a belemagyarázás veszélyének kinyilvánított, tudatos elkerülése azért érdemel külön figyelmet, mert kezdeti állapotban ugyan, de megmutatja egy később kiteljesedő irodalom- és művészetszemlélet vonásait, azt, amely szerint: „a pozitiv és a
materialista okok egy bizonyos ponton túl megszűnnek hatni". S ahol pedig a jelzett okok
már nem hatnak, onnan szellemi, lelki tényezőkre kell tekintettel lenni. Ezeket vizsgálta tanulmányaiban Babits is. Kevéssé valószínű: azért tette volna, hogy önarcképet stilizáljon ezzel.
S főként nem úgy, hogy „kiragadott" megnyilvánulásokat azonosít önmaga és Vörösmarty
között. A tanulmányok megírásának indítékai közül elsőként arra kell figyelni, hogy Babits
nem elégedett meg a Gyulai-féle Vörösmarty-képpel. Vitázott Gyulai oknyomozó módszerrel
megírt életrajzával, rámutatott elégtelenségére, méltatlannak érezte, hogy e hatalmas életművet, gondolatoktól szikrázó, nagy lelki energiákkal telített művészetet a születés és halál dátumai közé szorítsák. Gyulai ugyanis — mint művét olvasva hamar kiderül — tényeket közölt,
hidegen, megértő szándékkal, de a magyarázat tüze nélkül, még ott is, akkor is adatokat keres, amikor kikerülhetetlen szellemi hatásokról ír; konkrétumokat említ arról, mit olvasott
Vörösmarty 1824—25-ben, kiket ismert 1830-ig, s „ezek milyen nemű befolyást
gyaníttatnak". Sőt, Gyulai a lelki-szellemi dolgokat is mint tényeket említi, nem összefüggések magyarázataként, nem folyamatként kezelve azokat, hanem fiziológiai jelenségekként.
Ezt Babits világosan látta; tudta és le is írta, hogy Gyulai munkája dicséretes, de a hosszú ideig
„mintaszerű" mű alig több mégis adatoknál, az életrajz mellett, néhol azt háttérbe szorítva,
fontosabb a kor- és miliőrajz, amelyben Vörösmarty „kívülről" nézve jelenik meg. Megjegyezte azt is: „Gyulai nem mert Vörösmarty lelkének mélységeibe lehatolni." Persze, a korábbi Vörösmarty-kép felülvizsgálata, a tények újbóli számbavétele, a lelki fejlődés felderítésének
37

szándéka önmagában nem kérdőjelezi meg azt az állítást, hogy Babits bizonyos dolgokat
„fenntartás nélkül" azonosít önmaga és Vörösmarty között.
Azért szükséges ezt kiemelni, mert Waldapfel József is stilizálásról, sőt, tudatosszándékos rágalmazásról írt Babits Vörösmarty-tanulmányaival kapcsolatban: „Bármilyen
erősen élnek mindnyájunkban ez új arckép titokzatosabb, gyötrőbb, lázasabb vonásai, azt hiszem, egy kis részlet alaposabb vizsgálata minden Babits-rajongót is meg fog győzni arról,
hogy ez a kép nemcsak legalább annyira stilizált, egyoldalú, mint Gyulaié — csak más irányban —, hanem egyenesen akaratlan rágalmazás is."
Waldapfel itt Babitscsal szemben vette védelmébe Vörösmartyt. Ehhez igazolnia kellett
az „akaratlan rágalmazás" tényét. Ezt — mint a fenti idézetből kitűnik — „egy kis részlet"
megvizsgálásával vélte elérhetőnek. Nem a két tanulmány egységes koncepcióját vizsgálta és
bírálta, nem az egésznek az eredményét, hanem csupán A férfi Vörösmarty nyolcadik fejezetét. S bírálatához még további megszorításokat kellett tennie; Babits dolgozatainak olvasásakor feltételezte, hogy a tanulmányíró Vörösmarty műveit vizsgálva, azonosnak vette az unalmat a spleennel, és erre alapozva írta: „Babits, aki Baudelaire versei közül is a Spleen címűt
fordította elsőnek, s éppen a Vörösmarty-tanulmányok írásának évében maga is írt ilyen című
verset, ennek a szónak a teljes értelmében fogja fel Vörösmarty költeményének (Az unalomhoz címűnek — L. A.) tárgyát, s az unalom világnézetét, a spleenes világfájdalmat látja néhány más hatalmas alkotása mögött."
Mielőtt az ominózus részletet megvizsgálnánk, szükséges még valamit tisztázni. Waldapfel azt is feltételezte, hogy talán Vörösmarty is egynek vette az unalmat a spleennel. „Gyanítható" mondta. Kérdés, igazolható-e ez? Vörösmarty Az unalomhoz megírása előtt, fiatalemberként nem egy gyötrődéssel teli, életgyűlölő verset írt. Például, az ifjúkori kísérletek között
szerepelnek A gyötrődő és Az életgyűlölő panasza címűek, az utóbbiból idézek egy részletet.
Ezt összevetve Babits versével és felfogásával, kiderül, láthatott-e „spleenes világfájdálmat" a
tanulmányíró Vörösmarty alkotásai mögött?
Rejtezz gyűlölt nap, mely búmra világodat öntöd,
A zivatar felhői megé rejtezz el előlem!
Hervadj léptem után, s szemeim láttára borulj el
Természet, mely díszeidet csúfomra nevelted.
Hah! vagy mért vagyok én nyomorult! a boldog üdőkben ?
Illy ínségre jutandónak mért kelle születnem ?
Ezen kívül bármelyik ifjúkori Vörösmarty-verset vizsgáljuk, mindenütt az tapasztalható,
hogy a gyötrődést, a világgal, a környezettel szembeszegülést nem az életuntság, nem egy testetlen világfájdalom okozza, hanem legtöbbször konkrét, leírható dolgok, jelenségek. Például
az, hogy nem talál „jó utat", majd „ínségre" jutott, bajok tornyosulnak fölötte. E konkrétsággal, megfoghatósággal szemben a spleen — ezt Babits verse nagyon jól megmutatja — testetlen, lényege, a „semmik után" vágyakozó hangulat.
Lakásom tétlenség szigetje
szeszély sétáló palotám
munkám az ördög kerevetje.
Ami valóság volna tán
úgy tekintem mint felhőket
és járok a semmik után.
Próbáltam élni léha gúnyban
próbáltam élni szeretetben
és próbáltam élni magamban.
40

Egy sem volt élet s észrevettem
hogy éltem csak akkor tesz élet
amikor már messze mögöttem.
A két részlet, s még további egybevetések bizonyítják, amennyiben Babits spleenes világfájdalmat látott volna Vörösmarty alkotásai mögött, akkor önmagának mond ellent. Éppen
az önellentmondás elkerülése érdekében törekedett tiszta fogalmazásra, s kezdte tanulmányának Waldapfel által kifogásolt részét így: „Az unalomhoz írt remek szatíra költőjének költészetét az unalom szempontjából is lehetne magyarázni." A feltételes módú fogalmazás úgy
látszik elkerülte a kritikus figyelmét. Babits azt mondta: lehetne, szép feladat lenne az unalom
aspektusából értelmezni Vörösmarty életművét, lehetne, de mégsem ezt tette, nem tehette,
mert Az unalomhoz szatíra nem az unalom világnézetét hordozza, hanem éppen ellene szól.
Logikailag érthetetlen lenne Babits magyarázata, ha a költemény befejező két szakaszát nem
veszi figyelembe. (Figyelembe vette. Csak nem a nyolcadik, hanem a hatodik fejezetben, s erre
a kritikus nem volt tekintettel.) Vörösmarty egyértelműen írt:
Valahára köztünk
Únd meg magadat,
S hordd el más világra
Régi sátradat.
Szállj, oh szállj el tőlünk
Túl a tengeren:
Nyűg elég marad még
E jó nemzeten.
Ennek ellenére azt állítani, hogy Babits tanulmányában ez a költemény a „spleenes világfájdalom" szemszögéből van értelmezve, félreértés, előföltevésből eredő tévedés. Abból, hogy
Waldapfel József azonosnak vette a spleent és a nihilizmust. Babits viszont nem. Tanulmányában, pontosabban mind a kettőben, hangsúlyozottan nihilizmusról írt. A férfi Vörösmarty
nyolcadik fejezetében ez olvasható: „Ez a lélek, mert nagyon félt a semmitől, nagyon is mohón szítta a mindent, minduntalan a semmi határaihoz ért. 1844-től 1848-ig Vörösmarty költészete folytonos közeledés a nihilizmus felé. De nem valami derűs Anatole France-i nihilizmusra
kell itt gondolni (talán csak az egyetlen Szent ember című költeményében lehetne ilyet találni):
lázas, szenvedélyes, kétségbeesett, vörösmartys nihilizmus ez, égő nihilizmus. Miután e lélek
teljesen megérett erre, minden értékeknek rendkívül gyors és gyökeres átértékelése történik
meg. Az eddigi ideálok és remények egymásután vetkőznek meztelenre." Babits gondolatmenetének, az egységes koncepciónak megfelelően bizonyította és igazolódni látta, hogy Vörösmarty költeményeiben megfogalmazódott a munka haszontalansága, a művészi alkotás igaztalansága, célnélkülisége, a vágyak, jövőbeni célok, tervek, elképzelések elérhetetlen volta.
S az is, hogy a csúcsra érés boldogsága megfoghatatlan érzés, megnyugvás helyett inkább csalódást ad, továbbá, hogy az ember megszerzett tudása nem egyéb szavak halmazánál. Ha csak
ezt a summázatot írta volna tanulmányában, ha csak a nihilizmus megnyilatkozásaira figyel,
akkor érthető-elfogadható lenne az állítás, hogy Babits önnön problémáit vetítette vissza, és
hogy magatartásának, világnézetének, költői céljainak igazolását kereste Vörösmartyban.
A tanulmányíró igényesebb volt ennél. Két tényező megerősíti ezt. Az egyik Babits gondolatmenetének igazolására bizonyító anyagot is közölt, méghozzá Gyulai életrajzi adatait felhasználva. Gyulai is leírta, mennyire szélsőségesen ellentmondásos volt Vörösmarty magatartása,
sok megnyilatkozása 1844 és 1848 között; aggódás és kétségbeesés keveredett nála lelkesedéssel és reménnyel, törekedett politikai sikerekre, képviselőnek jelöltette magát, de a képviselőháznak „leghallgatagabb" tagja lett. A tanulmányíró nemcsak erre épített. Maga is észrevette,
39

hogy a jelölt időpont előtt az „egész ember csupa láz" volt. Kereste a megelégedést, az életcél
elérhetőségének útjait például a Tót deák dalával: „Mi szépek tájaid: / A hegy, völgy, és a
nagy terek, / Hol dús kalászok rengenek, / És zöld borág virít; / Mely drága gyűjtemény, / És
ez mind enyém! / Oh szép világ, / Gazdag világ!", A merengőhöz című költeményével: „Ki
szívben jó, ki lélekben nemes volt, / Ki életszomját el nem égeté, / Kit gőg, mohó vágy s fény
el nem varázsolt, / Földön hónát csak ollyan lelheté", a Csongor és Tündével. Cím szerint nehéz lenne felsorolni, hogy Babits mennyi verset, drámai és epikus alkotást említ és idéz nézeteinek bizonyítására. A babitsi koncepciónak a lényege, hogy Vörösmartynak a nihilizmus irányába történő haladása tragikus (élet- és világ-) érzéséből fakadt és abból nyert tápanyagot is.
Kulcsfontosságú ez az egész tanulmány és Az unalom világnézete című fejezet megértése szempontjából is. Babits A férfi Vörösmarty 3., 4., 5., és 6. fejezetében kifejti; miért és milyen
okok erősítették Vörösmarty lelkében a tragikumot. Ezt tárgyalva olyan megszorítást is tett —
melyet ugyancsak nem lehet figyelmen kívül hagyni —, hogy a tragikum érzése a lélekhez tartozik, az én belső világához és nem a költői mesterséghez. Sőt, Babits szerint, e kettősség sarkallta és segítette Vörösmartyban a „végtelen világlátás" kifejlődését. Szó sincs arról a „világnézeti pesszimizmusról", amit Babits önmagából vetített volna Vörösmartyba. A tanulmányíró világosan fogalmazott: „a lírikus Vörösmarty tragikusabb a tragikusnál. Lelke tartalmának rendkívüli tarkasága, érzelmeinek különös lázas vibrálását idézte elő s a végtelenség folytonos együttérzése mélyítette ezt a vibrálást tragikussá". Lelki folyamatként látta és vizsgálta
Babits XIX. századi elődje tragikus érzésének változását, olyan lelki folyamatként, amelynek
mozgató erői között ott találta a szerelmet, a nemzeti munka iránti igényt, s a világ, a végtelen
szépségeinek tanulmányozását. A már említett Tót deák dalában, a koplaló, fázó tót diákban,
akinek semmije sincs, csupán a világ szépsége teszi gazdaggá és boldoggá, Babits Vörösmarty
„szimbolikus" önarcképét olvasta. S külön kiemelte a vers hetedik szakaszát: „Csak tőlem
függ, mivé legyek. / A legdicsőbb magyar leszek, / Mihelyt csak akarom ? / Hazám naggyá teszem, / Ki szólhat ellenem?" Hogy Babits valóban folyamatként és egészében akarta Vörösmarty lelki fejlődését megérteni, azt az is bizonyítja, hogy e kiemelt részlet után ismételte meg
a Gondolatok a könyvtárban című költemény befejező részéből vett idézetet, amelyikkel
Az ifjú Vörösmartyt kezdte. Az idézet megismétlése szükséges volt; legfőképp azért, mert Babits Vörösmarty lelkének körforgásáról írt. Ez a látott és vizsgált és megértett körforgás a tanulmányíró szerint kényszerítő erővel vitte a XIX. századi nagy költőt a nemzeti munka igenléséhez. „Előttünk egy nemzet sorsa áll" — írta Vörösmarty. Babits pedig: „íme e lélek életének örök körforgása: erejét ismét a nagy nemzeti munka szolgálatába veti, mely lázasabban
pezseg, mint valaha. A munka: ez az utolsó reménység a kielégülésre, mely túléli a szerelem
reménységeit, és a költő lázas kétségbeeséssel lesz a munka bajnoka. A nemzet ügye most a saját ügye lesz és ezzel hazafias költészete, mely régen epikai volt, teljesen líraivá és így
remekké". Babits hosszan szólt arról, hogy a nemzet érdekében milyen munkát, milyen csekély és prózai dolgokat kívánt Vörösmarty. De arra is utalt, hogy a buzdítás, a lázas munkaigény, az unalomról írt szatíra hátterében bizonytalanság és melankólia is megszólalt, mint
például A sors és a magyar ember záróstrófájából, vagy a Jóslat első és harmadik szakaszában.
Ezután és az eddigi gondolatmenethez szorosan kapcsolódva következett a tanulmánynak az a részlete, A férfi Vörösmarty 8. fejezete, ahol Babits ezt írta:
mint a szavak, úgy
az erkölcsi fogalmak is csupa konvencióknak bizonyulnak. Ezen a lejtőn nincs megállás. Ezen
a lejtőn a költő lelke a világ legmélyére csúszik. És akkor megírhatja azt a remekét, amely így
kezdődik:
Hallgassatok! ne szóljon a dal!
Most a világ beszél.
Mert-e még költő ily hatalmasan kezdeni éneket? És ebben az énekben valóban a világ
39

beszél. És a világ énekének ez a refrainje: »Nincsen remény!« Ezt a verset (Az emberek címűt)
egészen ide kellene írni. Minden, az egész társadalom semmivé foszlik a költő rettenetes gondolata előtt: a tőrvény öl, a dicső, akinek »hatalmas lába törvény felett áll« bukik, a hír csak
villám az ínség éjjelén, a föld dús, az ember mégis szegény. A vallás is megmutatja meztelenségeit, az ember csak azért néz ég felé, mert »a föld az nem övé«. Az ember maga nem egyéb,
mint egy őrült sár: az ember fáj a földnek: a legrettenetesebb különösségű mondat, amit valaha leírtak. De a haza is értékét veszti. »Fiainak nem hazája.«
Neve: szolgálj és ne láss bért.
Neve: adj pénzt és ne tudd mért.
Neve: halj meg más javáért.
Neve szégyen, neve átok;
Ezzé lett magyar hazátok.
S mindez közvetlen a forradalom előtt, amikor egész Magyarország reményekkel, izgalmakkal volt telve. A forradalom egy pillanatra fellobbantja a régi Vörösmartyt, ír egy buzdító
verset, mely épp oly kevéssé remek, mint Arany forradalmi versei. A költőben már nincs annyi
hit, amennyi a forradalmi költészethez kell. Nihilista nem lehet forradalmár. Mégis halálra
van ítélve, mégis bújdosnia kell, kiállnia a forradalmár minden izgalmait. Idegzete megrendül,
fejében az őrület kezd kalapálni." Ezután jegyezte meg Waldapfel József, hogy „itt érjük tetten" legközvetlenebbül Babitsot Vörösmarty költői céljainak és magatartásának „meghamisításában". Mielőtt a kritikusi vélemény gondolatait sorra venném, szükséges előre bocsátani a
következőket: 1. Waldapfel nem idézett pontosan, az eredeti szövegből írásjeleket, szavakat
és mondatokat hagyott el; 2. a kritizált fejezet idézését nem a gondolatmenet végén, hanem
annál a mondatnál fejezte be, amelyiket az Országháza zárósorai után írt Babits: „S mindez
közvetlenül a forradalom előtt, amikor egész Magyarország reményekkel, izgalmakkal volt
telve..." Azért éppen ennél a mondatnál, mert csak ez, s nem a fejezet egésze képezte az opponens véleményének az alapját. E mondatot magyarázta és tartalmával szemben idéz érveket.
„Ez a mondat azt akarja kihangsúlyozni, hogy a költőnek voltaképpen semmi köze ahhoz,
ami körülötte történik, hangulata és szemlélete a legteljesebb ellentéte annak, ahogy a társadalom, a magyar nemzet, »egész Magyarország« lát és érez" — kezdődik a magyarázat, s az
elefántcsonttorony, a spleen, a világfájdalom, a lélek titokzatos mélységeinek említésével folytatódik, ahhoz a már ismert tételhez torkollva, hogy Babits a „maga passzív individualista magatartásának párját s általa igazolását akarta (...) felmutatni Vörösmarty költészetének legérettebb korszakában". Mit tett a kritikus? Érvként idézte (Gyulai után) a Babits által is nyilván olvasott Pesti Hírlap-be\\ cikket, amelyik az Országháza fogadtatásáról szólt. Majd pedig
közvetlen kapcsolatba állította a verset és a korabeli politikai kategóriákat: „Nagyon is jólismert konkrét panaszok azok, amelyeket Babits is idéz: »Neve: szolgálj és ne láss bért« a robotra, »Neve: adj pénzt és ne tudd mért« az adóra, »Neve: halj meg más javáért« az ugyancsak egyedül a népet terhelő katonaállításra vonatkozik, s mind a párttá éppen akkor szervezkedő ellenzék aktuális követeléseit segíti átvinni a köztudatba." A Vörösmarty-irodalom bizonyitja, hogy Babits értelmezései, megállapításai — biográfiai és szemléleti szempontból egyaránt — kiegészítésre, pontosításra szorulnak. Nem egészen úgy, ahogy Waldapfel tette; aki
kis részeket, mondatokat cáfol és az egészre nincs tekintettel. Mert a kritizált-cáfolt mondat, a
fejezet és a tanulmány egésze sem azt „akarja kihangsúlyozni", hogy Vörösmartynak nincs
köze ahhoz, ami 1844-től 1848-ig körülötte történik, s hogy hangulata, szemlélete a legteljesebb ellentéte lenne annak, amit a társadalom, az ország átélt. A tanulmányíró — éppen a kritizált fejezet kezdetén — maga utalt arra, hogy Vörösmarty érzékelte a valóságot, látta, ami
történik, de: „Ez a lélek, mert nagyon félt a semmitől, nagyon is mohón szítta magába a
mindent, minduntalan a semmi határaihoz ért". S ez a „semmi" — amint Babits leírta — a
végtelen, a költő számára elérhetetlen és megfoghatatlan valami; a vágyak és lehetőségek, az
40

apró dolgok és nagy érzések kontrasztja. Az ifjú Vörösmartyban arról szólt, miként tanulta a
XIX. századi költő a mesterséget, hogyan gyűjtötte a világról az ismereteket, benyomásokat, s
mint kereste a legapróbb dolgokban is a végtelenség mélyét és varázsát. Babits úgy látta, az
ifjú Vörösmarty szerette az életet, olyannyira, hogy (itt a kontraszt!) nem elégedett meg vele;
újra és újra — mint versekkel bizonyítja — nekilendült a végtelennek, az élettel szembeni telhetetlensége vitte a lehetetlen megközelítésre. Azzal zárul az első tanulmány, hogy Vörösmarty számára minden dolog a végtelent rejtegeti, a külszíni egészség alatt rettenetes betegségek lehetőségei lappanganak, s a szépség is („a szépség, mint a hínár") veszedelmes mély fölött
lebeg. Ez azonban — hangsúlyozni szükséges — csak egyik oldala a babitsi koncepciónak;
kezdeti stádiumban megmutatni a későbbi nagy gondolatokat, az eredőtől végigkísérni a lélek
útjait. Ugyanakkor, az első tanulmány második fejezetének címe: „A művész, akitől várnak
valamit". S ebben éppen azt bizonyitja Babits, amit A férfi Vörösmarty kiemelt fejezetéből
többen hiányoltak: olyan költőnek mutatja elődjét, aki lázasan és makacsul törekedett arra,
hogy megfeleljen minden várakozásnak, leírja a hazafias buzdításokat, énekeljen a nemzeti
történelemről; „egy felébredt, felifjúit nemzet élete, eleven pezsgés, eleven munka megfogta
magának". Ne gondoljuk, hogy csak az ifjú Vörösmartyról írt így azért, hogy a férfinál megmutathassa, miként vesztette értékét a világ, a haza. Fentebb idéztem már azt a részletet, a
második tanulmányból, ahol Babits azt fejtette ki, miként lesz a „nemzet ügye" létfontosságú
Vörösmarty számára. Sőt konkrétan, művekre vonatkozóan tett megállapításokat: kiemelte,
hogy történeti drámájába Vörösmarty „jobbágyjeleneteket vegyít bele, melyekre a legújabb
politika nélkül nem gondolhatott. A drámai költemény — Árpád ébredése — prológusa lesz a
nemzeti színháznak, valóságos apotheózisa a kultúrmunkának. A költő humánus és szabadgondolkodó. A ballada — az Árvizi hajós — Wesselényit dicsőíti; s tragikumán a jótétemény
öntudata győz. Az epigramma — Hahnemann, Guttenberg, Pázmány s több — a felvilágosodott munka dicsőségét hirdeti, végül is, hatalmas ötlettel, a legnagyobb reakciósnak adva szájába:
Pázmány, tiszta valóságnak hallója egekben
Megtért térítő, állok az Isten előtt
S hirdetek új tudományt: halld és vedd szívre magyar nép:
Legszentebb vallás a haza s emberiség."
Waldapfel állításaival polemizálva Vas István már megjegyezte, hogy Babitsnak a tanulmányok megírásával nem egy stilizált önarckép felmutatása volt a célja! Ez merev, s olyan felkészültségű költőt-tanulmányírót, mint Babits volt, mélyen sértő feltételezés. Ezzel szemben
Vas arra mutatott rá, hogy a tanulmányíró olyasmit érzett meg Vörösmarty világában, amit
előtte senki: a tények mögé nézve, a lélek útját, fejlődését vizsgálva adott útmutatást a XIX.
századi költő lírájának megértéséhez. S hogy ez valóban így van, azt több — azóta írt — irodalomtörténeti munka bizonyítja. Vas István azt is kifejtette, hogy csak akkor és úgy lehet Babits dolgozataiban stilizálást látni, ha dogmákban gondolkodva közelit hozzájuk a kritikus:
„Hogy Babits elemzését Waldapfel József olyan sérelmesnek érzi Vörösmartyra nézve, abban
nyilván része van annak a közkeletű felfogásnak is, amelyik szereti a költőt megbízhatóan egységes, könnyen áttekinthető és kezelhető jelenségnek látni. A költő ilyen vagy olyan, többek
közt optimista vagy pesszimista. Holott hirtelenében nem is tudok költőt, aki kitartóan és kizárólag pesszimista volt, és következetesen optimista is csak egy jut eszembe: Pósa bácsi. Mi
magyarok pedig különösen bonyolultan állunk a pesszimizmussal és optimizmussal. Gondoljunk csak Kölcseyre: milyen csüggedt a Zrínyi dala, s mennyivel kétségbeesettebb még a Zrínyi második éneke. Holott a közbeeső nyolc évben Kölcsey töretlenül és ragyogóan küzdött a
reformokért." Babits tudta és le is írta, hogy Vörösmarty útján sok ellentmondás volt, látta a
kontroverziát a tények, a külső események és azok befogadása, szemlélése között. Az első tanulmányban arról szólt, hogy az apró, hétköznapi dolgokban felfedezett végtelenségről mi41

lyen szomorú verssorokat fogalmazott Vörösmarty. Babits figyelmét az sem kerülte el, hogy
időkön, határokon túl lendülő képeivel miként akart konkrét, mondhatni, napi célokat szolgálni. S az is tény, az a kontroverzia is valóság, amire A férfi Vörösmarty 8. fejezetének utolsó
sorai utalnak, hogy „a költőben nincs annyi hit, amennyi a forradalmi költészethez kell." Igaz
— ezt nyilván Babits is tudta —, voltak prózai írásai, amelyekben az átalakulásról, a szabadságról szólt, de verset mindössze kettőt irt...
Babits ismerte Vörösmarty életét, de tanulmányait nem biográfiai céllal írta. Ennek ellenére vetette fel egyik bírálója, hogy tényeket, életrajzi vonatkozású adatokat nem akart látni
azért, mert „zavarták" volna annak az irodalomszemléletnek az érvényesítésében, „amely az
irodalmat az élettől, a társadalomtól elszigetelten tekinti". A kritikus megismételte ezzel Lukács György ellenvetéseit, még azt is, „hogy e torzító arcképek kiformálásában (...) Ady iránti
féltékenységének volt döntő része, hogy Babits a maga költészetét akarta igazolni azzal, hogy
Petőfit, Ady rokonát nyárspolgárnak minősíti, s Vörösmartyt és Aranyt a maga képére stilizálja." Ez az értékelés ellentmond a logikának és tényeknek is. De mégis, ismételten előkerült,
a szívósságát mi sem bizonyítja jobban, mint az, hogy visszhangzik még Kardos Pál alapos biográfiájában is. Olyannyira, hogy Kardos a tanulmányok egyes kiemelt részeit Babits-versekkel rokonítja. Az irodalomtörténeti tévedés tovább élt, de ez nem változtatott jellegén.
Az alapkérdéssel — amit kikerülhetetlenül fel kellett volna tenni a Vörösmarty-tanulmányok
értékelésekor — senki sem nézett szembe. Nem vizsgálták meg azt, mit nyert volna Babits az
önarckép múltba vetítésével? Ha ezt a kérdést nem tesszük fel, akkor van jogosultsága annak
a nézetnek, hogy a tanulmányok megírásának indoka a népies és klasszikus irodalmi irányzat
ellentéte, s annak is, hogy Babits fontos feladatnak tartotta „saját helyének kijelölését" Ady
mellett. Csakhogy, Babits tanulmánya az őrült Vörösmarty képével zárult. „A költő beteg —
irta —, idegbeteg, valóban az őrültség szélén. A költő hazája rab, barátai halottak, őrültek
vagy foglyok. Ha Vörösmarty megőrül, csak osztja sorsát e kor legnagyobb magyarjainak.
A költő vén cigány — felejti nótáit, a Szózatot hallani retteg, az emberektől búj, öltözetét,
melyre sokat adott azelőtt, most elhanyagolja." Ez a végeredmény. Ez a válasz a feltett kérdésre; Babitsnak nem lehetett célja a stilizálás! Mert, így tette volna, hogy eleve zárt körbe
képzeli önmagát ? Elképzelhetetlen. Babitsban volt passzivitás, szomorúság, lemondás, elzárkózás, dekadencia, de nem volt szüksége arra, hogy a maga „passzív" magatartását másokkal
igazolja. S különösen nem stilizálással, torzítással.
Ezzel persze nem azt állitom, hogy Babits tanulmányainak nézeteivel nem lehet vitatkozni. Lehet, sőt szükséges, de úgy, hogy megértjük szándékait, vizsgáljuk, miért csoportosította
így vagy úgy a tényeket, tisztázzuk a dolgozatok eszmei hátterét, s a megírás módszerét.
Az ilyen megközelítés méltó hozzá.

I

42

GEEZSA FERENC

. IMMíts cMüra Mémmoítlhi
A magyar irodalom története tele van az egymásra találásnak, az összefogásnak, a közös
vállalkozásoknak megható példáival: Kazinczy körül szinte a semmiből a szellemi megújulás
csodálatos műhelye épül, az ismeretlen Petőfit a kor legnagyobb költője, Vörösmarty indítja
útjára, Ady a pályakezdő Móricz Zsigmondban a segítségére érkező „forradalmi szabadcsapatot" ismeri föl. Sajnos, ugyanilyen joggal állíthatjuk a tétel ellenkezőjét is: irodalmunk
szüntelen belső megosztottságát, a frontok összekuszálódását, az emberi kapcsolatok romlékonyságát; Berzsenyi pályáját Kölcsey végzetes kritikája (az első hazai műbírálat) töri derékba, a Mester homlokáról rövidesen a tanítvány tépi le a babért, a Nyugat-mozgalom egységét a
két világháború között az urbánusok és népiesek áldatlan küzdelme dúlja föl. Babits és Németh viszonya a honi literatúra e tragikus kettősségét másolja. Nem kivételes eset, hanem a kis
népek irodalmára jellemző tünet. Igazságkeresés és belátáshiány, a gondolkodás következetessége és merevsége együtt, fényes nekibuzdulás és indulatokkal eljátszott lehetőség. Kapcsolatuk akár egy görög sorsdráma: az eszmei közösség idilljével kezdődik, hogy aztán váratlan
fordulatot vegyen, s feloldhatatlannak tűnő antagonizmusba hulljon. Minden jószándék a
visszájára fordul benne.
Útjuk összefonódásában erősebben játszott közre cél, mint ok. Egymás megtapasztalásánál és a kölcsönös vonzalomnál a hozzá fűzött remény és várakozás. Babits is, Németh is tudatában voltak annak, hogy kapcsolatkeresésükben nem csupán önmagukat, de nemzedéküket is képviselik. Megismerkedésük utópiája valóban nagyszerű: a magas irodalom egysége ölt
testet benne. így kapcsolatuk inkább szövetségként, mint barátságként jellemezhető: a költő
számára a Nyugat-mozgalom folytonosságát ígéri, a fiatalokban való kontinuitást, az író számára pedig az ifjúság otthonra lelésének lehetőségét a folyóirat hasábjain. A közös álom a generációk valamiféle Deák Ferenc-i kiegyezése, az irodalomvezéri (a Nyugat szerkesztői feladatkörére készülő) és a nemzedékszervezői (az induló pályatársak szellemi önállóságát az élő
klasszikusok pártfogásával kivívó) ambíciók találkozása. Babits épp azt ébreszti Némethben
(és önmagában), amit Osvát el akarna fojtani benne: az organizátori ösztön kibontakozását.
De van a „növéstervnek" személyes érvénye is. „Nekem szükségem volt Olümposzomhoz egy
Zeuszra, neki magányához egy Hermészre" — olvassuk Németh visszaemlékezésében. Az induló tehetség égtájakat keres, olyan vitathatatlan intellektuális értéket, amelyhez igazodhat,
igazi mestert, akit az önfeladás kockázata nélkül követhet. Az öregedő poéta pedig örömet talál a tanítvány szellemi mozgékonyságában, modern problémaérzékenységében, úgy érzi,
szüksége van rá a változó világgal való kontaktustartáshoz. A személyes ismeretséget, mely
Farkas Zoltán közvetítésével magyarázható és 1927/28-ra tehető, jóval megelőzi az eszmei rokonságérzés : Németh első jelentős kritikája, a Móricz Zsigmondról szóló, az „őserő" mítoszának bírálatában már Babits szempontjait érvényesíti. A vallomás hitelessége: „Akkoriban
őt becsültem a legtöbbre a kortárs írók közt" — az emberi-írói „készülődés" egész korszakára
vonatkoztatható. E teleologikus felfokozottság Németh és Babits viszonyának egyszerre távlata és gyengéje. A realitás helyett az eszményiség a kritériuma, amely sokszor nehezen egyeztethető össze az ember esendőségével. Az élmények cáfolatára könnyen billen át csalódásba.
Különösen akkor, ha a tervbe vett szövetség kivihetetlennek látszik.
Az elhidegülésnek, majd szakításnak főképp az életrajzi okai ismeretesek. Két túlérzékeny ember kapcsolatában természetes is a konfliktusképződés. A becsületére kényes fiatal
írót feszélyezi az idősebb jóbarát kurátori hatalma s a neki juttatott (a sajtóban is szóvá tett)
Baumgarten-díj, majd a (jogosan visszautasított) szerkesztői felszólítás, hogy a Nyugat nagy
43

nemzedéki körképében feleségének, Török Sophie-nek is jusson portré. Babitsban a hálátlanság gyanúját gerjeszti, hogy Németh a róla szóló kritikákban a dicséretet fogyatékosságokkal
is megspékeli, így például felrója a tanulmányíró feszes retorikáját és az Oidiiposz-fordítás
neologizmusait.jA vita elfajul s jóvátehetetlen sértődésbe fúl, amikor Kodolányi Baumgartendíja a tárgya: véleménykülönbségüket Babits ellene irányuló pártütésnek ítéli, Németh pedig
pozícióval való visszaélésnek s szubjektivizmusnak. Mindezeknél fontosabb azonban a korábbi
kohéziós erő megszűnése, a katalizátor kikapcsolódása: 1931/32 táján már nyilvánvaló, hogy
a kibontakozó népi írói mozgalom nem férhet meg a Nyugat keretei között, rajta kívül lehet és
kell érvényesülnie. A kapcsolattörténet alakulása tehát érzékeny szeizmográfként jelzi irodalmunk földmozgását. Előbb csak írói alkat és szereptudat különbözése éleződik ki. „Ez volt a
legvonzóbb benne: a szellem és költészet dolgaival játszó ember boldog elmerülése, amelyet
minden kívülről jövő hang csak nyugtalaníthatott" — jellemzi Babitsot Németh. Közéleti emberként (kurátorként és szerkesztőként) legbensőbb énjét, önnön természetét tagadja meg.
Babits szemében viszont Némethet a kritikusi szerep rontja meg: már nemcsak művek, hanem
alkotók (emberek) felett is ítélkezik, jóllehet igazabb hivatása volna a szépírói. A túlzott önállóságnak fegyelmezetlenség az ára, a szellemi hierarchia megsértése/Aztán elkezdődik egymás
alakjának fantomizálása is. Timár Virgil ideálképét Németh az Utolsó kísérlet regényciklusában Barbián Miklóssá festi át, Jó Péter vonzó figurája mögött Babits Szabó Dezső torzképét
pillantja meg. Pedig a vád nemcsak a címzettet sújtja, visszaháramlik feladójára is. Akárcsak
Szophoklész tragédiájában: Kreón önmagát is megsebzi, midőn Antigonét a halálba küldi.
Amit ezután egymásról írnak, abban ott kísért a pamflet egyoldalúsága. Németh László
„nem tanú, hanem bíró" — olvassuk Babits szigorú ítéletét az 1933. februári Nyugat „Könyvről könyvre" rovatában. Elméleteinek önmaga a mércéje, hisz polihisztor ma már csak bizonyos életkoron alul lehet valaki. Az esszé klasszikus műfaja a kezén pletykába hajlik, „a magas műbírálat mellé valami cselédszoba- és hátsólépcsőszagú kritika férkőzik" — fejtegeti.
Ám a hibát, amiben a Tanú kritikusát elmarasztalja, maga is elköveti. Ő se a teljesítményt nézi, hanem — torz optikával — azt, aki mögötte rejtezik: az alkotói személyiséget. A sérelem
Németh Lászlóban öt esztendő múlva is friss és eleven. Visszaemlékezését, a Tanú-éveket feleletnek is szánja. Védekezik ugyan az ellenfelet ősgonosszá mitizáló líra ellen: az első Tanúszámokat, amelyek alapján Babits ítélkezhetett, a jó filológus pontosságával és a tárgyilagos
kritikus jót és rosszat elkülönítő realizmusával szemlézi végig, s objektív elemzéssel bizonyítja, hogy folyóiratával nem akart „belekötni" a Nyugatba, hanem csak „elmenni mellette"; —
definíciója mégis kegyetlen: Babits recenziója voltaképpen „kurrátori enciklika". A képzelet
túlzását már a lap megszűnésének tényével is megtámogatva: a Nyugat kritikáját a Tanú
„utolsó ítéleteként" méltatja, szerinte ugyanis „Babits szemöldöke és a nyilvánosság körülbelül egyet jelentett". A Tanú szelleme nem fulladt ugyan bele, de küldetése jóformán értelmét
vesztette: általa szigetelődön ki a világból, amelyet pedig formálni akart. (Nagyon szembetűnő vád és védelem érvelésének analógiája: mindketten a szellemi diktátorság karakterjegyeit
állapítják meg, az ellenfélen. A szemöldök-metafóra egyébként föltűnik már a Les questions
du léninisme bírálatában is.)
A Kisebbségben röpirat — a „gáncs és Júdás-pénz" sértő emlegetésével részint tovább
élezi a „diktatórikus" gondolatmenetet, részint pedig megtoldja a „poliglott kultúra", a „sok
csillag és kevés gyökér" babitsi kórképével. (A jellemzés párhuzamos az Égető Eszter csomorkányi értelmiségével: ők is a műveltség túl tág horizontja alatt veszítik el helyzetérzéküket.)
A hiperbola igazságtalanságát Babits hasonlóval viszonozza. „Pajzzsal és dárdával" vonul
Németh ellen, akárcsak a hitviták korában. Öncsonkítással vádolja: mint „őrült kertész", a
szellem szabadságát nyirbálná, hogy csak „az ősi, szent tuskó" maradjon. (Tán a Tanú-években megfogalmazott válasz sérelmét is emlékezetbe akarja idézni, ugyanis mindkét képet a
memoár szövegéből emeli át.) A Kisebbségben-bxrSHat eszméjét egyébként Babits egyik 1937-es
írásából, A humanizmus és korunk címűből adaptálja. Benne olvassuk: „A fanatizmus mindig forradalmi. Minden fanatikus tabula rasát szeretne csinálni, eltörölni a múltat, a létezőt,
44

újraépíteni a világot a saját álma szerint. Ebben van valami rögeszmeszerű. A fanatikus a rögeszme embere, aki egyetlen célra függeszti tekintetét, egyetlen értéket ismer csak, ezen kívül
hajlandó mindent kiirtani és sajnálkozás nélkül áldozatul dobni. A humanista ezzel szemben a
teljességre tör, és konzervatív. Ragaszkodik az átöröklött szellemi kincsekhez, visszatér hozzájuk, nem engedi ki őket kezéből semmiféle új célért, divatért vagy rögeszméért." Már csak a
képletekbe kell behelyettesíteni: Németh László — a fanatikus, Babits — a humanista.
Az újabb portré is a persziflázs eszközeivel készül: Németh alkatában öntudat és érzékenység
„a nagyság és üldözöttség" téveszméjévé fokozódik, etikai magatartásában tehetség és vakmerőség „a bohóc és apostol" balkánias esetévé silányul, ideológiai fölfogásában a Szent István-i
állameszme „kismagyar" provincializmussá redukálódik. Babitsnak igaza van, amikor a nemzettudatban erősödő irracionalizmusnak gátat akar vetni, de téved, mert ezt a „nagymagyar"
birodalmi öntudat pozíciójából teszi. A Nyugatban megjelent kritikára Németh parádriposztja
az 1939 őszén befejezett Szerdai fogadónap. Barbián Miklós és Tiefenbach Hilda alakjának (a
regényben egyre szatirikusabbá váló) ábrázolásához újabb modellek sorjáznak: Babits Mihályé és Tanner Ilonkáé. A kör bezárul: a kor két vezető írója s tán legtisztább szelleme ellenségként méregeti egymást.
Ki mellé szegődött hát a vitában az igazság? A válasz sokkal bonyolultabb, semminthogy
a „bűnös" és „áldozat" vagy az „ítélet" és „fölmentés" túl kategorikus, kizáró érvényű és
egyértelmű jogi formuláival meg lehetne fogalmazni. A tények pozitív elemzése inkább Németh László mellett szól: a pamfletírást mégiscsak Babits kezdte, s a Tanú nem érdemelte a
„cselédszobaszaggal" vont analógiát. A méltányosság elve viszont mintha Babitsra szavazna:
kurátori és szerkesztői döntéseiért belső kétségeivel és bizonytalanságaival bűnhődött, s ekkor
már öregség és betegség is egyre fenyegetőbben támadt rá. E parciális szempontok azonban
nem tehetik fölöslegessé, hogy ne utaljunk egyúttal a veszteségre is, ami mégiscsak a legfontosabb mérlege e polémiának. Babits és Németh egymással folytatott pöre olyan történelmi pillanatban zajlott, a fasizmus hatalomra jutásának és a közelgő háborúnak az esztendeiben,
amikor a magyar szellem egységére égető szükségünk lett volna. A vita jogosultságát igazolná
a lutheri párhuzam: hogy tudniillik a katolikus egyházat is a reformáció mentette meg?
Az apológiához képest nagyobb igaza van Németh Lászlónak a Tanú-évek borongó elmélkedésében: „Szerencsétlen emberi társaság, melyben nemes törekvések egymás koporsóivá válnak, s egy kis nép legjobb fiai egymást emésztik el." Életművük is tán másképp alakul egymás
közelségében: Babitsénak javára vált volna a népi mozgalomhoz való erősebb kötődés, Némethének pedig a történelmi és fllzófiai gondolkodás klasszicizálóbb aránya. A katarzis esélye
azonban — tragikus módon — csak a túlélőnek adatott meg. Az Elmaradt kézfogás a Babits
halálára kiadott emlékkönyvben a megengesztelődés szava: „Tudtára kellett volna adni, hogy
ami rossz az ő nevében ért: rég átkönyveltem a Végzet számlájára. A jó emlékek az övéi ma
is... Az ő gesztusait most már a halál őrzi. Az örökkévalóságból is úgy fog visszanézni rám,
mint ahogy elment: — engeszteletlenül... Nem sértem meg azzal Babits Mihályt, hogy szellemével teátrálisan kezet fogjak. Azt csinálom, amit egy kéz egy másik kéz nélkül megtehet.
Tisztelgek előtte." Ez azonban már csak emberi gesztus, s nem históriai is egyszersmind.
A közvélemény hajlamos arra, hogy irodalmi vitákban sportmérkőzések szurkolójaként
viselkedjék, s elfogultan győztest vagy vesztest kiáltson. Az időben előre haladva azonban változik az ítélkezés optikája: ma már, jó fél évszázaddal korunk egyik legjelentősebb és legélesebb szellemi párbaja után, a klubszempontoknál fontosabbnak tűnik számunkra a nemzeti
válogatott érdeke. A hajdani ellenfeleket, Babitsot és Németh Lászlót egy táborba tartozónak
látjuk, ugyanazon oldalon állónak tudjuk. Vitájuk nem annyira eszmei, mint inkább személyi
ellentétek elüszkösödése. így tudták ezt annak idején az érdekeltek is, hisz az urbánus és népies elfogultságokon mindketten felül tudtak emelkedni. Ha levonjuk Babits keserű számvetéséből a megsértett hiúság indulati többletét, a rokon gondolkodás megvallásának eredményét
kapjuk: „Nem furcsa helyzet-e, mikor az íróelődöt éppen azok iparkodnak a nyilvánosság
előtt ilyen tüntetőleg megtagadni, akiknek egész szellemisége, sőt olvasmányainak iránya, és
45

még írásainak stílusa is szinte átivódott az ő szellemiségének hatásával s gondolkodásának izével?" — olvassuk hozzászólását a Nyugat nemzedéki vitájában. A szövegösszefüggésből
könnyen bizonyítható, hogy a célzás nemcsak Halász Gáborra, de Németh Lászlóra is vonatkozik. Ám hasonló ehhez a Tanú szerzőjének konzekvenciája is: „Tanítványa és túlzó rajongója sohasem voltam; de nagy értékeivel mindig együtt haladtam, ahogy a nagy csillagok vonzása alól sem vonhatja ki magát, aki maga is csillagként kering" — találjuk az Elmaradt kézfogás vallomásában. Vágykép-e ez csupán, utólag táplált nosztalgia, avagy érvekkel is alátámasztható irodalomtörténeti analógia?
A Németh László-i írói gondolkodás — egyik legerősebb gyökerével — Babits életművébe
ereszkedik. Nem múlékony hatásként, hanem szerves folytonosságként. A minőség forradalma? Az eszme fölfedezésének fontos előzménye a „szellem emberének" programját fölvázoló
. 1928-as cikk, Az írástudók árulása. Európai gandhizmus ? „Ez a fődolog: az erkölcs érvényes- 1
ségének gondolata a politikában" — olvassuk az 1918-as Kant és az örök béke című esszében. V
Mély- és higmagyarság? Legalább is kiindulópontja a Magyar költő 1919-ben zaklatott gondolatmenete. JVyelv és gondolkodás feszültségén nyugvó stilisztika? A lélekből a logika hálójával kiemelt élmény metafora-ötlet^ott van a Bergson- és Szent Ágoston-tanulmányban. Némethet vonzza a Babits-líra belső ellentmondása: benne a maga alkati ambivalenciájára ismer; a kapcsolatkereső és exodusra hajló magatartás feszültségére. „Nem dobhatta oda magát önmagának; tudatát az életének, líráját az ösztöneinek: ezt az önmaga elleni kapálózást
kerülgetik a mi jellemzéseink" — állapítja meg róla. A Szent Ágoston-portré e passzusát pedig
egyenest mottóként lehetne írni a Németh László-i szépirodalom fölé: „Hogyan verhet gyökeret és hajthat ki a lélekben az Igazság isteni növénye? Hogyan tapogatódzik a homályos,
hozzá szűrődő világosság felé, küzdve a sötétséggel, amely környezi?" Homálykép és növényi
erkölcs — az író alapmetaforája.
Egy tüzetesebb vizsgálódás kimutathatná, milyen sok az érintkezési pont irodalomszemléletükben is. Szophoklész „gyönyörű, szabályos férfialakjára", aztán az „Intelligencia szentjére", Ágostónra minden bizonnyal Babits figyelmezteti Némethet. A Berzsenyi-portré megalkotásában — a nyilvánvaló különbségek ellenére is — inspiráló erejű lehetett az Irodalom és
társadalom paradoxona: „A kiváló költő gyakran konzervatívnak látszik, de valójában nem
lehet konzervatív." Nem maradhatott hatástalan Némethre Babitsnak a Szent Ágoston-i példán szemléltetett tanulmányírói ars poeticája sem: e szerint az igazi esszé „önéletrajz és filozófia egyszerre", a „gondolkodás drámája". Van nyoma a babitsi ihletésnek a kritikaíró stratégiájában és módszerén is. Az Új klasszicizmus felé — a naturalizmus egyoldalú szemléletmódjával szembefordulón — gondolatiság és lélektani ábrázolás érvényesítésére ösztönöz. A Lackó Géza könyvéről írott bírálat pedig elemzési szempontot kínál: „hiba és erény — mint gyakran épp a legnagyobb művekben — oly elválaszthatatlanul összeforrtak, hogy egyik szinte létfeltétele a másiknak". W m volna haszon nélkül — a Halálfiai és az Emberi színjáték, valamint a Timár Virgil fiai és az Alsóvárosi búcsú egybevetésével — a Németh László-i és a Babits
Mihály-i regénytípus párhuzamos elemzését is elvégezni. Kitűnne, hogy írói kapcsolatuk a
„megszüntetve megőrzés" szép példája. Igaz, életművük analógiája jobbára a Tanú indulása
előtti időkre vonatkozik. Ám Németh akkor sem tagadja meg magában a szellemi örökséget,
amikor pályája elkanyarodik Babitsétól.
Két személynév között a latin szó: contra — jelzés periratok gyűjtőjén. Pedig Németh és
Babits viszonyát jellemzőn odaillő volna a mellérendelő et kötőszó is. Jeléül annak, hogy életművük nemcsak antinómiát példáz, hanem szellemi rokonságot is.

46

JM©§ éirttélkía ®dbní§=(ffl(DlkMm©mMd<ő>Ik9 20
„A két minikönyvről körülbelül 3 oldalt lehetne írni..." — bízott meg a türelmes szerkesztő levelében néhány hét előtt; de amikor belelapoztam a nyomdaipari tanulók munkáitól
szóló korábbi összefoglalásomba (Tiszatáj, 1982. május), kiderült, mely újabbak követték a
sorozat akkor regisztrált köteteit. Nos, a „jeles érték" mindegyre jelesebb, és talán nyolc kötetke követte az akkor jelzetteket 1982—83 folyamán, a munka felgyorsulóban, így a megszabott „terjedelmi ráta" bővülhet bizonnyal reményeim szerint.
Mint ahogy bővült egy harmadikkal (legalábbis forma szerint) a két korábban párhuzamos sorozat, s e harmadik, a „legnagyobb formájú, fűzött" eddig három kötettel jelentkezett.
Ha jól látom az impresszumon, e három már az iskola tanműhelyében nyomatott-köttetett,
mig azAthenaeum és a Zrínyi Nyomda közreműködésével a másik két sorozat kötetei. Változás még — és ez korántsem örömteli —, hogy Téglás János, a kötetkék tudós és pedáns szerkesztője, a kitűnő adatfeltárások írója egyedül maradt, az alább bemutatottakat már egymaga
állította össze, „dr. Gál István emlékének" lett ajánlva az egyik idei könyv.
A „harmadik sorozat" első füzete & Magyar Rádió 1938. február 21-én elhangzott, egyórás Babits-műsorának nyomtatott „reprodukciója" lett — „Babits, a költő" —, a műsort
Illyés Gyula állította össze, az ő Babits szerepe című előadása vezette be, Somlay Artúr és Simonffy Margót előadásában követték a megidézett költő versei. A teljes sor ma már csak
Cs. Szabó László emlékezetéből és a Beszélgető Füzetek lapjairól reprodukálható, Illyés élményteli előadása itt és prózai gyűjteményeiben. A két kitűnő művész hangján megszólaló
versek között (Az Anyám nevére címűtől Az elbocsátott vadig) Somlay kívánságára, az ő előadásában szerepelt az Örökkék ég a felhők mögött című „ Vallomás helyett hitvallás", e „nehéz prózavers" is. Ennek a műsort betegágyában hallgató Babits — mint ez Téglás nyúlfarknyi, bár magvas utószavából megtudható — az első pillanatokban aligha örült. Csak akkor
békélt meg és utóbb, mikor Somlay kívánságáról értesült.
A másik azonos formájú és tiszta tipográfiájú kötetke hasonlóképpen „nyomtatott rádiósreprodukció". Babits Mihály „Tóth Árpád-antológiája", amely először szintúgy a Magyar
Rádióban hangzott el 1939. november 20-án. A két költő kapcsolatával, ennek sokféle dokumentumaival a nyomdásziskola egy korábbi kötetkéje foglalkozott (1980), ez újabban Babits
Simonffy Margót által felolvasott bevezetője, majd az általa kiválasztott 12 Tóth Árpád-vers
olvasható. Függelékként pedig a Babitsnak ajánlott Tóth Árpád-vers (Prospero szigetén),
képben a szövegek reprodukciói, majd Török Sophie Tóth Árpád halálára írt búcsúztatója
(Háromszor lett éjszaka azóta), utóbb Téglás dokumentatív értékű utószava. Ez a kötet mintegy a korábbi „melléklete".
Ez újabb sorozat harmadik darabjának megjelenését csupán a teljesség kedvéért jegyzem,
hiszen az idén végzett egyik osztály vizsgamunkája Babits és Esztergom kapcsolatának emlékanyagát és sajtódokumentumait egybefoglaló kötetke lett. A vallomásokat és dokumentumokat nyújtó kötetkét Téglás János társaságában e sorok írója állította össze, értékét bizonnyal
mások jegyzik majd közös reményeink szerint.
' A „középméretű sorozat" hetedik opusza Dienesék levelei Babitshoz címmel jelent meg
(1982), a Halálfiai első változatát, a regény történetét elénkbe táró kötetke (1981) után.
Dienes (Geiger) Valéria maga is Szekszárdon született, a költőnek távoli rokona és az ifjúkortól kezdődőn jóbarátja volt. A későbbi férj, Dienes Pál, a nagyszerű matematikus éppen
a feleség révén lett jóbarát, később tanárkolléga a tisztviselőtelepi gimnáziumban, öccsei —
László és Barna — ezen a szálon Babits levelező partnerei, és "hasonló módon került a költő
közelébe a Játszottam a kezével című, híres-hírhedett vers múzsája, Dienes Barna későbbi felesége, Révész Ilus. Dienes Kató Szabó Lőrinc Tücsökzenéjében is feltűnik, a debreceni református fiúgimnáziumban a költő osztálytársa, a fiúk tündérmúzsája volt. Babitscsal bátyja lakásán ismerkedett meg — az „orkesztika" testi és szellemi gyönyöre az említett hölgyek mind47

egyikének szívügye, „filozófiai forrásvidékének feltárása" Dienes Valéria mellett az"uraké
ugyanígy. Az itt olvasható, gondolatgazdag levelek az Országos Széchényi Könyvtár Kézirattára Babits-hagyatékának korábban nem közölt kincsei, a barátság mellett valamiféle „kurrens együttgondolkodás" kitűnő bizonyítékai. A kiskönyv szépségét nemcsak tipográfiai külleme adja, de kézzelfogható és dokumentatív léte is, mindezek mellett Téglás életrajzai, a levelek mellékletéül írt, forrásértékű jegyzetei.
A levelezés 1911 áprilisában indult Párizs és Fogaras között, Valéria itt Henri Bergson
előadásait hallgatta, a professzorét, aki Babitsnak ebben az időben legjelentősebb szellemi
forrása volt. A kötetke névjegyzékében a korszak európai és magyar szellemi életének legkiválóbb névsora olvasható. Dienes Valéria és Pál személyes bibliográfiái a kiskönyv dokumentatív és tudományos értékeit ugyancsak növelik, az ezeket követő 30 fénykép reprodukciója (közöttük levélmásolatok) ugyanígy. Portrék és csoportképek, amelyeken a „főszereplők" mellett Szabó Ervin és Jászi Oszkár, Komjáthy Aladár és Gaál Mózes látható, a reprodukciók sorában az „orkesztikai iskola" Babits-műsora.
A kötet forrásértékével méltó elődeihez, elkerülhetetlen immár a további kutatás előtt.
Reméljük, serkenti minden további búvárkodásra a szerencsés olvasót.
Babits centenáriuma nemcsak év végi vizsgamunkákra sarkallta Téglást és az iskola tanulóit, hanem afféle „közbülső kiadásokra" is. így jelent meg „...a dal szüli énekesét — In memóriám Babits Mihály" címmel egy nagyszerű versgyűjtemény, az Adytól Zelk Zoltánig alfabétumban terjedő kortársi irodalom Babitsról (-hoz) szóló költői antológiája. Az itt megidézett 55 kortársi költő közül Heltai Jenő a legidősebb talán (1871—1957), az 1942-es születésű
Kerék Imre, Veress Miklós a legifjabbak az elevenek és holtak között, de „Babitsemblémájuk" (Weöres versének címe ez) egyazon ágú a 120 oldalon. A babitsi vagy éppen a
József Attila-i méltóság és álom hívei és szülöttei. Babitshoz és a költőtársakhoz méltó e gyűjtemény, és örömmel tölthet el az is, hogy a névsor és „műjegyzék" ugyancsak bővíthető. Téglás János gyűjtőmunkájának határt nyilván a kötet lehetséges terjedelme szabott. Hiszen a
gyűjtőmunka egy szinte „önmagát kínáló" füzettel gyarapodott, Szántó Tibor tipográfiai tervezésében így jelenhetett meg egy további gyűjtemény: Illyés Gyula 1941 és 1980 között írt kilenc versével, Borsos Miklós címlaprajzával, Téglás válogatásában a Babits visszhangjaként.
A nemes szépségű füzetnek nemcsak a centenárium, de a lezárt másik életmű adhat súlyos és
fájdalmas aktualitást.
Egy egészében még fel sem tárt életmű felmutatásának kísérlete a „középméretű sorozat"
idei tömzsi kötete: Török Sophie Babitsról szóló, jórészt eddig csak kéziratokban és folyóiratokban őrzött — itt-ott meg-megidézett — prózai gyűjteménye lett, ismétcsak reveláció.
A feleség naplójegyzetei, „vegyes feljegyzései" olvashatók egybefoglaltan itt, levelei és
későbbi interjúi Babitsról, cikkéi és egyéb, a férje lényéhez és munkájához kötődő írásai.
Alapjaiban angyali, bár végső folyamatában tragikus életsors „párhuzamos krónikája" és
adattára e válogatás, amelynek „egyes darabjai a negyvenes években újságokban, folyóiratokban jelentek meg, nagyobb hányaduk azonban csak a Babits-hagyatékban található meg, s
ezek az írások most először látnak napvilágot" Téglás példásan pontos jegyzeteinek első mondata szerint. És bár a három fejezetre osztott gyűjtemény (Azelőtt mindent szerettem, amit te
— Halálfiai — Kegyetlen varázslat; az együtt töltött idő, majd az ezt követő évek Török Sophie egy-egy itt közölt versének címe szerint) Téglás szavával „tudományos műnek nem tekinthető", mi nyugodtan tekintjük annak az első közlésekkel és a szövegreprodukciókkal, az
életrajzzal és fényképekkel, a jegyzetekkel és a dokumentációval egyaránt.
Hiszen a kiskönyv Török Sophie „minden munkáinak" egyik legszebb és talán legigazabb eredménye, a költőpár „utókorában" sorsdöntő állomás. Tanner Ilonka valóban Török
Sophie lett, írásai egy írástudóbb Szendrey Júliát, Lédát és Csinszkát idéznek elénk. Aligha
emelhetnénk ki valamit az itt olvasható kéziratok, publikációk és interjúk közül: a kötetke a
maga teljességében revelatív. Egy középszerűen induló, majd az állócsillagokig emelkedő,
utóbb egyre végzetesebb poklok felé tartó életpálya „útinaplója" egyben a gyűjtemény — a
48

Babits mellett, majd a Babitsért vállalt sors naplója — feltáró jellege, hatása szinte katartikusan legendaoszlató. Kár, hogy a kötet vizsgamunkaként csupáncsak kevesek kezébe kerül, bár
a „kevesek" egy szélesebb publikáció útját egyengethetik, a centenárium kapukat nyithat bizonnyal az érdeklődés előtt. Egyféle „kettős pályakép" válhat teljessé, lehet közismertté e
naplók és jegyzetek — például a költő által diktált emlékek versei születéséről, álmairól, olvasmányairól stb. — elolvasása után. Nyomtatottan mindaz, amire a hagyatékból az újabb
Babits-irodalom itt-ott hivatkozott.
Ez a kötetke a centenárium legméltóbb kiadványai között foglalhatna helyet: Rába
György kismonográfiájának, a nagyszerű Belia György (1923—1982) Babits Mihály tanulóévei című könyvének társaként.
A „minisor" 1982-es kötetkéje, az Illyés Gyula Babitshoz — Levelek, versek hasonlóképpen így, hiszen egy legendás értékű másik kapcsolat alapkötete. A Párizsból hazatért Illyést a
Nyugatnak Osvát fedezi fel, Babits a megismerkedés szándékával Illyésnek József Attilával
üzent, mint ez a költő Nemes Györggyel folytatott beszélgetésében, e kötetke utószavában és
másutt is olvasható. Illyés tehát először József Attila és Erdélyi József társaságában keresi fel
és látja személyesen, és Török Sophie-hoz, a költőnő egy verseskönyve tárgyában íródik Cecéről az első két Illyés-levél (1929. szeptember). A továbbiakban már egymáshoz fordulnak a levelek Budapest és Esztergom között — a mind többszöribb együttlétekről nem őriz dokumentációt az írásos Babits-hagyaték, de többet az emlékezet.
E kapcsolat feltáró elemzése hatalmas tanulmányt érdemelne (bizonnyal meg is születik),
mindennek a kiskönyv méltó alapja lehet.
Itt csupán a moszkvai utazásról küldött híradásokat emelném ki (1934. nyár), de megszólalnak a sorban (52 levél) Babitsék és a feleségek is. A Babits-hagyatékban lelhető minden
Illyés-levél közlésre került. Az Illyéshez címzett Babits-levelekkel, az egymásról szóló tanulmányokkal és más publikációkkal, az Illyéstől származó emlékezésekkel, interjúkkal és vallomásokkal, a kortársak emlékezéseivel együttesen méltó és nagyszerű „kapcsolattörténet" kerekedhetik. Itt az értékes jegyzetek előtt még négy Illyés-vers található, közbül fényképek és
festmények, levelek reprodukciói. A kiskönyv mindezekkel együtt a „nagy párosok" (Petőfi
és Arany, Ady és Móricz, Ady és Babits stb.) kapcsolatához hasonlítható felismerések alapja
lehet. Egyben nyitánya ennek — legfőbb érdeme ebben és szépséges létében regisztrálható.
Az idei kötetke Babits és Tessitori Nóra levelezésének publikációja lett, hasonlóképpen
tömzsi és ugyanígy úttörő érdemű gyűjtemény. Tessitori Nóra (1883—1969) „a költők apostola" Tompa László szerint, „egy sötét kor bús gyermekeit szépségek fényével vigasztaló" erdélyi előadó-művésznő — bár neve és pályaképe a Magyar Életrajzi vagy a Magyar Irodalmi Lexikon lapjain nem található. Holott korának jelentős hatású tolmácsa volt. Tompa László
Tessitori Nórának ajánlott, Erdélyi télben című versével nyílik e gyűjtemény, a „szépségek fénye" innen való. A kötetke Marosi Ildikó munkájának, a művésznőhöz írt levelek közlésének
(Utunk, 1972. március) mintegy „pendant"-ja lett: az itt olvasható, időnként felbuzgó levelezés (34 levél) megvalósult vagy csupán tervezett estekről számol be, tartalmazza Babitsék válaszait is. Egy, az alkotás és az interpretáció lázában eleven kapcsolat bizonyitékanyaga.
A „versmondó asszony" felvilágosításokat kér és kap a versek és verssorok értelmét illetőn.
A „Babits-feloldások" nemcsak a szaktudományoknak nyújthatnak meglepetéseket.
Az első levél még Babits kezétől származik: a költő 1918 márciusában egy kolozsvári
meghívásra válaszol, nem mehet el. A művésznő a Húsvét előttöt mondta el Kolozsvárt egy
hónappal korábban, hatalmas sikerrel, a vers tisztító hatására még Albrecht főherceg is gratulált. Kolozsvárról és Budapestről keltezett levélváltásokkal folytatódik a sor, beszámolókkal
közben Erdély irodalmi eseményeiről. 1928 februárjától a művésznő lábadozóban Szekszárdról küld hosszú híradásokat, egy itt remélt Babits-est összeállításában kérve tanácsokat.
Az elmaradt szekszárdi szereplés történetét és dokumentumait korábban ugyancsak Téglás
közölte a Dunatáj lapjain, e lázban fogant tervek reményeiről szól 1928 tavaszán jónéhány levél. A Fekete-tenger mellől, Kolozsvárról és máshonnan még néhány következő.
_
4 Tiszatáj

A dokumentatív részben Tessitori Nóráról Áprily Lajos, Földessy Gyula, Tabéry Géza és
mások írásaira hívja fel figyelmünket a bibliográfia, Téglás utószavából és jegyzeteiből, a
„kapcsolattörténet" dokumentumaiból és fejezeteiből egy tragikus sodrású életút tűnik elő. A
művésznő „élektrai alkat" lehetett — így bizonyítják a kötetke reprodukciói is: Thorma János, Ferenczy Valér és Béni portréi a levelek között. Egy asszonyember szinte elégett a Vállalt
küldetés során — hogy megismerhettük útját, ugyancsak e sorozat létrehozóinak érdeme.
A kötetsorok tipográfiai szépsége Tóth A ttila, Kerék Antal, Kocsis József és Soproni Béla, mögöttük a nyomdák és nyomdásztanulók munkáját dicséri. A Babits-hagyaték további
gazdag dokumentációkat rejteget — a tanulók és a szerkesztő munkája bizonnyal folytatódik
tovább. Hasonló „jeles értékeket" remélhetünk.
BODRI FERENC

A tisztesség monográfiája
RÁBA GYÖRGY: BABITS MIHÁLY
Az elmúlt negyedszázad örvendetesen kibontakozó Babits-kutatásának nagy eseménye volt
Rába György jó hat és félszáz lapos monográfiája, a két éve megjelent Babits Mihály költészete,
1903—1920 között. Most, hogy teljes pályaképet adott közre, nem vonatkoztathatunk el sem
nagymonográfiájától, sem A szép hűtlenek című, Babits, Kosztolányi és Tóth Árpád versfordításait bemutató kötetétől. Mert most megjelent, zsebkönyv méretű kötete, 1920-ig dokumentáltan, de egyébként is, egy hatalmas jéghegy csúcsát jelenti. Igaz, a szerző gyakran olyan optikát
állít elénk, amelynek segitségével láthatókká válnak ama jéghegy lenyűgöző dimenziói.
Könyvét olvasva biztosak lehetünk: Rába György csak olyat ír le a költőről, aminek tudományos alapja van. Fontos ez azért, mert könyve, bár ritkán üt meg polemikus hangot, önmagában vitairat. Amelyet olvasva, Babits pályaképén egyszerűen nem marad tér a korábbról
ismert előítéleteknek, torzításoknak.
Módszere mindenekelőtt rendet és fogalmi tisztázást jelent. Az életrajz tényeiben is. Hiszen
Babits voluntarista értékelői már a költő származását is rovására írták. A szerző pedig címkeragasztgatás helyett számba veszi, hogy a család mely tagjaitól, milyen műveltségi impulzusokat
kapott a diák Babits Mihály. Majd intellektuális fejlődése szempontjából vizsgálja a bölcsészhallgató egyetemi környezetét. Hogy csakhamar pontos tablót kapjunk a költő filozófiai iskoláiról : Locke szenzualizmusa, az örök változás filozófusa, Hérakleitosz, azután Spinoza, Schopenhauer, Nietzsche (a két utóbbi elsősorban irodalmi előadásmódjával), s már át is látjuk Babits
antikvitás-élményének nietzschei tipológiáit; a pogány boldogságot a Zarathustra szellemében, s
a már-már démoni tragikumot a görög tragédia dionüzoszi elmélete szerint. •
*

Rába György Babits-pályaképében mindenekelőtt a költőre koncentrál. A versek vizsgálatát 1920-ig csak helyenként szakítják meg életrajzi tényközlések, és két kiváló regényelemzés, A gólyakalifáé a Kártyaváré. És a költői pályaszakasz lezárta után mutatja be a szerző a
korai novellákat és versfordításokat. Anyaga azonban így is feszült az adatoktól és az értő
elemzésektől. Megismerjük az Angyaloskönyv szerkezetét (az ifjú Babits versíró füzete, Carpaccio Zenélő angyalának Török Sophie készítette szines rajzolatával a fedelén), az első
Babits-kötet „írisz-leveleinek" shakespeare-i sokszínűségét és baudelaire-i kompozíciós rendjét; az In Horatium Carlyle-i, nietzschei kapcsolatait, a korai versek lélektani alapvetését
50

Wundtól és James „képszalagjától" — amely látásmód majd utóbb, Bergson hatására filmláttatássá válik —, a tárgyiasult erkölcsi emlékezetig. így ismerjük meg a Babits-vers rejtőzködő,
és a szövegmotívumokból, a mű finomszerkezeteiből kirajzolódó alanyát (Anyám nevére), a
költemény központi, gondolatának, orgonapontjának figuráit szólamait, s azt, hogy Babits
mindezen eszközökkel mint haladja meg az impresszionizmus esetlegességét, töredékességét.
És olvashatunk mindezek szellemében érzékeny elemzéseket.
így ismerjük meg az objektív líra babitsi követelményét; ebből adódóan Walter Páter
Winckelmann-tanulmányából, ám még inkább Browningtól elsajátított hajlamát a lírai festmények létrehozására, amelyek témái: a nagyvárosi képek (A világosság udvara, a Régi szálloda, a
Paris, a Mozgófénykép; — a film Rába könyvében amúgy is kulcsfogalom a Babits-versekhez
—, aztán az Emléksorok egy régi pécsi uszodára, s összefoglalóként a Messze... Messze...).
Hasonlóan érdekesek Babits „personái". Wolfram és Tannháuser a Strófák a wartburgi
dalnokversenyből verspárjából, Aliscum éjhajú lánya, és mindenekelőtt a Gáláns ünnepség
bábuszereplője. E bábumozgású, ám mégiscsak hús-vér „hercig dáma" mellett, akinek „púder rejti hév színét", milyen kontrasztot jelentenek a többi perszonák, — A halál automobilon
vénlánya, a Hegeso sírja nőalakja, vagy az átmenetet képező, drámai helyzetvers, a Golgotai
csárda két katonabakója. Mindez megvilágítja e különös panoptikum lelki tarkaságát.
Végezetül a gondolati tárgyakat elénkhozó lírai festmények közül csupán megemlítjük a
Theosophikus ének verskettősét, és mint legfontosabbakat, az ars poetica-értékű Hunyt szemmelt, a poe-i ihletettségű Fekete országot, s a dantei Az örök folyosót. Meg azt a tanulságot,
amelyet Rába — mély elemzései nyomán — Babits első kötetéből itt levon: azt, hogy az ifjú
költő szimbolista volt.
*

Nem követhetjük itt részletesen Babits — Rába által bemutatott — elfojtott „duk-duk afférját", jelezzük csupán, hogy A Holnap-antológia értetlen bevezetője és többek részéről még
értetlenebb kritikai visszhangja őt is — Adyhoz hasonlóan — feszélyezett helyzetbe hozta saját táborában, ám a szövetségesi hűség ellen ő nem vétett, hanem csupán versekben reagált áttételesen az eseményekre. (Zrínyi Velencében, Darutörpeharc, Szonettek.) Tegyük hozzá: az
első Babits egyik legkorábbi és legszebb magyarságverse is, a harmadik pedig, — mint a szerző
igazolja —, szemben minden vádaskodással, nem Ady-ellenes mű, (Babits „Ady-ellenességének "fikcióját a monográfus következetesen cáfolja!), se nem az öncélú művészet apotheózisa, hanem az őt ért értetlen vádak rezignált megismétlése, akkor is, ha Szerb Antal egy sorában Dante Gábriel Rosetti-áthallást fedezett is fel. („Minden szonett egy miniatűr oltár".)
Ugyancsak nem részletezhetjük itt Babits „Klasszikus álmainak" kibomlását és avatott
kibontását az elemzések során, ám a korábbiaknál líraibb hitelűnek ítélt „görög" verseiből levont következtetések egyikét ideírjuk: „Tévednénk (...) ha a „görögös" Babitsban az élettől a
kultúra tisztására menekülő embert látnánk (...)"
*

Noha Babits — láthatjuk — nem akart sem l'art pour Partba, sem görögségbe menekülni, kétségtelen, hogy Szegeden is, Fogarason is, a vidéki tanár erősen körülhatárolt életét volt
kénytelen éíni. így jut el az erdélyi „Tomiban" Bergson műveihez, köztük az Anyag és emlékezethez, és a Teremtő fejlődéshez, és — mint Rába igazolja —, az előbbi által szabadul fel,
már Proustot előlegezve, művészi emlékezete, az utóbbival pedig eljut a végtelen variációkban
feltörő életlendület ihletforrásához.
Ennek jegyében tárja fel a monográfus a korai Babits-líra — megítélésünk szerint — legcsodálatosabb versét, az Esti kérdést, annak kettős, régi és újabb ízületét, és értelmezi a mű
végső, nagy kérdését, amely egyben a felelet is. (Őszintén sajnáljuk, hogy a szerző, aki oly
nagy mestere az elemzésnek, e mű szépségeinek bemutatásával nem igyekezett megvesztegetni
az olvasót, s ugyanezt fájlaljuk a. Ballada írisz fátyoláról esetében. Az ugyancsak bergsoni ih4*

51

letettségű Cigánydal pedig csak a nagymonográfiában bontakozik ki a maga teljes szépségében, ami csakúgy kár, mint annak említetlenül hagyása, hogy e mű nemcsak sorsának, nemcsak a költő szabadság iránti nosztalgiájának kifejezője, hanem — hasonlóan a még nem
bergsoni ihletettségű, mégis e művel rokon Gretna Greenhez — idill is.)
Igaz, a Bergson-fejezet igy is remek, megtetézve avval a versekkel bőven illusztált „regénnyel", amely Babits és a fogarasi cukrászlány, Emma szerelmét beszéli el. És szó esik egy másik szerelemről is, a Kiss Böske irántiról, melynek lírai hozadéka, a kiadatlan Pargoletta-vers a
kismonográfiában kerül először' szemrevételezésre. S mindaz a termékeny műveltséganyag,
amely az ekkori Babits-verseket gazdagította, Dante Új életétől a praeraffaelitákig, és
A második ének című Babits-mesejáték szövedékének felfejtése, a költő szépségeszményeivel
szembeforduló, ám hamvába holt stílusváltási kísérlete, mindez itteni kereteink között nehezen
volna pontosan leirható. Mint ahogy csak utalhatunk a képek és jelenések költészetére, a Május
huszonhárom Rákospalotán forradalmiságának bizonyításával, a Vakok a hídon forrásarzenáljával, és ha egyelőre esztétikai következtetések nélkül is, az Atlantisszal. (Majd a könyv vége
felé, a Babits—Kosztolányi kontroverzia kapcsán történik a mélybeszállás esztétikai értelmezésére utalás.) Ám ismét a kismonográfia ad hírt elsőnek az Atlantisz több évvel korábbi, eddig kiadatlan verselőzményéről, a Szeretnél élni kék hullám alatt ? vernei kalandjáról.
*

„A szakirodalom véleményével ellentétben nem a háború változtatja Babitsot benyomásaira visszhangzó és környezetéhez forduló igehirdetővé" — írja Rába a nagymonográfiában,
s ezt az álláspontot képviseli — joggal — mostani könyvében is. Mégis, a tárgyalás során cezúrát képeznek a háborús versek. Amit a szerző Babits költészetéről 1914-ig kifejt, az nagymonográfiájáig — így összességében — terra incognita volt. 1914-től beszélhetünk egy továbbra
is szuverén, de az eddigi Babits-képhez — ha polemikusán is — kapcsolható pályarajzról. Magánéleti válsága (reménytelen szerelme), és háborús kataklizmái, üldöztetései (Játszottam a
kezével; Fortissimo), s a kóruslélek olyan — híven bemutatott — zengzete, mint a Húsvét
előtt, valóságos drámává sűrűsödik Rába könyvében. Hogy majd csak a „Versek darócban",
a vezeklőénekek mutassanak valaminő katarzis felé. Meg az általa fordított Örök béke Kantja. És Szent Ágoston. Akiknek etikai tanitásai végigkísérik a költőt.
Az utóbbit Babits nevezi az intelligencia szentjének, az intelligenciát nélkülöző világban.
Amely legdurvább nyerseségében csak a forradalom és az ellenforradalom kataklizmái során
és után fog legszélsőségesebben Babits számára feltárulkozni.
*

A monográfia innen két szálon vezet. Az egyik a költő forradalom utáni útkeresését,
majd kivívott és megszenvedett helyét jelöli, vagyis Babitsot, mint a két világháború közti irodalom „őrszemét". És — Rába szellemében tehetjük hozzá — mint a nemzeti méltóság és az
európai szellem vigyázóját. A másik a költő, a prózaíró és a műfordító útját. S mindkét vonulatot szükségszerűen, a korábbinál fokozottabban hatják át életrajzi elemek.
A szerző már korábban — Sőtért idézve — vallotta: „Babits 1919 után sem »visszakozott«, mert nem volt mitől visszakoznia." — Forradalom utáni vesszőfutása; megaláztatásai,
egzisztenciavesztésétől a toloncházig pedig ismertek. Nemkülönben a magyar irodalom érdekében kifejtett áldozatos tevékenysége, a kisesszéktől a nagy tanulmányokon és vitairatokon
át, a Baumgarten-alapítvány kurátorságáig és — ami legfontosabb — szerkesztői tevékenységéig. Harcos antifasizmusát, — amelyet Rába sokoldalúan igazol —, ma már aligha vonja
kétségbe bárki. Hogy mit jelentett a nemzetiszocialista hatalomátvétel évében — túl a lenyűgöző teljesítményen — az Amor Sanctus, és mit egy évvel később Az európai irodalom története, úgyszintén belátható. S hogy mit jelentett Babits számára az utolsó erejével is véghezvitt
végső Szophoklész-fordítás, azt Szentkuthy Miklós lényeglátó szavaival tudatja a szerző.
A Babits-lírát illetően annál több új modandója van Rábának. Az például, hogy a „ha52

zájában száműzött", Isteni színjátékot fordító költőnek mit jelentett a két Dánte-szonett.
Meg hogy a kései — és bizony törékeny — szerelmi boldogság „kettes csendjétől" mit jelentett
megtenni az utat az emberek életéig. Vagy hogy miként vált a míves költő számára a gondolat
fontosabbá a formánál. Hogy vetkezte le — Radnótival szólva — a lélek díszeit. Miközben —
mondja Rába — „a róla alkotott tévhitek közül a legmakacsabb, hogy apolitikus ember, elefántcsonttoronyba húzódó költő volt". Ezzel szemben — világosit fel a monográfus —, „csak
a húszas években mintegy harminc politikai verset írt, és valamennyi a tagadás, vagy a semmibevevés hangján ellenzéki." Kezdve a Petőfi koszorúival. Aztán A jobbak elmaradnak. És —
igenis — az a Csonka-Magyarország, amelynek — szövegéből ez egészen egyértelmű — nincs
köze sem a hivatalos és nem hivatalos irredentizmushoz, sem bárminő sovinizmushoz, hanem
harcias szembeszállás minden ilyen irányzattal. De — akár Babits többi, Trianont illető megnyilatkozásainak —, köze van az erkölcshöz, az igazságossághoz, annak kanti értelmében.
S idetartozik a Rába által sokrétűen bemutatott Hazám is. És minő korral szembeszállást jelentett a Móricznak ajánlott A gyémántszóró asszony. S milyen ellenállást A gazda bekeríti
házát. — Mindezek Rába sokatmondó példái.
S azok a versek is, amelyek „a félig expresszionista városélmény"-szimbólummal, az utca
költeményeivel szemben Esztergom korántsem mindig idilli nyugalmát jelentették. És amelyek az ottani verses naplók műfajával vezetnek, tárgyiasulva, mások meg közvetlenül a lélekről szólva tovább, a hit, a szkepszis, a testi-lelki szenvedés, majd a halál ösvényeihez.
Mindezt csakúgy nem követhetjük részleteiben nyomon, mint a „lelkiismeret-vizsgálat
költészetének" — így nevezi Rába a legérettebb versek világát — megannyi hajtását. Jelezzük
csupán a Holt próféta a hegyen eddig ismeretlen politikai aktualitással párosult rezignáltságát; A vetkező lelkek örök babitsi problematikáját; a Mint különös hírmondó... távoli
Zarathustra-lizenetét; az Olyan az életünk, mint öregek szeme, a Botozgató és Az Isten és ördög bemutatását (az utóbbit Gorkij által parafraezált Dosztojevszkij-párhuzammal!); s az
Ősz és tavasz között meg a Balázsolás érzékeny elemzését. És Jónás könyvének — Rába
György adta — fő summázatát; amely „A valódi szerepével viaskodó próféta küzdelme, mint
szerkezeti elem, és a harc eldőlte Jónás lelkében mint a mű erkölcsi tanulsága Babits régebbi,
ismert kettősségének aktualizált megoldása".
*

Végezetül a könyvhöz egyetlen utólagos eligazítás. Szerzője irodalomtörténész, méghozzá a legfelkészültebbek közül való. Ám egyben költő is. Minden verset képes — túl lenyűgöző
poétikai műveltségén — belülről látni, felbontani és újraépíteni. Empátiája kivételes. Lehet
ezért őt az irodalomtörténészek céhében „tisztességtelen versenytársnak" tekinteni. Ám aki
Babitsot szereti, az a szerzőnek tudása, szorgalma mellett, tudósi tisztességéért, tárgya iránti
költői-emberi azonosulásáért tartozik köszönettel. (Gondolat.)
MELCZER TIBOR

Babits Mihály tanulóévei
BELIA GYÖRGY POSZTUMUSZ MONOGRAFIAJA
Nem kis fanyalgással szokás manapság kézbe venni az életrajzot, a pályaképet, tudományos életünk értékrendjében valahol a sokadik helyen szerepel ez a lenézett, megvetendő „műfaj". Noha olyanok művelték előttünk, mint Gyulai, Illyés vagy Hatvany. Csúcsokat jelente53

nek ők ma is, mércét és sarkalló igényt. Szerencsére mindig akad olyan, aki a fanatikusok elszántságával vállalkozik a filológiai aprómunkára. Csodákat persze nem várhatunk a biográfiától. Az életrajz köznapi adatait tárja föl, a tehetség érlelődési és érvényesülési folyamatát
rögzíti, de nem ad választ a műalkotás igazi nagy kérdéseire. Megelégszik az élmények, sorsformáló mozzanatok számbavételével. Adja a megbízható alapot, amely nélkül — bármilyen
módszer hívei vagyunk — könnyen vakvágányra juthatunk. A
Babits—Juhász—Kosztolányi
levelezésétől (1959) a Beszélgetőfüzetek (1980) sajtó alá rendezéséig Belia György számtalanszor bizonyította vérbeli filológusra valló kutatószenvedélyét. A centenáriumra megjelent Babits Mihály tanulóévei egy nagy monográfia első része, mely sololdalúan dokumentálva mutatja be a családot (a Babitsokat és a Kelemeneket), a szekszárdi otthont, megrajzolja a kisgyermek, az elemista, a gimnazista portréját, föltérképezi az egyetemi évek, majd a bajai gyakorlóév eseményeit. A nem szakmabeli olvasó mindazt megtalálja ebben a könyvben, ami Babitsról — születésétől 1906-ig — számára fontos lehet. A jegyzetek pedig a bővebb ismeretekre
igényt tartókat kalauzolják.
Joggal emelte ki Hatvany Lajos a „tudós alaposságát" és az „esztéta megérzését", amikor Ady-könyvében köszönetet mondott a tanácsaival őt segítő Belia Györgynek. E két lényeges vonás együttesének tulajdonítható most is, hogy a tudományos munkát a belletrisztika érdekességével olvashatjuk. Ezt hangsúlyozza a fülszöveg is, amikor „izgalmas regényt" emleget. Igaz, Belia olyan mintafilológus, olyan biográfus, aki szépíróként is megállná a helyét,
írói szemmel tudja nézni az ember, a jellem kibontakozását, találó képet ad Babits városairól,
a korabeli Szekszárdról, Pécsről, Budapestről és Bajáról, érzéke van a portréhoz, családtagokat, iskolatársakat, tanárokat jellemez hűen, pontosan. De a tudós attitűdjét nem váltja föl a
művészé. Belia könyve tehát nem regény, a szerző a szépírói ábrázolás eszközeivel nem él.
Arra viszont ügyel, hogy ne vesszen el a mikrotények áradatában. Nem akarja, hogy öncélú
nyomozássá váljon a kutatás. Hatalmas anyagismeretéből csak azt tartja meg, ami a Babitsoeuvre értelmezése szemszögéből jelentős lehet. Babits fejlődésének útját követi a kezdetektől
a teljes személyiség kialakulásáig, s az otthonról hozott, majd a tanulóévek során elmélyülő
szellemiségre, műveltségre, a viselkedési normák, a gondolkodásmód jellegzetességeire éppúgy figyel, mint az életút adataira.
Rendkívül izgalmas az is, ahogy Belia a műveket szembesíti az életrajz tényeivel. Ekkor
döbbenünkjá, hogy élet és mű kapcsolata Babitsnál milyen elválaszthatatlanul szoros. Babits
„...az élettől nem is zárkózott el olyannyira, ahogyan — különösen akkoriban alkotott lírájában — programszerűen vallotta. A Babits-életmű napló és emlékirat, s ez akkor mutatkozik
meg igazán, amikor szépprózát ír: saját életének és az őt környező valóságnak egy-egy mozzanata csaknem minden novellájában, regényében benne van — sokszor változtatás nélkül vagy
alig stilizálva. Költészetére ez csak részben és másképpen igaz: ifjúkori lírája kisebb mértékben esemény- és élménynapló, nagyobbrészt olvasmánynapló, szellemi térkép." Az életrajz
— most már soha el nem készülő — további részeiben Belia bizonyára kiegészítette volna
imént idézett megállapítását. A húszas évektől ugyanis — miként Rába György írja — Babits
líráját „a körülötte zajló eseményekkel szorosabb összefüggésben kell értelmeznünk, már csak
azért is, mert kedélye rendkívüli ingamozgással követi a külvilág erőszakos ráhatását." Eddig
sem volt titok, hogy a Tímár Virgil fia, a Halálfai vagy a Hatholdas rózsakert alakjai mögött
valóságos személyek vannak. Belia most teljessé tette a Babits-próza életrajzi hátteréről alkotott képünket. A pécsi és bajai emlékek a Timár Virgil fiában jelennek meg, Timár figurája
mögött bajai tanártársa, Dombi Márk rejtőzik. A Halálfiai főalakjainak mintái — többek között — a Babits és a Kelemen család tagjai kőzött keresendők. Babits jellemvonásai is föl-föltűnnek: a Halálfiaiban Sátordy Imrus, a Hatholdas rózsakertben a „chaplini hős" (Illés Endre
szavai), Gruber Franci az író alteregója. S a példákat hosszan sorolhatnánk tovább. Persze
egyik esetben sem kulcsregényről van szó, a művek mondanivalója úgy is világos, ha nem ismerünk rá a szereplők és a helyzetek mintáira. A Babits-szakirodalomban ez a felfogás régóta
jelen van, Németh László már Rédey Tivadar kritikai dolgozatairól szólva kiemelte: a szerző a
54

Halálfiait „jónak látja élesen szigetelni ki a kulcsregények közül. Mihelyt egy tény vagy élmény igazi műalkotás levegőjébe kerül, elvesztette életbeli állampolgárságát." Ez azonban
nem jelenti azt, hogy ezzel az „életbeli állampolgársággal" nem kell foglalkoznunk. Azzal,
hogy egy életrajzi mozzanat a műbe kerül, megszűnik pusztán biográfiai üzenet lenni. Ám a
tudománynak kötelessége kimutatni azokat a szálakat, melyek élmény és mű között szövődtek. A regényalakok lelki élete, eszmevilága, mentalitása nem véletlenül úgy jelenik meg a műben, ahogyan — ezt látta, tapasztalta az író a maga életében, ezeket az élményeket sűrítette
regénnyé.
Belia jórészt önálló kutatásaira támaszkodott, de fölhasználta mások mikrofilológiai
adatközléseit. Hihetetlen mennyiségű dokumentumot nézett át, levelek, vallomások, visszaemlékezések sokaságára hivatkozik. Az önéletrajzokból, a költővel készült interjúkból is bőven merít. 1920-ban például Szabó Lőrinc egy pepitafedeles füzetbe gyorsírásai jegyezte le Babits emlékezéseit a gyermekkorról. Belia azonban még a költő memóriáját is ellenőrzi. Sorra
veszi például a kisgyermek olvasmányait, s néhányról bebizonyítja, hogy egyiket-másikat aligha olvashatta pesti elemistaként, mert azok akkor még nem jelentek meg magyarul. Rendkívül
tanulságos a deákos műveltségű, múltjára büszke nemesi család, a kisfiút körülvevő „asszonyi
környezet" légkörének az érzékeltetése. A félénkség, szeszélyesség, ügyetlenség és szórakozottság anyai örökség Babitsnál, de a családban is sok minden ragadt rá ebből. Féltve őrzött,
zárt kisvilágban nevelt gyermek, s jellemző, hogy semmit sem ismert a Puszták népe világából,
pedig a fölnevelő táj ugyanaz volt. (1936-ban, Illyés könyvének olvasásakor döbben rá Babits
erre a tájékozatlanságra.) Amit Belia a pécsi cisztercita gimnázium életéről, a régi retorikai és
poétikai osztályok hagyományából eredő hangsúlyos stilisztikai-esztétikai oktatásról előad,
szintén hézagpótló. Itt keresendők Babits „új versgrammatikájának", de felnőtt kori „hozzáénekléses" versmondásának előzményei is. Változatlanul homályos pontjai vannak Babits
érettségi utáni pályaválasztásának. Miért hagyta ott két hónap elteltével a jogot ? A család literátus hagyományai terelték a bölcsészet felé? De hát Babits ezzel a hirtelen fordulattal társadalmi és nem utolsósorban családi „ódiumát" vállalta annak, hogy nem „úri" foglalkozást választ. Babits egyetemi éveinek tárgyalásánál Belia olyan munkákra is támaszkodhatott, mint
Grezsa Ferenc vagy Kiss Ferenc füzete (Juhász Gyula egyetemi évei 1902—1906, illetve A beérkezés küszöbén. Babits, Juhász és Kosztolányi ifjúkori barátsága). De Belia itt is sok újdonsággal állt elő. Nem elégedett meg a pesti egyetem előnytelen konzervativizmusának és előnyös
liberalizmusának jellemzésével vagy a közismert Négyesy-szeminárium bemutatásával. Kibontja Bodnár Zsigmond „korai magyar szellemtörténetének" Babitsra gyakorolt hatását,
leckekönyvet búvárol, s föltérképezi a fiatalember érdeklődési körének változásait, közli L 'art
pour l'art című kollokviumi dolgozatát. A gimnazista és az egyetemista gyenge versezetei is
szép számmal olvashatók. Az 1905—1906-os bajai gyakorlóév eseményeinek leírásánál Belia
hangsúlyozza azt az elszigeteltséget és elbizonytalanodást, ami a végzés után szétszóródó pesti
csoport szinte minden tagjára érvényes. A Négyesy-szeminárium szellemi pezsgése után Babits
is túl nagy törésnek érezte az unalmas kisvárost.
Ennek az életrajznak néhány fejezetét majdnem három évtizeddel ezelőtt írta Belia
György. Természetesen ezeket is átdolgozta, s a kiegészítéssel nem sokkal halála előtt készült
el. Illés Endre írja: „A férfikor nagy győzelme egy ilyen nagyívű munka. Még befejezhette első
részét, éppen befejezhette — de folytatása nincs többé." (Szépirodalmi.)
OLASZ SÁNDOR

55

Mint
a változatlanok
FARKAS PÁL
BABITS-SZOBRÁRÓL

A magyar képzőművészet szinte mindig eleven kapcsolatban állt hazai irodalmunkkal.
Amolyan jószomszédi viszonyban. Néha ugyanannál a kávéházi asztalnál diskurált az építész,
a festő, a költő vagy a prózaíró. Nem ritka, hogy egy-egy műalkotás inspirációt adott a lírikusoknak, máskor pedig megfordult a helyzet. Sőt, az is előfordult, hogy magukra az írókra terelődött a figyelem. A karakterükre, egyéniségükre, szellemiségükre. Gondoljuk csak meg:
Csorba Gézának majdhogynem életprogramot jelentett az Ady-jelenség megformálása, ahogyan Czigány Dezső, Ferenczy Béni és Rippl-Rónai József is többször megfogalmazta a költőóriás alakját. Az utóbbi festő egyébként éppoly ismerősen mozgott a francia művészeti életben, mint a Nyugat köreiben. Ebből következett találó Móricz- és Babits-portréja is.
Babits Mihály tehát már életében bevonult a képzőművészetek panteonjába. Csakhogy
az utókor sem feledkezett meg a kivételes felkészültségű, nagy hatású lírikusról. Aki Szekszárdon sétálgat, a művelődési központ előtt szembe találja magát Kiss-Kovács Gyula expresszív
fogalmazású, szélfútta figurájával. A szikár, köpenybe burkolódzó alak a könnyen sebezhető,
zárkózott költőt idézi, a nagyvonalú formai egyszerűsítések ellenben a racionális, intellektuális egyéniségről vallanak. Méghozzá rutinosan, kicsit közhelyszerűen. Ugyancsak a költő szülővárosában található Csorba Géza mellszobra, amely pusztán hiteles portrénak tekinthető.
Nemrégiben került a Babits-múzeum udvarára Farkas Pál közel életnagyságú plasztikája.
Igaz, ebből az alkotásból sem hiányzik a tárgyi hitelesség, sem pedig a formai, eszmei általánosítás : mégsem lehet e szobrokat összekeverni. Farkas ugyanis emlékezetes, átgondolt és tartalmas művet teremtett. Más kérdés, hogy először csak megkapóan életszerűnek, természetesnek érezzük ezt a kompozíciót. Hovatovább arra gyanakszunk: találkoztunk már vele vala56

hol. Talán irodalmi fotódokumentumok között? Netán valamelyik köztéren vagy kiállításon?
Nos, egyik esetben sem járunk túlságosan messzire az igazságtól. Hiszen a bronzból formált
idősebb, megfáradt költőt jellegzetes és kedvenc bőrfoteljében látjuk, amelyet kőből mintázott meg az alkotó. Másrészt azt is tapasztalhatjuk: ez a munka is szükségszerűen magán viseli
a hatvanas, hetvenes évek hazai műemlék-szöbrászatának jellegzetes szellemi, művészi jegyeit.
Főként Varga Imre és Melocco Miklós hatására gondolok, s velük együtt a közvetlenebb,
őszintébb, többsíkúbb emberfelfogásra. Innen nézve mindenesetre érthetőbbnek tűnik Farkas
Pál szobrának látszólagos eszköztelensége, realizmussal ötvöződő dokumentarizmusa.
És előbb-utóbb az is kiderül: felszínes formai utánzásról sem beszélhetünk. Elvégre jól körülhatárolható, egyéni értelmezésű jelentésrétegekkel rendelkezik e műalkotás.
Induljunk ki a szoboregészből, pontosabban a szobor és a környezet viszonyából. Itt van
mindjárt a Babits-emlékház udvara, ez a jóformán sima, pázsitos felület. Ebben a nyitott, levegős térben helyezkedik el a plasztika vaskos és méltóságosan komoly formaegyüttese, mégpedig egészen földközeli talapzaton. S ezzel máris oldódik, szelídebbé válik a szobortest méltósága. Ami az épületnél világos fal és sötétebb ablak- vagy tetőforma, az a szobrászi előadásban a kő- és bronzányag tónuskontrasztjaként jelentkezik. Ugyanakkor az utóbbi felületet, a
gondosan megformált ruha- és testformákat csupán elölnézetből láthatjuk teljességgel, minthogy az oldalsó képeknél a fotel jelenléte is megerősödik. Persze egészében is kardinális jelentőségű ez a motívum. Életformára utal; társadalmi, szociológiai helyzetet jelöl; szinte hibátlanul.
Tudjuk: a köztéri szobrászatban különösen fontos szerepük van az értelmező elemeknek.
A túlmagyarázás, a didaktikusság itt mindörökre agyoncsaphatja az egész produkciót. S hogy
mire képes egy találó, lakonikus motívum? Farkas Pál alkotása például nemcsak a polgári humanista költőt tudja megidézni, hanem a személyesebb alkati, magatartásbeli vonásokról is
tudósítást ad. Mert a vaskos, erőteljes fotelben még inkább törékenynek, zárkózottnak észleljük Babits alakját, amihez a némileg természetellenesen megemelt „karfarészek" is hozzájárulnak. E zárkózottság azonban korántsem csak tragikus színezetű. Látható, hogy a plasztikai
bútordarab éppúgy védi, takarja és magába szippantja használóját, mint ahogy a másik oldalon valamiféle uralkodói jelleget kölcsönöz neki. S ne feledkezzünk meg a szóban forgó tárgy
archaikus, szecessziós formajegyeiről, mert a mű egészének szempontjából ez sem mellékes.
Farkas műve egyébként mindvégig megőrzi a formai, jelentésbeli hasonulások és ellentétek vibráló feszültségét. Jóllehet a fotel finoman hullámzó, gömbölyded vonalaival szemben a
költő mozdulata az átlós, háromszögű elrendezéshez igazodik, ám ezúttal sem beszélhetünk
egyértelmű elkülönülésről. Hiszen az ernyedten lelógó kézfej, egyáltalán a figura árnyalt
forma- és irányritmusa az azonosulás mozzanatáról is árulkodik. Vagy figyeljük csak Babits
alakját! A felsőtest megjelenése bizonyos rezignációval társuló konteplatív magatartást dokumentál, míg a keresztbe vetett lábak könnyed eleganciája inkább valami tanáros, vezetői attitűdöt sejtet. Akárcsak a patinás bútordarab. S külön lehetne itt szólni a lüktetően érzékeny
kézfejek bravúros mintázásáról, aztán az áttetszően tiszta és kifejező fejformáról, de csínján
kell bánni a kiemelésekkel. Már csak azért is, mert a plasztika egyik méltatója éppen ezekre az
elemekre hegyezte ki a mű tartalmi sommázatát.
Vannak alkotók, akik elementáris szubjektivitással hitelesítik produktumaikat. Kevesebbet törődnek a tárgyi pontossággal: inkább az újszerű formák szellemhordozó erejére apellálnak. Mások viszont alázattal és alapos szakmai tudással közelítenek feladataikhoz, s a kifejezési eljárásokat csupán eszköznek tekintik. Farkas Pál is ilyen művész. Babits szobra pedig arról tanúskodik: így is lehet emlékezetes, jó művet teremteni. És innen már a költő jövendölését is nyugodtabban visszaigazolhatjuk:
'

Mindegy! a világ süllyed vagy én lettem halott:
akként élek mint akik már Változatlanok.
SZUROMIPÁL
57

TÓTH BÉLA

Tiszajárás
46.

TUTAJOZÁS
Nem dísznek vittek magukkal az öregek, de büszkésnek. A büszke, az olyan két és fél méter kihegyezett végű akácfakaró, amivel meg lehet állítani a tutajt. Ezzel a kívánatos parton
kiugrik, ha kell úszik, viszi a büszkét, meg a kötél egyik végét, leszúr a part földjébe, sebesen
ráhurkolja a kötelet, amivel a parthoz szelídíti, megállítja a lápot. Menet közben pedig teszvesz. Kormányoz, ügyel, főz. Netán szundít, halat fog, pucol.
Fárasztó, jó fizető munka. Egyheti vízi keresményünk fölért három szárazföldivel. Ha jó
vizet, jó időt fogtunk. Néha kutyául megszenvedtünk. Már az első úton beleszerettem ebbe a
munkába. Nem volt állandó foglalkozás. Úsztattak a máramarosi högyös sipkások, a nagy
kalapú nyitraiak. Minket csak akkor vettek elő, ha valahogy odafönt elakadt a szállítmány.
Állandó munka kellett. Kőművesmesterek révén bekaptam én a Szilvánia fatelepre tégla-,
malterhordó legénynek. A fűrészes gazdák látták, hogy nem lopom a napot. Nagy munkanélküliség kezdődött. Amikor a fűrészgyári szárító színek elkészültek, marasztaltak fagurigatónak a gatterek mellé. Máskor a vízen várakozó tutajokat szedtem széjjel, vagy kicsi vasúti lórékon lovakkal húzattam föl a szálfákat.
Itteni munkálkodásom között fordult elő, hogy elfogyott a fűrészelni való. A megrendelt
szálfák fönt vesztegeltek. Lehetett volna venni a gazdának Szegeden is tutajszám a fűrészelni
valót, hiszen külön fapiaca volt a városnak. De hát azt kétszer olyan drágán adta már a lápgazda, szóltak négyünknek, hogy nyomakodjunk fölfelé Tuzsérba. Ott vesztegeltek néha a tutajaink, mert akik a hegyekből lekormányozták a terhet, nem akartak lejjebb jönni. Nem ismerték az erre való vizeket, vagy nem volt érdemes nekik még heteket eltölteni a szállítással.
Megkapták a pénzüket, aztán ballagtak hazafelé. Mindnek volt családja. Hát sietett a pénzzel.
Ezt a távolságot már nem fizették volna meg annyira, hogy érdemes legyen vele vesződniük.
Jobban megismerték, szerették a veszélyes hegyi vizeket. Azután vágyódtak. Sok esetben Tuzsérban leszálltak a lápról, átadták a fűrészgyár emberének, s mentek haza. Sok esetben fölküldtek bennünket a tutajokért.
Mikor odaértünk a tuzséri partra, hát éppen dolgoznak ám a högyössipkások veszettül,
mert valami ütközéstől szétszakadozott a tutajuk, s a megbízott nem fizetett addig, amíg össze
nem rakták. Én tudtam a tutajt. Eleget szétszedtem, ha eszkábálásában nem is műveskedtem
soha.
Óriási láncokkal a szálfákat kikülönített vízfelületen összeszorítgatták, a mogyoróvesszőt
tűzön melegítve megcsavarták, azzal kötötték össze a táblákat. A mogyorógúzs erősebb, mint
a drótkötél. Átfurkálták a rönkök végeit, meghevederezték, rá a kormányrudakat, kettőt elöl,
kettőt hátul, gulibát rá, hogy a révjárók kötelei le ne rángassák, alacsonyakat, hogy négykézláb másztunk bele, ha le kellett pihenni. Amikor így elkészült a szállítmány, vizet alá. Elszakították a gátat, a tutaj akkorát emelkedett, a románoknak a haja elkezdett lebegni. Az élő víz
megmutatta az erejét. Fölvette a terhet.
Szép fenyőtutajok voltak. Egy tutajtábla 20—25 méteres hegyi fenyőszálakból összeróva.
58

Egy táblában 10—14 szál. Egy szállítmány négy táblából állt. De egymás után kötöztük őket,
ahogy vasutasok a vagonokat. Úgyhogy egy fordában 1400 köbmétert úsztattunk. Négyen
szolgáltunk rajta. Észnél kellett lenni. A ránk bízottakban s magunkban is kárt tehetünk, ha
elgyávulunk. Meg a parti művekben, vízi szerszámokban. Sok veszély lesett ránk minden csücsökből. A Tisza egyik napról a másikra úgy elereszti az erejét, hogy ahol tegnap még nagy vizek lotyogtak, ma már beszűkült erecske szivárog csak.
A gyári megbizottól darabszámra vettük át a tutajt. Ha tehettük, ha világított a hold, éjjel is utaztunk. Bár jobb esténként ledekkolni valami ismertebb helyen. Megnyergeltem a Tiszát majdnem százszor. Minden falut ismertünk a kocsmája, boltja révén. Hanem a kanyarok, a szivattyúk, a kősarkantyúk, szorulatok, tágulatok, langók, hidak, kompok, járók, limányok, örvények, visszafolyó vizek helyeit jobban tudtuk, mint a tenyerünk árkait, mert azt
nem értünk rá figyelni. Leshettük a hajósoknak kitett folyamkilométer-táblákat. Azok ezerméterenként jeleztek, nekünk százméterenként tudnunk kellett az utat. Soha le nem írtam, de
most is elmondom, példának okáért kezdjem csak Tokajtól sorolni az ügyelni valókat.
Az 550. folyamkilométernél torkollik be a Bodrog. Balról a Kopasz-hegy. A felső híd fölött 200 méterre kikötő hely. Ha árad a Bodrog, nagyot lök a tutajon, nyomja a másik oldalra. Bele tudna szorítani a másik partba. Kormányrúdra, legények! Irányban tartani a lápot. 549. kilométernél vasúti híd, 500 méteren belül közúti híd. A lábaik között elosonni a kijelölt úton. Örvénylő víz, ami a hídlábban megütközve visszafelé forogva akar bennünket eltántorítani.
Mindjárt mellette szabad fürdő.
Nyárvíz idején elébünk úszhatnak, alánk kerülhetnek hősködő emberek. Nagy baj. Megállítanak bennünket akár napokra is, amíg kivizsgálják az esetet.
Az 548. kilométeres tábla magasságában táborhely. Jobbról, balról. Csónakosok elénk
kerülhetnek.
Tiszaladány révjárója. Várni, míg mederbe eresztik a kötelet a révészek.
Tiszaladány község az 536-os kilométernél. Míg a révészeket kikötve várjuk, be lehet
menni a kocsmába, noha 14 kilométeres az út még csak mögöttünk, nem lehet az időt elkocsmázgatni, hanem, ha Tokajban nem volt alkalmunk egyet-mást megvenni, Ladányban muszáj. Itt szemben Csobaj kompja, járója. A tutajon nincs duda, mint a hajón, hogy azzal kérjen a révészektől szabad útat. Itt együnknek előre kell menni, legalább órányi előnnyel, hogy a
tisztelt révész urak eresszék mederbe előttünk a kötelüket, mert el szeretnénk hajózni. Ezt
néha sietve megteszik. Tisztelegnek, ahogy mi is kalapolunk. Ám nagy dologidőben gyakran
kibüszkézzük magunkat a parton, mert nincs kapu előttünk. A tutajon nincs vasmacska, mint
a hajókon. Ahhoz akkora horgony kellene, mint egy hadihajóra való. Láncozat, csőrlőzet, és
azt emberi erő se le, se föl nem emeli. Hogy is vinnék rá a tutajra, amely csak egy alkalommal
válik önszállító járművé? A tizenötezer éve kitalált büszke a kezünkben. Ugrunk a partra,
mint a kecskebékák. A büszkét nekiakasztjuk a földnek, rajta hurkolódik a kötél, belefúródik
a talajba. Ha ügyes a büszkés. Ha nem, vágja keresztül a karón, hogy repül levegőbe, mint
akit a bika feldöf. A büszkésnek biztosan meg kell az anyaföld puháját találnia, különben repül. Felszabadul a tutaj. Megy neki a hídnak, mindennek.
Csobaj után távvezeték a víz fölött. Figyelni. Netán, már volt rá példa, valamitől leszakadt, áram alatt forrt a víz, a tutajosok kinyúltak tőle.
Az 530 kilométeres jelzőtáblánál halásztanya. Két kilométerrel lejjebb a Tisza régi medre.
Miatta másképp viselkedik alattunk a víz, mint egyebütt. Ott egy zsilip. Nyitva-e, zárva-e, a
tutajosnak nem mindegy.
Itt kezdődik a Keleti-Főcsatorna torkolata. Más törvények dolgoznak a vízben. Két kilométerre a Tiszalöki Erőmű. Áthajózási készülődések. Előtte transzformátorállomások. Távvezetékek a folyó fölött.
Itt lebickél hazafelé a tutajos. Nem ér rá kártyázni, mikor utazik. Örül ha megfőz, s azt
nyugodtan megeheti.
59

A gulibás táblán földből tapasztott főzőhely, a bogrács alá, hogy a tűz a szállítmányt ne
rongálja.
Főztük a krumplis tarhonyát. Ha meguntuk, tarhonyás krumplit. Jó vastag lebbencsleveseket, amiben több a tészta, mint a víz.
Tisza-vizet ittunk rá!
A két háború között még megbuggyantottuk a kantát, ha kicsit leülepedett, ihattuk. Abból főztünk. Nem szaladoztunk ásott kutakra. Ha szaladtunk, hát a kocsmákba. De nem vízért. A tutajra borból, italféléből valami sokat nem vihettünk.
Akármilyen jól kerestünk, eldorbézolhattuk volna a filléreinket, mire hazaérünk. Nappal
a vizén, a Tisza vizén éltünk. Pedig tudtuk, hogy a városok abba eresztik a szennyüket, ahogy
mi is. Nem mentünk a partra, ha utaztunkban ibrikálnunk kellett. Megfogództunk egy arra
való szerszámnyélben, s kulóltunk a vízbe. Annyi tisztelettel éltünk, hogy hátul tisztultunk,
elől merítettünk. De hát ez csak a magunk elbolondítására történt, mivel az előttünk menő tutajosok, hajósok, meg a mögöttünk jövők is így cselekedtek.
A viznek olyan élővilága van, a halaktól kezdve a láthatatlanokig, hogy azok azonnal elkezdik földolgozni a finomságokat. Tisztítják.
Mondhatná valaki, hogy az ital védelmezett bennünket. Volt pálinkánk éjszakai hidegek,
hajnali harmatok ellen. December táján deresek voltak a szálfák, a kötelek, a büszke a kezünkben. Nem volt valami vágyálom azokat szorongatni. Bizony egy kis papramorgóval begyújtottunk a belső kályhánkba, de hát részegeskedésről szó sem lehetett. Figyelni, figyelni!
Úgy forgott a szemünk, mint a sublótgomb.
A kocsmázásokhoz való anyagiakat néha huncutsággal szereztük. Eleinte eszünkben sem
volt. Darabszámra vettük át, szálanként megszámolva a tutajt. Nem másztunk a víz alá megtapogatni, hogy végig egy szál-e az egy szál. Bizony, már a nagy kalapú nyitraiak ismerték a
lacibetyárságot, mert a tutaj két végén megvolt a rönk, látszott vagy kétméteres darabon, hanem a 20—24 méteres szálfenyőnek a közepe, úgy 18 méternyi sehol.
Jobban szólva megvolt az valahol. Csak gazdát cserélt.
Ahol kikötöttünk, kunyeráltak a népek. Házat épitettek, istállót, kellett a mestergerendának való. Nem mertünk mi azzal piacolni. Kijöttek az érdekeltek, rimánkodtak.
A szentesi hídnyitáshoz kikötöttünk este. Kétszer nyitották naponta, reggel hatkor meg
délután kettőkor. Este kikötöttünk a csongrádi híd előtt egy jó bokrosban. December volt,
fáztünk. A közeli tanyából kijött egy gazda, hogy melegedjünk náluk. A kiskonyhában tizenhat vízi ember szorongott. Reggelig megettünk tíz kiló hajas diót, megittunk rá ötven liter
bort. Egy szál citera mellett táncoltunk. Hajnali háromkor kifelé. A tanyás kapott egy gerendának valót, másoktól szarufákat. A tutajunkon tartalék lentafáknak kellett lenni. Ha eltörik
a földeszkázott kormányrúd, hát ne álljunk ott üres kézzel. Meg a kikötésnél is, néha járóknak kellettek a könnyebb gömbfák. Hát ezeket nem nagyon számították a tutajgazdák. Mert
nem voltunk olyan jól fölszerelve, hogy segédeszközökre ne szorultunk volna. Egy árva csónak nem volt utánunk csapva. Ha nem bírt kimenni partig, gerendaközeiig a tutaj, akkor lábaltunk vagy úsztunk. Ruhástól, csizmástól, mikor melyik időszaknak voltunk felöltözve. Ott
nem lehetett dévánkozni, hogy levetkőzünk fürdőnadrágra, vagy bekenekezünk valamivel,
mint Sirilla, hogy ne égesse bőrünket a néha bejegesedő víz. így a tartalékfák, meg egy-két
jobb, elvágott gerenda bánta a rosszul ellátott tutajosok utazásait, mulatozásait. Tudhatták a
tulajdonosok. Nem biztattak, hogy lopjunk, de bele volt számítva a költségbe. Bizony, vesz,
ragad a Tisza. Nem gazdultunk meg belőle, nem vettünk sarokházat, nem hordtunk aranygyűrűt. Csak éppen megéltünk.
Utunkat két part kísérte. Csupa szépség. Télen, nyáron. Nem csak a faluk váltakoztak,
amikből a vízről alig lehet látni valamit. Hanem a szépséges kanyarok, amit zöldellő sörénnyel
szegdes be a fa, a lomb, a suha. Tücsök, bogár járja. Rókák, vadak. A tutaj olyan csöndesen
megy, ha vizét nem borzolja szél, hogy egyet nem szól, lottyan. A hetedik falu tücskének muzsikája a fülünkig ér. Madárfüttyök. A vigyázáson kívül látszatra semmi sem történik. Ha ta60

lálkozunk egy halásszal, már az esemény. Hajó, ha jön, akármerről, annak nagy a kalap. Kitűzzük a szalmacsóvát, hogy melyik oldalunkon méltóztasson elmotorozni mellettünk. A tisztességesebbje tartja a parancsot. Tutajok közelében visszafogni az abrakot! Azazhogy csak
lépésben menetelően. Némelyik disznó hajós kutyaságból is rúgatott ránk akkora hullámokat,
hogy a kalapunk alatt is lebegett a hajunk. Élvezték a pimaszai, hogy fogódzkodnunk kell, lehasalunk, mert beleesnénk a vízbe. Nem gonoszságból csinálták, hanem aranyoskodva fitogtatták az erejüket. Némelyik vontatóhajó alatt 500 lovas gőzgép dörömbölt vagy gázmotor.
Hát az tudott olyan hullámot vetni, fél óráig nyaldosták a habok utána a partokat. Mi meg leföl. Néha gyomrunk a fejünk tetejében, egy pilanat múlva az eszünk a komagyűjtőben.
Láttam egyszer Bura tájékán, hogy egy félbolond Tisza-nomád szunyókált a parthoz láncolt ladikjában. Delelt, hasát süttette a nappal. Jó nagy ladikja volt, olyan Noé bárkája féle.
Azon birkák, tyúkok. A vontatósok ismerték a komát, nem is nagyon szerethették. Jöttükben,
mentükben kifigyelték, hogy ez olyan világból kiutált valaki lehet, akin, ha ütnek még, állja.
Na, jött a nagy erejű vontató hajó, hegymenetnek tartott szeperáttal, azazhogy üresen.
Nem húzott maga után semmit. Odaosonkodott a part mellé, szinte lábujjhegyen siklott, motorja leállítva. Megfelelő közelségben rálépett a kormányos a gázpedálra, lökte a kakaót,
amennyit csak be bírt a motor kapni. Megkavarta a ladik melletti vizet, hogy az földobta az
edényt vagy másfél méter magasra. Dúrta a part felé. Ahogy zuhant vissza a hullámvölgybe a
csónak, hát az árva, világvert ember álmában bele a vízbe. A birkái, a tyúkjai. A birkát fönntartotta a zsíros gyapja, a tyúkokat a tollúk, hanem az ember úgy elsüllyedt, mint a nyeletlen
fejsze. A hajósok is megszeppentek. Ugráltak a Tiszába, kiszedték a szakállast. Kiöntötték
belőle a vizet, az állatjait vissza a ladikba. Még meg is szidták szegényt, hogy tilos helyen parkolt. Akadályozta a. vontatást. Nem szólt az a jámbor semmit.
Azt akarom csak az egészből kihozni, hogy unalmas, eseménytelen heteknek tűnik a tutajos utazása, de azért, ha azt számítom, hogy Tuzsértól Szegedig 400 folyamkilométert teszünk
meg, s 'a két partjának a látványait összeteszem, hát az már jó 8CÍ) kilométer hosszú mozi,
amelyik vagy két héten át, furtonfurt játszik velünk.
Minden utunkban akadt rá példa, hogy sietős, vagy kényelmes gyalogemberek kéredzkedtek, vigyük el őket. Nem vihettük. A magunk bőre is veszélyben, hát akkor egy embertársunkra
hogy vigyázzunk, ha valami ér bennünket. Volt arra is példa, hogy ingyen személyt fuvarozott
egy tutajoscsapat. Valami ütközetük volt, szétszakadt a lápjuk. A tutajosok megmenekültek, az
utas eltűnt. Bíróság előtt álltak miatta. Alig tudták kifürödni magukat a büntetésből. Szándékos
emberölés is lehetett a dolog mögött. Gondatlanság, miegyéb. Hiába lelkezi a tutajos, hogy szívességből vette föl a könyörgő embert, akinek ötven kilométert kellett megtennie. Bizonyosságok kellettek, tanúk. Ki volt a tanú? A csillagos ég! Mi sem vettünk föl utast soha. Ajánlkoztak
asszonyszemélyek is. Ittunk, de nem asszonyoztunk. Asszonyosok voltunk már akkor mind. Ha
leszállunk a tutajról, hogy nézünk egymás szemébe? Volt pedig a nyolcszáz kilométeres két parton adonyi természetű nőszemély elég. Ki így, ki úgy akarta bekötni hozzánk a lovát. Hogy fát
akar venni, hogy majd megfőz nekünk, megveti a fejünk alját. De hát nekünk szó szél.
Hanem egyszer ereszkedünk a Tiszateleknél. Huncut a víz, jó nagy a kanyar, a sodorvonal kijár a bal partra két-három méterre. Nekünk az előtt kell keresni örökösen. Az visz bennünket, nem a langós. Csak a gyakorlott szem látja, a jártas ember érzi, hol él a víz. A Tiszában nincsenek mezsgyék megrajzolva, kicövekelve, zsinórozva. Az élő úgy tesz bennünket lefelé, mintha egy láthatatlan kéz húzna, taszítana. Nekünk az irányzomot kell tartanunk benne. Csöndesebb időkben a kormányrudakat egy keresztfával összekötjük, két faszögön mozog, akkor egy ember is ura tud lenni az irányításnak.
Jövünk Tiszatelek körül, száz ágra süt a nap, közel járunk a parthoz, hát egy gyönyörűséges szép asszonyszemély ránk szól a homokpadról, hogy hé, tápéiak, az én utam is arra
megy, amerre a maguké!
Mert a kalapunkról, lajbinkról láthatta, hova valósiak vagyunk. Meg jártunk mi a kocsmájukban, boltjaikban, ha úgy jött ki a lépés.
61

Ajánlkozott, hogy vigyük lefelé. De hát mondom, nem ügyintettünk mi az effélékre.
Nem is válaszoltunk. Hanem erre az a gyönyörűséges perszona, de fölrántja ám a szoknyáját
kötőzködésen felül, s odaszól, hogy fizetek ám én az útért, itt a valutám, láthatják a szemükkel. Na hát ezen elpirultunk, mint a fekete kutya. Az is el tud ám vörösödni. Már sokat láttam, de még ilyet nem. Mit szólhatunk? Ment a tutajunk a gyalogember sebességével. Az
asszony meg a parton mellettünk. De mutatja ám a valutát mentében is, elől-hátul.
Mi meg olyan némák lettünk, mint a japán kácsa. Nem szokása pedig a tápéinak. Annál
kéznél a puskapor. Szólok aztán neki, hogy j ó asszony, akkora a valuta, hogy négyen sem
tudnánk fölváltani! De az csak erősködött, hogy ő nem fillérezik, egyben adja az egészet, csak
vegyük föl. S nem tágított kilométereken át.
Már kezdtük szégyelleni, hogy ország-világ előtt egy pucérkodó asszony szalad utánunk a
parton. Minket ismertek mindenütt. Hát ebből a mutatványból azt is ki lehet bogozni, hogy
közünk van hozzá, hogy tán vele éjszakáztunk a gulibában, csak most valamiért kitettük a
partra száradni a szűrét. Hát ne vegyen már ok nélkül bennünket a szájára a világ. Mert, ha
bűn, hát bűn, de ha csak a nagy híre van semmi öröm fejében, hát mire jó az?
De elpiszkolni sem tudtuk magunk mellől. Jó gyalognak való járóút a parton. Haladt
mellettünk fölfogott szoknyában, mint az árnyék, s fáradhatatlanul ajánlkozott.
Üssük, szidjuk? Nem teheti a tápéi. H a j ó i meggondolom, a szépasszony kedves volt velünk. Az akart lenni. Na, én aztán visszakedveskedtem neki. A nagy melegekben olyan félárbocos gumikorcos fekete gatyákban dolgoztunk a tutajon..Könnyű járású szerkezet, gondoltam egyet. Szépen letaszítottam bokáig, hátraarcot csináltam, odamutattam neki a nagyfüstöst. Az asszony lecövekelt. Megsértődött. Kiköpött a vízre, s bevette magát a suhásba.
Azóta se láttuk szegényt. De megemlegetjük azért a tutajos komákkal, ha asszonyfül
nincs a közelünkben. Hogy ugyan azzal a teleki asszonysággal azóta mi lehet? Csak talált az
olyan vízi embert, aki fölvette tőle az útiköltséget.

MOCSÁR GÁBOR

A második kötet olvasása közben
GONDOLATOK A DEBRECEN-MONOGRÁFIÁRÓL
„Ez a jelentékeny város széles kiterjedésben a Tokaj és Várad közötti síkságon fekszik. Nincs
kőfala, sem kapui nincsenek, hanem némely palánkkal és sövénnyel van kerítve, amelyen éjjel és
nappal könnyen át lehet lépni. A házai szegényesek, vize nincs, ezért sok a szárazmalma. Nagyon
népes, a török háborúk előtt élénk kereskedelmet folytatott Török- és Lengyelországgal és Ausztriával. Lakói magyarok és református vallásúak. Adózniuk kell a császárnak, Erdélynek, és a töröknek, valamint a földesurának, adója bizonyosan feljebb rúg évente 60000 tallérnál, amellett
lakói éjjel és nappal a legnagyobb gondban élnek."

Mintha szellemi életünk körülményei épp most kedveznének (eddig nyilván nem kedveztek) az olyasféle vállalkozásoknak, melyek első kézbevehető termékéről, ha futólagos refleksziókkal is, elmélkedni akarok. A városmonográfiákról lesz szó. Készülnek, íródnak ilyenek
Szegedről, Hódmezővásárhelyről, Békéscsabáról s bizonyára más városokról is. Az első kézbevehető kötet a Debrecenről készülő ötkötetes városmonográfia második kötete — ez jelent
meg ugyanis elsőként az öt közül.
Rendkívül fontos és izgalmas vállalkozások ezek a városmonográfiák. Ha majd mind el62

készül s a kész köteteket sorba rakhatjuk, az egész magyar történelem — legalábbis a mostani
országterületen lezajlott történelem — előttünk áll. Remélhetőleg nem úgy mint korábban,
ilyen vagy amolyan prekoncepciókkal „ihletett", eleve eldöntött szemlélet, előítélet jegyében
megírva. S nem is a részleteket szükségképpen mellőző általánosítással, hanem úgy, ahogyan
századokon át a valóságban történt: a részekből áll össze az egész.
Nem mentegetőzésképpen mondom, hanem mert így a természetes: nem szakkritikát
írok. Nemcsak azért, mert nem vagyok szakkritikus, ráadásul szakkritika nem is való irodalmi
folyóiratba. Hanem azért is, mert ez a város érzelmileg, íróilag a legközelebb áll hozzám
minden városok között. Ezt, ha tagadnám, könyveim cáfolnának meg. Húsz évnél több, hogy
felszínesen bár, egyik könyvem (Szellem és századok) írása közben meg kellett ismerkednem a
város múltjának hatszáz esztendejével; egyik történelmi tárgyú regényem (A város és a fejedelem) címében a „város" — Debrecen, a„fejedelem" pedig II. Rákóczi Ferenc. Egy másik, a
„Gyémántper" színhelye az 1849-es Debrecen. A „Délibábjaim városa" meg éppenséggel az
első sortól az utolsóig erről a városról íródott. Ilyen okok miatt merek néhány gondolatot leírni, miközben a második kötetet olvasom.
A dolgozat elejére tett mottót Balogh István kiváló debreceni történész — ő írta a kötet
mintegy harminc százaléknyi szövegét! — kutatta elő egy Augsburgban 1861-ben megjelent
összefoglaló műből, amely a török háborúk hadszíntereit ismertette. Csatahelyek, várostromok részletes leírásán túl olyan „hátországbeli" helyekről, hadtápterületekről is tudósít, mint
Debrecen. Ez a tudósítás nemcsak tömör, hanem pontos is. Annyira, hogy majd vissza-visszatérek rá: kapaszkodókat találok benne.
Itt van például ez az elgondolkoztató megállapítás: „Nagyon népes..." Hogyhogy? —
kérdezem a meghökkent olvasó helyett is, aki talán nehezen tudja elképzelni, hogy egy város,
amely három hatalomnak is adózni kénytelen, sarcoltató hadjáratokat kell tűrnie másfél évszázadon át, s amelynek lakói éjjel-nappal a legnagyobb gondban élnek, hisz még vizük sincs,
miképp maradhatott „nagyon népes" a török világ másfél évszázada után is? Nagy kérdés!
Történészeink bizonyára választ tudnának rá adni, némiképpen újragondolva korábbi történészi vélekedéseket, amelyek rabszíjra fűzött jobbágyókról, felégetett falvakról, elpusztított
városokról, szörnyűséges népirtásokról, sarcolásokról s egyéb létfenyegető körülményekről
számolnak be, a török hódoltság korát tárgyalván.
Már a kötet első tanulmánya (A népesedési viszonyok) bizonyára tisztázó vitákat fog kiváltani szakmai körökben. Szerzője az a Kováts Zoltán, aki a szegedi Juhász Gyula Tanárképző Főiskola tanára s szívós kitartással „mellékesen" történeti demográfiával is foglalkozik. Úgy tudom, ő lesz ilyen minőségben a szegedi és a békéscsabai monográfiák — szintén
egykori török uralom alatti városok! — demográfusa is —, az ő dolga lesz megfelelni néhány
valóban tisztázásra érett kérdésre. Nemcsak az iméntire, a debreceni „nagyon népes" jelzőre.
Hanem essék pillantásunk a térképre s jöjjön onnan a kérdés: mi az oka, hogy a mai Magyarország ott található (néhány nyugati peremmegye kivételével), ahol másfél századon át a török
volt az úr? S épp ezen a területen tömör tömbben, nemzetiségek által alig tarkítottan csupamagyar él. Itt maradt meg magyarnak Magyarország. De túltekinthetünk mostani határainkon is: a trianoni békediktátum által „kívülrekesztett" magyarság is — az erdélyi székely-magyar tömbtől eltekintve — a szintén török uralom alá került Nagyvárad, Arad, meg Szabadka
környékén a legegyöntetűbb. Most már bomlik persze, de ez a folyamat már másfajta történelemnek, korszaknak, törekvéseknek a következménye.
íme, már az első fejezet is elénk állít e különös léthelyzetű város, Debrecen esetében olyan
kérdéseket, amelyek nagyon messze vihetnék a töprengőt, de kevés a hely, hogy mindenre sort
keríthessen. Most csak annyit; magyarázat (talán) az is, hogy a török nem azért jött, hogy népeket irtson, vagy asszimiláljon, nem sokat törődött a meghódított, alávetett nép nyelvhasználatával, a hitetlen „gyaurok" vallásával, hitéletével, nem téríteni jött, hanem hasznot húzni
az elfoglalt területekből, méghozzá minél több adót vetve ki lakóira. Márpedig ki fizet adót,
ha kiirtódik az adóztatható lakosság? Praktikus a cél, olykor kíméletlen az eszköz — s íme az
63

eredmény: Debrecen, ez a háromfelé adózó, tőrök, tatár, német sarcolásokkal gyakorta véresen megkínzott város — mint egy korabeli jegyzőkönyv soraiból olvashatjuk: „sokfelé való
adómmal megmaradóit". Csupán csak megmaradó« ? Kováts Zoltán irja: „ . . . bizonyítékaink
alapján egyértelmű, hogy Debrecen 19—23 ezer főnyi összlakosságával a XVIII. század elején
az ország legnagyobb népességű városa."
*

A második kötet az 1693—1949-ig terjedő korszakot tárgyalja. Más városok monográfiájának szerkesztői bizonyára más „korszakolás" szerint tekintik át városuk történelmét, itt a
korszakhatárok: a kezdetektől 1693-ig, majd innen az 1849-es, az 1919-es, az 1944-es, végül az
1970-es év a határ. Lehet ezen vitatkozni. Főképp azon, hogy vajon van-e már elég történelmi
távlat (és bátorság!) az ötödik kötet időszakának-áttekintéséhez. Nem torzul-e el a történészi
hitel a napi politika aspektusai, akár személyi elfogultságok felé, avagy megfordítva, nem
téved-e bele a történetírás a termelési statisztikák útvesztőibe, de ezekről és más veszélylehetőségekről a szerzők — más városok esetében is — bizonyára tudnak és majd védekeznek ellenük. Térjünk vissza a második kötethez.
A tárgyalt időszak a város történelmének olyan korszaka, amely általában „békés"-nek
mondható. Csupán az első két évtizedét (a kuruc felkelés), meg az utolsó két esztendejét (a
48—49-es szabadságharc) háborította országos háborúskodás. Nos, a közrefogott másfél évszázados nyugalom alakította ki voltaképpen azt az egykori s szívósan, maradandóan megállapodott városkaraktert, azt a gazdálkodási, belső igazgatási rendszert, s hozzátehetem, szellemi karaktert, amely a többi magyar várostól Debrecent oly sajátosan megkülönbözteti. De: azt a szellemiséget, népkaraktert is, amely ugyancsak sajátos „debreceniség"-nek nevezhető, bár épp
mostanában vitatják, van-e ilyen egyáltalán. Illetve volt-e. Szerintem volt s némiképp még ma is
él. S épp emiatt sajnálom, hogy hiányzik a kötetből az a fejezet, amely megpróbálná megvilágítani, milyen ez a városkarakter, s főképp: miért éppen olyan a benne lakó nép, amilyennek például Móricz — hogy másokat ne említsek irodalmunkból — oly pompásan megrajzolta.
Városkarakter—népkarakter. Nem épületek teszik a várost várossá, hanem a benne lakó
nép. Miért beszéli például azt a különleges diftongusos nyelvjárást, aminek hallatán, ha a rádióban hangzik, felkapom a fejem? Mi magyarázza, hogy a megnevezhetetlenül sokfelől
összesereglődött hajdúnépség, felhagyva a máshonnan hozott dialektusokkal — tökéletesen
ide asszimilálódott még a nyelvjárás tekintetében is? Mi az oka például annak, hogy én magam álmélkodva olvasok más tájbeliek népszokásairól, babonás, olykor okkult hiedelemvilágáról — azon a tájon, Debrecenben s környékén ilyesminek alig van nyoma? Számomra a magyarázat világos: a kálvinizmus puritán, racionális szellemisége az ok.
Ezzel magyarázható szerintem az is, hogy itt nincs képzőművészeti hagyomány. Nemde
különös, hogy a kollégium híres professzorainak arcképét máshonnan „importált", vagy éppenséggel külföldi művészek festették meg az utókor számára? Csokonai közismert arcképe
egy bécsi rézmetsző munkája nyomán öröklődött ránk, Maróthy György (később szó lesz még
róla) arcképét egy bázeli, Hatvani Istvánét meg egy nagyszebeni festő munkája nyomán ismerjük. Nem szűken vett szellemi néprajzra gondolok én most, ami már elismert tudomány —
persze arra is—, hanem valamifajta történeti szociológiára, amit viszont maga a történészet
nem fogadott még be a maga hivatalos köreibe.
Békés másfél évszázadról írtam az imént, ami azonban Debrecenben éppenséggel nem
mondható békességesnek. Elsősorban Balogh István, de Rácz István, Komoróczy György,
Varga Gyula, Gyimesi Sándor tanulmányaiból nyomon követhető az állandó védekezésre
kényszerített, ebbe beleszokott s némiképp bele is keseredett debreceni politikai magatartás.
Egyik régebbi tanulmányomból idézek, mert most sem tudok mást mondani: „A védekezéshez nagyon értett ez a polgárság. Politikájának úgyszólván alaphangja volt a védekezés."
De mi ellen kellett védekezni a török kiűzése után, amikor megszűnt a háromfelől jövő
szorongattatás?
64

Természetesen az újabbak ellen.
Eleinte még csak kétfelé kellett hadakozni, később egy harmadik veszély elleni védekezésbe kellett beleszokni. De hogy az előbbi gondolatkörbe visszakapcsoljak: ez a védekező,
mindenhonnan veszélyt szimatoló politika alakította ki voltaképpen azt a debreceni „cívistípust", amely szinte közhelyszerűen — persze, pontatlanul — ilyen jelzőkkel ivódott a köztudatba: zárkózott, csökönyös, „nyakas kálvinista". Lám, ez is történelmi produktum; nemzedékek életfilozófiájának mintegy öröksége ez a debreceni, mostanára természetesen eltűnő
magatartástípus, városmonográfiába kívánkozó tehát a téma.
A „szabad királyi város" rang elnyerése után szinte azonnal kemény és szívós védekezésbe kellett kezdeni az ellen, „aki" ezzel a ranggal a várost feldíszítette. Méghozzá kétfelé. Az
egyik veszély: a város korábbi autonómiáját minden eszközzel nyirbálni, elveszejteni akaró,
centralizáló állami politika. De ezzel párhuzamosan és egyidőben védekezni kellett a kálvinizmus eddigi teljes hegemóniáját, monolitikus egységét megbontani, repeszteni, lazítani igyekvő
katolikus klérus ellen is. Más városok helytörténészeinek aligha kell ilyen különös kérdésgubanccal szembenézniük, ez is sajátosan debreceni jelenség. Milyen felháborodás dúlta fel a város békéjét, amikor Eleonóra császárné a törökök kiűzésének emlékére, Isten iránti hálából
katolikus templomot akart itt építtetni, holott csupán egyetlen katolikus család élt a városban.
Azt is a felső hatalom küldte ide, vámszedő harmincadosnak. Szinte hihetetlen az ellenállás
hevessége: a nép azzal fenyegetőzött, hogy inkább néptelenül hagyja a várost, minthogy ebbe
belenyugodjon. Persze, kénytelenségből, idők múltával belenyugodott. Hát még amikor katolikus szenátorokat kellett beválasztani a szenátusba! A kálvinista Rómában!
A központi hatalom elleni küzdelemben teljes az egyetértés a szenátus és a város polgárai
között, még akkor is, ha a legfelső, beltenyészet-szerűen nagyon szűk patríciusi réteg szinte
arisztokratikus módon vezeti a város ügyeit — a város élén a mondhatni, teljes hatalmú főbíróval. Mekkora hatalom van a kezében! — nem tudom, máshol van-e erre példa, akad-e párhuzam. Ellenben a város belső ügyeinek intézésében szinte állandó az ellentét, a torzsalkodás
a szenátus, meg a szélesebb körű választott testület, a nagytanács között, ez utóbbi ugyanis
több jogot követel: beleszólást a város belső dolgaiba, voltaképpen a javak, a beneficiumok
birtoklási és elosztási rendjébe. Majd pedig, az idők haladtával, ahogy a piacgazdálkodás törvényei utat törnek, ahogy színre lép, ha kezdemény formájában is, a tőkés (egyelőre) réteg, a
másik póluson pedig egyidőben a polgárjogokból kirekesztettek rendje, a bérmunkások, „árkon kívüli" zsellérek, külvárosi néprétegek immár szociális mozgalma, a szemünk előtt változik, módosul a védekezés taktikája.
Nemcsak „kifelé" kell tehát védekezni, hanem „befelé" is, és ebben az osztályharcnak is
nevezhető küzdelemben szemmel láthatóan közeledik egymáshoz a központi államhatalom,
meg az egykori csökönyös ellenfél, a város szenátusa. íme a folyamat, ahogy megkopik a hajdanvolt cívis öntudat, konzervativizmusba merevedik a nyakas kálvinistaság is. Ennek a folyamatnak — e kettős, sőt hármas küzdelemnek — az ábrázolása adatokban — olykor fárasztó
részletességgel — bővelkedik, valami mégis hiányzik. Mégpedig az összegezés, a szintetizálás,
a következtetések oldottabb stílusú megfogalmazása, kimondása. Természetesen nem valami
felszínes történeti publicisztikára gondolok, hanem ami nélkül a modern történetírás nem lehet meg: a részletező adatgyűjtéstől eljutni az elméleti általánosításig, összegzésig. De ez bármely — most készülő — városmonográfiára is érvényes óhaj.
*

Nem hiszem, hogy újat mondok, amikor azt mondom: minden városmonográfiának,
azon túl, hogy pontos adatokat, tényeket közöl a város múltjából, egyúttal valamifajta „tudattisztító" szerepe is van. Nemcsak „befelé", az illető város népe számára kell megvilágítani
az utat, amelyet elődeik bejártak, amíg azzá lett a város, amivé lett. „Kifelé" is érvényes ez a
tudattisztító szerep. Ezt úgy értem: szinte minden városunkhoz fűződik valami megrögződött
jelző, karakterének valamilyen „köztudatba" beépült, jellegzetessé vált megítélése. Szegednek
5 Tiszatáj

65

például a Horthy-érában milyen jelzők jutottak? Neokatolikus, neobarokk — sőt, hogy nagyon riasztó dolgot mondjak: a „szegedi gondolat", amelyhez persze a város népének semmi
köze sem volt. Más városok esetében is rábukkanunk olykor téves, valójából kiforgatott minősítésekre, hiedelemnek is mondható „summázatokra".
Ami Debrecent illeti, talán épp itt a legtöbb a félreértés, legnyilvánvalóbb a félremagyarázás. (Bizony, nagyon hiányzik az imént említett „karakterológiai" fejezet!) Azt olvastuk a
mottóban, hogy széles kiterjedésű síkságon fekszik. Ez persze igaz, mert a síkság széles, sőt a
Hortobágy kivételével termékeny is. A híres debreceni kenyérről is az juthat eszünkbe: akkor
hát éz a város fuldoklott a búzájában! Erről szó sincs: behozatalra szorult! „A szegénység
egymás kezéből kapkodja ki, ami kevés búzát a piacra hoznak; magának egyébként nem lévén, vásárban kell venni, ha vehet" — írja meg a való igazságot Dobozi főbíró a kenyeret követelő Rákóczi fejedelemnek s hozzáteszi: „A mi városunknak comparate (viszonylag) igen
kicsin a vetése." Ennek oka vajon mi? Az, hogy a város népe nem óriási kiterjedő földjeiből
él, hanem — nemde különös városjelleg egy pusztai város esetében? — iparból és kereskedelemből. Ami a határhasználatból származó bevételeit illeti, abban nem a szántó-vető munkálkodás áll az első helyen, hanem az állattenyésztés és — ezt is kevesen hinnék — szőlőskertekből, borból jön a jövedelem. A várost szőlőskertek övezik, a távoli Érmelléken pedig 29 szőlőhegyen van debreceni birtokosnak szőlője.
A mottóban idézett leírásból azt is megtudjuk, hogy ez a város „a török háborúk előtt
élénk kereskedelmet folytatott Török- és Lengyelországgal és Ausztriával". Hozzátehetjük:
még a Közel-Kelettel is. A Kandia utca, az egyik legrégibb debreceni utcanév a görög—arab
kereskedelmi kapcsolatok emlékét őrzi, a Burgundia pedig — kitetszik a névből — a Franciaországig elszálazó kapcsolatokét. S vajon mi történt1 a török elleni háborúk után? A kapcsolatok szűkebb körbe szorultak ugyan, de a kötetből megtudjuk, hogy „a kereskedelmi tevékenység a XIX. század első felében már a lakosságnak közel egyötödét érintette". Debrecen — senki előtt nem kétséges — színmagyar város. Bár kereskedelmében a megtelepült, majd sok viszálykodás után a városból kiutasított görög kereskedők is nagy szerepet játszottak, mégis,
ennek az adatnak ismeretében végképp a téves hiedelmek világába kell utasítanunk azt a nézetet, hogy „a kereskedés nem való a magyar embernek". Akkor is képtelen nézet volt, amikor
— leginkább dzsentri körökben — megfogalmazták, hát még most, a jelenlegi világgazdasági
helyzetben! (Hogy ennek a városnak mennyire a „vérében" volt a kereskedési hajlam, egy
megintcsak különös, bár mellékes adat, nem a könyvből való: életének bizonyos megszorult
állapotában, Debrecenben lakván, még Csokonai is kereskedésre akarta adni a fejét!)
Hogy mennyire nem a zsírosparaszt-cívisek városa volt az említett korszakbeli Debrecen,
íme a könyvből vett bizonyító adat: a XVIII. századi Magyarország egyik legiparosabb városa. A század végén az iparból élők összlétszáma (mesterek, családtagjaik, segédek, inasok) a
város lakosságának több mint negyven százaléka! Csak Bártfán, Besztercebányán, Szatmárnémetiben magasabb (Szegeden például mindössze 19 és fél százalék) ez az arány. Jóllehet, ez
az iparoskodó polgárság ősi jog szerint részesült a „ház utáni" földből, a hétévenként használatra újraosztott közös birtokból, számára mégsem ez volt a létalap. Világos tehát, miért kellett ide búzát importálni: ez a méhkasszorgalommal munkálkodó, iparoskodó, kereskedő polgárság nem „bújt bele" a földbe, nem nagyon ért rá szántani, veteményezni, — más módon
termelte meg azt az értéket, amely az akkori ország egyik leggazdagabb városává, civis (polgár) várossá emelte Debrecent.

Most végre a város egyik, ha ugyan nem a legfontosabb jellegmeghatározó intézménye, a
kollégium következnék. A debreceni Református Kollégium messze országokba is elvitte a város hírét és nevét, úgyhogy osztoznom kell a róla írott — meglepően rövid — fejezet szerzőjének, Bajkó Mátyásnak szóbeli véleményében: ez az intézmény nem csupán debreceni, nem is
csak magyarországi, hanem mindezekkel együtt európai jelenség is. Legalábbis hatását, kap66

csolatait ha nézzük. A méltatlanul rövid fejezet természetesen nem tartalmazhatja a kollégium
e korszakra jutó teljes történetét — ennek megíratására a református egyház épp most készülődik, ezzel is megünnepelvén majd az iskola fennállásának négyszázötven (!) esztendejét.
A kollégium ebben a kötetben persze nemcsak a neki szánt „A Református Kollégium " című
alfejezetben szerepel, mert mint a valóságban is történt, az intézmény sugárzása áthatja a város egész szellemi világát, társadalmi, politikai életének rétegeit, így hát szívesen mentesítem
magam e földrajzilag is szerteágazó, mélységesen mély ideológiai és szellemiségtörténeti —
szellemtörténeti — jelenség kommentálásától, attól is félve, hogy mint a kollégium egykori diákja, nem tudnék szabadulni elfogultságoktól s talán a bőbeszédűségtől. Lépjünk tehát tovább — még mindig a szellemi élet mezején maradva, némiképpen a kollégiumról is beszélve
és vitatkozva is egyúttal.
Annyi literátori elfogultság talán megbocsátható nekem, hogy a kötet legszínvonalasabb
s legalábbis a számomra legizgalmasabb fejezetének „A debreceni felvilágosodás" című dolgozatot tartsam, amely a politikai-gazdasági történelem iránt érdeklődőknek is bizonyára sokat mond e különös város különös szellemi állapotáról — abban a korban. Az esszének is beillő fejezet szerzői Julow Viktor és Tóth Béla, — nem tudni, melyik alfejezetet melyikőjük írta. Én magam úgy gondolom, hogy Az előfelvilágosodás, A korafelvilágosodás címűek alighanem Tóth Bélának, a Református Gimnázium tudós tanárának a munkái, azt viszont bizonyosra veszem, hogy a Csokonairól irott remeklés Julow Viktoré. Sajnos, az ő nevét, akárcsak Komoróczy Gézáét, a belső címlapon már gyászkeret övezi. Alighanem ez az utolsó nagy
munkája ennek a korán távozott tudósnak, aki hosszan tartó súlyos betegsége ellenére — vagy
talán éppen ennek szorításában — kristályos tisztaságú művekkel írta be nevét nemcsak ebbe a
könyvbe, hanem a magyar irodalomkutatás „nagykönyvébe" is.
Ez a fejezet akár száz év múlva is érvényes beavatottsággal állítja elénk azt a Debrecent,
amely az egykori polgár- (cívis-) erények megcsappanása után a XVIII. század második felétől
inkább a tudomány, a szellem, az irodalom — s itt elsősorban a költészet — régióiba húzódva
őrzi tovább a debreceniség legjobb minőségeit. Különös és sajátos ez a felvilágosodási hullám,
Debrecenben mozgalomnak aligha nevezhető: csak egy rendkívül szűk elitre korlátozódik,
meg sem érintve a tömegeket. Valóban sajátosan debreceni vonások jellemzik ezt — az országos helyzethez viszonyítva — korán elkezdődött és sokáig elhúzódó hullámot. Legnevesebb
alakjai voltaképpen az utolsó magyar polihisztorok, amolyan megkésett reneszánsz figurák.
(A szentképeket „kihányó" puritán kálvinizmus miatt itt festőegyéniségek nincsenek.) Ha
csak néhány nevet említek s a fejezet alapján megrajzolom működési köreiket, világossá válik,
mire gondolok.
Az első ilyen jelenség az a Maróthi György — 1715—1744 —, akinek életútjában, későbbi
működésében szinte modellszerűen mutatható be a felvilágosodás debreceni típusa. Kollégiumi tanulmányait befejezve, elindult az immár századok óta hagyományos protestáns „tanulmányútra" ; Zürich, Bázel, Bern egyetemei után a hollandiai Groningen következett. Idézem:
„A svájci egyetemeken a teológia mellett jogot is hallgatott, történelmi tanulmányokat folytatott, s a bibliai nyelveken (latin, görög, héber) kívül megtanult németül, franciául, olaszul, angolul, majd hollandul. Berni tanulása idején megismerkedett a matematika és geometria korabeli eredményeivel, Hollandiában pedig eddigi ismereteinek elmélyítése mellett kísérleti fizikával is foglalkozott."
Hazatérve magával hozta többszáz kötetből álló könyvtárát, a többi között Leibniz,
Newton, Wolf műveit — könyveinek nagy része ma is megvan a Nagy könyvtárban. 1738-ban
tért haza s elfoglalta az őt megillető katedrát — katedrákat — egykori iskolájában. Tanította
az ékesszólást, a történelmet, ehhez hozzácsatolta a földrajz részletes és korszérű tanítását, a
görög és római régiségtant. Megkezdte a filozófia, a természettudományok szintén korszerű
szintű tanítását, főiskolai színvonalra emelte a matézis (matematika) oktatását. Hozzákezdett
egy fizikai előadóterem kialakításához, s ennek felszerelését felhasználva, az első magyarországi obszervatóriumban csillagászati előadásokat tartott Astrognosia címmel. S hogy műkö5*

67

dése végképp álmélkodásra késztessen bennünket, egy merőben új tudományágat honosított
meg városában: a zenetudományt. A korábbi egyszólamú kántust — a ma is működő Kollégiumi Kántus elődjét — négyszólamúvá szervezte át s kórustanítási könyvet is írt. S minderre
adatott neki a sorstól hat kurta esztendő!
Ezt a Maróthi-féle „prototípust" folytatják a többiek, különös példákat mutatva fel a
debreceni felvilágosodás olykor tűnődésre késztető ellentmondásaiból. Van itt például egy
püspök, Szilágyi Sámuel, aki Voltaire-t fordít (Henriade). A magyar Faust hírébe keveredett
Hatvani Istvánt talán fölösleges is fölemlegetni, bár az ő neve inkább soha meg nem történt legendák, meg villámgerjesztő kísérletei alapján ismert az utókorban. Ez a rimaszombati születésű, szegénysorból indult, tudásra szomjas ifjú otthoni, majd losonci, kecskeméti iskolákon
át eljut a kollégiumba, ahonnét aztán a debreceni végzett diákok számára úgyszólván kitaposott út vezet Bazelba, majd a hollandiai Utrecht és Leiden következik. A teológián kívül orvosi végzettséget is szerez, s természetesen (?) matematikát, fizikát, kémiát is tanul, majd hazatérve, a kollégiumban tanít is. A vályogházakból összeállt, nádtetős Debrecenben! íme, ők, a
sokféle tudományban képzett elmék a felvilágosodás első képviselői, őket követik, tanítványként, szinte a nyomukba lépve a többiek: az orvos Weszprémi István, aki bár tanul itthon teológiát, Zürich, Utrecht, London egyetemein már kizárólag orvosi tanulmányokat folytat. Az
ő sokoldalú itthoni tevékenysége a szélesebb körökben ma jórészt ismeretlen, de legalább
annyit tudni kell róla, hogy az ő környezetében ott vannak már a felvilágosodás korát legmarkánsabban meghatározó tanítványok és utódok, a szintén orvos Földi János, a Lúdas Matyit
író főhadnagy Fazekas Mihály, s a legnagyobb: Csokonai Vitéz Mihály.
Ők már végleg túllépnek a teológián s Gulyás Pál szavaival szólva, az Apollói Géniusz képviselői Debrecenben. A szomszédos Hajdúhadházon él Földi János, őköriilötte kezd kialakulni
az a „debreceni kör"-nek nevezett szervezetlen baráti társaság, amelynek tagjai közé tartozott az
említetteken kívül még az orvos Szentgyörgy József, az ügyvéd Nagy Gábor, a salétrominspektor Kis Imre. A kör mihamar túlnő önmagán, s ma már tudjuk, irodalomtörténeti jelentőségűvé
válik, s nemcsak azáltal, hogy Csokonai is közéjük tartozik. Grammatizáló, verselgető (s ami
egészen tipikus debreceni jelenség) botanizáló tudományoskodásuk által is jellegzetes képviselői
ők a magyarországi felvilágosodás aranykorának. Nem először írom le: maguk is meghökkentek
volna talán, ha saját szerepükre rádöbbennek: felvilágosodást csináltak az elmaradottnak minősített Debrecenben. A maguk módján persze. A verselgetőnek sem akármilyen Földi János például úgy, hogy fél megyényi területre kiterjedő orvosi működése közben megalkotja a maga magyar nyelvtanát, pályázatot is nyer vele, ebből — mások által kissé dogmatikusra torzítva — nő
ki a Kazinczy „veséző" tolla miatt kétes hírbe keveredett Debreceni Grammatika. Megírja Rövid
kritika és rajzolat a magyarfüvésztudományról című művét, amely a modern magyar nyelvű botanika alapvetése, majd Az állatok országa címűt, amellyel megalkotja a magyar állatnevek
szinte teljes tudományos rendszerét. „A Földi által kodifikált, illetve alkotott 850 állatnévből
csaknem ötszáz ma is él a köz-, illetve szaknyelvben" — állapítják meg a fejezet szerzői. Joggal
írják róla: „Földi sokoldalúságával, nyitottságával, józan egyeztető hajlamával, népbarátságával és népművelő törekvéseivel a legjobb értelemben vett debreceniség igazi megtestesítője volt.
Törekvéseit az utókor mindenben igazolta."
Ebből a körből tör ki, szárnyal fel aztán Csokonai. Ő már valóban nem csupán „debreceni" jelenség s így életének leírása, életművének méltatása csakugyan szétfeszítené a monográfia kereteit, bár ezt a lángelmét Debrecen teljességében a magáénak vallhatja, hiszen a kollégium nevelte — önmaga, a kollégium fölé is egyúttal. A szerző ebből az alapállásból véleményem szerint joggal perel így érte Debrecen nevében: „Tarthatatlan az a »pannon« elfogultságból, sőt a Tiszántúllal szembeni hamis fölényérzésből származó nézet is, amely azt sugallja,
hogy ami kevés jót Csokonai kapott, azt a Dunántúlon és a Dunántúltól kapta."
Ez a perlekedés nem holmi kakaskodó önérzetből fakadó kisajátító indulat: világnézet beli vita is van mögötte! Mert jóllehet, Csokonaiból a dunántúli andalító tájélmény és csiszoltabb társadalmi élet hívta elő a szentimentalizmus lágyabb hangjait (A tihanyi Ekhóhoz,
68

A magánossághoz), de ugyanez a környezet a magyarázata a költő világnézeti visszaesésének
is, a jakobinusellenes, a franciák elleni háborúrá tüzelő versek innen magyarázhatók. Anélkül, hogy ennek a talán soha meg nem szűnő vitának részleteibe beleavatkoznék, kimondom,
én a Csokonaiért folyó „Pannónia kontra Tiszántúl" vitában természetesen Julow Viktorral
együtt a Tiszántúl pártján vagyok. Nemcsak azért, mert mégiscsak a kollégium neveltje a költő, hanem azért is, mert kénytelen dunántúli bolyongásaiból (sokszoros megaláztatásainak
színteréről, e gazdag vidékről gyalog, két forinttal a zsebében!) hazatérve írja később ideológiailag immár tisztultabb, rousseau-i eszméktől is sugárzó verseit. Mégis ez volt az ő igazi felnevelő tája, közege. A debreceni kör.
Ebben tehát egyetértünk. Abban azonban, amit a Debrecenből való kényszerű távozása
okaként Julow Viktor megjelöl, már vitatkoznom kell vele. Az eltávolítás okát a fejezet a pár
éve elhunyt irodalomtörténész, Csokonai-kutató professzor, Juhász Géza hipotézisét meggyőzőnek vélve és elfogadva így jelöli meg: „E kitaszítás .. .a Kollégium, a magyar reformátusság főerődjének megvédése érdekében történt. A köztársasági mozgalom bukását követő terror idején
vitális és kollektív érdek volt megszabadulni bebörtönzött jakobinusok barátjától, gyújtogató
vagy felvilágosító versek szerzőjétől, Csokonaitól." Én magam élete végéig tisztelője s talán barátja is voltam Juhász Gézának — ebben a kérdésben azonban mindvégig vitapartnere is. Most
Julow Viktorékkal is vitatkozva azt kérdezem: hol található bármily bizonyíték rá, hogy Csokonai oly mértékben barátkozott bebörtönzött jakobinusokkal, hogy ez a kapcsolat bármily csekély mértékben is a kollégiumra vonta volna a rendőrkopók figyelmét? Ez itt a fő kérdés. Az
előbbi idézet ugyanis így folytatódik: „a hosszantartó »sündisznóállásban« kifejlődött fifikával
azonban úgy, hogy mint diákcsínyek főkolomposát csapták ki, a tekintélyek előtt hajbókoló
gutgesinntség álarcában, elterelve mind őróla, mind a Kollégiumról a rendőrkopók figyelmét".
Tetszetős magyarázat, egy hibája van csupán: nincs alapja. Előadom ellenérveimet.
Két olyan szereplője volt a „magyar jakobinusok" mozgalmának, majd perének, akiket
Csokonaihoz egyáltalán ismeretség fűzött. Kazinczy Ferenc és Fodor Gerzson. Kazinczy, mint
„illetékes" körökben ismeretes, valóban váltott leveleket a még diák Csokonaival, biztatta őt s
dicsérte: „Az úr versei igen kedvesen folynak s az ideák nemesek és nem földöncsúszók..."
stb. Bezzeg, ha a Vitéz a Békaegérhartz kéziratát küldte volna Kazinczyhoz — nem ilyen választ kapott volna! De most a kérdés csak ez: értekezett-e politikáról Kazinczy Csokonaival ?
Nincs rá semmi bizonyíték. De bizonyíték nélkül is, mind a költőfejedelem, mind a diák akkori világát — világnézetét — ismerve bátran merem állítani: nem. Az egész debreceni felvilágosodás, s benne Csokonai sajátos és meghatározó vonása — talán eddig is kitetszett — politikamentes polihisztorkodás. Napi politikába nem ártották bele magukat s ha megtették is olykor, bizony nem holmi „forradalmi" indulatok mozgatták tollúkat, kivéve talán Fazekas Mihály lázadó suhanchősét, Lúdas Matyit. De ő is messze keletről jött mesemotívum.
A másik ismerős: Fodor Gerzson, Csokonai egykori kollégiumi tanára, a jakobinus per idején nagykőrösi tanár. (Az ő neve — méltánytalanul! — hiányzik a debreceni felvilágosodás alakjainak felsorolásából.) Maga is verselgető tímár, Csokonait retorikára és poétikára oktatta, „otthagyva oktató-nevelő munkájának nyomait a 14—15 éves Csokonai serdülő lelkén, költői eszmélkedésén" — írja róla Juhász Béla. Dolgozatának cime: „Fodor Gerzson és Csokonai." Fodort egykori debreceni diák- majd tanártársa, Szentjóbi Szabó László szervezte be a jakobinus
mozgalomba — amely különben mindössze két hónapig élt. Szentjóbi Szabó 1794 júliusában látogatta meg Fodort Nagykőrösön, hogy beszervezze. Megígéri, hogy majd elküldi neki a Kátét,
de erre már nem jut idő, egy hét múlva, július 23-án Martinovics már fogoly, a mozgalom „lebukik". Fodor Gerzsont is letartóztatják, de nincs ellene komoly vád, csak annyi, hogy tudott a
szervezkedésről. Ő maga nem szervezett, nem is volt rá ideje. Juhász Béla azt is valószínűsíti,
hogy „Fodornak Debrecenből történő távozása után nem maradt kapcsolata a fiatal költővel".
Merész állítás egy „laikustól", aki én vagyok, de vallom: alaptalan minden olyan feltételezés, sőt kijelentés, amely szerint Csokonait bármi módon elvi kapcsolat fűzte volna az összeesküvés (mert hisz mozgalomnak aligha nevezhető) bármely tagjához, sőt, hogy tudott volna a
69

szervezkedésről, a „mozgolódásról". S ezt mindaddig állítom, amíg kijelentések, feltételezések helyett bizonyítékokat nem olvashatok. S vajon mivel magyarázható, hogy bár minden bizonnyal végignézte a budai Vérmezőn Martinovicsék kivégzését, ez a szörnyű látványosság
semmi nyomot nem hagyott későbbi költészetében ? Ami pedig a kollégiumból való méltatlan
és megalázó eltávolítását illeti, arról csak annyit — a „pernek" bőséges irodalma és az érdeklődők számára hozzáférhető, feldolgozott iratanyaga van —, hogy Csokonainak az ellene felhozott — s nem alaptalan! — vádak miatt bármely, mégoly liberális szellemű főiskolából is
távoznia kellett volna, nemhogy a puritán, zord fegyelmű debreceni kollégiumból.
Csokonai „forradalmiságát", lázadozó, újító hajlamait nem a napi, aktuálpolitika mezején kell — hasztalan — kutogatni. Hanem természetesen a költészetében. A gyanútlan olvasó
hitetlenkedve kapja fel a fejét, amikor Julow kristálytiszta logikával a „nádasházba szorult
kozmopolita" (ezek Csokonai szavai) világölelő érzületéről ír, amely „a műholdak korában is
hiteles űrlátomásig terjedt".
Igaz lenne ? A Dr. Földiről egy töredék cimű, valóban töredékben maradt versben íme két
sor. A Föld képe az éterből rápillantva úgy jelenik meg a költő előtt: „mint félérésű citrom
hintálva tulajdon / Terhe nyomásától lóg a nagy semminek ágán ". Hogyne villanna emlékezetünkbe egy másik nevezetes sor, de immár József Attilától: „a semmi ágán ül szívem..." Csokonai az első, aki a technikából hozott szavakat lop be a versbe, „Mongolfir masináját" emlegetve — s persze, hogy eszünkbe jutnak József Attila sivalkodó transzformátorai. „Mélyen
jelképes — írja Julow —, hogy ő, a színtiszta ráció embere és költője mellén egy matematikakönyvvel halt meg." Tegyük hozzá: nem a jakobinus mozgalom Káté-jával, amelyet bizonyára nem is olvasott. így hát azt mondom, ne keressünk társadalmi forradalmárt ott, ahol
olyan poétában gyönyörködhetünk, mint Csokonai. Akinek színrelépése előtt elég volt régiesnek lenni ahhoz, hogy a költői termés népies legyen — őutána már ez nem lehetséges: ebben
rejlik az ő igazi költői megújító ereje, emiatt válhatott ő Petőfi és Ady költői forradalmának
elődjévé s első nagy alakjává a modern népiesség mindmáig tartó költővonulatának, „Nagy
Lászlóig, Juhász Ferencig vagy akár Utassy Józsefig" — mondja Julow Viktor; s remélhetőleg még nagyon sokáig, teszem hozzá én.
*

Ha a legtöbb örömet — mivel számomra a vita is örömforrás — az imént tárgyalt fejezet
okozta, a legtöbb gondot viszont a most következő. Az alfejezetek címeiből pontosan kiolvasható : 1847-től a szabadságharc bukásáig tart a tárgyalt idő. Két rövid esztendő — nemzeti történelmünk talán legviharosabb két esztendeje, a város számára különösképpen nevezetes, hiszen öt hónapon át itt működött a kormány, itt volt az ország hatalmi és igazgatási központja,
voltaképpen az ország fővárosa volt akkor Debrecen. Nos, éppen emiatt épp ezzel a fejezettel
kapcsolatban vizsgálható a kérdés: hogyan értelmezi, sőt, hogyan realizálja a szerzői munkaközösség, avagy a szerkesztő bizottság azt a ki is mondott elvet, hogy „belülről" szemlélve írnak városmonográfiát, s mint az Előszó meg is fogalmazza, a szerzők „mértéktartással hangsúlyozták — ebben a kötetben — a nemzeti történelemben betöltött szerepét". Egy szóbeli
debreceni vitán épp erről az időszakról — 83 tavaszán — hangzott el, hogy a szabadságharc
fontos epizód volt ugyan a város életében, de csak epizód volt s utána a város élete a maga
belső törvényei szerint folytatódott. Már azon a vitán is szóvá akartam tenni valamit, de rövid
felszólalásom más természetű kérdéseket feszegetett. Azt kérdeztem volna: jó, jó, elfogadom,
hogy epizód volt, de vajon mi az oka, hogy az „epizód" színhelye épp Debrecen volt s nem
például Nagyvárad, a sokkal városiasabb város, amely fekvésénél fogva is védhetőbb — vára
is volt! —, mint ez a sztyeppei város, ráadásul fegyvergyártásra alkalmas üzem is működött
benne. Miért épp Debrecent választotta Kossuth s miért nem Nagyváradot ? Holott a váradi —
kényelmesebb! — elhelyezkedésnek is voltak hívei az országgyűlés tagjai között. Nyilván
Debrecen egykori — némiképp félreismert — hagyományai miatt született a kossuthi döntés,
de nem ez itt most a vizsgálandó téma, hanem amit említettem: a viszony a város „belélete" és
70

a nagytörténelmi események között, illetve ennek a monográfiában történő feldolgozása.
Pontosabban: mi való bele és mi nem ?
Ami a „beléletet" illeti, ennek bemutatása mintaszerű, politikai hangulatingadozások
mellett pontos a tudósítás a városi igazgatás dolgairól is, de ami a városnak a nemzeti történelemben betöltött akkori szerepét illeti, hát ebben a tekintetben a mértéktartás szerintem túlságosan szigorú.
A már emiitett debreceni vitán az is elhangzott, hogy a városról az első s mindmáig egyetlen monográfia jó száz esztendővel ezelőtt jelent meg (1871—72-ben Szűcs István tollából) s
aligha várható, hogy a város a következő öt-hat évtizedben ilyesmire vállalkozhatna. Ha ezt
tudjuk, akkor válik igazán jogossá a kérdés: mi az oka, hogy az olvasó, aki ötven év múlva
akarja megtudni, mi történt 1849-ben Debrecenben, nem találja benne a nemzeti történelemben is kivételesen nagy események közé sorolható aktus, a debreceni trónfosztás megemlítés
sét? Mert — s ez számomra végkép érthetetlen — az április 14-i trónfosztás eseménye meg sem
említődik! Képtelenségnek tartom ezt. Jóllehet, tudjuk, hogy a nemzeti történelem folyamatában is a trónfosztás csakugyan epizódnyi ideig tartó következményekkel járt, ezzel szemben
épp Debrecen beléletének — politikai hangulata fellobbanásának — igenis, jelentékeny és
nem múlékony megnyilvánulása volt az a nap, az az esemény.
Köztudott, hogy a trónfosztó országgyűlés a Nagytemplomban ült össze, ahova ezrével
tódult a debreceni nép, olyannyira, hogy Kossuthnak és kíséretének a rendőrök alig tudtak
„ösvényt" nyitni, hogy a helyükre juthassanak. Korabeli naplók, emlékiratok a város szinte
egész lakosságának összeseregléséről írnak. Bizonyára túlzó megállapítás. De! Kossuth titkárának, Vachott Sándor költőnek a felesége is ott akart lenni a nagy eseménynél. Férjétől jegyet is kapott a bejutáshoz. „De rosszul számítottunk — írja emlékezéseiben —. Az erőszakos
betolakodni vágyók észrevéve jegyeinket, felzúdultak, s követtek bennünket lépésről lépésre,
dacára az őrök ellenállásának, úgy hogy midőn az előttünk megnyitott templomajtón besurrantunk volna, velünk együtt oly nagy tömeg betódult, hogy egymástól elszakíttatánk, s ki-ki
önerejére hagyatva törekedénk előre... Félig agyonszorítva, kénytelen voltam minden erőmet
összeszedni, hogy lábaimon megállhassak." Sokkal jelentéktelenebb tömeg sokkal jelentéktelenebb ügyek miatti összeszaladásáról, lázongásáról olvashatunk korábbi fejezetekben, —
csakugyan érthetetlen épp a trónfosztás lázas tömegélményének említetlen hagyása. Tömegélményt írtam, nem azt hiányolom tehát, hogy a trónfosztás előzményeit, taktikai helyességét
(avagy, mert ennek is voltak „békepárti" bizonygatói: helytelenségét) nem mérlegeli a történész, hanem azt, hogy a város akkori tudatállapotáról nem szól a fejezet.
Már korábban is szóvá kellett volna tenni: miközben tüzetesen értesülünk a város gazdálkodási, igazgatási, „belpolitikai" körülményeiről, csak itt-ott tudunk meg valamit a város
polgárainak, népének tudati állapotáról. A trónfosztás történelmi tényének elhallgatása persze más dolog, ezt kihagyni...! Nem tudom mással indokolni, mentegetni, mint a horátiuszi
szólással: „Amikor elbóbiskol a jó Homérosz is". Nem tudnám elképzelni, hogy például Szeged monográfiájának illetékes fejezetéből kimaradhatna az a szintén múlékony hatású történelmi pillanat, amikor Kossuth és Balcescu Szegeden aláírja — de anélkül, s ez nagy különbség, hogy itt erről a lakosság tudott volna s az aktusban részt vett volna! — ama nevezetes
egyezményt a magyar és román nemzet kibéküléséről, a nemzetiségek jogairól.
De akár vitatkozom, akár elismerően helyeslek, végezetül ki kell mondanom az összegezést: a „második kötet" nemcsak azáltal keltheti fel a figyelmünket, mert a munkában levő
városmonográfiák közül az első olvasható és kézbevehető dokumentum, hanem azzal is, hogy
őszinte érdeklődést kelt a folytatás iránt. Én magam legalábbis nagyon várom a második után
az első kötetet — majd az utána következőket. De nemcsak a debreceni folytatást, hanem a
többi városmonográfiát is. A második kötet — a debreceni — nagyon izgalmas lehetőséget
ígér: ezekből a készülőfélben levő városmonográfiákból összeállhat — s vajon összeáll-e? —
az a magyar történelem, amelynek városaink hol szenvedői, hol alakítói voltak, mi pedig, mai
magyarok, a folytatói vagyunk.
71

SZOVJETUNIÓ

ARSZENYIJ TARKOVSZKIJ

Aszály
Mint tífuszos, lázverte ajkak,
A föld kicserepesedett,
S gyárkéményként füstölve, halkan
Búgott az örvénylő meleg.

Ring benne, karcsútestű gálya,
És megcélozza szívemet,
Keresgeti, de nem találja
Az utat, mely belé vezet.

Es kiszáradt a folyók medre,
Elhagyta a víz a kutat...
A hőség jégtűje örökre
Lassúdó véremben maradt.

Jöhet jövendő — menedéket
Lel benne is ez az aszály,
Ahol árván bolyong a lélek,
És megváltást hiába vár.

*

*

*

Kései örökség,
Tűnt gyerekkorom,
Csalfa kép, üresség,
Régi városom.

Más ég fénye lankad
Az üvegeken —
Holdfehér galambhad
Füstös-kék egen.

Görnyeszti az évek
Terhe vállamat,
Viszontlátni téged
Mért akartalak ?

Otrombán rikító,
Bordó függönyök
Lobbannak a nyíló
Ablakok mögött,

És csak néz utánam,
Oly közönyösen,
Mint egy viaszálarc,
Régvolt életem.
72

Vihar
Nem dajkál szitakötőket,
Zavaros, sötét az ég,
Piheg az aszott fű, fülledt,
Zivatart vár a vidék.

Táncba kergült jégverések
Csépelik a gabonát,
Mégis Ábelé a vétek,
I f j ú mégis a világ.

Az utcákat Káin járja,
Ablakokat ver vadul,
Öccsét hívja számadásra,
Mint napszámosát az úr.

Nézlek téged holtra váltan,
Elközelgő végzetem,
És akár a Bibliában,
Én se védekezhetem.
BAKA ISTVÁN FORDÍTÁSAI

VIKTOR SZOSZNORA
*

*

*

Irigyled, fegyvertársam, képzelet
emelte váramat ? Az ég felé
tör büszkén, bár bástyái fellegek,
s álmok tárháza — vagy könyveimé.

Váram, jaj, épp oly dús, mint dísztelen,
dús, mint a pitypang, s mint halál, rideg.
Nincs lenge lány, se rózsa-édenem,
nászágyamon hatszárnyú szörnyeteg.

Lépj csak be, és meglátod, nálam a
hivalkodó fényűzést nem leled,
madaraim (a mennyek bánata!)
ódon melódiákat zengenek.

Ne irigyelj! Minékünk itt sosem
jut sem töviskoszorú, sem babér.
Csak hagymafejként fonnyadó szívem,
viseld hát pajzsodon, bár mit sem ér.

*

*

*

Nem képzelgés! Már túl az éj felén...
Valóra vált! — te, én, e két magány,
így rendeltetett! Itt vagy hát. De én —
csak kaparászom rablétem falán.
S az éjszaka! A paplan-sómező,
s a lámpajég, éhes szemünk, alélt
ajkunk, s a homlokfagy, s kín, égető,
hogy megkezdődött és véget is ért.
73

Holdas ének
A dombokon lámpák gyúlnak... Az udvaron levegőzöm, fölöttem

meggyszínű

ózon.

Augusztus tizenhetedike, nulla óra, hét perc, hét másodperc... Vendégeket várok. Az égből.
De nem jönnek. (Megadott tájékozódási pontok: tetőm csücske, lámpám, ablakom.)
A hold emberfénye (álca, délibáb) a dombokba szúrta kardjai
Hajam foszforeszkál
pohárköszöntőt!

karmait.

az éjben. Jobbomban mérlegserpenyő (idő:idő!).

Ki ne löttyintsem a

Nincs magány: kettesben vagyunk a Holddal. Én most az egynél kevesebb vagyok. Ők pedig
(a Földet ismerjük !) a Holdban sincsenek.
Ó, felhők, két metafora-sárkány!

(Hét szárnyam van magamnak

is!)

A fák mind karmosok, — de nem sasok; a virágok turbánosak, — de egy se prófétál sokat; a
fű tövén tücsökvihánc, — lánc csörren, ám nem óralánc. S a tájon csak kettő az eb, az egyik
otthona Nyugat, a másiké Kelet, egyik visong: „Aj-ja-jaj!", másik búsong:
„Baj-baj-baj!"
Úgy látszik, fél tőlem a Hold.
Ne félj! Istenség nem vagyok, sem ki az Istenről gagyog... Éjszaka mégis (bár nem koldusasszony, — Mnyisek Marina inkább, vagy hercegkisasszony Tarakánova, börtönbe zárt Második Anna (ki cárnő, s cárnő volt az anyja!) — fél tőlem a Hold.
Lámpák gyúltak...

Tévedtem: egyetlen lámpa gyúlt ki — nálam.

Hallom a csillagcsörgést — seregeim tengerhabja, a Nagy Medve száll most hadba, varangy világ vad vezére, ívet rajzol görbe kardja valamennyi égre. Jönnek vendégeim — nem jönnek,
_ most — vagy most sem, a kard kivonva!
Hová legyek a szavaimmal? Hová legyek a szemeimmel? Hová legyek — ennen magammal?
Pulzusomon skrupulózus karperec! Várok, mint Giordano. Búcsút vesz most érverés és remegés: éjjel minden egyforma kéjjel verekszik és reszket is (éjjel, nem nappal!)... Ne félj! Te —
Te vagy (félre az indulattal!), én meg — nyelv nyélbe ütve!... Nyilván! Élek-e? Félek-e? Ne
vedd fejét a szentjánosbogárnak!
...Az ösvényen kövek hevernek, akár héjukba zárt tojások.
BAKA ISTVÁN FORDÍTÁSAI

Viktor Szosznorát lapunk 1977. 11. számában mutatta be Baka István. (A szerk.)
74

Borisz Paszternak prózájáról
Borisz Paszternak főképpen költőként ismert hazánkban, prózájáról keveset tud a magyar olvasó. [Jelentősek magyar kapcsolatai is; méltán híresek Petőfi-fordításai. Vlagyimir
Ognyev nemrég foglalta írásba Paszternak és Illyés baráti kapcsolatának nyitányát. Népszabadság, 1982. dec. 18. Illyés Gyulát kiváló Paszternak-fordítóként is számon tartják a szovjet
hungarológusok...] Nagy hatású újító a 20. századi orosz irodalomban Borisz Paszternak. Jelentőségét Puskinéhoz szokás mérni, és nem alaptalanul. Élete az orosz és a szovjet népek
sorsvonala mentén alakult. Októbert „tisztítótűznek" tekintette, sokáig közel állt Majakovszkijhoz és köréhez. Később erősödnek fel individualista kételyei. Korának fiaként három forradalmat élt át. Látta, miként omlik össze a régi rend és társadalom, és miként jön mozgásba
az új, hogyan válik a nép nemzetmegtartó ereje jövőformáló tényezővé. Hlebnyikov irányzatát bírálva nyíltan szól arról, hogy költészete a valóságos élettel való együttműködésben folyik
és formálódik. Azt vallotta: „Koromnak, államomnak részévé lettem, érdekei az enyéimmé
váltak." (De tanulság: Hlebnyikov csak Majakovszkij számára volt író, de Majakovszkij már
milliók számára.)
A szovjet könyvkiadás újdonsága a moszkvai Szovjetszkij piszatyel kiadónál megjelent
Borisz Paszternak prózakötet: a Vozdusnije putyi (Égi utak). A gyűjteményes kötet szinte a
teljes Paszternak-prózát magában foglalja. 1915 és 1957 között keletkezett Paszternak-elbeszélések, -novellák, -cikkek kerültek a könyvbe, amelyeket mindeddig folyóiratok, újságok,
almanachok lapjai rejtettek és bibliográfiai ritkaságnak számítottak. A gyűjteményes könyvhöz a világhírű irodalomtudós, D. Sz. Lihacsov írt nagyszerű bevezető tanulmányt, a jegyzetek pedig Sz. Sz. Grecsiskin és A. V. Lavrov készítette gondos munkával. Itt jelent meg először nyomtatásban a költő édesapjának, L. O. Paszternaknak 70 grafikája is.
A könyv anyagából legismertebb a Luversz gyermekkora és a Menlevél. Joggal kapta- a
bevezető tanulmány a Csillageső címet. Paszternak prózáját olvasva költészetére ismerünk,
prózájában gyakran tiszta versbeszéd lüktet. Későbbi verseinek képei, gondolatai villannak a
finom, érzékeny prózanyelvben. A lényeget tekintve itt valóban nincs különbség vers és próza
közt. A költő prózája egyesítette a lírát és az epikát, mint a szó egységes művészetét. A két
műfaj Paszternaknál egymástól elválaszthatatlan. Egységes világképéből, valóságértelmezéséből, sajátos művésziségéből ered, hogy a lírát és a prózát is — az élő-eleven valóságtartalom
miatt — az emberi tudatban felfedezett valóságként kezeli. A világot a költő, a prózaíró, valamint a zeneértő, képzőművészetet kedvelő ember szemével nézi. Az intellektuális családi környezetben mint élő normákhoz szokott hozzá az esztétikai értékekhez és minőségekhez.
[Anyja európai hírű zongoraművésznő, apja pedig kiváló festő és grafikus volt.]
Paszternakot a „dolgok rendje" vonzotta. B. P. Szkrjábintól kapott zenei képzést (három befejezett zenedarabja fenn is maradt!), a moszkvai egyetemen filozófiát és történelmet
tanult. A filozófiai érdeklődés vezette Marburgba. Sokféle hatással találkozott, de egynek
sem került kizárólagos hatalma alá. Minduntalan a valóság szerepére figyelt a művészi megismerés folyamatában. Kritikával viszonyult mindenhez. A tisztelet, a tekintély nem csorbította
kritikai tisztánlátását. Azt is felismerte, hogy a marburgi esztéták — G. Kogen, N. Hartmann
— sem értékelik a"dolgokat „szenvedő ragozásban", pedig Paszternakot éppen ez a „szenvedő mód" érdekelte.
Szerinte a művészetet nem az alkotó, hanem a valóság teremti. A költészet a világban, a
környezetben található. Amit egykor a múzsa ihletett, a modern költőknél a valóság inspirálja. A valóság tényei, jelenségei, összefüggései szinte betörnek az emberi tudatba és diktálják a
gondolatot, a költői cselekedetet, a verset és a prózát. A művészi megismerést megnevezésnek
tartja.
Lihacsov felteszi a kérdést: miben áll Paszternak va/dsűgfogalma? A válasz kifejtést igényel. Ez a valóság nemcsak a természetet foglalja magában, hanem a művészetet is, amely szá75

zadok terméke, a jelen és jövő aktív tényezője. Nagy élménye Paszternaknak az itáliai művészet megismerése, a középkor eredetiségének felismerése. A valóság fontos részének tudja a
történelmet. Azt vallja, ott születik a művészet, ahol a múlt az emlékezés révén a jelenbe árad.
Ezért van annyi hangulati elem Paszternak műveiben, ezért olyan megkapó nála a teljes „éjszakai fény és a nappali sötétség", az ablaküveg visszfénye vizén és harmaton. Ezért gyakori
nála az eső, a hó, a szél... Élete végéig őrizte a világ, a múlt, a hagyomány benyomásainak
frisseségét, őszinteségét, a befogadás képességének mélységét.
A kultúrhagyományok az ő számára eleven, jövőre mutató össztönzések, művészi inspirációk. A műveiben szereplő idézetek ezt a hagyomány iránti elkötelezettséget, tiszteletet, valójában az emberszeretetet jelzik. Gazdagították az utazások élményei; nemcsak térben, de
időben is képzeletdúsan tudott utazni. A városok, állomások, peronok nemcsak a jelen látványát, de a múlt szellemi térképét is felrajzolták lelki szemei elé. Meditációra késztette a pisai
ferde torony és Velence, ahol a szépség tölt be minden helyet... Felismeri Velence „olajosan
fekete vizét", amely Kandinszkyt is megragadta. A bibliai témájú itáliai művészet ébreszti rá,
hogy „a Biblia nemcsak egy kemény szövegű könyv, hanem az emberiség jegyzőfüzete is".
Úgy kell ezt érteni, hogy az emberiség századok alatt beleírja ebbe a könyvbe a maga ú j és újszerű fogalmait a bibliai témákról. Találóan állapítja meg Paszternak: „Érezhetően újjászületnek a fogalmak"... Magyarországi Erzsébet úrhatnám lelkiatyjáról írja: „zsarnok, azaz
fantázia nélküli ember". Kapcsolatukat pedig így értelmezi, amikor Erzsébet kénytelen meghátrálni az önkényakarat elől: „így kényszerül néha a természet eltérni saját törvényeitől,
amikor a szörnyeteg túlságosan a maga akaratát akarja uralomra juttatni."
Borisz Paszternak a puskini „csupaszegyszerűség" alkotóelvet megújítva jut el a végső
egyszerűség vállalásáig, de számára a bonyolult is elérhető és kifejezhető marad. Már 1927ben úgy érezte, egyre kevesebb alapja van a puskini tradícióktól való eltérésnek. Prózájának
ismerete is segíthet életművének teljesebb és pontosabb értékelésében. Bár a kortárs szovjet
íróktól sokban eltérő utat járt — „inkább az általános orosz feltételekből kiindulva, mint a
forradalmiakból, inkább a tolsztojiakból, mint a gorkijiakból" — mégis hatalmas művet teremtett, amel£ hatásában, utóéletében bontja ki valódi értékeit. Ennek tudatában ajánljuk
Paszternak prózájának gyűjteményes kötetét az érdeklődő olvasók, a fordítók és a kiadók figyelmébe.
CS. VARGA ISTVÁN

76

Szent-Györgyi Albert:
Válogatott tanulmányok.
Az anyag élő állapota
Szerencsére nem szükséges ma már részletesebben ismertetni Szent-Györgyi-könyvet Magyarországon. Hiszen úgy 1970 óta újból elég sokat megismerhettünk magyar nyelven is az
élet úgyszólván egész területét pásztázó gondolataiból, s egy felejthetetlen televíziós interjú
mindőnk emlékezetébe véste — Straub professzor szavaival szólva — „lenyűgöző nagyságát",
fejedelmi alakját. Éppen ezek miatt nehéz azonban a recenzens dolga.
Mert merő fontoskodás lenne újfent méltatni próbálni a Nobel-díjas fölfedezést a C—4dikarbonsavak sejtlégzést katalizáló szerepéről, vagy újból elmesélni a C-vitamin fölfedezésének szegedi paprikával fűszerezett sztoriját. Kötelező tankönyvi adat ma már az izomfehérjék
elkülönítése is, akárcsak az a szubtilis molekuláris izommodell, amit Szent-Györgyi a klasszikus biokémia masszív módszereivel nyert globális adatokból ki tudott desztillálni. Jó néhányan elmondották már, köztük a szakma legnagyobbjai, hogy ezekkel a munkáikkal SzentGyörgyiék Szegeden nem csupán a modern izomkutatásokat alapozták meg, hanem általában
a molekuláris biológia — a ma uralkodó biológiai szemlélet — legfontosabb előfutárainak sorába küzdötték föl magukat. Közismert az is, maga Szent-Györgyi kifejtette szépen, miként
vezette a modell elégtelensége jókor, még Szegeden, a molekuláris méretek határán túl szubmolekuláris dimenziók felé, s miként erősödött aztán egyre inkább a meggyőződése, hogy az
óriásmolekulákból felépülő sejtszerkezet inkább csak az élet amolyan színpadául szolgál, ahol
a drámát előadó szereplők voltaképpen a piciny elektronok. De nem csak úgy, afféle általános
értelemben, hogy az anyag élő állapotát amúgy alapjaiban az elektronokra kirótt kvantummechanikai törvények írják elő. Szent-Györgyi a színészeknek írt konkrét kvantummechanikai
szerepeket keresi, az elektronszínészek szerepeivel értelmezi az élő állapotot, az élet első formáitól a daganatsejtekig. Ezért kerül áthidalhatatlan ellentétbe napjaink uralkodó biológiai
szemléletével, ami szerint a főszereplők — ha ugyan „színpad" és „színészek" egyáltalában
megkülönböztethetők az élet drámájában — mégiscsak inkább a molekulák — kivált a különféle nukleinsavak és fehérjék — körében keresendők. De Szent-Györgyit nem térítheti el se ez
az ellentét, se a belőle fakadó udvarias szakmai mellőzés; következetesen halad a maga évtizedekkel ezelőtt kijelölte útján. Merő tévedésekkel szegélyezett-e ez az út, vagy az élő állapot jövendő jobb megértésének a csíráit rejti? Az elmélet egyik-másik vonása — így például az élő
rendszerek reakcióképesebb és egyúttal differenciáltabb állapotának kifejlődése makromolekulák elektronelvonásos gerjesztésével és az elektronok oxigénatomokra való végső átvitelével
— valószínűleg előbb-utóbb átszivárog a „standard" biológiába, és ugyanúgy tankönyvi adattá
válik majd, mint a C—4-dikarbonsav katalízis vagy az aktin-miozin dinamika. Más területeken viszont, mondjuk a daganatkeletkezés kérdésében, mai tudásunk szerint termékenyebbnek ígérkeznek másféle, „molekulárisabban" biológiai megközelítések. Marx Györgynek lehet igaza, aki Albert Einstein és Werner Heisenberg végső nagy egységesítő törekvéseihez hasonlítja Szent-Györgyi vállalkozását „az anyag élő állapotának egzakt kvantumfizikai jellem77

zésére": „Hosszú évek szerteágazó kutatásai fogják megmutatni, hogy e nagy ideákból mi lesz
időálló és milyen mértékben." Mindenképpen nagy érdeme azonban a most recenzeált két kötetnek, hogy részletesen bemutatja Szent-Györgyi elméleti és kísérleti kutatásait ezen a mégcsak nem is annyira vitatott, mint inkább „szemérmesen" elhallgatott területen. Mert dőljön
bármerre is el a szakmai kérdés, nem érintheti a kutatói magatartás nagyságát, a tudós lenyűgöző alakját.
A tudós magatartása... A Válogatott tanulmányok közli Szent-Györgyi önéletrajzát, a
XX. században eltévedt tudós vallomásait. Megkurtítva közli ugyan és összevonásokkal, úgyhogy az ember, ha történelmünk tájain tájékozatlan, könnyen azt hihetné belőle, hogy amikor
Hitler ordítozta tombolva Szent-Györgyi nevét, akkortájt mutatott be a Nemzeti Színház egy
színdarabot, melynek főszereplője egy áruló volt, aki Szent-Györgyit személyesítette meg.
Szent-Györgyi tündéri iróniáját se tudja tökéletesen tükrözni a fordítás, de nem ez a lényeg.
A lényeg... De lássunk inkább példát.
A húszas évek közepe táján professzorcsere miatt veszélybe került Szent-Györgyi szerény
állása a Groningeni Egyetemen. „Azt hittem — írja —, mindent fel kell adnom, holott még
mindig csak kezdő voltam a tudományban, akinek se pénze, se külföldi diplomája nem volt.
így hát feleségemet a gyermekkel visszaküldtem Magyarországra a szüleihez, és felkészültem a
végre. Úgy láttam, semmi esélyem sem maradt. Hogy a tudománytól búcsút vegyek, 1926-ban
elmentem Stockholmba a Nemzetközi Élettani Kongresszusra. Az elnöki megnyitót Sir Frederick Gowland Hopkins tartotta, aki — meglepetésemre — háromszor is megemlitette a nevemet, többször, mint bárki másét. így hát előadása után összeszedtem minden bártorságomat,
és megszólítottam. »Miért nem jön Cambridge-be? — kérdezte. — Gondom lesz rá, hogy
Rockefeller-ösztöndíjat kapjon.« És meg is tette. Rejtély volt számomra ez az ember, és még
ma is az. Tudományos előmenetelemre ő volt a legnagyobb hatással, bár sose beszélgettem vele
tudományról, és előadást tartani is csupán egyszer vagy kétszer hallottam. Az írásai nem voltak különösképpen lebilincselőek, mégis mágikus hatással volt a körülötte levő emberekre. Az
a kis igénytelen ember, minden gyerekes hiúságával, az igazság alázatos kutatója volt. Egyénisége azt hirdette, hogy minden befektetett kemény munka ellenére is, a kutatás nem rendszeres elfoglaltság, hanem intuitív művészi elhivatottság."
Ma már akár a mese; de Pjotr Kapica is — mutatis mutandis — nagyon hasonlóan emlékezik Rutherfordra. Szent-Györgyi mindenesetre így képzelte el a tudós munkáját és megőrizte
magában ezt a tudományeszményt. Önéletrajzában, de egyéb írásaiban is, tán épp ezért tér
vissza folyton az újkori természettudomány kezdeteihez, kivált Galilei alakjához. Erkölcsi
magatartás-mintaként is, de nemcsak erkölcsiként. Szent-Györgyi Galileije egyben mérce a
kutatómunka mindennapi gyakorlatához, valósággal episztemológiai modell. Ugyanolyan
alázatos kutatója az igazságnak, mint Hopkins, és ugyanúgy Agy és Kéz egymást folyton javító és kiigazító munkájával közelít hozzá; merész képzelettel, kételyek meredélyein. Megint
nem az a lényeg, hogy ilyen volt-e valójában Galilei; napjaink szerteágazó Galilei-kutatása
mutatja különben, hogy őt valójában az életük javát reáfordító tudománytörténészek se ismerik Szent-Györgyinél jobban. A lényeg az, hogy Szent-Györgyi Albertben s a közelmúlt néhány nagy tudósában élt s hatott egy — ha tetszik, Galilei nevével fémjelezhető — tudományeszmény, amely egyrészt meghatározta a természetet megismerni kívánó kutató gyakorlati magatartását, másrészt, éspedig éppen ezen a magatartáson keresztül, kötelezően előírta a tudós
társadalmi állásfoglalását. így és ezért nevezte Szent-Györgyi „élő társadalominak a tudományt. „Számomra — írja — a tudomány elsősorban is emberek társadalma, amely nem ismer sem időbeli, sem térbeli korlátokat. Olyan közösségben élek, amelyben Lavoisier és Newton a mindennapi társaim; közelebb áll hozzám egy indiai vagy kínai tudós, mint a tejesemberem. Ennek a társadalomnak az erkölcsi alapszabálya egyszerű: kölcsönös tisztelet, szellemi
tisztesség és jóindulat." Ezért vélte Szent-Györgyi, hogy a természettudomány eredményeire
és erkölcsi kódexére tán felépülhetne egy jobbindulatú „új világrend". A maga részéről mindenesetre mindent megtett, hogy igyekezzék elhárítani vagy enyhíteni a jelenlegi világrend ál78

tal fölidézett katasztrófákat, vagy legalább figyelmeztessen rájuk. A válogatás bőven közöl
ezekből a felelősséget fölrázó, figyelmeztető írásaiból; második hazája nyilván hálával fogja
emlegetni azok között, akik a vietnami háború sötét éveiben legtöbbet tettek érte, hogy visszafordítsák a nagy országot a katonai impérium felé vezető szörnyű útról. Az írások fölcsapó
pátoszát a drámai helyzet magyarázza; ámde Szent-Györgyi diagnózisai és maximái lényegükben ma is megszívlelésre méltóak. Nem mondhatjuk-e el ma is ugyanúgy, hogy „A béke gyakran nem egyéb, mint kendőzött hatalomvágy, legyen az akár Pax Romana, Pax Germanica
vagy Pax Americana"...
A válogatás Szent-Györgyi tanulmányain kívül bőven közöl tudóstársak és tanítványok
róla szóló írásaiból. Kivált kettő emelkedik ki ezekből: Hans Krebs és Laki Kálmán tanulmánya. Mind a kettő úgy segít megismerni Szent-Györgyi emberi és tudósi arcát, hogy ezzel egyúttal — Szent-Györgyi szelleméhez illőn — valami általánosra is reámutasson.
Krebs — részben a saját munkája példáján — finoman elemzi a tudományos tévedések és
kudarcok keletkezési és hatásmechanizmusát, beágyazva a kísérletezés és a fogalmi eszköztár
dinamikájának hátterébe. Végkövetkeztetése összecseng Szent-Györgyi véleményével és szinte
tudományfilozófiai összegezése lehetne munkamódszerüknek: „A kutatásban a siker az azonos értékű kísérletezés és színes képzelőtehetséggel végzett kritikus teoretizálás ötvözetéből
ered. Állandóan mérlegelnünk kell, hogy kísérleteink vajon a megfelelő kérdéseket teszik-e
fel, és vajon az eredményekből levont következtetéseinket nem befolyásolják-e károsan téves
premisszák."
Laki Kálmán a Szent-Györgyivel töltött évekről emlékezik, elsősorban a szegediekről. így
hát részleteiben részben ismert az, amit leír; csakhogy Laki írásából a részletek fölött más valami derül ki.- Laki Kálmán emlékezéséből megelevenedik a szegedi Szent-Györgyi-műhely tudományos igényessége és emberi melege; plasztikus képet kapunk hirtelen, hogy milyen is a
pontos kísérleti munka és a színes képzelőtehetséggel lebbenő teoretizálás izgalmas ötvözete, s
miféle az a közösség, ahol a kölcsönös tisztelet, szellemi tisztesség és jóindulat egyszerű normái uralkodnak. És bár a középpont kétségkívül a nagy tudós volt, a hatás nyilvánvalóan kölcsönös. Itt formálódtak Szent-Györgyi fő kutatási irányai, itt alapozódott meg filozófiája az
élő rendszerek állapotáról (ahogyan először a Válaszban közölte még 1946-ban), itt talált életre
szóló tanítványokat, itt teremtett először nemzetközi hatású és vonzású tudományos műhelyt.
Nemcsak Szent-Györgyi teremtett Szegeden iskolát: őt is a szegedi évek formálták igazán
Szent-Györgyivé. Szeged immár ugyanúgy hozzátartozik Szent-Györgyihez, mint Hopkinshoz
vagy Rutherfordhoz Cambridge. És ez a hozzátartozás a történelem éltető visszahatásai révén
most már Szegedre nézvést is kötelez. S túl Szegeden és biológián példája mindőnknek mutatja, hogy kölcsönös tisztelet, tisztesség, jóindulat mégsem egészen hiába való. Sőt: olykor akár
„kifizetődő" is lehet. (Gondolat, Magvető.)
VEKERDI LÁSZLÓ

79

Társadalmunk — kulturális nézőpontból
KÖPECZI BÉLA: MŰVELTSÉG ÉS MINŐSÉG
„...mit mond az irodalom, a művészet, a tudomány, általában a kultúra az emberről, miért mondja, és az, amit mond, hogyan használható fel az ember formálására. Azt hiszem,
hogy ez egyszerre tudományos és gyakorlati program, s ezt azért hangsúlyozom, mert csak a
kettő együttesében tudom munkám vezérgondolatát megfogalmazni" — válaszolja Köpeczi
Béla, beszélgető társa kérdésére, hogy megfogalmazza vezérgondolatát, mely élettapasztalatai
és kutatómunkája nyomán, egész tevékenységét szervezte.
A Műveltség és minőség című kötet majd két tucat írása a hetvenes évek terméke, s a társadalmi helyzetazonosságot mutatja, hogy eltérő súllyal ugyan, de jelenünkben is érvényes értékeléseket tartalmaz ideológiai-kulturális irányzatokról, művészeti törekvésekről, gazdaság
és műveltség korábban meghatározott kényszerpályáinak kevéssé illeszkedő csatlakozóiról.
Ennek az évtizednek — a megélő kortársaktól tanúsítható — mikroelemzése elsőre kimutatja,
hogy nem homogén időfolyam, eseménytelen egyhangúság, hanem belső korszakhatárokkal
tagolt. Természetesen a gazdasági helyzetek és működési mechanizmusaik eltérései képezik a
korszakhatárokat, melyeket a kultúra jól-rosszul tükrözött. Amennyire kortársként ez megítélhető, művészet és társadalomtudomány inkább az indirekt eszközökkel ábrázolt, tehát
amikor nem szólt valamiről — s így volt ez éveken keresztül a gazdasági—társadalmi
működészavarokkal —, akkor ez a szótlanság jelentéshordozó volt. Mifelénk honos vájtfülűséggel megfejtve az üzenetet: a konfliktusok nem illenek a képbe... Nos, így volt vagy sem,
tény hogy a hetvenes évtized vége felé — mintegy varázsütésre, Berend T. Iván emlékezetes,
Valóság-beli cikkének gongszavára — a téma ismét megjelent, a kulturális közeg hangvétele
kritikusabbá vált. Ezek az elmulasztott évek azután számos vonatkozásban afféle szakrális
szöveggyűjteménnyé tették az ideológiát, érvanyagát kiüresitették, mert megkímélték az illetlen konfliktusok jelenlététől. Más kérdés, hogy mindeme elkényelmesedés a szakmai öncsiszolás jegyében nem ritkán a fejlődés álarcát öltötte, hiszen szaporodtak a publikációk, az eredmények is sorjáztak. Köpeczi Béla minősítésében megerősítését olvassuk ennek az elmarasztalásnak, természetesen sem ő, sem a recenzens részéről nem a kívülálló közönyével szólva. „Ha
tehát a 70-es éveket az ideológia fejlődése szempontjából vizsgáljuk, azt állapíthatjuk meg,
hogy a gyakorlatban inkább a szűkebb szakmai és pragmatikus megközelítési mód volt a jellemző, mint az ideologikus, hogy az elmélet nem fejlődött kellőképpen, miközben az országban egy nagy horderejű és elméletileg is érdekes kísérlet megvalósítása folyt, mindenekelőtt a
gazdaság területén."
Köpeczi Béla tanulmánykönyvének egyik jellemzője, hogy az általa vizsgált témákat
mindig konkrét megjelenésükben veszi szemügyre, s következtetései nem szakadnak el a valóságtól. Bizonyosan többről van szó, mint egyszerű módszertani elvről, mert egy helyütt kimondja meggyőződését, mely túlzás nélkül szólva, egy kutatási program alapeszméje is lehet:
„A szocializmus magyarországi útja arra figyelmeztet, hogy a valóságos folyamatokat vegyük
tekintetbe a jelenségek megítélésénél, és ne csak a fogalmi apparátusra legyünk tekintettel."
Ez kétirányú értelmezést is hordozó állítás, hiszen megvédi a fogalmakat, önértékükre utalva
a rossz gyakorlattól, ám kritikát is tartalmaz a valóságtól elrugaszkodó szellemi magatartással
szemben. Szemforgatás lenne, ha ezt a kritikai megállapítást csupán egyéneknek címeznénk, s
nem ismernénk föl éppen a hetvenes évtized egyik intézményi jellemzőjeként.
A kötet tengelyét néhány alapfogalom képezi, amelyek részben összefüggéseik által, részben önmagukban meghatározzák a tanulmányok világképét. Ilyen kitüntetett szerepet tölt be
a kultúra fogalma. Közismert értelmezés szerint, a szellemi javak összességét jelöljük a kultúra kifejezéssel, amelytől az kellőképpen parttalan és időtlen felfogást nyer. Köpeczi Béla
gazdaság, társadalom és kultúra jelenségeinek, eseményeinek együttes tanulmányozásában
80

látja a társadalomtudományok kutatói feladatát, mert ellenkező esetben a tényleges okok és
mozgató szálai láthatatlanná vékonyulnak. Az ilyen komplex értékelés nem mond ellent az
egyes társadalmi képződmények önfejlődése elvének, amelynek megtagadása a kultúra esetében azt jelentené, hogy változásait kizárólag külső tényezőkkel magyarázzuk, ezáltal alárendelté téve a szellemi folyamatokat. Másodlagosságuk egyébként nem ilyen direkt formában,
de többször kísértett nálunk is, a közelmúlt évtizedeiben, általában a gazdasági tényezők materiális mivoltának nyilvánvaló primátusát használva érvként. Holott éppen az összehasonlitó
vizsgálatok tették láthatóvá, hogy a gazdasági fejlettség tartósan nem választható el a neki
megfelelő kulturális haladottságtól. Ez a kultúrafogalom sokkal inkább jelent életismeretet,
valóságtiszteletet, annak tudását, hogy miért történnek a dolgok, mint az úgynevezett tiszta
művészettudomány arisztokratikus életidegenségét.
Köpeczi akadémikus kultúrpolitikai koncepciójának egyik alapelve: a mindent megváltó
egyszeri tett helyett szerves fejlődés. A kultúra racionálisan elsajátítható tartalma, a szellemi
műveltség, a tudás, ismeret túlságosan sokféle áttételen és közvetítőn keresztül fejti ki hatását
mindennapi életünkre, melynek tengelyében a munka áll, semhogy valamely egyetlen mestervágással kimozdíthatnánk helyzetéből. Aki ebből a nemcselekvés ideológiáját véli kihallani,
az téved. A heroikus megnyilatkozások és álradikális frázisok elvetését tartalmazza ez a nézet,
és annak sürgetését, hogy nagyszerű teóriák és lobogó indulatok helyett, ismét és megint nézzünk szembe a valósággal.
„Egész oktatási és közművelődési tevékenységünk egyik fő problémája az érték szempontjából az, hogy ellentét van a közvetített értékek és a valóságban jelentkező értékorientációk között." Természetesen minden időben volt konfliktus a kell és a van között, de ennek a
viszonynak létezik valamelyes optimális formája, amikor a hirdetettek lényegét megerősítik
tapasztalataink. Amikor nem a társadalmi viszonyok idealizált képzeteit sulykoljuk, hanem
azok eszmeileg megragadható tartalmát tudatosítjuk, mert mint köztudott, „csak az a világnézet hatékony, amelyet magunk megélünk".
Ez a felfogás ismét visszavezet a kultúra komplex, a társadalmi folyamatok széles körét
figyelembevevő vizsgálatához, cselekvés és befogadás együttes szemléletéhez. Az elzárkózás
akár a nemzeti kultúrák között, akár a kultúra egyes területeinek egymástól való elszigetelődése esetén, belterjességen át vezet az életidegen zárt tenyészetek virágzásához. Ha az ideológiára igaz, hogy hatékonysága megéltségének függvénye, akkor valószínűsíthető ez a megállapítás a művészet egészére is. Társadalmi súlya, befolyása annak következménye, hogy
mennyire képes beleszólni az emberek életébe. Elfordulása ettől — még ha különféle vélt és
valóságos kényszerek hatására történik is — megkérdőjelezi létezése értelmét, puszta díszítő
szerepre kárhoztatja.
Helyénvalónak látszik összefüggően idézni egy gondolatsort, mely az iskoláról szól, hiszen Köpeczi Béla művelődésügyi munkája alapvetésére utal. „Az iskola nemcsak ismereteket,
hanem értékeket is közvetít. Ezt azonban csak akkor teheti meg, ha valóban nevelő iskolává
válik, ami feltételezi nem pusztán az iskola belső életének átalakítását, az iskolai közösségek
létrehozását, hanem az iskola és a társadalom közötti kapcsolatok újszerű felfogását is. Ma ellentmondásos az iskola és a család és más közösségek közötti viszony a társadalmi értékrendszer zavarai és az iskola elbizonytalanodása miatt. Mindkét vonatkozásban — oktatásban és
nevelésben egyaránt — aktív szerepe van a pedagógusnak, akinek megfelelő képzése és továbbképzése minden reform megvalósításának záloga." Hozzátehetjük, nyerjék meg a pedagógushivatásnak az intézmények fiataljainkat. A társadalom egészére figyelmező, az iskola
szerepét ilyen nézőpontból megítélő értelmezésnek tanúja az olvasó. S miként korábban, ismét megmutatkozik, hogy ez a valóságábrázolás nem csupán módszerbeli sajátosság, hanem
tartalmi előrelépéshez vezet, amennyiben az iskola szerepe tényleges működési közegében válik megítélhetővé. Egyben megmutatkoznak a külső és belső feltételek is — nevezetesen a társadalmi értékrendszer megszilárdulása és a pedagógusképzés szintjének emelkedése —, mint
amelyeknek változása szükséges az iskola szerepének hatékonyabb betöltéséhez. Sürgethető
6 Tiszatáj

81

ezek végbemenése, de tényleges és mélyreható átalakulásuk csak lassú evolúcióban lehet maradandó, hiszen e folyamatok minden mozzanata nemzeti kultúránk egészét érinti. A pedagógusképzés fontosságára vonatkozó észrevételével a szerző arra utal, hogy értelmiségképzésünk
egésze, és ezen belül a pedagógusoké is, társadalmi fejlődésünket befolyásoló jelentőségű
elem. Fölértékelése vagy a lebecsülése messze ható következményű lehet, még ha nem is azonnal érezteti befolyásoló erejét.
Köpeczi akadémikus kötete külön tanulmányban foglalkozik az értelmiség társadalmunkban elvárt szerepével, e réteg fölkészültségével hivatásának betöltéséhez. Emellett azonban számos írásában érinti jelenünk magyar értelmiségének jellemző vonásait, politikai—
ideológiai vonzalmait, műveltségét és azokat a feladatokat, amelyek elvégzése e társadalmi
csoport munkamegosztásból származó kötelessége. Miként az odafigyelő elemzést végzők
munkája nyomán ez mindig várható, ebben az esetben is több rétegű értelmiségmodell bontakozik ki az olvasóban. Amennyire általános homogenitást mutat a szakmai fölkészültségük —
noha ez inkább felületi kép és nem mélyfúrás —, annyira eklektikus az ideológiai orientáció a
rétegen belül. „Úgy látszik, hogy a depolitizáltság — amely egy időben a fogyasztói társadalom ideáljainak a terjedése kapcsán jelentkezett — megszűnőben van, a kérdés csak az, hogy
az új politikus magatartások milyen tartalmat kapnak: a voluntarista dogmatizmusét, a parttalan liberalizmusét és nemtörődömségét, az irracionalista provincializmusét és ezzel együtt a
búsmagyarkodásét, vagy az eredményekre építő, az ellentmondásokat felszámolni, a problémákat megoldani akaró realizmusét?"
Válaszolni e kérdéskötegre bizonyosan csak sejtések formájában lehet, hiszen számos jövőbeli tényező függvényeként alakul a réteg felelete. Ennek a döntésnek jelentősége azonban
aligha túlbecsülhető fontosságú társadalmi következményeket hordoz. Elegendő itt utalni az
értelmiség különleges szerepére korunk tudományos forradalmában, illetve ennek a rendkívül
gyors változássorozatnak társadalmi kihívásaira szocializmusban és kapitalizmusban egyaránt. Ha az értelmiség és a politikai hatalom viszonyában törések keletkeznek, akkor ez kihatással van a népi—nemzeti egység egészére is, amiképpen szerves kapcsolódásuk jelentős húzóerőt képez a társadalmi előrehaladásban.
Nem lehet elégszer hangsúlyozni, hogy a történelmi mércével mérve helyes válasz megadása nem a véletlen műve. Ehhez út a folyamatos művelődés, önképzés, korunkkal lépést
tartó fejlődés. Köpeczi Béla tanulmányainak kötete méltóképpen vállalja ezt a szolgálatot,
példát adva olvasónak, tudományos kutatónak az értelmiségi feladatkör teljesítésére. Ebben
áll a műveltség minősége. (Kossuth.)
TRÁSER LÁSZLÓ

82

SZÍNHÁZ

A szegedi Tragédia-előadás kettős évfordulója
Az ember tragédiája idei szabadtéri előadása nemcsak az országos centenárium része, hiszen Szegeden külön évfordulója is van az eseménynek: 1933 nyarán — akkor az ötvenedik
évforduló jegyében — Madách művének színrevitelével indult meg a rendszeres szegedi szabadtéri előadások sorozata.
A szabad ég alatt tartandó előadások gondolatával ekkor már évek óta foglalkoztak a város lelkes színházbarátai. Ismeretes, hogy az elgondolás egyik szülőatyja Juhász Gyula volt,
majd kétéves párizsi tanulmányútját követően Hont Ferenc is propagálta az ügyet és lelkes
sajtótevékenységet fejtett ki e téren. Inspirátora francia mestere, Firmin Gémier — a Színházi
Világszövetség akkori elnöke — volt és természetesen erősen hatottak Reinhardt salzburgi sikerei is. Gémier tehát a szabadtéri játékok gondolatának fogantatásában játszott fontos szerepet, majd csaknem fél évtized múltán Max Reinhardt abban erősítette meg Hont Ferencet,
hogy Az ember tragédiája alkalmas a szabad téren váló bemutatásra. E fél évtized alatt — ha
akadozva is — formát öltött a Szegeden megrendezésre kerülő szabadtéri színházi előadás
gondolata.
Hont Ferenc beszámolója szerint Szeged vonatkozásában Gémier olyan értelemben vetette
fel a szabadtéri játékok gondolatát, hogy a szokatlan előadási forma színházi kísérletezéssel
párosuljon, s egyúttal arra is alkalmat adjon, hogy nagy tömegek találkozhassanak valódi művészi értékekkel, „...a színjáték és a rendezés művészete nem korlátozódhatik csupán a színház épületére. A város nagy ünnepeit, fölvonulásokat, népünnepélyeket megrendezni, mind a
művészeti vezető föladata legyen, mert csak így lehet bekapcsolni a tömegeket az általános
kultúrmunkába. Szabadtéri előadások, modern szellemű, a passiójátékokhoz hasonló tömegszínjátszás és a világsikert aratott darabok bemutatása, nem köznapian, mindez jelentheti a
vidéki város számára: az idegenforgalom növelését, magas kulturális életet és bekapcsolódást
a nagyvilág vérkeringésébe." (Délmagyarország, 1927. V. 11. Hont Ferenc: Gémier — a szegedi színházról.)
Hont Ferenc „műsorajánlata" ekkor még kizárólag a kísérletezést tartotta szem előtt —
többek között Pirandello, G. B. Shaw, G. Kaiser, E. Toller, G. Apollinaire, J. Cocteau,
E. O'Neill, J. M. Synge, P. Claudel műveire, az egész Nyugat-Európában nagy népszerűségnek és sikernek örvendő No színjátékra, a régiek közül pedig az újra felfedezett Ben Jonsonra
hívta fel a figyelmet. A szabadtéri játékokon ugyan a fent említett szerzők nem kaptak helyet
— de a pár év múltán Hont Ferenc kezdeményezésére és vezetésével beindult Színházbarátok
Társasága előadásaiban már igen, és a bemutatók számos hívet szereztek a kortársi európai
drámának.
Az ötlet felvetésétől hosszú út vezetett annak a hivatalos fórumok által való elfogadásáig
— és ez az út nem volt buktatóktól mentes: mint Hont Ferenc visszaemlékezéséből kiderül, a
város polgármestere a Párizsból visszatért fiatalembert közveszélyes őrültként kezelte, amikor
Hont Ferenc első ízben vázolta elképzeléseit (Film, Színház, Muzsika, 1973. július 21. Az ötlet
6*

83

születése. Beszélgetés Hont Ferenccel). Hont azonban nem hátrált meg. 1929-ben már azt
hangsúlyozta, hogy — noha az ötlet külföldi példákból eredt — a leendő bemutatók nem lehetnek a külföldi látványosságok utánzatai, ellenkezőleg: hazai műveket, esetleg alföldi népszínjátékokat kellene a tömegművészet eszközeivel színre vinni. A Széphalom hasábjain
(1929. 7—8. sz.) annak a reményének is hangot adott, hogy az „új magyar népszínjáték megszületése" áll küszöbön. A sajtóban és a hivatalos körökben folyt eszmecserét a Délmagyarország hasábjain összegezte a Misztérium ?... hol?... hogyan? című cikk E. J. aláírással: számba vette a korábbiak során szóba került helyszíneket (Mátyás tér, Újszegedi Liget, Dóm tér),
de a műsordarab megválasztása terén tovább is lépett a Hont Ferenc által javasolt régi misztériumjátékokból készült összeállításon. Az a vélemény kapott E. J. cikkében hangot, hogy
„Vigyünk bele valami újat. Szavaló kórusos tömegdrámát. Vagy képzeljük el Az ember tragédiáját embertömeggel, hatalmas élettel. Az, mi a zárt színpadon eddig nem valósulhatott meg;
az, hogy a mű hatalmassága kibontakozzék, most nagyszerűen kiterülne. Egy tömeg szava
énekelné az erős szóba öntött gondolatait Madáchnak. Vagy egy munkásdráma kórusa. Ez
mindmegannyi új lehetőség. Ebben megvan az újság, mi messze vidékről vonz, az élő frisseség. Van ebben egy oly tárgy, mely nem kizárólag a hivő telkekhez szól, hanem nagyobb tömegekhez is. ...Fel lehet használni mások példáját, de a mi helyzeteinkhez viszonyitani s változtatni azokon úgy, amint a helyi viszonyok azt megkívánják. Jó keretben rendezett ünnepi játék, mely új tárgyánál és előadási módjánál fogva vonzó legyen..." (Délmagyarország, 1929.
11. 1.) A gondolatsor befejezéseként újból hangsúlyozza, hogy tekintetbe kell venni a mások
(Salzburg) tapasztalatát, de sajátos helyi ízt kell adni a játékoknak és ez biztosan meghozza
azok sikerét.
Mindezek azonban még korántsem eredményezték, hogy az első szabadtéri előadáson a
Tragédia került volna színre — 1931 nyarán Voinovich Géza Magyar Passió című darabját
mutatta be Hevesi Sándor vezetésével a Nemzeti Színház száznegyven fős társulata. Az előadásról szóló kritikájában Lengyel Vilma nem vitatta az ötlet helyességét, de azt sem hallgatta
el, hogy nem állt elegendő idő rendelkezésre ahhoz, hogy az új formát megfelelően kidolgozzák, majd felhívta a figyelmet a magyar dráma- és zeneirodalom klasszikus értékeire (Délmagyarország, 1931. 6. 14.).
A következő nyáron már Az ember tragédiája szabadtéri előadására történtek előkészületek: Hont Ferenc 1932. augusztus 14—15-én, a Kultúrpalota előtti téren kívánta színre vinni a
darabot új kísérőzenével. A bemutatót azonban a hatóságok először csak elnapolták, majd
nem adtak rá engedélyt.
Hont Ferencnek azonban még ez sem szegte kedvét — sőt hamarosan létrehozta a Színházbarátok Társaságát, s ennek szervezésében a téli hónapok során mintegy fél tucat bemutatón ismertette meg a szegedi — tehát vidéki — közönséggel a legújabb drámai törekvéseket és
műveket. A kezdeményezés kétszeresen is hasznosnak bizonyult: egyrész a közönség tudomást szerezhetett és hozzászokhatott újszerű színpadra állításokhoz, másrészt a rendezőnek,
Hont Ferencnek is alkalma nyílt arra, hogy a külföldi tanulmányútja során „ellesett" rendezői
fogásokat a hazai gyakorlatba átültesse, és egyúttal mint rendezőnek is folyamatos kapcsolata
legyen a színházzal.
A Tragédia bemutatását követő ötvenedik esztendőben — azaz 1933-ban — a darab kétszer is ment Szegeden. Az első előadássorozat ugyan nem tudatosan jubileumi bemutató volt
(Madách művét akkortájt a mostaninál jóval gyakrabban tűzték műsorra), de a főszerepet a
kor ünnepelt színésze, Kiss Ferenc alakította, partnerei Táray Ferenc és Könyves Tóth Erzsi
voltak. Az első előadás jó kritikát kapott, a második után viszont „Ellentragédia" címmel számolt be a helyi sajtó a felháborító nemtörődömségről: az előadást nyolcvan perces késéssel
kezdték és Kiss Ferenc alakítása is igen nagy csalódást okozott (Délmagyarország, 1933. 3. 21.).
A nyári, szabadtéri Tragédia-előadásokra viszont tudatosan az ötvenedik évforduló jegyében készült Hont Ferenc. A színreállításra vonatkozó elképzeléseit már hónapokkal előbb
elküldte Gémier-nek, aki — hajlott korára való tekintettel — a főrendezést nem vállalhatta,
84

de szakmai tanácsadást igen. Ez a konzultációs kapcsolat Gémier-n túl Max Reinhardtxa is kiterjedt, aki főként a darabválasztásban erősítette meg Hont Ferencet, mondván, hogy „bűn
lenne" Szegeden Hoffmansthal Jedermann-ját adni, amikor a magyar irodalomban adva van
egy remekmű, Az ember tragédiája, és „ez a misztérium egyenesen szabadtéri előadásra készült" (Délmagyarország, 1933. 8. 18. p. j.).
Hont Ferenc rendező legközvetlenebb munkatársa Buday György díszlettervező volt, a
főbb szerepekre pedig Lehotay Árpádot (Ádám), Tőkés Annát (Éva) és Táray Ferencet (Lucifer) kérték fel. A tömegjelenetekben háromszáz statiszta vett részt.
Az előadásokkal egyidőben sokszínű kulturális program zajlott a városban: szabadtéri
hangversenyen Liszt-, Erkel-, Weiner Leó-, Dohnányi Ernő- és Kodály-művek csendültek fel
— a két utóbbi zeneszerző karmesférként is közreműködött. Az új zene mellett az új képzőművészet is helyt kapott: a Szegedi Fiatalok Művészeti Kollégiuma néprajzi, színházi és képzőművészeti, valamint szociofotó anyagot állított ki. A Magyar Színháztudományi Társaság is
a jubileumi előadás kapcsán tartotta alakuló ülését.
Az ember tragédiája első szabadtéri bemutatójára 1933. augusztus 26-án került sor.
Az előadást nagy várakozás előzte meg, s főként arra voltak kíváncsiak a szakemberek és a nézők egyaránt, hogy a szabadtéri előadásmód vajon nem válik-e kárára a műnek — a szokatlan
méretek miatt nem vész-e el a mű gondolatisága és alkalmankénti líraisága. Az előadás azonban minden kételyt szertefoszlatott. Hont Ferenc sikeresen ötvözte a költői formát és a festői
környezetet — a helyszín adottságait messzemenően kihasználta, de nem helyezte a mű elé. Az
előadás monumentális hatást ért el, amelyben komoly része volt Buday György „gazdag képzeletű, elmélyült és invenciózus díszleteinek", és Beck Miklós karnagy „pontos és gondos"
munkájának. Elismerést aratott a színészek alakítása is — úgy a fővárosiaké, mint a kisebb
szerepeket alakító helyi művészeké (Könyves Tóth Erzsi, Deréky Pál, Herczeg Vilmos, Cselle
Lajos), és külön hangsúlyozta a kritika a jó színészi összmunkát. (Délmagyarország, 1933. 8.
27. Vér György.)
Az előadásban maradéktalanul érvényesült Hont Ferenc alapkoncepciója: a költői forma
festői köntösben való megjelenítése anélkül, hogy az előadás revűvé válna. A rendező abból
indult ki, hogy „A szabad tér a szabadság és az emberi szolidaritás jelképe... A korszerű szabadtéri játék nem puszta látványosság, egyfajta nyári szórakozás a sok közül, hanem a nézők
belső aktivitását felszabadító, az egyéneket tudatos közösséggé összekovácsoló, magatartásalakító, és ezen át társadalomfejlesztő tömegünnep, amely legfőbb feladatát csak sajátos szabadtéri művészi módszerekkel teljesítheti... a tér nagy méretei miatt... a hangzó szöveg hordozta gondolatokat át kellett alakítanunk látható színpadi alakzatokká, amelyek mindig mélyebb jelentést hordozzanak és sose váljanak öncélú látványossággá." (Film, Színház, Muzsika, 1973. július 21. Az ötlet születése. Beszélgetés Hont Ferenccel.) Ily módon tehát a rendezésben az avantgard színház jellegzetességei a műhöz való hűséggel társultak. Az egyes jeleneteket — a szöveg hangsúlyozása, egyes gondolatok kiemelése céljából — pantomimikus játék
kísérte, többek között így érzékeltette Hont Ferenc a történelem különböző periódusaiban eltérő módon megjelenő, de mindig jelenlévő munkafolyamatokat.
Újszerű eljárásokat alkalmaztak a színhelyek érzékeltetéséhez is. Buday György nemesen
egyszerű, stilizált díszletei mellett a Dóm homlokzata elé kihúzott vászonra vetítették az egyes
jelenetek helyszínét bemutató térképrészletet, illetve további díszletképeket. A vetítéses díszletezés első szabadtéri alkalmazásának lehettek tanúi a nézők. A modern rendezői elképzelésekkel tehát összhangban volt a korszerű díszletezési technika is. Buday György — az akkor már
jólismert metszetkészítő és illusztrátor — korábban már dolgozott együtt Hont Ferenccel darabok színrevitelénél. Elképzeléseit a következőkben összegezte Házy Albert: „A színpad játéktér az akció számára, a díszletelemek pedig szerves részei a színjátéknak és világnézeti állásfoglalást reprezentálnak. ...A szín, a fény nem ámít, nem ébreszt hamis illúziókat, hanem atmoszférát teremt a színészi játék köré." (A színpad. A Szegedi Fiatalok Művészeti Kollégiumának Szemléje. 1935. 1—3. sz. 45. o. Házy Albert: Buday György — a színpadtervező.)
85

A Tragédia bemutatására Buday koncepcióját továbbfejlesztette — ez volt Hont Ferenccel való
együttműködésének csúcspontja. „1933 nyarán érkezik el Buday György a síkművészettel legellentétesebb területre, a szabadtéri színpad tervezéséhez. A föladat megoldásában egészen újszerűen párosítja grafikai tudását és a térszínpad-alkotás időközben megszerzett tapasztalatait. A vetített díszletkép síkelemeit és a szabadtéri színpad plasztikus tárgyait művészi egységbe
foglalja. Nyolcsíkú színpadot tervez, amelyet a templom bejárata elé gördíthető vetítővászon
zár le. A plasztikus tárgyak nem csupán a helyet és a kort érzékeltetik, hanem mondanivalót
közölnek, értelmeznek is. ...A vetített képek színes víziói, amellett, hogy színnel, vonallal korhangulatot szuggerálnak, a mai történelmi szemlélet szempontjából érthetővé tették a cselekmény hátterét és a nézőben aktuális asszociációkat ébresztettek, ...A díszlet illusztratív segédeszköz szerepe megszűnt. A színpadkép a maga formanyelvén tolmácsolja a műalkotás egészében megnyilvánuló mondanivaló ráeső részét." (Uo. 47. o.)
A nem várt siker nagy része a rendező és a díszlettervező egységes koncepciójának, illetve
a következetes megvalósításnak volt köszönhető. Már az első előadásra nagyon kedvezően
reagált mind a helyi, mind az országos sajtó, és a beszámolók nem hallgatták el azt sem, milyen akadályokat kellett a megvalósítás során legyőzni. „Az est hőse egy fiatal magyar rendező: Hont Ferenc. Magárahagyatva, minden komolyabb támogatás nélkül emlékezetes dolgot
produkált. Amit csinált ... nagyszerű kísérlet és teljes sikert aratott. Talán szebb és méltóbb
helyet Az ember tragédiája szabadtéri előadásához nem is találhattak volna, mint a szegedi
Dóm tér. A tér hármas tagozódású és mind a három részt felhasználta a rendező a mű kívánalmai szerint. ...Tömegjelenetei mindvégig hatásosak. ...a siker rendkívüli és sok részletében
felejthetetlen" — írta a Pesti Naplóban Pásztor Árpád (1933. 8. 27.).
A Népszóvában Kéthly Anna számolt be a szegedi előadásról. Elsősorban azt hangsúlyozta, hogy a korábbi, pesszimista szemléletű színrevitelekkel szemben a rendező „...optimista
meglátásra építi a darabot. ...a Lucifer választotta tragikus és reménytelen históriai jelenetek
csak mint víziók vonulnak el az alvó Ádám előtt." Kitért arra is, hogy a misztériumokhoz közelítő rendezés biztos támasza volt Táray Ferenc (Lucifer), „...akinék nagyszerű színészi munkája adja meg a játék jellegét". Abban természetesen Kéthly Anna is egyetértett a többi kritikussal, hogy „Az előadás legnagyobb érdeme mindenesetre Hont Ferencé, a rendezőé, aki bátor kézzel nyúlt a tradíció mohához, napvilágra hozta a darabnak olyan értékeit, amelyek mellett eddig figyelem nélkül haladtunk el. Különösen a tömegjelenetek kollektív hatása volt
rendkívüli. Buday György a szabadtéri színpad technikai konstrukciós munkájával tökéletesen kiegészítette a rendező elgondolását." (1933. 8. 27.)
A legnagyobb vívmányt azonban nem a hazai és nemzetközi sajtó dicsérő szavai jelentették, hanem az az eszmei győzelem, hogy az előadásokat egy-egy alkalommal többezer néző tekinthette meg: kedvezményes vasúti jeggyel — a későbbi hagyománnyá vált „filléres Madáchvonatokon" — nemcsak a közeli falvakból és városokból, de még a fővárosból, sőt Győrből
és Miskolcról is több százan érkeztek Szegedre a darab megtekintésére. A későbbiek során
— az előadások számának emelésével — egy-egy nyári szezonban már tízezernél is több néző
tekinthette meg Madách remekművét, s a nézők között egyre többen voltak az országhatárokon túlról érkezők is.
A kritika és a közönség véleménye nemcsak abban egyezett meg, hogy a kezdeményezés
és az előadás egyaránt nagyszerű volt, hanem abban az igényben is, hogy a későbbiek során
rendszeressé és hagyományossá kell tenni Szegeden a nyári szabadtéri színházi előadásokat,
sőt a bemutatásra kerülő művek és műfajok sorát is bővíteni kell. A Hont Ferenc kezdeményezése nyomán megvalósult próbálkozás tehát kiállta a próbát — sőt már a kortárs szemlélő
is meglátta ebben az eseményben valami újnak a nyitányát: „Együtt e Dóm tér és Az ember
tragédiája a magyar színjátszás egyik mérföldjelzője lett." (Pesti Napló, 1933. 8. 29. p. á.)
KÜRTÖSI KATALIN
86

Évfordulós fesztivál
A SZEGEDI SZABADTÉRI JUBILÁLÓ NYARA
Halmozza évfordulóit Szeged színházélete. Az évszázados épület föltámadásra vár, készülget; a szabadtérin viszont, kint a Dóm téren, ötven esztendővel ezelőtt született a ciklikus
nagy nyárünnep, Az ember tragédiájával. Madách drámai költeménye megintcsak idén tölti
be századik játékévét a honi színpadokon, ám hogy visszakanyarodjunk Szegedre, a szabadtéri játékokat, miután a harmincas esztendők végén elfújta a háború viharszele, 1959-től jegyzik ismét, vagyis 25. szezonját ülte most. Akkor, az újjászületés-napon Erkel operáját, a Hunyadi Lászlót vitték színpadra, ami természetesen nem hiányozhatott az idei műsorlapról,
amiképpen Az ember tragédiája sem, vagy az a Hegyen-völgyön lakodalom, mellyel 1972-ben
reprezentatív gálaest formájában tettek sikeres kísérletet az egyik jeles és népszerű társrendezvénynek, a nemzetközi néptáncfesztiválnak fölkarolására, beépitésére a szabadtéri programba. A hagyományos struktúrában, mitől az idén sem tágítottak, világhírű társulat, a leningrádi
Kirov színház együttese képviselte a balettet, míg a daljátékot, Kodály Háry Jánoséit, tavalyról
mentették át. Szokásosan alakult az ünnepi hetek kiegészítő ajánlatcsokra, néptánccal, tárlatokkal, koncertekkel, nyári egyetemekkel, ifjúsági napokkal stb. Az idegenforgalom tűrhetően kasszírozott (hát még ha szállásokban is gazdagabb lenne a város), s az ünnepi hangulatot
különböző és váltakozó színvonalú — a tömegkommunikációban néhol megcsipkedett — kiadványok tömjénfüstje illatosította; mellettük Fritz Mihály jubileumi emlékérmét is szorgalmasan osztogatták-ajándékozták az ügy régi harcosainak, törzsbajnokainak.
*

E sorok írója kicsit értetlenül áll Az ember tragédiájának szabadtéri fiaskója előtt. Értetlenül, mert részint előre látható volt, a vállalkozás olyan pontjaiban mond csődöt, hol hosszú
évek tapasztalatai jelzik a veszélyt, s részint, mert a vállalkozó felek, á szabadtéri igazgatósága
és a rendező, régi, kipróbált munkatársak, így tudják, meddig lehet elmenni a dómszínpadi
produkcióknál, mire kell vigyázni általában és különösen. Vajh mentségül szolgál, hogy Vámos László tulajdonképpen az őszre, a darab ősbemutatójának százados fordulójára tempírozott, s budapesti kőszínházi premierjét próbálta, kísérletezte ki? Beszéljünk nyíltan. A szerződés föltételei komoly anyagi konzekvenciákat igényeltek Szegedtől, amiért kérni szabad,
annyit legalább, amennyi az eleve látható kudarctól mentesít. Már a tervezőasztalnál eldőlt
ugyanis, hogy az előadás hajója idő és szereposztás zátonyán kaphat léket. Furcsa, hisz egyebet se hallani az ügy felelős vezetőitől negyedszázada, a szabadtéri Szegeden nem kísérletező
színház, most meg azzal a Vámos Lászlóval sétálnak zsákutcába, aki e helyt gyakorlati ember,
több más rendezése mellett csupán a Tragédia színszerűségének két hipotézisét állította föl.
Igaz, az elsőt (1965-ben) sommás elutasítás fogadta, pedig a látványosság szélső határaihoz
merészkedett („a néző nézegetővé vált"), a 69-es változatban azonban fölismerni vélték a szó
és a kép harmóniáját, magasztos szintézisét, mely a templom közvetlen jelenlétéből szívja éltető nedveit, nyeri invencióit. E harmadik verziójának hűvösen kimért visszhangja: „se eszme, se látvány". Az utóbbit nem egészen érzem pontosnak, igaznak, az „eszme" viszont kétségtelenül kitapinthatatlan, nem derül ki az előadásból, hogy a rendező 1983-ban, hic et nunc,
mit akar mondani, hogyan olvasta újra Madáchot. A publikum már-már viselhetetlenül
hosszú éjszakát tölt a fapadoson. Vámos fölvezeti majd a teljes művet, minden szavát, betűjét
sajnálja, s amiképpen 11 évvel ezelőtt tette a Rómeó és Júliával — érthetőbben —, a főszerepeket az itteni átlagnéző számára alig ismert fiatalokra osztja. Kitaposott ösvény, ezen járatta
a Tragédiát már 1976-ban Szinetár Miklós is, de azok a fiatalok (Hegedűs D. Géza, Bánsági Ildikó, Lukács Sándor) kevesebb terhét hordozták a szövegnek, érettebben, nagyobb színpadi
87

rutinnal, nemesebb dikcióval hágtak föladataik roppant magasára. A látnivaló oltárán persze
meghozza azért a maga áldozatát Vámos. Füst és lángtengerrel borigatja be a placcot, látványerejű tulajdonképpen a hatásos zenei illusztráció, Simon Zoltán összeállítása is, mely valósággal megemeli a játékot, magnóról, makulátlan erősítéssel, egészségesen szól. Bravúros fényjátékok pásztáznak, angyalok hajladoznak, fölajzott néptömegek süvöltöznek Párizsban, sírszellemek kísértenek a londoni mélyből, lekopaszított, uniformisember-lények végeláthatatlan
sora kígyózik a falanszter utilitarista rendszergyűrűjén. Mint bolydult méhkas lobban föl-föl a
színpad, ezüstös földgalacsin merészkedik az égbe méltósággal, majd zuhan alá üstökösgyorsan — víziók növesztik szárnyaikat. Csányi Árpád középen elhelyezett gömbszelete fölülnézetből a Szaturnuszra hasonlít, Vámos utóbbi Tragédia-alapdíszletéről köszön vissza, de ezúttal kidolgozottabb, választékosabb, megmunkáltabb. Rézsútfekvésű, forgásával körkörösen
reped, hasad szét a színpad, miközben a földszelet tetején és oldalából belső színhelyek aknája
nyílik — a hátsó traktussal vagy a néző felé fölbillentve, misztériumszínpadokat is megidéz,
ahol menny, föld, pokol helyszíneli a cselekvést. Alant alussza álmát az emberpár; nem minden forgás, azaz színváltozás végén, imigyen hát kissé következetlenül. Alkalmi tartozékokat
is behoznak, szobrot, keresztet, praktikus használati tárgyakat, Izóra kolostorablakának vasrácsát például. Akadnak naturalisztikus, ám főleg stilizált díszletelemek, a paradicsomi színbe
drótokon beráncigált két fának, a tudásnak és a hallhatatlanságnak lombkoronája van, amit
viccesen lenget a szél — Vámos nem szívesen tágít rögeszméjétől, a totális színháztól, kivált
hogy kezére játszik a darab, meg a miliő. Ötleteinek nagyvonalú eklekticizmusa most leszűr tebb, koncentráltabb. Nem tart igényt a tér, az árkádok megannyi kiszögellésére, nem akarja
működtetni az egész stadionkatlant, csupán a templomra és a variábilis színpadra támaszkodik. Közhely leírni a darabról, hogy gondolatai már születése pillanatában szétfeszítették a
kor tudományos és erkölcsi világképének kereteit, hogy azokat részint az eltelt idő igazolta,
részint napjainkra is felette aktuálisak. Az eszmék dzsungelében, mint jeleztük, nemigen akar
rendet vágni Vámos, néhány momentumra azonban lehet figyelni, ha nagyon töri magát az
ember, kihallgathatja a neki címzett üzeneteket. Ilyen a művet keretező küzdésmotívum, a
harmóniából kibuggyanó vágy a diszharmóniára, Lucifernek, az örök másodiknak dacos
szembenállása, mint az állandó helyettesi státus mozgásképtelenségéből fakadó lázadás ösztönideológiája, de ideszól Ádám is, amint „ébredésének borzongásában" föladja az üres, önmagában való tekintélytisztelet elfoszló lelkipalástját.
A Tragédia ősbemutatójától tovatűnt évszázad távolságát mindenekelőtt a színészek szövegmondása — eredendően a szereposztás —, a textus szikáran értelemző tolmácsolásának
következetes logikája érzékeltetné. Ettől lehetne mai az előadás, ám érdekes, bár csöppet sem
meglepő módon, ezzel kanyarodik zsákutcába. A dómot nem lehet elbontani, a nézőteret leszűkíteni, az árkádokat összehúzni — a szegedi szabadtérin lényegében illusztrációs hangjátékból részel a közönség, s a színészek döntően az orgánumukká!, beszédtechnikájukkal, a kifejezés vokális képességeivel funkcionálnak. Arcuk a tizedik sortól láthatatlan, testüket jelmezek borítják, melyek most az úgynevezett történelmi képekben szándékosan belemossák Ádámot, Évát, Lucifert (akit a szerepe is erre kárhoztat) a historikus alakok kavalkádjába, nem
választják le a korfigurákról (Vágó Nelly tervei). Marad tehát a színihatás ébrentartásának,
gerjesztésének majdhogynem egyedüli, mindenképpen első számú tényezőjeként a hang, a beszéd — jelentőségét Madách zengzetes, klasszikusan szép stílusa még fokozza is. Anakronizmus volna számon kérni persze holmi dagályos, öblögetős, teátrális dalolást, ámbátor a hely
szelleme itt mindiglen megkísért valamiféle operai deklamációval dúsítani a drámai beszélyt.
Ahogyan például Sinkovits Imre selymesen búgja magnóról az Úr szólamát, vagy Nagy Zoltán
tagolja magvasan, okosan Péter apostolt, a Patriarchát, Saint Just-öt. Máskülönben fakó a
hatás. Ez a fentebb stíl hiányzik. Ráadásul, hogy alig húztak a darabból, s nyúlik az előadás, a
szereplők időnként hadarnak, követhetetlen masszává habzsolják a szöveget. Még kellemetlenebb, amikor néhányan tériszonyba szédülve ösztönösen kiabálni kezdenek, az üvöltés ragadós, mint a járvány, lerekeszt. Bubik István Ádámja melegházi növény, a szabadtéri flórában
88

hervatag. Borzas ifjúságával veti magát a küzdelembe, érezni nála a pátosz igényét, azt a fajta
emelkedettséget, amit a figurába lehelt Madách — csak hozzá a színészi eszköztára porlik szét
a födetlen, hosszú csillagéjszakában. Tóth Éva inkább elasztikusan megtervezett, szép mozgásával, női ösztöneivel igyekszik követni. Beszéde kissé színszegény, hisztérikus kitöréseivel
mintha tapogatóznék a tér lehetőségeiben: a mikrofonra nem akar tapadni, s ez megbosszulja
magát. A vezető hármasból legjobb benyomást a rutinosabb Balkay Géza teszi a nézőre: a figura karakteréhez, a tagadás ősi szelleméhez jól illik az ő következetesen racionális, kevélyen
távolságtartó, hidegen értelmező, lapidáris szövegmondása. Emlékezetes perceket szerez apróbb föladataival a már említett Nagy Zoltán, valamint Kézdy György, Hetényi Pál, Izsóf Vilmos, meg a Fellini Satyriconjára elrajzolt római kéjtanyán Papadimitriu Athina.
*

Vámos László Tragédia-képe részletszépségeinek ellenére sem hagyott maradandót. Inkább előtanulmánynak, ceruzavázlatnak tűnt egy leendő szobafreskóhoz, amit bensőségesebb
környezetben, a külsőségektől kevésbé zavartatva festhet meg, fölbányászva az anyagban
szunnyadó további lehetőségeket. Véglegesebb, komplett szabadtéri formájában tetszett föl
viszont Erkel operájának, a Hunyadi Lászlónak emlékelőadása. Az emlék 1959. július 25-ét
idézi, a fesztiválhagyományok fölújításának pillanatát, szándékoltan, hiszen megint Mikó
Andrást kérték rendezőnek, Varga Mátyást a díszletek, Márk Tivadart a jelmezek tervezésére,
csupán Vaszy Viktor örökébe lépett a karmesteri pultnál Pál Tamás, meg persze a szólisták
cserélődtek ki. (Ha már itt tartunk, idén került a könyvpiacra Simándy József önéletrajzi krónikája, melyben a kiváló tenorista meghatottan elevenítette föl az 59-es Hunyadi-premier szívszorongató élményét. Nem tudom, hívták-e most, legalább a nézőtérre, bár kísértésbe ejthették volna akár a címszereppel, könyvének epilógusában nem zárta ki az esetleges további föllépés lehetőségét, igaz, az újjáépülő Operaházra célzott. S mert titokban tervet dédelget, föltehetően nem „eresztett le", márpedig egy szabadtéri jubileum Szegeden van akkora alkalom,
hogy esetleg kötélnek álljon.)
A látkép nagyjából a huszonöt év előttire üt. A mű totális látványtól duzzadó, azzal
adekvát fenséges eszmeisége a hazafiság, a nemzeti összefogás tragikus himnuszát zengi az
egyéni érdekek, a karrierkuporgató, acsarkodó oligarchacsoportosulások szemforgató erkölcsei fölött. A Hunyadiak nemzetmentő elszántságával, egy nép legszentebb reményeit vállaló
szándék etoszával tündököl az opera a templom kultikus téröblén. Ám ezen túl nemigen szólhat másról, az egyéni érzelmek sejtelmes-bűvös hárfahangjai elvesznek itt. Tartok tőle, a szegedi szabadtéri Hunyadi-előadásai úgy vonulnak be a darab krónikájába, mint élő emlékművei az évszázados történelmi tettnek, a magyar opera megszületésének. Vagyis hát ezek a produkciók muzeális jelentőségűek inkább. Nincs ugyanis oly meghatározó élményünk egyik előadás kirakatáról sem, hogy „színházi szempontból" különböznének — őszintén szólva nem is
lehet, a szabadtéri operajátszást gúzsba kötik a méretek. Amiképpen a drámajátszás esélyeit a
távolság lehetetleníti, mely színészt és nézőt szakít el egymástól, az operárendező odafönn a
színpadon ütközik dramaturgiai falakba. Nem gazdálkodhat az idővel (a prózarendezőnek
szabad), mert ha a zeneszerző mondjuk két taktusra sűríti valamely akció lefolyását, akkor a
figurák csak közel helyezhetők el, s holmi homokszemcsék a sivatagban. Nemhiába emlegetik, kőszínházakban, hogy a partitúra rendezőpéldány; szabadtérin a zsákbanfutás koreográfiája. Akár tetszik, akár nem, ilyen terepen bizonyos szituációkba éppen a kőszínházi bensőségességet elengedhetetlen visszalopni, vagyis ellenére hatni a helyviszonyoknak, jellegében
kontrázni a szabadtérit önmagával, azzal ami. Varga Mátyásnak a tér formai és színhatását érzékenyen továbbépítő-levezető várfal-imitációja ezért aztán látványnak szép inkább, semmint
a játékhoz praktikus. Belső teret ugyanis nem képez a kamarajelenetekhez, pótfalakat hoznak
tehát V. László szobájához vagy Hunyadi börtönéhez (rácsait lengeti a szél), pakolásuk időigényes, megszakítja az előadást, tulajdonképpen fölöslegesen, a játékok fényparkjával hite89

les enteriőröket lehetne kialakítani egy rivaldáig épített alapdíszletben. Koncentrált belső játékterek hiányában a színpadi akciók egyike-másika olyan cselekvéseket nagyít föl, melyeknél
az indulatokat csupán a szapora mozgás, futás, futkosás képes kifejezni. E kiterjedt térben a
figurákkal eleve képtelen a néző személyes kontaktust teremteni, nem jöhet létre a hozzájuk
fűződő érzelmek fakasztotta katartikus élmény, s a dómszínpadnak ezt a nehéz keresztjét
nemigen segít cipelni Mikó rendezése sem, ellenkezőleg, mintha szándékosan hárítaná el, adná
föl a kálvária kilátástalan erőfeszítéseit: a párjeleneteket, ha csak teheti, széthúzza. Ráfoghatjuk, a darab politikumát akarja hangsúlyozni, mint a téren egyedül fölfogható, átélhető színházi élményt — az érvelés logikusnak látszik. Hanem hogy a hősök egyéni sorsát miként szövik át a történelem fonalát gombolyító párkák, hogy Hunyadi személyes tragédiája hatalmi
érdekek ütközésének következménye, így a nemzet drámája egyszersmind — átélhetetlen marad. A darab tragikumának lényegét kényszerűen elvesztegető rendezői elv fagyaszja az előadást múzeummá; a játékok objektív tulajdonságai válnak nyilvánvalókká, hogy általában
képtelen produkció itt igazán önmaga lenni, öntörvényűén beállni darab és közönség közé,
színházi nézővé avatni az olvasót, lemezhallgatót. Ha viszont erre nincs esély, másra kell fanyalodni. Jelesül a pőre látványra — ebben Mikót gazdag tapasztalatai segítik. Felemelő tablókat komponál a felvonásvégekre, a mozzanó táblaképeknek összhangzata és ellenpontja
van. A két László például fönt fog kezet a bástyán, míg alant a tömeg előbb zászlókat lengetve
éljenez, majd hirtelen térdre hull némán — az ellenpontozás iskolapéldája. De szemrevaló az
eskü végén pislákoló gyertyák szerpentinje a sötétbe boruló színpadon, általában a vonuló
harcosok, tömegek attraktivitása, melyekhez Márk Tivadar jelmezei ragasztanak korbélyeget.
Viszont: az említett körülmények okán az elfogott futárnak például túl messziről kell érkeznie, így valósággal ő rántja földre elfogóit, nem pedig fordítva; V. László és Czillei párbeszéde, vagy Hunyadi László és Mária szerelmes percei mindenfajta intimitást nélkülöznek, egyszerűen mert nincs hová bújniok Gépcsőházban várúr már a 15. században is szolgálólányokkal enyelgett, nem az arájával). És hová lesz Czillei, miután megölik: elnyeli a föld? Ám még
különösebb, hogy előbb nem a fegyvertelen Hunyadira tör rá a kormányzó orvul, miként az
írva vagyon. László oldalán virít a kard, ki is vonja, így a rejtekhelyükről előrohanó Rozgonyiék nem urukat védelmezik, hanem egy méltányos feltételekkel induló párbajt döntenek el
szabálytalanul, azaz gyilkosokká válnak — ez a balsikerű mozzanat fölbillenti a darab erkölcsmérlegét. És nem egészen érthető az sem, miért feledkeznek meg a templom aktivizálásáról az esküjelenetben: a kihozott művi oltárképnél hatásosabb volna a benti valóságosra
asszociálni, miként tették azt máskor.
A zenei kivitelezés megbízható. Pál Tamás érzékenyen reagálja a muzsika kettős karakterét,
hogy azolasz—francia hatásnak mily erős nyomát viseli a partitúra, illetve hogy minő természetességgel simul mellé a verbunknak és a népies magyar dalköltészetnek nemes hagyománya. Pálnak szegedi évei során sikerült elsajátítania a nagy zenei formák összefogásának azt a képességét, mi Vaszy művészetének volt igazi ereje, sugárzása: a Molnár László betanításával daloló kórusok pontosak, fegyelmezettek, de a lírai pillanatokban is finom tónusú a zenekar. A szereplőknek nagy elődök, Simándy, Takács Paula, Fodor és mások nyomasztó emlékeivel kell megküzdeniük. Kelen Péter címszerepe tulajdonképpen adós marad a figura hősi karakterével, a lírait viszont eszményien formázza: érzéki legatói élményszámba menőek. Kalmár Magda telt zengésű szopránja Mária finom szólamát kifejezetten dús, nemes drapériával vonja be, Misura Zsuzsa Szilágyi Erzsébetje pedig ízig-vérig szabadtéri hang. Kissé súlytalan, bár szép cantilenákat
éneklő Gregor József Gara nádora, a szerep robusztusabb basszbaritont kíván; Gyimesi Kálmán
rövid jelenléte atmoszférát teremt Czillei körül. Talán Bárdi Sándor V. Lászlója sápadtabb a
kelleténél, lebegős tenorjáról nem mindig hihető, direkt csinálja, jellemzésül.
*

A játékok utóbbi negyedszázadának jelentékeny vívmánya a balett- és táncművészet letelepítése, meggyökereztetése a dómszínpadon. Elévülhetetlen érdemeket szerzett ebben a szov90

jet együttesek egész sora: már a fölújítás esztendejében ideutazott a moszkvai Sztanyiszlavszkij és Nyemirovics-Dancsenko színház társulata, s attól fogva szinte egymást váltották a nagyhírű szovjet iskola reprezentánsai. A folyamat betetőzéseképpen idén a leningrádi Kirov színház balettje látogatott el hozzánk. Előbb Pesten adtak koncertet, majd Szegeden markoltak
mélyebbre gazdag repertoárjukból, a háromrészes koreográfiafüzér mellett a klasszikus balett
ősforrásaihoz is elkalauzolták a nézőt, bemutatták a Giselle-1, két estén, két szereposztásban.
A leningrádiak szívósan őrzik az egyetemes balettművészet meghatározó érvényű, hagyományteremtő alkotásait, lehetőleg a maguk hamvas tisztaságában — miként a Giselle-t is még
mindig Coralli, Perrot és Petipa kézrajza jegyzi. Amolyan történeti hitelességű kompozíció
ez, hiszen Jules Perrot, az 1841-es párizsi ősbemutató szólóinak koreográfusa, már annak az
évtizednek végétől magántáncos majd balettmester Pétervárott, de nyomdokaiban jár Máriusz Petipa is — így aztán a Giselle az iskolateremtő francia majd az orosz tradíciók nemes
koprodukciójaként él tovább napjainkig a leningrádiak gyakorlatában. S ez a gyakorlat kétségtelenül a világ legjobbjaihoz számító táncosoknak ad módot és lehetőséget képességeik ragyogtatására. Kolpakova, Mezenceva, Berezsnoj, Zaklinszkij, Csertcsikova — hogy néhányukat említsem csak — tökéletes technikai tudásuk mellett a kifejezésnek azzal a szeplőtlen, tartózkodó, elegáns, folyton vibráló feszültségű megjelenítésével is rendelkeznek, mi a stílus oly
jellegzetes sajátja.
Friss összegezésként azt mondhatnám: a leningrádi balett közreműködése avatta nemzetközi rangúvá az idei szegedi játékok művészi színvonalát.
NIKOLÉNYI ISTVÁN

Sz. Simon István: A Játékok krónikája
Terjesztői mondják: „jól megy a könyv". A szóban forgó kötet, Sz. Simon Istvánnak a
Szegedi Szabadtéri Játékok alapításának ötvenedik, felújításának negyedszázados évfordulója
alkalmából írt, s a Szegedi Nyomda jóvoltából kellő időben, még az ünnepi hetek kezdetén piacra került munkája remélhetőleg nem jut hát az ünnepi kiadványok, a lokális érdekekből
megjelentetett dolgozatok sorsára. Nem hever a raktárak mélyén bontatlan csomagokban,
nem fenyegeti a tiszteletpéldányként osztogatott kötetek örök veszélye, hogy tudniillik olvasatlan marad. Vásárlói minden valószínűség szerint olvasói is lesznek A Játékok krónikájának. Talán nem a betűket A-tól Z-ig falók fajtájából, lehet, hogy a szemezgetők, a fejezetek
olvasási sorrendjét felcserélők típusából. Esetleg lesz, aki a képek felől közelít a szöveghez, s
aki a függelékben közzétett kronologikus műsorrend és a szereplőlista felől. A műfaji egységet
alighanem szándékosam mellőző könyv szinte kínálja is magát e többféle megközelítésre, lehetőséget adva a tallózó, a folyamatos, a vissza-visszalapozó, a csupán színháztörténeti adatokra
figyelő, s legfőképp: a szabadtéri színjátszás körül keveredett vitákban állásfoglalásra kész olvasónak arra, hogy a maga szája íze szerint forgassa a krónika lapjait.
S mivel szenvedély izzítja át Sz. Simon István krónikási mondandóját, közömbös iránta
aligha maradhat bárki. Úgy vagyunk ezzel is, mint a város ügyének számító Játékokkal: lehet
híve az ember, lehet ellenzője, bízhat jövőjében, legyinthet múltjára — létét immár nem kérdőjelezheti meg. A Játékok krónikájának épp ebből a gondolatkörből valók a legsikerültebb
fejezetei. Azok, melyek a szerző személyes véleményétől átfűtöttek, amelyek az esszéstílus
sodrásában a szegedi szabadtéri mellett voksoltatják az olvasót. (A Tiszának ezen a táján,
ahol a könyv, és jelen ismertetése is született, aligha kell különösebben bizonygatni ennek az
elkötelezettségnek természetes voltát.)
91

A fél évszázados múltra visszatekintő, sajátos színházi intézménynek ebben az idei ünnepi
évadjában az ünneprontás szándéka (és ténye) nélkül persze számos szentségtörő kérdést is
közread Sz. Simon István — meggyőző erővel foglalva el a maga hadállásait, felvonultatva a
Játékok múltját s jelenét jól ismerő publicista lehetséges véderőit. De mert a tisztesség úgy kívánja, hogy hallgattassák meg a másik fél is, a maga igazát mindig szembesíti a másokéval, véleményeket, nézeteket ütköztet. A kelleténél talán kevesebb idézettel tűzdeli meg, ám annál
több érvvel, ellenérvvel járja körbe egy-egy kérdéskörét, melyek csaknem mindegyike megválaszolandó lenne az ország (a világ) bármelyik, a szabadtéri színjátszás mellett elkötelezett városában. Úgy véljük, a kitekintés révén szabadul ki e krónika a pusztán helyi érdeklődés szakadékából, s ennek következménye az is, hogy A Játékok krónikája egyúttal a szegedi fesztivál krónikája is.
A kettős évfordulóra készült könyv visszatekintő, múltidéző fejezeteit — természetszerűleg — nem hathatja át a kortársi indulat. Természetesnek vesszük ezt, mégis megfogalmazódik bennünk az érzés, hogy tudniillik a puszta ténymegállapítások, az események egymásutánjának leírása mellett szívesen olvasnánk a korabeli visszhangból, kritikákból többet, a szemtanúi emlékezésekből néhányat. Talán nyert volna ezzel a krónikás is — mindjárt nem billenne
el a mérleg serpenyője a jelenkori játékok javára oly aránytalanul. (Nem terjedelmi eltolódásra
gondolunk, természetesen.) A történeti áttekintés — mint említettük — kissé talán személytelen, s lustábban hömpölygő folyamáért kárpótlás a kortársi szenvedélyességgel felgyorsított,
vitairatféle fejezetek sodra. (A műfaji egység hiányát említve a bevezetőben, erre utaltunk: a
stilárisan is elszakadó múlt és jelenidejű passzusokra.) A kárpótlás azonban nem pótol mindent. Szívesen olvastunk volna többet a Játékok életétől elválaszthatatlan, mert tekintélyét és
elismertségét befolyásoló tényezőkről, a technikaiakról, a pénzügyiekről (hogy például kezdenek megfizethetetlenek lenni a gázsik), a megfáradás jeleiről...
S hadd szóljunk végül legsúlyosabb hiányérzetünkről is: a kötethez válogatott képanyaggal kapcsolatosról. Abban még csak felismernénk a tudatosságot, hogy csupán a Játékok három szülőatyjának, Hont Ferencnek, Tari Jánosnak és Vaszy Viktornak van arca a krónikában. Ám hogy az egyébként fellelhető és hozzáférhető harmincas évekbeli archívanyagból
mindössze három fevételnek jutott elszórtan — a szövegtől jobbára idegenül — hely, azt menteni sem tudjuk mással, minthogy a játékok felújítása után készült felvételek sem támogatják
meg jobban a szöveget... (A képszerkesztő tévedésének kell tartanunk azt is, hogy szinte kizárólag nagy totálokat, díszletfotókat válogatott össze, — nem időrendbe, s nem az illusztrálandó szöveg menete szerint.) Egyébként pedig: a szabadtérivel összeforrott, ott kitűnt színészek,
rendezők képei vagy meghittebb jelenetfotók hívebben emlékeztettek volna az oly sokat emlegetett forró sikerekre... Talán a felújítás következő, nevezetesebb évfordulójára sikerül összeválogatni egy albumra valót e képekből is. Teljesebb lett volna velük már Sz. Simon István kötete is. (A Szegedi Szabadtéri Játékok Igazgatóságának kiadása.)
PÁLFY KATALIN

92

KÉPZŐMŰVÉSZET

Mozdulatlan horizont
AZ I. SZEGEDI TÁBLAKÉP-FESTÉSZETI BIENNÁLÉRÓL
Igazi vizuális csemegéket kínált a Szegedi Ünnepi Hetek idei programja. Aki modern művészetünk kiemelkedő mestereivel akart találkozni: a Móra Ferenc Múzeum dísztermében
megnézhette Rippl-Rónai József átfogó kiállítását, a szomszédos művelődési házban pedig
Ország Lili vázlatos pályaképét. Aki viszont a kortárs művészet jelenségeihez vonzódott, megtekinthette Schéner Mihály variatív műtárgyait és Szilvitzky Margit racionálisabb textiljeit,
esetleg az OPTEAM tervezőcsoport fiatalos és szellemes produktumait. S ezzel még korántsem teljes a leltár. De bizonyára ennyiből is kitűnik: az I. Szegedi Táblakép-festészeti Biennálé valójában rangos és tanulságos szellemi közegben került a nagyközönség elé.
Kiderülhetett itt, hogy mai festészetünk egésze aligha kapcsolódik a somogyi mester közvetlenebb életszeretetéhez, parázsló színritmusaihoz vagy derűsebb optimizmusához. Annál
elevenebb utórezgése van azonban Országh Lili konok történelem- és egyéniségvizsgálatának,
szerkesztett és gesztusos felületeinek. Ám ne menjünk tovább az analógiákkal! Hiszen a szóban forgó tárlatok többsége afféle szerényebb kamarabemutató volt, a festészeti biennálé ellenben nagyméretű szakmai seregszemle. Míg az előbbi rendezvényeket többnyíre egy fél nap
alatt tisztességesen megnézegethettük, addig az utóbbihoz idő kellett. Sok idő. Elvégre 176
művész mintegy 200 festménye szerepelt a bemutatón, ráadásul különböző helyeken. A művek nagyobb részét a Horváth Mihály utcai Képtár termeiben láthattuk, a többi képet meg az
Ifjúsági Házban.
A monstre méreteken először nemigen csodálkozik a látogató. Inkább arra gondol: egy
premier rendezvénynél voltaképpen ez a természetes. így lehet a közönséget fölcsigázni, másrészt átfogó műfaji, stiláris körképet fölmutatni. Csakhogy előbb-utóbb csalódnia kellett a
nézőknek. A kortárs piktúra ugyanis nyilvánvalóan gazdagabb, színvonalasabb és differenciáltabb, mint amit e tárlat felvonultatott. Hogy mást ne mondjak: ezúttal is jelen voltak Kokas
Ignác, Dienes Gábor vagy Kárpáti Tamás követői, miközben a mértékadó művészek távol maradtak. És egészében is: mintha nem valami kitörő lelkesedés övezte volna ezt a bemutatót.
Elég megemlíteni, a korábbi nyári tárlatokra rendszerint népesebb képanyag érkezett be, mint
a mostani alkalomra. Ugyanakkor a valóságosnál mindenképpen konvencionálisabbnak, szalonképesebbnek látszódott napjaink festészete. Mert alig-alig találkozhattunk érdekesebb művészi kísérletekkel; újszerűbb, meggondolkodtatóbb határesetekkel. Egyszóval mind a részvételt, mind pedig a szemléleti, stiláris keresztmetszetet illetően meglehetősen hézagosra és egyoldalúra sikeredett a startoló biennálé.
Nem feladatunk most az okokat firtatni. Ám nyugodtan megállapítható, hogy a kiállítás
művészi, szellemi színvonala jóformán semmiben sem különbözött a közelmúlt hasonló jellegű országos rendezvényeitől. Ezen a bemutatón is a középszerű, önismétlő és rutinos munkák
sokasága volt a feltűnő, s melletük alig maradt hely a tartalmasabb, izgalmasabb, újszerűbb
műveknek. Jóllehet nem hiányoztak innen a kellemes, artisztikus felületek; a játékosabb, vidítóbb tematikák, mindez azonban kevésnek bizonyult az üdvözséghez. Mivel a divatos tartalmak és a látványosabb felületi gesztusok együttese sem takarhatta el a művészi fantázia szegényességét, a személyesebb formai invenció hiányát. Éppen ellenkezőleg. (Más kérdés, hogy a
mostani kollekcióból ilyenképpen is kitelt volna egy egyenletesebb, színvonalasabb tárlat. Ehr
93

hez persze szigorúbb, szelektívebb, minőségközpontúbb bírálati munkát kell elképzelni. Következésképp talán a Horváth Mihály utcai Képtár termeiben is kényelmesen elfért volna e seregszemle.)
Aki egyébként összevetette a kétféle helyszín kiállítási látnivalóit, többszörösen is meggyőződhetett erről. Nemcsak arra gondolok, hogy mindkét közegben szép számmal akadtak
fáradt, fantáziátlan és érdektelen produkciók. De azt is észrevehette a néző, hogy a megosztott terep ellenére is lényegében hasonló szemléletbeli, magatartásbeli összképet dokumentáltak a műegyüttesek. Hiába kerültek például a fiatalabb alkotók munkái az Ifjúsági Házba;
mindössze csak formális volt ez az elkülönülés. Itt is, ott is találkozhattunk a realisták és a hiperrealisták, majd a konstruktivisták vagy a lírai és konstruktív absztraktok képviselőivel.
A tárlat egészében mindazonáltal a szürrealizmussal társuló nosztalgikus, grotesztk és figuratív tendenciák játszották a főszerepet, ellenben a markánsabb expresszionista, tasiszta törekvések mintha fokozatosan kiszorulnának évtizedeink festészetéből. Az elemi indulatokat, az
önkifejezés közvetlenebb, őszintébb formáit most már a sejtelmesebb, áttételesebb és artikuláltabb művészi előadás helyettesíti.
Az általános jellegzetességeknél persze tanulságosabbak, érdekesebbek a konkrétabb
szakmai, szemléletbeli jelenségek. Félreértés ne essék, nem az egyedi teljesítményekről van szó
elsődlegesen: ezekről vajmi keveset lehet mondani. Ám annál szembetűnőbb egyebek közt a
groteszk, humorizáló felfogás térhódítása, szemközt pedig ugyanennek a tendenciának a szellemi beszűkülése, helybentopogása. Pedig kortárs festészetünkben alig van múltja e szemléletnek, nem beszélve a magyar művészet tágasabb horizontjáról. Valószínű: ez a szellemi gyökértelenség is belejátszik a gyengébb eredményekbe, bár a nyomósabb okokat közelebb is kereshetjük. Például a kortárs grafika relációjában. Végtére is nem titok, hogy a groteszk, ironizáló látásmód leginkább ebből a műfajból került át képzőművészetünk vérkeringésébe.

LÓRÁNT JÁNOS:
MUNKÁS—MŰVÉSZ TALÁLKOZÓ

BARABÁS MÁRTON:
FÚGA VARIÁCIÓK

A mostani tárlaton is tetten érhető Kondor Béla vagy Kovács Tamás közvetlenebb, közvetettebb hatása, ami önmagában még természetes. Ha viszont figyelembe vesszük, hogy a jelentősebb grafikai életműveknél minduntalan felfedezhető a sajátságos „világszerűség", a komple94

xebb valóságértelmezés mozzanata, akkor egyszeriben hiányérzetünk támad a képeknél. Kondornál például majd mindig együtt mutatkozott a fanyarkás, tragikus jelenetezés és a komikus
hangvétel. A festő utódok azonban többnyire megelégszenek a köznapi, irodalmias élcelődés
egysíkúbb, profánabb, hatástalanabb lehetőségeivel.
Lóránt János mindenesetre nemigen sorolható az élcelődő, humorizáló festők közé:
ezúttal mégis az ő műveit tartottam a legszellemesebbeknek. Már az is érdekes, hogy az alkotó
szokatlanul aktuális társadalomkritikai, önkritikái témákkal operált (Vetés, Munkás—
művész találkozó). Ráadásul olyan szelíden és finoman villantotta fel szatirikus vénáját, hogy
közben képei jottányit sem vesztettek lényeglátó, kontemplatív jellegükből. Ezt az érzelmi,
szellemi kontemplációt egyébként a kiállítás egészében is felfedezhettük. S itt nem csupán a
meditatív, jelképes és filozofikus tartalmak népszerűségére utalok, hanem ezzel párhuzamosan napjaink piktúrájának elszürkülésére is. Hiszen egyre szélesebb körben teret hódít a
visszafogottabb szürkék, kékek és a sejtelmesebb barnák használata. Mintha a művészek egy
része a grafika vagy a fotó puritanizmusa felé hajlana. Furcsa jelenség ez. Különösen, ha meggondoljuk : a magyar piktúrának az utóbbi időkig pontosan az érzelmi, színbeli gazdagság
volt az egyik legmarkánsabb jellemzője.
Mint ahogy az is hazai festészetünk sajátságaihoz tartozik, hogy nálunk sohasem tudott
kibontakozni egy valóban életerős és invenciózus absztrakt irányzat: Igaz, ezen a területen is
minduntalan született egy-egy kiemelkedő életmű (pl.: Vajda Lajos, Martyn Ferenc), egészében véve azonban nagyon is felemás eredményekkel találkozhatunk. A mostani kiállításon is!
Tapasztalhattuk például: napjainkban igen nagy becsülete van Poljakov és Rothko nagyvonalú
arány- és felületképzésének, aztán Tobey vagy Tápies dinamikusabb, anyagszerűbb felfogásának. De az is kiderült, hogy még a jóképességű festők egy része is csak értelmesen, artisztikusan adaptálja és variálja az adott formaelemeket. Aligha beszélhetünk itt valamiféle alkotó jellegű továbbépítésről, egyénibb ízű formaleleményekről, sokkal inkább a megemésztetlen, felületes stílusadaptációk sora a feltűnő. Ha csupán a hatvanas esztendők elején járnánk: logikus mentségeink lehetnének e tünetekre. Elvégre ekkortájt kapnak zöld utat az avantgarde törekvések, ekkortól indul meg modern művészetünk második történelmi periódusa. Ma viszont
a nyolcvanas évek közepe felé haladunk. És a művészek jelentős hányada tulajdonképpen az
absztrakt, félabsztrakt megoldásokban keresi kifejezési lehetőségeit.
Pesze innen sem hiányoztak azért az emlékezetesebb, színvonalasabb műalkotások. Fischer Ernő Tengeri vitorlások című képét például mind a kiállítás, mind pedig az életmű egyik
legátszellemültebb, legérettebb darabjának tartottam. Talán Bartha László éterikus, lírikus
remekléseihez fogható ez a táblakép, noha Fischer kompozíciójában már a filozofikusabb téridő probléma is szerepet kapott. Kontraszty László intim munkája ugyanakkor a lírai kalligráfia egyéni arcélű változatát érzékeltette, Gyarmathy Tihamér viszonyított térstruktúrája pedig
megint csak egy műves és hiteles kozmikus létértelmezést példázott.
A művességet, az átgondoltságot különben szélesebb körben is megfigyelhettük. A hiperrealisták többsége nyilvánvalóan most is mozgalmas, részletgazdag felületeket produkált,
ahogyan az újkonstruktivizmus képviselői is viszonylag egyenletes szintű alkotásokkal jelentkeztek. Mindez azonban nem tévesztendő össze a szellemi frisseséggel, a vitálisabb festőiséggel. Mert ezek a sajátságok csak nagyon halványan pislákoltak a szegedi seregszemlén. Az
még csak hagyján, hogy kevés volt a formai újdonság: nem lehet havonta, évente modort változtatni. Tematikát és tartalmat viszont annál inkább. Ámde itt sem hemzsegtek az újszerűbb,
eredetibb felismerések, minthogy a képek zöméről jól ismert konvencionális és divatos témák
köszöntek vissza (például: őszi, téli tájak, ablak- és épületmotívumok, aztán Ikaruszlátomások és összekötözött figurák). Ilyenformán valahogy szimptomatikusnak hatott, hogy
a tehetséges és dinamikus Kéri László egyik alkotása a Mozgó horizontról elmélkedett, tudniillik a kiállítás összképe éppenséggel ellentétes képzeteket ébresztett a látogatóban.
Hogy kevés túlzás van e megállapításban, erre talán a nemrégiben ugyanitt megrendezett
Új művészetért című kiállítás a legszerencsésebb bizonyíték. Mai festészetünk meghatározó
95

tendenciái ugyanis jórészt az úgynevezett „szürnaturalista" törekvésekből eredeztethetők,
amelyek pregnánsan képviseltették magukat ezen a felvonuláson (például: Csernus Tibor,
Lakner László, Korga György). Nos, a mostani kiállításról sem hiányzott a hajdani „frontharcosok" egynémelyike. És azt is láthattuk, hogy a hatvanas években feldobott formai, kompozíciós és technikai kérdések jelenleg is benne élnek festészetünk szellemi áramkörében. Más
lapra tartozik, hogy az egykori újítók napjainkra már némiképp elfáradtak, amiként a montázsos, szürreális technika lüktető elevensége is szelíd és rutinos eljárássá halványult. Vagy azt is
mondhatnám: az egyik oldalon majdhogynem nyoma veszett a Csernus-féle elementárisabb
festői érzékenységnek, a másik oldalon pedig a Lakner által képviselt időszerű társadalmi, emberi mélyfúrásoknak.
De csak majdhogynem. Hiszen Hajósy Mónika vibráló Hátúszója mégiscsak Csernus
vérbő festőiségét idézte, egyszersmind a hiperrealizmus kifejezési gazdagságát. Mint ahogy
Bemát(y) Sándor rafinált optikájú képe és Mácsai István transzcendens hatású csendélete is
ugyanerről a tényről árulkodott. Majd az is kiderülhetett, hogy néhány fiatalabb alkotó munkásságában azért továbbra is jelen van a húsbavágó emberi, társadalmi gondok elemzése.
Noha Zrínyifalvi és Záborszky Gábor esetében ma még csak tüzetesebb érdeklődésről és kísérletezésről beszélhetünk, Kovács Péter korpuszos látomása azonban emlékezetes alkotás volt:
a „panelházi" vizsgálódások egyik legjobb darabja. Barabás Márton Fúga variációja pedig a
kozmikus átszellemültség és a tárgyilagosság ambivalens élményét tolmácsolta, míg Bak Imre
és Halmy Miklós személytelenebb jellegű műveiben a konstruktivizmus és az ősi kultúrák átértékelt szellemi, formai tanulságait értékelhettük. S ne feledkezzünk meg Barcsay Jenő, Bálint
Endre, Németh József, Galambos Tamás és El Kazovszkij korrekt, jellegzetes képeiről, valamint az alig ismert Kalmárné Horoczi Margit áhítatos és filozofikus Menyasszonyság kompozíciójáról.
Ám akárhogy is nézzük: egészében véve gyengén-közepesen startolt az I. Szegedi
Táblakép-festészeti Biennálé. Pedig szellemi, művelődési közéletünkben már-már törvénynek
számított, hogy a pályakezdő rendezvények rendszerint nívósak és igényesek. Az évek szaporodásával aztán félig-meddig szükségszerűen ellaposodnak, elszürkülnek a kiállítások is, mert
hát az idő múlásához a kopás is hozzátartozik. Persze bizzunk benne: fordított irányú átalakulás is előfordulhat.
SZUROMI PAL

Tiszatáj-est volt a Tolna megyei Hőgyészen, szeptember 26-án. A Művelődési Házban Vörös László, Annus József és Olasz
Sándor beszélt a lap munkájáról. A miskolci

Városi Könyvtárban október 3-án találkozhattak olvasóink a folyóirat szerkesztőivel,
munkatársaival. Az esten Baka István, Tóth
Béla, Vörös László és Olasz Sándor vett részt.

A r a : 12,— F t

V

