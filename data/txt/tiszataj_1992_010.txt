tiszatáj
1992. O K T . *

46. E V F .

s

Agh István, Fodor András, Lator László,
Simonyi Imre versei
Összeállítás
a szlovén irodalomból
Fried István: A konzulok kora
(Ivo Andric 100. születésnapjára)

Diák-melléklet:
Levendel Júlia - József Attiláról

tiszatáj
IRODALMI FOLYÓIRAT

A szerkesztőség elnöke: VÖRÖS LÁSZLÓ
Főszerkesztő: ANNUS JÓZSEF
Főszerkesztő-helyettes: OLASZ SÁNDOR
Rovatvezetők: ABLONCZY LÁSZLÓ
SZOKAI IMRE
Műszaki szerkesztő: ENGI MÁRIA

Főmunkatársaink:
BAKA ISTVÁN (Szeged)
DOBOS LÁSZLÓ (Pozsony)
KISS GY. CSABA (Budapest)
SÜTŐ ANDRÁS (Marosvásárhely)
SZÉLES KLÁRA (Budapest, Szeged)
VEKERDI LÁSZLÓ (Budapest)

tiszatáj
Kiadja a Tiszatáj Alapítvány Kuratóriuma
a Csongrád Megyei Önkormányzat, valamint a Művelődési és Közoktatási
Minisztérium támogatásával.
Felelős kiadó: Kovács Miklósné, a kuratórium titkára.
Szedés, tördéfés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Varga Ferenc.
Szerkesztőség: 6741 Szeged . Rákóczi tér 1. Tel. és fax: (62) 312-670. Terjeszti a Magyar Posta.
Előfizethető bármely postahivatalnál, a hírlapkézbesítőknél, a Posta hírlapüzleteiben és a Hírlapelőfizetési és Lapellátási Irodánál (HELIR), Budapest, Lehel u. 10/A - 1900, közvetlenül vagy
postautalványon, valamint átutalással a HELIR Postabank Rt. 2 1 9 - 9 8 - 6 3 6 pénzforgalmi
jelzőszámra. Egyes szám ára: 25 forint.
Előfizetési díj: negyedévre 75, fél évre 150, egész évre 300 forint.
Bizományos teijesztőnk: Dudás Gyula, 6723 Szeged, Hont Ferenc u. 24/A.
ISSN 0133 1167

Tartalom
XLVI. ÉVFOLYAM, 10. SZÁM
1992. OKTÓBER
ÁGH ISTVÁN: Eljámlás István királyhoz (Kérelem;
Járulunk báránnyal; Járulunk gerlicével; Járulunk
kalásszal; Járulunk gránátalmával; Járulunk kakassal;
Járulunk hallal)
FODOR ANDRÁS: Gradus...; Az alabárdos
LATOR LÁSZLÓ: Egybegyűlének; Hitetlenül; Máriának ..
UTASSY JÓZSEF: Ketten maradtunk
MÁNYOKI ENDRE: Szemközt a pusztulással... (Bábeltornyok)
SIMONYI IMRE: A Reinhardt cukrászda; Ó, régi erők;
Ifjűkor, bekopogtál; Ötvenen túl; A gyulai korzó
(Talán 1939-ben)
FRIED ISTVÁN: A konzulok kora (Ivo Andrié századik
születésnapjára)

3
8
10
12
13

14
17

MOST - PUNTE - HÍD
Szlovén összeállításunk elé
JANKÓ PRUNK: Az új szlovén öntudat (Szilágyi Imre
ford.)
ALENKA PUHAR: Szlovén önarckép - Részletek (Gállos
Orsolya ford.)
ANTON TRSTENJAK: Szlovén sztereotípiák (Szilágyi
Imre ford.)
IVAN CANKAR: Mátyás király (Reiman Judit ford.)
SREÓKO KOSOVEL: Fekete falak; Szaggatott ritmusok
(Bella István ford.)
ANDREJ BLATNIK: A dobos ütése (Reiman Judit ford.) ..
SLAVKO GRUM: Külvárosi bűntény (Reiman Judit
ford.)

30
31
38
48
50
51
52
53

EDVARD KOCBEK: A hold fényudvarával; Sötétség;
Holdfény (Csordás Gábor ford.); Lipicaiak (Nagy
Gáspár ford.)
LOJZE KOVAÓIÚ: Dokumentum a lélekről - Részlet a
Kristályidő című kötetből (Gállos Orsolya ford.)
DRAGO JANÓAR: A kasztíliai freskó (Gállos Orsolya
ford.)
DANE ZAJC: * * * (Reiman Judit ford.)
MILÁN DEKLEVA: A nyelv eredete (Bella István ford.)...
TOMAÍ. SALAMUN: A hitetlen unoka (Reiman Judit
ford.)
ALES DEBELJAK: Prózaversek (Gállos Orsolya ford.) ....
FABJAN HAFNER: *; * * (Bella István ford.)
ALOJZ IHAN: A támadás; Farkasvermek (Gállos Orsolya
ford.)
JANI VIRK: Az ugrás (Gállos Orsolya ford.)
MILÁN JESIH: Szonettek (Bella István ford.)
MILÁN KLEC: Teknőcök; Magyarország (Reiman Judit
ford.)
REIMAN JUDIT: A szlovén összeállítás szerzői
LUKÁCS ISTVÁN: A magyar irodalom recepciója Szlovéniában a XX. században
KISS GY. CSABA: Sorskérdések szlovén tükörben (Az eltört korsó című esszégyűjtemény margójára )
Tiltakozunk! (A Híd szerkesztőségének levele)

54
58
61
66
66
67
67
69
70
71
74
77
81

83
93
96

ILLUSZTRÁCIÓ
DIÓSZEGI BALÁZS grafikái a 9., 12., 16., 29., 49., 80. és
a 92. oldalon.
DIÁK-MELLÉKLET
LEVENDEL JÚLIA: Szeressetek szilajon (József Attiláról)

ÁGH ISTVÁN

Elj árulás István királyhoz
Kérelem
Aranykoszorúd alá,
fényes koronádhoz
hadd járuljunk,
hadd adjuk meg, amink van,
szegény vagyonunkat,
tied az ország,
mienk meg a föld a víz,
ég országa,
csillagok háza,
réten a bárány,
erdőben a gerlice,
erdő alatt gabona,
kertben az alma,
gránátalma,
udvarunkon tyúkocska,
hetvenhét csibelle,
annyi csillag,
kakas kukorékol,
itt van a hajnal,
csillog a vadvíz,
világít a nagy víz,
te palástod hossza,
palástod szegélyén
szárad a harmat,
Dunában aranyhal,
Tiszában ezüsthal,
Balatonban a sok víz,
Balatonban a sok hal,
kardod hossza,
fejed fölött Szűz Mária,
lábod alatt bársony,
bal kezedben aranyalma,

4

tiszatáj
kerek Magyarország,
jogar jobb kezedben,
érces gyöngyöt gyöngyözik
törhetetlen öklöd,
védj meg minket istáp istáp,
hajiokunkban ördögök
zörömbölnek éjszaka,
nem hagynak aludni,
diót gurigatnak,
kupákat dobálnak
büdös görény képiben,
menyétasszonyképpen,
vaddisznók reggel,
föltúrják az ágyást,
virág egyik agyarukon,
másikon meg hagyma,
bakkecskék délben,
megeszik a kertet,
babot répát káposztát
zöld habosra rágnak,
akkor átváltoznak,
édeskednek,
magunkéból kínálnak,
etetnek itatnak,
vasas hadak lesznek,
mocsárba kergetnek,
űznek erdő vadjához,
szarvasokkal vaddisznókkal
talán meg is ölnek,
Urunk Szent István király,
oltalmazz minket,
mert tied az ország,
mienk meg a föld a víz,
ég országa csillagok háza,
eljárulunk hozzád istáp istáp!
Járulunk báránnyal
Ez a kisbárány hóban született,
azért olyan fejér,
árpaszalmára ellette az anyja,
azért olyan aranyos mikor rásüt a nap,
telihold vörös tála alatt született,
újhold idején fölszökdellt az égre,
sárgaréz sarló hegyiről leszökkent a rétre,
ennek a báránynak mennyei illata van,
ennek a báránynak pázsitillata van,

1992. október

5
harmatos virágos,
addig legelészett a fűszálakat addig csipegette,
míg a legszagosabb kakukkfűre nem talált,
fogakkal morzsolta le nem nyelte,
ennek a báránynak szájában fészkel
a kakukkfűillatú lélek,
addig legelészett a fűszálakat addig csipegette,
míg arra a négylevelű lóherére nem talált,
rászállt a szívére négyszárnyú lepke,
Zöld szerencse piros szivecskéjén.
Járulunk gerlicével
Szegény vadgerlice annyit búslakodott,
a vadkörtefa is vele együtt szólott,
sírt az egyik levél sírt vele a másik,
síró levelekkel sírdogált az ág is,
csak a fa.dereka állott rendületlen,
madár bánatától azért megrendülten
óvta koronáját a szomorúságtól
levele ne essen gerle ott lehessen,
amíg az ő párja erdő vadonából
majd visszatalálhat hadd üljenek párban
a legfölső ágat alsóbbra hajlítva,
míg a meleg ószél csöndessé ringatna.
Járulunk kalásszal
Búzakalászt adok neked,
akaszd szobád falára,
vagy viselje a kedvesed
vasárnapi hajában,
múlik a nyár eljön a tél,
de mindörökké nyár van
nemcsak arany pirosszemes
csöpp üstökös kalászban,
megáll melegít téged is,
ha délre húz a sármány,
aranymálinkó nem fütyül,
s palintáz kékbe sárgán,
kerek sülttök a nap kihűl
ne félj! majd megvigasztal
a búzaszemen Mária,
karján a Kisjézussal.

Járulunk gránátalmával
Kertünkben a gránátalmafára
leszállott a kismadár,
fán bujkáló senki meg ne lássa,
onnan énekelne már,
mintha nem is volna torkocskája,
csak a hang miként kiszáll,
mintha nem is lenne bögye szárnya,
csak incselgő éneke,
gyönyörűség gránátalmafája
úgy hangozna ővele
az a sok zöld az a sűrű sárga
gyümölcse szívlevele,
puha fűre szakadt pomagránát,
a pintyőke elrepült,
odamentem fölvettem az almát,
kezem igen földerült,
megkóstoltam egyszerre haraptam
édeset és keserűt.
Járulunk kakassal
Micsoda tálentum milyen pontos óra
kukorékoltatja minden virradóra,
ki állítja mindig a legmagasabbra,
hogy messzire lásson bárki meghallhassa,
miért nem felejti még a nap föl sem jött,
csupán halvány pírját derengik a felhők,
már teszi a dolgát évezredek óta
szól a Bibliából miként most a dombra
veti meg a lábát éppúgy Szokrátesznek
kiálthatna innen lusta gazdám ébredj!
én is megébredtem első pillantásom
megakad a nekifeszülő madáron,
fekete karmától csőre ollójáig
erős büszke borzastollú kackiás ív,
fölnyúlna az égig talán azt is tudja,
s csak úgy mellékmódon leugrik a tyúkra,
hamar megheréli máris lejön róla,
kaparászik mintha azon nem lett volna,
ám igen figyelmez pedig nem is látja,
ragadozni készül a tikölőkánya,
de ha meg is látná akkor sem mozdulna,
ágaskodik fejét egy felé fordítja,
várja hogy csőrével döggé kibelezze,
vörös taréjával kettéfűrészelje.

Járulunk hallal
Mienk ez a nagy hal,
királyé ez nagy hal,
világra jött világos
hegyi patakában,
fickándozott növekedett
végig a Rábában,
végig a Dunában,
le a téres tengerig,
ott nőtt ekkorára,
térült-fordult elmerült,
onnan hazavágyna,
hullám alatt hullámon
úszott húzott visszajött
halász országába,
kenderkötél hálójába,
halász asztalára,
mienk ez a nagy hal,
királyé ez nagy hal,
teszem tányéromra,
színarany a karimája,
színezüst az oldala,
vasból az alja,
gyémánt fekszik rajta,
lelóg feje farka,
ennek a gyémántnak szeme is van,
ennek a gyémántnak pitykés pikkelye is van,
fekszik a tányéron aprócska szivárvány,
el ne tűnjön,
le ne szakadjon,
mienk ez a nagy hal,
királyé ez nagy hal,
Szent István királyé,
teszem tányéromra,
kérem Istenemet,
Isten tartson békességben minket igazságban!

8
FODOR

tiszatáj
ANDRÁS

Gradus...
A várost játszó tóparti telep
úgy veszem észre, nem Európához,
pár lépcsőt átugorva egyenest
Amerikához idomul.
Benzinkutaknál, magazinok mellett
színes zászlócskák, röpke lobogók,
fehér, cizellált hátú székek,
kirakós pultok, márkás
tengerentúli áruk. Persze mind
originál csomagolásban.
S van zenepavilon a fúvószenekarnak,
vonulnak majd netán még
a majorettek is.
Ha így dukált Hokkaidón Szapporónak,
s Trondheimnek északon,
éppen csak mi ne tudnánk
eltáncolni e planetáris
paprikaszínű balettet?
Mért is ne lépnénk át az óceánt
az alkalmazkodásban?
Hisz manapság egy valamicsodás
magyar család köszönthetné-e méltó
ünnepi ceremóniával a születésnapot,
ha rebegő gyertyák fölött
nem fújnák valamennyien
a világ legdedósabb dallamára
Happy Birthday to you!?

Az alabárdos
Bár arcán nincs egyetlen
lágyulni kész,
érzelmet hordozó vonás,
még sörtét is nevelt rá,
hadd lássák messziről, ő
elszántan goromba.

1992. október

9
Szemében mintha
nem volna pupilla,
csak hályogos közönyből
célzó-berendezés.
Érdes hangjában is
a mindig dacra éles,
az ítésszé emelt
kiválasztottság
szigora.

figyelő

Már-már
hihetnéd,
ő az új nemesség,
a meg nem alkuvás,
a nemzet őrlelkének
vigyázó
alabárdosa.
Pedig méretre,
hangra,
s modortalanságában
épp olyan,
mint akinek korábban
a mindenkori
értekezletek
moderátorai
szemcsippentve,
fejek, hátak mögött
köszönték az előre
meggyúrást,
a vállalt kellemetlen, ám
pótolhatatlan
jószolgálatot
Akiről persze
számontartatik:
ráhízhatnák akár egy
kivégzőosztag vezényletét is.

10

tiszatáj

LATOR

LÁSZLÓ

Egybegyűlének
Magként az idő rothadó húsában,
rabjai álmainknak,
a fehér csarnokot nem feledjük, a fehér
oszlopok sorát, sziszegő tüzeket.
Mint akit a kígyószemű ég
bűvöletébe ejtett, ama rejtett
forrás hangja igézett.
Mint aki szabad, mert semmije sincs.
Tűz és lélek Sebesen zúgó szélnek
zendülése. Bibliabéli galamb.
A pásztor éjszaka kiállt a hegytetőre.
Egyedül az idő homályos mélyén.
Iszonyú tölgyek zúgtak iszonyú szélben,
egymaga állt az iszonyú szélben.
Tüzek égtek körben a hegyeken,
mert egybegyűlének mindnyájan
egyakarattal.
(1948)

Hitetlenül
Bölcs nem vagyok, de az idő
mindenre megtanít:
tömi a számba kétfelől
émelygős étkeit.

Mondják, hogy boldogabb lehet,
aki nem kételkedik,
De mondjátok, hát mit tegyek,
ha nem könnyít a hit?

Ha elnézőbb lehetne vagy
hályogosabb szemem,
ezen a földön hasznosabb
lehetnék, elhiszem.

Ha a megváltás elmarad,
elvégzem egyedül.
Falánk bendő, okádj Iá csak
megemésztetlenül.

Hazudni kellene talán,
hajolni egy kicsit,
magam előtt se vallanám
meg bensőm mocskait.

Ha kiátkoznak a papok,
én felmentem magam.
Gazdátlanul szabad vagyok,
ha nincs is igazam.
(1949)

Máriának
Fagyban csikorgó február, a
levegő kristállyá fagyott,
áttörhetetlen tömbbe zárja
előrehajló alakod.
Hogy benned immár semmi sincsen,
amihez még közöm lehet,
már gyűlölöm, hogy elveszítsem
idegenné lett életed.
És mert érzem, hogy nő szívemben
fenyegetővé a magány,
őrizd magad, őrizz meg engem,
féltékeny dühvel mondanám.
Mi lehetnél! A hallgatásod
mily párás tájakat takar!
Fojtott tüzed magasra lángol,
majd önmagába visszahal.
Így küszködsz magad, magadért, de
a sorsod eldöntötte rég:
a rend, a könnyen szerzett béke
neked sem lehet már elég.
Véredben hordod szenvedésed,
nem véd meg tűzhely és család,
mikor nem is várnád, elébed
ugrik a meghasadt világ.
(A teremtő vágy ismeretlen
üresség partja közt remeg.
Ilyen vagy? Vagy csak én teremtem
feleslegemből lényedet?
Világot alkot a gyerek
önkénye, s benne hisz,
s világa léte önfeledt
öröme s büntetése is.)
(1950)

12
UTASSY

tiszatáj
JÓZSEF

Ketten maradtunk
Köszönöm,
hogy élsz,
hogy létezel,
megköszönöm,
hogy együtt
félsz velem,
köszönöm,
köszönöm,
édesem!
Ketten maradtunk,
ketten,
ketten,
ebben a világi
rettenetben:
ketten,
ketten maradtunk,
ketten!

Ma még tavasz van,
messze a nyárvég,
ám fekete az út,
s még feketébb lesz,
ha az elmúlás
angyala rálép,
és közénk zuhan,
közénk zuhan egy
jegenyeárnyék,
s hiába hüppögsz
utánam,
kedves,
hogy várj még,
várj még
fekete az út,
ha az elmúlás
angyala rálép.

1992. október
MANYOKI

13

ENDRE

Szemközt a pusztulással...
BÁBEL-TORNYOK
A civilizáció évszázadok, évezredek óta el- és elfedi eredendő pőreségünket - erre
hivatott. Festett ruhákkal és festett gesztusokkal, át- meg átfestett eszmékkel, így-úgy
satírozott térképekkel, újramázolt múltakkal és frissen színezett jövőkkel, és tárgyakkal
és tárgyakkal próbálkozunk, emberek, csak hogy eltereljük magunkról a gyanút:
kevesebbek vagyunk, mint amennyi értéket tulajdonítunk magunknak. Kisebbek és
jelentéktelenebbek. Kiszolgáltatottabbak és esendőbbek. Előre menekülünk időtlen idők
óta, ki ne derüljön: ott hátul nincs rendben semmi. Ott, belül.
Félkész városokat, félkész országokat, félkész rendeket dobálunk magunk elé:
legyen elég gond odakint. Elég bizonytalanság. Elég esély a harcra - másokkal. Kerüljön, amibe kerül, legkivált az ő életükbe, ha már a miénk odavan. Toljuk, taszigáljuk a
törmeléket, idétlen.
Halott eszmékből, halott tárgyakból és halott testekből van elég. Legalább ahhoz,
hogy ma torlaszokat építsünk belőlük. Százezer szánalmas Bábel-torony készül mindenfelé a Földön, őijöngő hangzavarban, gyöngyből és szarból, kőből és zongorából, vasból és papírból, csontokból és agyakból. Százezer Bábel-torony épül eleve romokból,
eleve rommá. Százezer romhalmazra rohangál az egyetlen emberiség napra nap, s nem
hogy egy centivel is közelebb kerüljön az Éghez, nem Logy Isten előtt isteni voltát
bizonygassa legalább pogány gőggel, legalább méltó társat választva magának egy
kilátástalan, de férfias viadalhoz, dehogy! - hanem hogy a kupac tetejére hágva valaki
egyetlen dicstelen pillanatra magasabban legyen a többieknél. Egy fületlen bilivel
magasabban.
S amíg odafent himbálózunk, minden erőnket, minden ügyességünket összeszedve, hogy a serbli ki ne csússzon alólunk, s le ne bucskázzunk a magasztos oromról,
összezúzandó megdicsőült pofánkat, félünk. Félünk ettől a zuhanástól, és félünk a
szomszédtól, aki a maga szemétdombjára, lám, egy talán tőlünk rabolt sírkövet ráncigál
föl, és félelmünkben ordibálni kezdünk.
Csapong a hang a torlaszok fölött, verődik össze-vissza, visszhang visszhanggal
ütközik, robajlik az üvöltés, kering szeszélyesen, agyat-fület szaggatva, marva... És
megremegnek akkor mindenek - a sírkő dörögve legurul, és rendet vág az ellenségben, s
a Hegyek Ura kacag, kacag ellenállhatatlanul.
És fölébred. Egymás hegyire-hátára hajigált izzó kövek között, egy kőodúban,
kőváros lacsakos kínpadján forgolódik anyaszült meztelen. Bőrén a saját körme kaparását érzi, lepedőjén a saját vérét látja. Kevés, kicsi és jelentéktelen. Esendő és kiszolgáltatott. Most nem civil. Most ember.

14
SIMONYI

tiszatáj
IMRE

A Reinhardt cukrászda
A sarokasztal még a helyén áll
s a habosfánk a barokkmívű tartón S mint medvecukrok buboréka száll
az oldott emlék - ki a szárnyas ajtón...
Megkapaszkodni: az a szalmaszál!
Gyermekkorom! - Az őszi szél sóhaj tón
a Templomtér szögletén sírdogál.
(Vagy én rínék alattad, régi balkon?)
Ez volt az ifjúság. - Aztán a pálya
következett lapos kálváriádra
ó, kisvárosi, fullasztó közöny.
S most itt ülök. - Minden a helyén áll még.
A vén óra jár... minden perc ajándék bár amit mutat - nem az én időm...

Ó, régi erők, s régi gyöngeségek!
Most - elgyöngült erőim évadán hihetné bárki: sosem volt mesének;
egyszer-voltnak, hol-nem-voltnak talán.
Pedig erős erők voltak azok!
S igen: valódi gyönge-gyöngeségek.
S nékem ma: elgyöngült erőim azok;
amik tűnnek füzetes rémregénynek.
Voltunk itt páran (nem sokan!) akik
megsejtettünk s akartunk valamit
tán fontoltan s tán késve s tétován...
S míg mi: „akartunk" - friss akarnokok
(e műfajban régi gyakornokok)
elibénk vágtak fürgén, de bután.

15

1992. október

Ifjúkor, bekopogtál
Ifjúkor - bekopogtál tegnap este.
¿¡zabád" - kongattam: vén óra az éjfélt.
Szobám sarkában kuporogtam hétrét görnyedve; miként szokásom estelente.
Mint karcsú délelőtt - ím estelembe
(ötvenöt esztendőnk hány ötvenöt évét!?)
Jó- s balléptünk első húszévnyi részét
hoztad be fütyürészve, s lengedezve.
„Örvendek - szóltál -: ily korban ily épség!..."
„Friss, szép, daljás vagy" - volt a felelet.
- Illendőn két jólnevelt gavallérként. S néztük csak egymást: (azt hogy meddig tartott?
ötvenöt évig?!) két egymást-kitartott
s egymást-használt iker kan-metreszek...
• •

Ötvenen túl
Juthatsz még (nem magasabbra!) elébbre
így ötvenen túl? - Már alig hiszem.
Valahonnét egy kancsal poszt figyel
hogy ne kerülhess önmagad elébe.
Igaz, hogy nem lát - hiába figyel.
Ám a rövidlátás valahogy mégis
(félvakon is) kísért is, meg kísér is
utadon a bandzsító szemivel.
S ha nem is téged lát - valami pontot
sejt - (talán a másét?) - s hány kioltott
ily „pont" a vakság torkolattüzétől!?
Ezért ne moccanj! Helyetted nehogy...
- így ötvenen túl nem vállalhatod
elébb-jutásod: más balvégzetétől.

16

tiszatáj

A gyulai korzó
(TALÁN 1939-BEN)
...és tegnap este hat és nyolc között
végigsétált rajtam a régi Korzó...
A Népkert és a Kék Macska között:
balról a cseléd- jobbról az úri-korzó.
S én a Népkert s a Kék Macska között
terUltem el... - És volt aki viharzó
s volt aki jól - s volt rosszul öltözött
és volt aki ráérős volt s andalgó.
S jöttek a dámák s mind az úrilányok,
a megyei krekkek s a kis lotyók
s a jasszok, a stricik, a véndiákok.
A .Korzón" - díványomon
elterülten
- e félkész szonett fölé könyököltem
míg e menet rajtam
átgyalogolt.

1992. október
FRIED

17

ISTVÁN

A konzulok kora
IVO ANDRIC SZÁZADIK SZÜLETÉSNAPJÁRA
Magyarra - ki tudja, milyen megfontolásból? - Vihar a völgy felett címmel
fordította le Csuka Zoltán az eredetileg Travniki krónika, Konzulok kora névre hallgató
regényt. Míg a magyar cím meglehetős egyoldalúsággal a szűk térre korlátozottságra
céloz, addig Andric műfajt jelöl, időben helyezi el az eseménysort; a magyar kiadásban
az alcímbe szorul, és ezért súlytalanabbá válik a pontos hely megnevezés, az eredeti
nyelven a címben érzékelhetjük a téridőt, méghozzá többszörösen: a Boszniában lelhető
városka közigazgatási központ, egyben világpolitikai csatározások színhelye, az európai
méretű és jelentőségű diplomáciának karikatúrája (éppen kicsinysége és a megannyi
látszattevékenység miatt), hazai (Travnik) és idegen (konzul) találkozik, a krónika
tárgyszerűsége a konzulok sorsának személyességével áll szemben, a hagyományos
előadás a sietős európai beszéddel. S amint a regény folyamán megtudjuk: a történelemnek fejlődésként, haladásként, célja felé törő, egyenes vonalként való felfogása
semmisül meg a konzulsorsok példázatában, kiindulás és befejeződés összeérésekor.
A Belgrádban, 1942. április havában befejezett alkotás nem „vihar"-t ábrázol a völgy
felett, jóllehet, a völgybe szorult városka fölött különféle (történelmi) viharok zúgnak
el. Hol a török birodalom belső reformjain munkálkodó szultán(ok) küldik Boszniába
képviselőjüket, teremtene rendet a maradiságukban megrögzött bégek között, hol
nagyhatalmak erőszakolják ki a szultáni udvarnál, hogy megbízottjaik kereskedelmi
kiváltságokhoz jussanak. Az évszázadokon át hagyományokba meredt Rend ellenében erőszakkal, vesztegetéssel, furfanggal, kíméletlenséggel - terveznek külső erők célszerűbben irányítható, korszerűbben működő, az európai „normák"-nak jobban megfelelő Rendszert, csakhogy az újítások és átszervezések ötlete felülről érkezik, íróasztal
mellett gondolták ki, más országokban beválni látszó módszert építenének be - a
lakosság (és nemcsak a bégek) ellenében, nélkülözve a tapintatot, a méltányosságot és a
beleérzést.
Ami már az Andric által adott cím és alcím feszültségében érzékelhető: a regényben két világ összeütközéséről lesz szó, az akár valóságosan (a történelemkönyvekben
ellenőrizhetően) leírt KELETről, amely a krónika méltóságteljessége és ráérőssége
szerint számítja az IDŐt, valamint a NYUGATról, amely percekben és években,
győzedelmesen megvívott csatákban és szellemes szópárbajokban gondolkodik, beláthatónak és megtervezhetőnek vélvén a TORTÉNELMEt. Csakhogy a történelmet másképpen írják egy travniki krónikában, megint másképpen a konzuli jelentésekben,
amelyek iratanyaggá válnak a külügyminisztériumokban. így válik Travnik szimbolikus
hellyé, a beavatások színhelyévé, amelynek misztikáját és misztériumát lakói sem értik,
csupán élik, s amelyhez a konzulok sem tudnak közel férkőzni. Illetőleg a francia konzul, Daville, szükségszerű kudarccal végződő küldetésének belső monológ formájában
megvonva mérlegét, döbben rá tévelygésére, amely nem ott és akkor kezdődött, amikor
az új világot ígérő forradalomért hevülő ifjú megtért a forradalmat hódításai céljaira
felhasználó Napóleon hívének, hanem abban a pillanatban, amelyben egy elképzelt
„középút" keresésére szánta energiáit. A céltalanságba fuló élet realitásában hull le a
lepel, amely öncsalása, vélt „történelmi" szerepe következtében elfedte előle küldetése

18

tiszatáj

igazi természetét. A travniki krónika nemcsak Travnik krónikája, hanem a történelmet
képviselni akaró konzuloké (tehát a családi bajaiba belefásult von Mittereré, illetőleg a
II. József megszervezte és a ferenci abszolutizmusban is hasonló gépies tökéletességű
bürokratizmussal munkálkodó második osztrák konzulé, von Pauliché), viszont a konzulkorszak sem pusztán az egymással rivalizáló francia és osztrák főtisztviselők hétesztendős tündöklését és dicstelen távoztát jelzi, hanem egy epizóddá minősülő travniki
periódust reprezentál, epizódszerűt, hiszen a travniki időszámítás szerint csupán
egymást követő melléktörténések léteznek a hagyományok éltette, nem emberi akarat
szerint formálódó, krónikába írható történelemhez képest. Mintha a Tolsztoj megjelenítette Kutuzov-Napóleon ellentétpár jelenne meg a kétféle történelem- és időszemléletben; az egyik oldalon azok, akik úgy vélik, a maguk helyén a történelem formálói, az
IDŐ küldöttei, a másik oldalon mindazok, akik a történelmi egyéniségek meghatározta
korszakokat átmenetinek tartják, az aktivitással a kivárás politikáját szegezik szembe, a
megtervezettséggel pedig a a belehelyezkedést az Idő folyamatába.
A hasonlóság azonban látszólagos. A Háború és béke oppozíciója több szinten
ragadható meg; szó szerint értelmezve a kétféle léthelyzet szinonimájaként, az utóbbival
szemben az előbbi a megvilágosodásig vezethet el, a jelenségek mögött meghúzódó
(orosz) lényeg megértéséig, de a lehetőségek két véglete a nyugati és a keleti életfelfogás, a francia és az orosz nyelv, a felületességekben és élvezetekben kimerülő élet
tagadása a másokért vállalt áldozatok révén. Andric - ezzel szemben - nem történelmi
regényt írt, jóllehet, a XIX. század elejének travniki krónikáját úja epikus cselekménnyé; a történelmi személyiségekről (Napóleonról, Talleyrand-ról, az osztrák
császárról stb.) néhány helyen szólnak csak. Sokkal lényegesebb az alcímben jelölt
periódus névadója, a konzul, aki egy idegen világba érkezik, elveit és felfogását a meg
nem értett környezettel kell szembesítenie, fejlődés- és szüntelen kereséshitének kibontakozását lesi egy más időszemlélet szerint élő városban. A konzulok Európa-tudata
mindenekelőtt a civilizatorikus küldetés szándékában realizálódik, a lakosság értetlenségét elmaradottságként és barbár szokásokként minősítik. Valójában nem ismerik az
országot, ahová jöttek, saját elképzeléseiken, életfelfogásukon mérik Boszniát, s találják
változásra érettnek.
A francia konzul segítségére érkezett ifjú Des Fosses vitája fra Julijannal, a
bosnyák ferences szerzetessel pontosan érzékelteti egymással nem érintkező nézetek
egymásmellettiségét. Pedig fra Julijant nem választja el hite a franciától, a török uralmat ő (is) szenvedésként éli meg. Ám - úgy tetszik - mintha Napóleonnak az ellene
szövetkezett koalícióhoz képest mégis szabadelvű uralma és a bosnyák katolikusok
elképzelése a világról még messzebb esne egymástól, mint a bosnyák katolikusok, pravoszlávok és mohamedánok a vallást és ennek következtében a földi élet jellegét tekintve egymástól eltérő felfogása. Des Fosses a konzulnál még határozottabban képviseli az
európai célelvűséget, és ebben a felvilágosodás államjogi nézeteinek örököse, hangoztatja a NYUGAT követése által meghonosítható művelődéseszményt, amely KELETen
is meghozhatja élvezhető gyümölcseit. Fra Juliján elutasítja Des Fosses feltevéseit: az ő
vallásos világképén nincsen repedés, a felvilágosodásban és a nyugati történelem menetében a zűrzavart érzékeli, „műveltség" és hit elváltak egymástól; Európában a „műveltség" „rövid ideig fog tartani, s amíg tart, csupán nyugtalanságot és szerencsétlenséget hoz." Jóllehet, fra Juliján szavai némiképpen egybeesnek a dijoni akadémia
pályázatára tanulmányt író Rousseau-éval, aki arra a kérdésre, hogy ment-e a világ
előbbre a műveltség által, határozottan nemmel válaszolt, valójában a vallási hagyomány megtartó erejében hisz a szerzetes. Hiszen ez a hagyomány választja el a

1992. október

19

közös nyomorúságban, a történelem csapásaitól egyként szenvedő katolikusokat az ortodoxoktól és a szegény mohamedánoktól, de e vallás révén megtestesülő állandóság
kölcsönöz hitet a szenvedések elviselésére. S míg Des Fosses érvel, kifejt, tanulságokat
von lé, helyszíni kutatások alapján tapasztalatait összegezi, Juliján csak az akár
mártíriumot vállalók makacsságával jelent ki: nem a megszenvedett gondolat szólal meg
általa, hanem a tudományos és majd rendszerezni is képes megfigyeléssel szemben az
elhivatottság.
Mindazonáltal Ivo Andric nem oszt igazságot, az oppozíció nem a helyes és a
helytelen, az igaz és a téves között feszül. Des Fosses érvelése sincsen igazság nélkül,
sőt, talán övé a nagyobb igazság. Legalábbis nézeteiben beszédesen nyilatkozik meg az
elvont elvek igazsága, a felvilágosult gondolkodó történetbölcseletéből következő
megállapítások tapasztalati ténye. A szerzetesnek nincsenek észérvei, legfeljebb a XIX.
század elejének Európáját megrázkódtató gyakorlatra hivatkozhat, amelyet a vallástól,
Istentől elfordult NYUGAT történelemformáló igyekezetéből magyarázhat. A műveltség okozta „nyugtalanság" nemcsak a török birodalom szervezetét verheti szét,
hanem mindenekelőtt a vallást, az apák hitét, amely pedig a szerzetes szerint a fennmaradás egyetlen eszköze. „Maguk nem tudnak bennünket megérteni" - veti Des Fosses
szemére fra Juliján. S ebben a „maguk"-ban nemcsak a művelődésnek varázshatalmat
tulajdonító ifjú francia van benne, hanem a NYUGAT általában. Des Fosses gondolatmenete hibátlannak tetszik, amennyiben elfogadjuk a fény százada fiainak érvrendszerét. „Korszerűbb nevelés és szabadelvűbb gondolkodás": íme, e két varázsszer,
amely a politikai felszabaduláshoz vezet. A nyugati ideálok megvalósítását kéri számon
Des Fosses. Ama vádra, miszerint a műveltség nyugtalanságot eredményez, ekképpen
válaszol:
„Maguknak se ártana egy kicsit több ebből a nyugtalanságból. Hiszen látja, hogy
a boszniai nép három, sőt négy, egymás közt véres villongásban álló vallásra oszlik,
valamennyiüket pedig áthatolhatatlan fal választja el Európától, vagyis a nagyvilágtól és
az élettől."
Andric páratlan beleérzéssel rekonstruálja a felvilágosodás elkötelezett hívének
történelem- és népfelfogását. A francia Európát Des Fosses nemcsak a nagyvilággal,
hanem az élettel is azonosítja, s bár - korábbi szavai szerint - elismeri a Boszniában
nem könnyen fölfedezhető „értékek"-et, mindenekelőtt az európai utazók leírásaiból
kitetszően a népköltészet, némely szokások érdekességét, a belső viszonyokat a vallási
ellentétekre redukálja, amelyek valóban jellemzői voltak a bosnyák történelemnek.
Kitérőképpen említsük' meg, hogy a krónikába írható, külső érdeklődő számára látható
történelemnek. Hiszen a másik Andrié-regény, a Híd a Drinán, éppen a folklórban és
folklór által megőrzött közös - és láthatatlan - történelmet állította tanúul a népek
együttélésének lehetőségeit vizsgálva; s a szintén közösen épített híd, az emberi alkotás
jelképe, az összetartozás és a megértés dokumentumaként hirdetheti, hogy a történelmet
csinálók önkényes világértelmezésével szemben létezik egy igazabb valóság is: a népköltészeté, a meséé, a népdalé vagy a közmondásoké, amelyben elmarad a járulékos
elem, az alkalomhoz kötötten véletlenszerű, és a legfőbb igazsággá, költészetté párolva
jelenik meg az az eseménysor, amely a történelmet elszenvedők igazságát tartalmazza.
Des Fosses megfigyelései pontosak, a boszniai nép megosztottsága aligha vitatható, csakhogy az Európára, a korszerűbb nevelésre és a szabadelvűbb gondolkodásra
hivatkozás legfeljebb a célelvűségnek alárendelt szemlélet szerint nevezhető perdöntő
érvnek. S ha fra Juliján a korszerűen nevelt Európa nyugtalanságát emlegeti, a szabadelvű gondolkodás nyomán támadt szerencsétlenségeket, legalább annyira igazságot

20

tiszatáj

mond ki, mint Des Fosses Boszniáról. S ha az ifjú francia osztotta kortársai és az utána
következők véleményét a civilizáció varázshatalmáról, fra Juliján előlegezte ama
egyoldalúságot, amely a felvilágosodás dialektikája ürügyén az ész és az értelem
mítosztalanító gesztusaiban új - káros - mítosz születését látta. Hiszen a korszerűen
nevelt von Mitteremé hisztérikus viselkedése, vagy a szabadelvűén gondolkodó von
Paulich bürokrata mentalitása éppen oly kevéssé lehet vonzó, mint Európa a XIX.
század elején, a szüntelen háborúskodások közepette. S ha fra Juliján „maguk"
megnevezése Európának szól, a „bennünket" sem csupán a boszniai katolikusok
viszonylag vékony rétegére vonatkoztatható, hanem Boszniára általában, az egymással
vetélkedő felekezetekre.
De hallgassuk tovább Des Fosses érveit:
„A török császárság keresztény alattvalói között gyakran s egyre gyakrabban hallhatók hangok a szabadságról és felszabadulásról. S valóban egy napon erre a vidékre is
el kell érkeznie a szabadságnak. De már rég megmondották, hogy a szabadságot nem
elegendő megszerezni, hanem sokkal fontosabb az, hogy méltók legyünk rá."
Andrió elbeszélői helyzete lehetővé teszi, hogy kívül maradjon a történeten, és
tárgyilagos szemlélőként tekintse szereplőit. Ha egyik-másik érezhetően közel áll is
hozzá (inkább a Híd a Drinán című regényben, mint a Vihar a völgy felett címűben),
„igazságukat" tüstént relativizálja az elbeszélés elbizonytalanításával vagy egy másik,
hasonló érvényességű igazság melléállításával. Ebben az esetben a vitát bevezető szerzői - megjegyzés eleve kétségessé teszi Des Fosses szavainak mélyebb hitelességét,
miközben elvei számos részigazságát éppen a regényben elbeszéltek igazolják.
„Most is, mint ahányszor csak találkoztak, az egyház és Napóleon viszonyáról
beszélgettek, aztán Boszniáról, a szerzetestestvérek hivatásáról és szerepéről, s ennek a
sokhitű népnek a sorsáról."
Des Fosses szavainak ellensúlyát nem annyira a szűkszavú fra Juliján közbevetései
jelentik, hanem az a történelem, amelynek éppen ő a küldötte. A hódító, országokat
rontó Napóleon hívének szájából nem hangzik eléggé hitelesen az ige a kivívott és
megvalósított szabadságról; amit Des Fosses népszerűsíthet, az nem más, mint a
Napóleon ígérte szabadság, amely látszatönállóságot adott a franciák teremtette
Illyriának (mint a francia érdeket szolgáló provinciának). A francia forradalom emberés világboldogító jelszavai nyomán létrejövő RENDSZER újabb szenvedéseket hozott
Franciaországnak, kíméletlen egységesítő törekvéseivel minden helyi érdeket és
különállást megszüntetni igyekezett, a nyelvi egységesülést szorgalmazva „megoldódni"
látszott a „nemzetiségi kérdés". Ludassy Mária nyomán Edmund Bürke (1729-1797)
elmélkedéseiből idézek, amelyekben bírálta a francia forradalom elméletét és még
inkább gyakorlatát:
„Ha arra gondolok, hogy az emberek megfosztása megszokott életformájuktól,
tulajdonuktól milyen despotikus hatalmat involvál az emberi érzelmek, a lelkiismeretek,
az előítéletek és a tulajdonok felett, akkor bevallom, nem vagyok elég bölcs ahhoz,
hogy különbséget tudjak tenni eme zsarnokság és a történelemből ismert tiranniák
között."
Amit Des Fosses bámulatos érzékenységgel meglát, a boszniaiak megosztottságuk
ellenére a történelem (a krónikába írt és a láthatatlan) eredményeképpen egyetlen néppé
váltak; a tudományban kutatott és kimutatott kölcsönhatások, kultúraátszövődések sokkal mélyebbre hatoltak, mint azt a külső szemlélő hihetni képes.
„Századok folyamán a maguk népe oly sok mindenben vált egyenlővé elnyomóival, hogy nem sokat érnek vele, ha a török egy szép napon elmegy innen, de itt hagyja

1992. október

21

a rája hibái mellett saját bűneit is: a lustaságot, türelmetlenséget, az erőszak szellemét
és a durva erő kultuszát. Valójában ez nem lenne felszabadulás, mert nem lennének
méltók a szabadságra s nem tudnák azt élvezni, s akárcsak a törökök, maguk se tudnának mást, mint raboskodni, vagy másokat rabbá tenni."
Hogy a töröktől átvett rossz szokások, babonák, előítéletek a szlávok életének
megrontói, ez már a XVIII. században elhangzott Matija Antun Relkovictól. Ez a katonaként német hadifogságba került, a Habsburgok seregében szolgáló költő-katona
külföldön ismerkedett meg a felvilágosodás eszméivel, amelyek fényében elemezte
Szlavónia népének világát Satir iliti divji őovek (Szatír avagy a vadember) című tanító
költeményében. Kissé Des Fosses-nak is válaszol a művelődéstörténet tanulsága, az
utókor Relkovié poémáját elsősorban a kárhoztatott szokások megörökítéséért becsüli,
ez eredményezte sikerét: mindmáig értékes forrása a szlavóniai népélet tanulmányozóinak. A boszniai népszokásokra fölfigyelő ifjú francia megszívlelendő igazságot mond
ki: a felszabadítóktól kapott szabadság nem feltétlenül az a szabadság, amelyre a nép
áhítozik. Márai Sándor egyik regényében két rabszolgát beszéltet. Az egyik felszabadított. A másik érdeklődve kérdezi, hogy akkor szabaddá vált-e. Nem, hangzik a válasz,
csak olyanná, akit felszabadítottak. Ez a fajta felszabadítás eredményezheti, hogy a nép
urat cserél, nem lesz szabad. Des Fosses a hagyományoknak, a sajátosságoknak tulajdonítja, a törökökhöz idomult népjellemnek, amelynek előnytelen oldalát jó érzékkel
veszi észre. De vajon érvelésében nem munkál-e egy képzelt kollektívum nevében az
individualitást habozás nélkül feláldozó francia forradalmár? Ismét Bürke ellenvetése a
forradalmárokkal szemben: „Túlságosan gyűlölik a bűnt, ezáltal tűi kevéssé képesek
szeretni az embert".
Des Fosses és fra Juliján vitája eldöntetlen marad. Míg a szerzetes Bosznia
népének közös jövőjét a „Credo" alapján képzeli el, a francia figyelmezteti, Boszniában
mások is élnek, mint katolikusok, „ennélfogva más közös nevezőre van szükség".
A mise után még egy darabig tart a vita anélkül, hogy új elem merülne föl. Nem
személyek ütköznek meg egymással, hanem elvek és magatartások. Andric mégsem esik
a tézisregény hibájába, de nem is ír „eszmeregényt". Olyan műben mutatja be két világ,
két kultúra, két mentalitás szükségszerű konfliktusait, amelyben saját - megoldatlan,
mert megoldhatatlan - személyes meghasonlottságukkal, belső bajaikkal küszködő
szereplők keresik életlehetőségeiket. Mindegyik a maga módján boldogtalan vagy
sikertelen, találja meg többnyire pótcselekvésben kielégülését. Nem kizárólag az
„európai" figurák szenvednek a „század betegségé "-tői, kerülnek erejüket vagy
képességüket meghaladó feladatok elé. Föllelhető a körülmények hatalmába belenyugvó
„balkániak" életében is (bár nem a „spleen", hanem) a rettegés a változástól, az életundor, a cselekvésképtelenségen érzett elkeseredettség.
A Napóleon-hívő francia és a ferences szerzetes két végletes álláspontot képvisel,
mindkettő igaz ügyben hisz, s a maga szemszögéből mindkettőnek igaza van. De igaza
van az Omér pasa című regényben ábrázolt szultáni rendteremtési akcióknak, mint
ahogy az idők viharának elmúltában reménykedő, némán ellenálló boszniai bégek is
megfontolandó nézeteket hangoztatnak, mikor a kívülről érkező és értetlen rendcsinálókat idegennek, ellenségesnek érzik. Ugyanakkor a szerzői perspektívából vagy objektivitásra törekvő történeti aspektusból tekintve valamennyi „dráma-szereplő" (dramatis
personae) szemére szintén sok minden vethető: méltánytalanság, gonoszság, intrika,
kíméletlenség, maradiság, az eszmék devalválása, magahittség. Nincsen közöttük bűntelen, annál több a szerencsétlen. A följebb bemutatott „szélsőségek" legalább egy oppozíció tényezőiként markánsan elkülöníthetők; gondolatiságuk nagyjában-egészében

22

tiszatáj

leírható; a regényben ábrázolt két világ messze nem méltatlan reprezentánsai, akiknek
részigazsága vitathatatlan. S egy soha véget nem érő vitának egyenjogú résztvevőiként
egy európai és egy balkáni mentalitást reprezentálnak.
A regényíróból - írtuk - hiányzik az ítélkezés szándéka; egyik szereplő mellé sem
áll. Sőt, a szereplőket többnyire a másik táborba tartozó figura véleményén keresztül is
láthatjuk. Az andrici regényvilág nem kétpólusú, nem politikai, erkölcsi, vallási vagy
egyéb szempontból osztályozódik, hanem a hagyományos célirányos felfogás alapján
állva kiismerhetetlen, felfoghatatlan. Nem a megismerési készség hiányossága jellemzi a
szereplőket, hanem a megismerési módszer gyarlósága. Az egyik oldalon az értelemkultuszból fakadó felfuvalkodottság nem teszi lehetővé a más törvények szerint gondolkodó
világ megfelelő értékelését, a másik oldalon a felfuvalkodottság oka a be zárkózottság, a
hagyományok öncélú megmerevítése, a helyi - vagy ha úgy tetszik: a partikuláris örök érvényűvé emelése.
Andrió azonban nem elégszik meg azzal, hogy az egymást - jogos gyanakvással méregető két világ láthatatlan, ám állandó konfliktusainak hétköznapjairól beszámoljon.
Regényeit számtalan olyan szereplő népesíti be, aki valójában egyetlen néphez, egyetlen
nemzethez sem tartozik igazán, illetőleg szülei, ősei több népből-nemzetből származnak, s ide-oda vetődnek vallások, nemzettudatok, ellenségeskedő csoportok között.
Nemcsak a rendcsinálásra Boszniába érkező Omér pasa renegát, felesége pedig
magyar-román-szász keverék, hadseregének törzskarát emigránsok alkotják. S a Balkánon a konzulátusok szolgálatába szegődnek „bizonytalan korú, bizonytalan származású, nemzetiségű és fajú ember"-ek. Ilyen az orvos Cologna, akinek apja velencei
eredetű epiruszi, anyja dalmata, nagyapja görög, maga Itáliában tanulta az orvostudományt, hogy aztán török, majd osztrák szolgálatba álljon
széles szája, amelyben
néhány lötyögő fog volt, csak úgy ontotta a szavakat, a gazdag, súlyos, haragos,
merész, nyájas, édes, elragadtatott szavak valóságos záporát. S mindezt olasz, török,
újgörög, latin és illyr nyelven. Ugyanazzal a könnyedséggel, amellyel arckifejezését és
mozdulatait változtatta, keverte és kölcsönözte a szavakat, sőt egész mondatokat is.
Valójában csak az olasz nyelvet ismerte jól." Cologna aligha illeszthető bele a két tábor
egyikébe; jóllehet, különféle urak segítőjeként ténykedik, sehol nincsen otthon, sehol
nem volt soha otthon, talán még a leginkább az olasz nyelvben. Egyik világhoz sem
tartozik tehát, bár mindent megtesz annak érdekében, hogy valahová tartozzék. Ezért
változékonysága, könnyed nyelvhasználata, amelynek segítségével bárkivel bármikor
képes kapcsolatot teremteni. Ám miként neve is szüntelen átalakul, cselekedeteinek
„tartalma" is nélkülözi az állandóságot. így lebeg felekezetek, vallások, hitek, bölcseletek között, mindegyikért egy darabig lelkesedve, mindegyikből egy idő után kiábrándulva. Ez a tragikomikusán megrajzolt figura akár az örök kételkedőt, az ingadozó
szellemet is megtestesíthetné, ha gazdái vagy a vele érintkező szereplők róla alkotott
véleményét elfogadnók. Csakhogy az Andrié-regények több figurája két világban él, a
maguk teremtette látszatban és a kényszerűen elfogadott realitásban, másnak mutatkoznak az egyikben, másnak a másikban, mintegy jelezve a kétféle történetet: a tárgyilagosnak tetsző krónikásét és a nehezen kiismerhető, olykor örök időkre rejtve maradó
belső históriát, amelyben megváltoznak az arányok és az értékek. Ritka az a pillanat,
amelyben a belső történet lelepleződik vagy leleplezi magát. Ezek a regény csomópontjai, összegező mozzanatai, a Híd a Drinán 'című regényben a folklorizálódás eredményeképpen létrejövő végleges és visszavonhatatlan alkotás, a dal, a mese vagy a legenda; a Vihar a völgy felett belső monológokra bízza az önleleplezést. Még akkor is
belső monológról szólhatunk, ha a szereplő monológját meg-megtöri az őt hallgató

1992. október

23

néhány szava vagy megfigyelése. így tehát Cologna sem az, akinek megismeijük, nem
egyszerűen nyugtalan szellem, kit sem a szerzetesek felületesnek vélt devozione-ja, sem
az iszlám vallás rejtelmeiben nem elég járatos tudós effendi nem tud megnyugtatni,
hiszen ő, „a páciens nélküli orvos" azonosulásra vágy; keresi-kutatja azt az eszmét, azt
a fajta hitet, azt a közösségelképzelést, amellyel maradéktalanul egynek tudhatja magát.
Éppen ezért, mivel lényegében több eszmeiség, több nép hagyománya egyesül, a világ
minden létező és értelmes jelenségére nyitott marad; saját vereségének és tökéletességigénye hiábavalóságának könyveli el, hogy az eszmékben és még inkább azok esendő
képviselőiben nem találja meg keresése célját. A végső feltárulkozás során bukik ki
belőle a keresés tragédiája, a szabadon lebegés egyéniségpusztító öncélúsága, az örök
pártatlan és örök hazátlan felmorzsolódása az értetlenségek világai között.
„Senki sem tudja, mit jelent két világ peremén születni és élni, egyiket is, másikat
is megismerni és megérteni, anélkül azonban, hogy valamit is tehetnénk azért, hogy az
a két világ megmagyarázza egymást és közeledjék egymáshoz: szeretni és gyűlölni
egyiket és a másikat is, egy életen át ingadozni és habozni, két országban élni egyetlen
haza nélkül, mindenütt otthon lenni, s örökké idegennek maradni; röviden: keresztre
feszítve élni, de áldozatként és hóhérként ugyanakkor."
Jellemző módon az epizódszereplő fogalmaz meg a halálérzet megvilágosító pillanataiban (nem elsősorban XIX. századi, de a XIX. századi eseményekre visszavetíthető)
identitásválságot, amelynek gazdag változataival szolgál a Vihar a völgy felett, és a
végső kidolgozatlansága ellenére a remekmű-.gyanús" Omér pasa. Itt csak mellékesen
jegyezhetem meg, hogy több elbeszélés tárgya az én-hasadtság, a valóság és a lehetőség
között feszülő ellentét átcsapása az egyéniség szétesésébe, az érzelmek torz értékelése
következtében kialakuló személyiségzavar. Az elbeszélések egy részének e magánéleti
konfliktuslehetőségeket finom lélekrajzzal árnyaltan fölvázoló módszerével szemben a
regények alkalmat kínálnak széles tabló fölfestésére, egyben a magánéleti és a közéleti
konfliktusok egymásra vetítésére. Közéleti ez a konfliktus több vonatkozásban is.
Először a hivatali munka során adódó összeütközések okozhatnak olykor traumát, akár
olyképpen, hogy a hivatalt ellátó tisztviselő (vagy konzul) feladatára alkalmatlannak
érzi magát, kiüresedettnek hiszi az eszmét, amelynek szolgálatába szegődött, állandó
ellentmondásba kerül a hivatali-hivatalos és magánemberi lét. De másodszor a már több
ízben emlegetett két vagy több világ közé kerül az áldozat, el kell hagynia az egyiket,
hogy a másikba lépjen, de valami ott maradt az elhagyott ifjúságban (még a magas rangot elért Szokolovics Mehemed sem tud szabadulni a gyermekkor egy nyomasztó
érzésétől a Híd a Drinán című regényben); sivár jelen és múlt feszülhet egymással
szembe, s önpusztító módon lép ki a hős önmagából, hogy olvasmányai hősével váljék
azonossá, ekképpen tagadva meg a maga életét és annak körülményeit (Elátkozott udvar
című regényében hoz beszédes példát Ivo Andric erre a lehetőségre). És harmadszor
mindezek a konfliktusok a nemzeti, sőt a világpolitika kozmoszába vetítődnek ki; a
nemzeti identitás sérül meg valamilyen módon, Kelet-Közép- és Délkelet-Európa népeiből származó egyének keringenek világtörténelmi, nemzetrontó események között,
sodródnak a szeszélyes történelem szélviharában eszmétől eszméig, császárságtól császárságig, szabadságharctól büntető hadjáratig, lesznek keresztényekből álmohamedánok, vagy merevülnek féltve őrzött hitükbe mohó szeretet- és közösségvágyban.
Andric regényei az eszmék és népek keveredését, tragikus egymás ellen fordulását
és egymás mellé rendeltségét foglalják krónikába, miközben az eszmei zűrzavart éppen
a regénybeli oppozíciók és az oppozíciókat kiegészítő - a regényben epizodikus jellegű,
valójában az oppozíciót értelmező - mellékes mozzanatok testesítik meg. A magyar

24

tiszatáj

olvasó számára kiváltképpen érdekes lehet, hogy miképpen jelennek meg a Kossuthemigrációnak törők szolgálatba lépett tisztjei. Mint ahogy minden bizonnyal a lengyel
olvasót is nyugtalaníthatja az, ahogy a lengyel forradalmak száműzöttjei megelevenednek Andric két művében, a Nyugtalan esztendő című novellában, valamint az ennek a
novellának egy részét regénnyé kerekítő Omér pasában.
„Mindannyian beszélnek, lármásan bizonygatnak valamit, mintha valakit meg
akarnának győzni valamiről, de egyik se figyel a másikra, meg se hallja, mit is mond
neki, és ha mégis válaszol, hát csak azért, hogy még hevesebben és élesebben fejezze ki
részegen izzó, lobogó gondolatait. Több nyelven beszélnek. Ha a múltról esik szó
(márpedig a múltról részegen sokat beszélnek, mert ha józanok, mindig hallgatnak), akkor a lengyelek egymás közt lengyelül értenek szót, a magyarok magyarul, közös
nyelvük a német, ha pedig a jelen dolgairól, a szolgálatról, nőkről, italról, pénzről
beszélnek, tréfálkoznak, megjegyzéseket tesznek, törökre fordítják a szót. S e babiloni
zűrzavar közepette Fritz doktor időnként közbeiktatja végeláthatatlan latin szentenciáinak valamelyikét versben vagy prózában."
Diagnózisként is fölfoghatjuk a szabadságharcok emigránsainak (nyelvi? mentalitást kifejező?) úttévesztéséről szóló, visszafogottságában beszédes leírását, múlt és jelen
végleges és végzetes elválását, a kommunikációképtelenség leplezését, az anyanyelv
lassú rétegnyelvvé, a mindinkább ködbe foszló haza, az emlékezés nyelvévé való
visszaszorulását, s ezáltal az egyéniségvesztés folyamatát. S mert az anyanyelv csak
meghatározott alkalomra és meghatározott témára használatos, mellette az idegen az élő
nyelv, hiszen ez kapcsolatos azzal, amit naponta tesznek, utoléri őket az emigránssors;
számukra valóban a végzet adott két hazát. S e két haza között lebegve, az egyikből
elűzve, a másikban foglalkozást és nem hivatást vagy otthont lelve lesznek világ vándorai, két világ között bolyongók, otthontalanok, majd lassan az anyanyelvtől megfosztottak. Legjobb önmagukat feladó emigránsok, akik immár nem szabadságot vagy szabadságeszméket visznek távoli tartományokba, hanem erőszakot, félelmet, rettegést,
halált, amely elől menekültek, amely ellen - ki tudja, mikor volt - hazájukban férfi
módon küzdöttek.
Ujabb példa legyen Szalomon Atijászé, a szefárd zsidóé a Vihar a völgy felett
című regényből, aki a XV. század végi kiűzetésük óta a spanyol nyelvhez ragaszkodó
zsidók tragikus magányát panaszolja föl, Daville-hoz, a kudarcai miatt vívódó, kiábrándultsága miatt meghasonlott francia konzulhoz beszélne, őt segíti az elköltözésben
hálásan emberségéért.
„Úgy őrizzük hazánk nyelvét, ahogyan három évszázaddal ezelőtt magunkkal
hoztuk, s ahogyan ma már ott sem beszélik [...] tán már nincs is messze a nap, amikor
tisztán és emberi módon csak az imádságban tudjuk kifejezni magunkat, amelynek tulajdonképpen nincs is szavakra szüksége [...] sohasem húny ki belőlünk a vágyakozás
egy jobb világ után, a rend és emberiesség világa után, amelyben emelt fővel járhatunk,
nyugodtan nézhetünk és nyíltan beszélhetünk. Ettől nem tudunk szabadulni, minthogy
attól az érzéstől sem, hogy ehhez a világhoz tartozunk, habár száműzötten és boldogtalanul az ellenkezőjében élünk."
Nyilván nem tekinthetjük mellékes tényezőnek a regény megírásának időpontját, a
belső emigrációban élő Ivo Andric humanista azonosulását az üldözöttekkel szintén e
részlet sugalmazásának érezhetjük. A regényegészben szemlélve azonban a hazátlanság
és egyéniségőrzés változatára ismerhetünk, arra a bonyolult viszonyra, amely jelzi: egy
közösség egy látszólag anakronisztikus nyelvi világot miképpen őriz annak ellenére,
hogy ez a nyelvi világ már csak egy szétszórt gyülekezet rituális alkalmaiban él teljes

1992. október

25

fényében. Isak Samokovlija és Elias Canetti szintén megörökítői a zárt világú népcsoportnak, a balkáni szefárd zsidók szokásainak, életmódjának, a régihez ragaszkodók
száműzött-mentalitásának, amely a néprajzilag is oly tarka Balkánon megtalálta otthonát, s a Híd a Drinán tanúsága szerint beleilleszkedett az együtt élő népek közösségébe.
Andriéot ezúttal azonban az érdekelte, miképpen képes a hit és a hűség megőrizni
a közösséget. S ábrázolja mindezt - ismét - az oppozíció segítségével. Az egykori forradalmár, majd hitét vesztett francia tisztviselővel állítja szembe a „sajnálatra méltó"
Atijászokat, az egymás között házasodó, elcsenevészedő, de hitükben és elszánásukban
megingathatatlan szefárd zsidókat, akiknek gyötrelmét sem titkolja az őszintén bölcs
Szalomon: „abban van, hogy ezt a földet, amely befogadott bennünket s menedéket
adott, nem szerettük meg teljesen, de nem tudtuk meggyűlölni azt az országot sem,
amely elkergetett, s mint méltatlan fiait, száműzött bennünket." Csakhogy az oppozíció
ezúttal csak az olvasó számára nyilvánvaló, a szereplők előtt egyáltalában nem az.
Hiszen Szalomon Atijász nem tudja kimondani, megfogalmazni gondolatait: „Amit
mondott, csak homályos, összefüggéstelen szavak voltak és egybevegyültek Daville
hálálkodó kifejezésével." Míg Cologna elragadtatott pillanataiban az őt dermedten hallgató Des Fosses-nak kifejtheti a két világ között kallódók tragédiáját; míg konzulok
bajai és nehézségei nem titkolhatók egymás előtt, éppen úgy a megfélemlített bégek és
vezírek sorsa is jórészt ismeretes ellenfeleik előtt, Daville és Atijász búcsújelenete, bár
nem félreértések sora, de a részleges értésé csupán. Atijász hálából kisegíti (pénzzel) az
anyagiakban szűkölködő konzult, s a konzul számítás nélkül volt emberséges Atijászékhoz, s most is őszinte hálát érez. A szavak, amelyeket Atijász Daville-nak szán - az
tudniillik, hogy tanúskodjék Nyugaton egy hitét őrző és az emberség ideájához mindig
hű nép mellett - nem hangzanak el, nem hangozhatnak el: „Mindez azonban egyáltalában nem élt világosan és határozottan a tudatában s még kevésbé érett meg arra, hogy
kifejezésre is juttassa, hanem ott feküdt benne, súlyosan és elevenen, de kimondatlanul
és kifejezhetetlenül." Andric az olvasóra bízza, hogy eldöntse: 1942-ben, a regény
megírásának évében vagy 1814-ben, a regénybeli történések végső pontján kimondhatatlanok vagy kifejezhetetlenek Atijász gondolatai az Ahasvérus-sorsról, az üldözöttségbe merevedés kényszeréről. Vagy egyáltalán: a végzet szeszélyének kitett
emberi és népegzisztenciák nem juthatnak el a megfogalmazásig? Továbblépve: kinek
adatik meg a pontos és érthető beszéd képessége (és lehetősége) akkor, amikor a konfrontálódásé a vezető szólam? A dilemma nemcsak az Elátkozott udvar elbeszélőjéé, a
törvénytelenül fogva tartott és e törvénytelen fogság emlékétől szabadulni sosem tudó
Petar atyáé: „Petar atya pedig tovább folytatta sétáját, végig az Elátkozott udvaron, s
eközben azt kérdezgette magától, vajon van-e valahol ezen a világon értelmes ember és
értelmes beszélgetés..." Az önmagukkal és a világgal egyként békétlenségben élő
szereplők önmagukba zárkózva élik életüket, nem hallják meg a másik, mások szavát,
nem reagálnak gondolatrendszerükön kívül első töprengésekre, idegenül fogadják az
eltérő előadási módot. Daville, a konzul - költő is; a nagy francia klasszicizmus
elkötelezettje, aki izzadságosan elsajátított szabályok szerint munkálja meg mindazt a
nehezen kidolgozott versötletet, amely alkalmi költeménybe, epikus alkotásba kívánkozik. A XVII. század avulttá vált költészetének odaadó utánzója, aki saját kora
időszerű eseményeire látja rá az antikizált formákat. S hogy a vers nemcsak kivételezett
ünnepi alkalom reprezentációs darabja, hanem a mindennapi kultúra része lehet, ennek
felismerésében lapos racionalizmusa éppen úgy akadályozza, mint szűk körű esztétikai
elképzelése az előadás retorizált fokáról, alkalom és tónus szükségszerűen szabályos
egybecsengetéséről. Zárójelek között találjuk Daville elmélkedését, egy beszélgetés

26

tiszatáj

megakasztó mozzanataként, mintegy jelezve - ismét meg ismét - az oppozíció szüntelen
létét az európai és a „keleti" szokások, gondolkodásmód és stílus között: „Daville mindig haragudott arra a török szokásra, hogy beszéd közben különös fontosságot és
jelentőséget tulajdonítva a szavaknak, verset idéznek, és sohasem tudta meglátni, miben
van az idézett versek valódi jelentősége, s hol van kapcsolatuk azzal a tárggyal,
amelyről beszélnek, pedig állandóan érezte, hogy e verseknek a törökök olyan fontosságot és jelentőséget tulajdonítanak, amit ő nem tud megérezni és kitalálni."
Kitetszik, hogy Daville racionalista eljárása csődöt mond, mihelyt a költészet
„valódi jelentőségé"-ről, a köznapinak az egyetemessel való szembesítéséről van szó.
S bár okfejtésében elutasítja a számára össze nem tartozó elemek vegyítését (hiszen az
antik retorikán edzett költészettani elvek szerint erre nincsen mód, s a költői szabadság
viszonylag szűk területre érvényes csupán), arra döbben rá szüntelen, hogy megérzéssel
és kitalálással (ha úgy tetszik: inventio révén) közelebb lehetne jutni a titokhoz, tárgy
és vers, mondandó és szóképbe öltöztetett igazi jelentés (allegória? metafora?)
viszonyrendszeréhez. El lehetne émi egy más típusú gondolkodás és egy klasszicista
szabályosságtól különböző előadásmód rejtelmeibe való behatoláshoz. Ebben azonban
gátolja a célelvűség, amely az egyenes vonalú haladást tételezi - cselekvésben,
beszédben, illetve politikai aktusban. De még valami hiányzik Daville és konzultársai
világából: annak belátása, hogy a pusztán rációval szemlélt világ egyoldalú, léteznek
olyan jelenségek, amelyek nem a szillogizmusok és konklúziók következetessége szerint
épülnek föl; főleg itt, „Keleten" a hagyományokból nem a „nyugati" céltudatos életfelfogás olvasható ki. Az Omér pasa osztrák konzulja, Atanaszkovic „érzés"-eiben fogja
föl annak a másik, működése területén érzékelhető lét kényszerítő erejét: „Atanaszkovic
ilyenkor úgy érzi, mintha a valóság nemcsak az volna, aminek nappal látszik, hanem
hogy van egy másik arca is; többnyire nem körülhatárolható, más lehetőségeket és
valószínűségeket is magában rejt, amelyek kívül esnek a tapasztalat által alátámasztott
és szavakkal meghatározható jelenségeken, s ezzel néhanapján és rövid időre meglephet
és megzavarhat minket."
A tapasztalatokra épített észelvűség és a tárgyi valóság önmagával tökéletesen
azonos voltára építő anyagelvűség csupán a világ meghatározott területein mutatkozik
érvényesnek; az evolucionizmus törvényszerűségeiben hívő és reménykedő felvilágosult
gondolkodás a legszívesebben kiiktatna minden kiszámíthatatlannak és ambivalensnek
mutatkozó tényezőt. Csakhogy a NYUGATról KELETre érkezett diplomaták, katonák,
utazók elsődleges élménye éppen az ambivalencia, a jelenségek meghatározhatatlansága,
illetőleg a racionalista elvek, a formális logika szerint való értelmezhetetlensége. Andric
regényíró és nem bölcselő, aki elkötelezi magát egyik vagy másik rendszer mellett.
Hiszen regényeiben sosem rendszereket ábrázol; ami bölcseleti következtetés adódik, az
inkább a cselekvésben vagy látszólagos passzivitásban, életfelfogásban vagy az élettől
való elszakadás gesztusaiban, a kiszolgáltatottság tudatosulásában vagy misztikába hajló
elmélkedésben érhető tetten, méghozzá egyik vagy másik szereplő sorsfolyamának
egyes szakaszain. Ekképpen nem a KELET fölénye tetszik ki a Napóleonnal
reprezentált NYUGATtal szemben (vagy a Híd a Drinán című regényben a boszniai archaikus társadalom fölénye az osztrák bürokrácia rendcsináló igyekezetével szemben);
pusztán találkozik két világ, életvitelek szembesülnek egymással; politikai és erkölcsi,
vallási és művészeti elképzelések ütköznek meg, olykor látványosan, máskor csöndesen,
szinte rejtve - a szerző azonban nem látszik határozottan állást foglalni, az események
mögé rejtőzik. S ha akad a szereplők közül olyan, aki tragikai vétségben marasztalható
el, az nem azért van, mert az egyik vagy a másik oldalon lelhető meg, hanem azért,

1992. október

27

mert meghatározni szeretné az ambivalens jelenségeket, nem döbben rá, hogy a
jelenségek lényege az ambiválencia. A keletiek beletörődéssel, sunyi kivárással védekeznek, a nyugatiak agresszívan siettetnék a siettethetetlent. A történelem nem igazságos és önmagában nem igazságtalan, nem kegyes és önmagában nem kegyetlen.
A szomorú sorsú szereplők nem érdemük szerint bűnhődnek, de bűnhődésük mélyén ott
rejlik a megannyi elmulasztott lehetőség, nem egyszer a „jóra való restség". Aktivitás
éppen úgy lehet hasznos és üdvöt hozó, mint a passzivitás. Tahir bég a beavatott sokat
tudásával és tehetetlenségével mutat rá a történelemben minduntalan a felszínre bukó
kettősségre. Egyfelől erre:
„Mii tehetnénk? Nem mindig az történik, ami valószínűbbnek látszik."
Másfelől azonban erre:
„Figyelje csak meg s pontosan látni fogja, bármerre is teijessze ki a keresztény
Európa uralmát, szokásaival és berendezkedéseivel, oda a háború is elérkezik, a keresztények között dúló háború. így van ez Afrikában, így van Amerikában, így van az
oszmán császárságnak azokban a részeiben, amelyek valamely keresztény állam uralma
alá kerülnek."
A fejtegetés azonban nem ér itt véget. Tahir bég maga sem érzékeli talán, hogy a
XIX. század eleji európai viszonyok taglalásából fokozatosan ér el a történetbölcseletig,
a történelem menetének és e menet törvényszerűségének gondolatáig. Teljes joggal
a „keresztény Európa" világpolitikai törekvéseinek elemzésében a háborúnak, mint a
politikának más eszközökkel történt folytatásáról szólt, és a gyarmati küzdelmeket,
a világháborúkat már ismerő Andric keserű tapasztalata igazolta Tahir bégjének
mondatait. A napóleoni időket értelmező Tahir bég látomása (ez Andric szava!) ugyan
kacajt kelt, de Daville csak udvariasságból kacag a béggel, a „fordulat kiábrándította és
elégedetlenséget keltett benne." A regény ismeretében hozzátehetjük, erősítette benne a
folyamatot, amely a beavatáshoz vezette. Ugyanis a bég ekképpen vonja le a tanulságot:
„S ha a sors akarata folytán valaha is megtörténnék, hogy ezeket a vidékeket
elveszítsük, s amint az előbb említette, valamelyik keresztény ország hódítsa meg őket,
ezekkel a vidékekkel is így lesz. így talán megtörténhetik, hogy száz vagy kétszáz év
múlva, ugyanezen a helyen, ahol mi ketten most a török-keresztény háború
eshetőségeiről beszélünk, az ozmán uralom alól felszabadult keresztények véreznek majd
és öldöklik egymást." (Az én kiemelésem. F. I.)
A történelem nem kérlelhetetlenül logikus aktusokat és folyamatokat produkál,
hanem a látszólag illogikust is beleépíti menetébe. Logikusból és illogikusból áll össze
a folyamat, valószínűnek és kevéssé valószínűnek egysége teszi oly nehezen kiismerhetővé azt, amit a Daville-típusú gondolkodás tapasztalati alapon vélt leírhatónak.
NYUGAT és KELET összeegyeztethetetlensége azonban csak látszólagos, a reformtörekvések megteszik hatásukat, ugyanakkor a NYUGATról ideérkezők is idomulnak a
KELET szokásaihoz. S maga Daville a búcsú óráiban veszi át öntudatlanul azt, amit
eddig oly idegennek tartott. Lassan-lassan megszabadul kedves tárgyaitól, mint a múlt
emlékeitől, mintegy szakrális cselekedetet, „áldozatot" mutatván be, hogy levetkezhesse
a ráaggatott fölöslegességeket: „S miközben ezeket a kedves és értékes tárgyakat,
melyekről eddig azt hitte, hogy egyéni életének alkotórészei, elajándékozta, öntudatlanul is megvesztegette a sorsot, amely ezúttal teljesen ellene és övéi ellen fordult,
ugyanakkor pedig őszinte és mélységes örömet érzett, egészen hasonlót ahhoz az örömhöz, amely hajdan, mikor ezeket a tárgyakat megszerezte magának, eltöltötte lelkét".
A sors megvesztegetésének gesztusa már a szigorú racionalitás tagadásának jegyében < \ - készült elő, a múlttal való leszámolás szándékával és egyben az egyéni élet al-r

28

tiszatáj

kotórészeinek átépítését célozva. A magántörténelem immár az ismétlődés igézetében
áll, az egykori öröm önmaga ellentétébe fordul át, mintegy ellenkező előjelűvé lesz, a
kör bezárul.
Ezután érünk el a beavatáshoz, a felismeréshez, történelem és személyiség,
egyéniség és küldetés NYUGAT és KELET komplementer voltának átlátásához, tevékenység és beletörődés, értelem és megérzés között megtett utak igazi jelentőségének
elfogadásához. Rejtelmek és vélt igazságok keresztűtjain ott a kérdés: föl lehet-e lelni a
középutat, az európai kulturális hagyomány aurea mediocritas-át, avagy a tévedések
vándorűtjára kerül-e a megtévesztett bolyongó, aki haladásról, felvilágosodásról álmodik:
„Huszonöt esztendeig egyik »elragadtatástól« a másikig jutott, keresgélt, talált,
elveszített és űjra talált, most pedig kimerülten, tépett lélekkel, megviselten megérkezett
arra a pontra, ahonnan tizennyolc éves korában elindult. Tehát minden út csak látszólag
haladt előre, valójában pedig körbe-körbe vezetett, mint keleti mesék csalékony labirintusai, s íme most kislelkűen megint csak erre a helyre juttatták, a széttépett papirosok és
összevissza hajigált másolatok közé, arra a pontra, ahonnan megint csak kör kezdődik,
akárcsak a kör más pontjáról. Tehát nincs középút, az az igazi út, amely előre, az állandóságba, a méltóságteljes nyugalomba vezet, hanem valamennyien körben mozgunk,
mindig ugyanazon a csalékony úton, s csupán az emberek, a nemzedékek váltják
egymást, akik állandó megcsalatás közepette vándorolnak [...]. Az út értelme és
méltóságteljessége pedig csupán annyiban létezik, amennyiben azokat magunkban meg
tudjuk találni..."
Ez ad erőt a francia konzulnak az újrakezdéshez, meg az, hogy felesége, mint
mindig, megtalálja a helyes módot a cselekvésre, a következő óra feladatait szem előtt
tartva. S ha korábban, talán a voltaire-i életprogramnak megfelelően, kertjét művelte, és
a kertművelésben még a bürokrata osztrák konzullal is szót tudott érteni, akkor a végső
elszámolás óráiban nem a metafizikai megoldások (ha megoldások) érdeklik, hanem a
költözködés, a csomagolás mikéntje. Prózai ez a búcsú a konzulságtól, de Daville-né a
megtartó princípiumot képviselvén a célszerűségnek a lehető legrokonszenvesebb változatával szolgál. Nem a szeretet-elv dantei vagy goethei inkarnálódása, hanem a sorsát
vállaló, minden körülmények között az értelmes cselekvést föllelő személyiség.
Személyiség, akinek nem a történelemmel, hanem önmagával van elszámolni valója;
mert otthont tud teremteni, ezért otthona éppen az a világ, amelyben élnie adatott.
Ahogy él, az világteremtés, egy kis világ megformálása, amelyben létezni lehet.
Amiképpen tevékenykedik, az alkotás, nem sub specie aeternitatis (nem az örökkévalóság jegyében), hanem a percre, órára, évekre számítva, lakhatóvá téve azt a kis területet, amely az övé.
Ez lenne Ivo Andric üzenete ideges, történelmet kihívó, egyéniségpusztító korához? Vagy a maradi bégeknek lenne igazuk? A kisgyerekek még egy ideig konzult
játszanak, „aztán ők is úgy elfelejtik a konzulokat, mintha sose lettek volna. S minden
úgy lesz majd, Isten akarata szerint, ahogy kezdettől fogva volt." Hamdi bég szavait
félbeszakasztja fulladása, „valamennyien a jóságos és diadalmas csendet élvezték",
csakhogy a Híd a Drinán arról is szól, mi történt a bégek megjelenése előtt, az Omér
pasa azt beszéli el, miképpen igyekeztek megtörni a bégek hatalmát, a Híd a Drinán az
okkupációt és az annexiót is elbeszéli, Bosznia történetének viharos állomásait, a Levél
1920-ból visszapillantva ama gyűlölet ellen szól, amely egymás ellen feszíti hitek,
felekezetek, népközösségek indulatait. Egyszóval nincs vége a történetnek; ma is folytatódik, ma is véres tollal róják föl, hogy e sokat próbált országnyi földdarabra még nem

1992. október

29

érkezett meg a béke. Pedig már Daville-t kísértette küldetése végén a sejtés: „valahol
mégiscsak léteznie kell annak a »helyes útnak«, amelyet egész életében hiába keresett;
hogy létezik, s hogy az ember valamikor majd csak megtalálja s feltáija a többi ember
előtt is. Ó maga nem tudja, hogyan, mikor, s azt sem, hogy hol, de valamikor majd
megtalálják, akár az ő gyermekei vagy gyermekeinek gyermekei, avagy a még távolabbi
utódok."
Kísérje és kísértse ez a gondolat mindazokat, akik mai napság és a jövőben
Bosznia sorsáért felelősek...
Szeged,

1992. július

elején.

* Andriő-idézeteink Csuka Zoltán

fordításai.

30

tiszatáj

MOST - PUNTS - HÍD
Szlovén összeállításunk elé
Déli szomszédaink közül talán a szlovénok estek ki legjobban
látószögünkből,
egészen a legutóbbi időkig. Magyarország határai közül a szlovén-magyar
határszakasz
a legrövidebb, velük volt a legkevesebb konfliktusunk is a történelem folyamán, de
(a két országban élő nemzetiségeket leszámítva) pozitív kapcsolatokról is alig beszélhetünk. Nem mondhatnánk, hogy a szlovén kulturális életben bármilyen szerephez jutott
volna a magyar kultúra, Magyarországon pedig még az értelmiség egy része sem volt
sokáig tisztában a Szlavónia és Szlovénia közötti különbséggel. Irodalmaink között
érdekes módon mégis létezett némi kapcsolat, ennek szlovén részét dolgozta föl Lukács
István a magyar irodalom szlovén recepciójáról szóló dolgozatában.
Összeállításunk megjelenése idején a szlovénok mar több mint egy eve saját államban élnek, amely pillanatnyilag a volt Jugoszlávia területének, de talán egész
Közép-Európának is a boldogabb vidékeihez tartozik. Az elmúlt évtizedekben a
szlovénok is többé-kevésbé felfüggesztett, saját történelmükhöz és az egész európai
időszámításhoz képest fiktív időben éltek, e felfüggesztés " azonban mintha itt lett volna
a legszelídebb; mindenesetre nem gátolta a tudatos kulturális építkezést, amely végső
soron a függetlenség szélsőségektől, nemzeti paranoiától és kirekesztősditől mentes
kivívásához vezetett. Mindehhez természetesen hozzájárult a viszonylag szerencsés
történeti-geopolitikai helyzet, a Nyugat közelsége, aminek köszönhetően a szlovénok
tudatát a többi közép-európai népnél kevésbé terheli a „hegeli csípés" és a messianisztikus fantazmagóriák öröksége.
Az új szlovén öntudat fokozatos kialakulását követi nyomon a felvilágosodástól
napjainkig Jankó Prunk szlovén történész, igazolva azt az egyre nyilvánvalóbbá váló
tézist, hogy egy nemzetalatti stádiumból csak a nemzeti autonómián keresztül vezethet
az út valamiféle nemzetfölötti összefogás felé. Alenka Puhar esszéje rendkívül érdekfeszítő, „pszichoanalitikus" módszerrel közelíti meg ugyanezt a kérdést, a sajátos sztereotípiák és mitológiák oldaláról. A szlovénok saját sztereotípiáiról ír Anton Trstenjak. A
fenti esszék természetesen a szlovén álláspontot tükrözik, de célunk nem is lehetett más,
mint ennek megismertetése az olvasóval.
A legnagyobb teret az irodalomnak szántuk. Talán kissé túlsúlyban vannak a
versek, amin nincs mit csodálkozni, ha figyelembe vesszük, hogy a szlovén irodalom, s
különösen a költészet, sajátos mitológia-szurrogátumként funkcionált
a szlovén
történelemben. A lírai költészet a szlovén irodalom legtermékenyebb, legfejlettebb ága,
mivel „a nyelv legmagasabb rendű megvalósulása vált a szlovén nemzeti elv legközvetlenebb, legmegbízhatóbb és legautentikusabb kifejezőjévé" - írja Andrej Inkret a
közelmúltban a Jelenkor Kiadónál megjelent szlovén esszékötetben.
Minden válogatás szükségszerűen önkényes. A teljességre való törekvés eleve lehetetlen, másrészt azonban, bár tisztában vagyunk e vállalkozás kockázatos voltával,
szerettük volna a lehető legtöbb színt megmutatni, különösen a kortárs szlovén iroda-

1992. október

31

lomból. A régebbi irodalmat három szerző képviseli: Ivan Cankar, Sreőko Kosovel és
Slavko Grum, mindhárman azonban a mai napig élnek, hatnak a szlovén irodalomban.
Számunkra külön érdekesség Slavko Grum prózája, akiben nem nehéz felfedeznünk
Csáth Géza, Kosztolányi, Rilke rokonát.
A szerzők egy részével már találkozhatott a magyar olvasó. Edvard Kocbek, a
„szlovén Pilinszky" versei és novellái, Lojze Kovaőiő és Drago Janőar írásai megjelentek kötetben és folyóiratokban is, úgyszintén Dane Zajc, Tomaz Salamun, Milán Jesih
és Milán Dekleva költészetének egy-egy darabja.
A közelmúlt szlovén költészetének két legjelentősebb eseménye Milán Jesih
szonettjeinek megjelenése és AleS Debeljak fellépése. Jesih költői szótára elsősorban
szlovén klasszikusok, főleg PreSeren szövegeiből áll, amit a magyar fordításban lehetetlen megőrizni, nyilvánvaló azonban e költészet palimpszeszt jellege, ami külön érdekességet kölcsönöz e nyaktörő vállalkozásnak. AleS Debeljak Tomaz Salamun mellett az
egyetlen szlovén költő, akinek számos kötete jelent meg külföldön, s ezt több nemzetközi
elismerés is honorálta.
A karinthiai szlovén irodalomnak külön összeállítást kellene szentelni, ezúttal csak
a fiatal Fabjan Hafher versei üzennek onnan.
Végül szólnunk kell a Jiatal szlovén próza" néven emlegetett prózaírókról
(Blatnik, Bratoz, Kleö, Virk), akiket minden különbözőségük ellenére nemcsak nemzedéki szálak fűznek egymáshoz, hanem bizonyos metafizikán túli, „posztmodern"
irodalomszemlélet is. Feltehetően ezért is válhat az ő nemzedékükben a szlovén próza
egyenrangúvá a költészettel.

JANKÓ

PRUNK

Az új szlovén öntudat
Az utóbbi néhány év valamennyi eseménye és a szlovénok politikai magatartása
azt mutatják, hogy a szlovénok új öntudatra ébredtek. Ez érzékelhető a szlovén politikusok körében, és különösen szembetűnő a kultúra területén, de bizonyos mértékig a
lakosság széles rétegeinél is megfigyelhető. Kétségkívül ebből az öntudatból eredeztethető az utóbbi idők valamennyi szlovén politikai döntése, és ebből született a szlovén
állami önállósulás eszméje is. Honnan került elő hirtelen ez az öntudat? Vajon valóban
váratlanul keletkezett-e? Hol vannak a gyökerei, milyen fázisokon, milyen akadályokon
keresztül kellett keresztülhatolnia? Hol találjuk meg annak a ma uralkodóvá vált tudatosságnak a kezdeteit, amelyet új szlovén öntudatnak nevezünk?
A szlovén nemzet legújabb fejlődési szakasza a 18. század második felében
kezdődik a nemzeti újjászületés nagy eseményével, amelyben értelmiségi, a szlovén
protestánsok kulturális eredményeire támaszkodva elhatározta, hogy a korabeli szlovén
nyelvet - az egyszerű nép, a parasztok, a városi alsóbb rétegek nyelvét - úgy kiműveli,
hogy az alkalmas legyen a kultúra és a civilizáció közvetítésére.
A felvilágosodás szlovén képviselői mintegy bő negyedszázad alatt számos rendkívül szükséges és fontos könyvet írtak szlovén nyelven: nyelvtant, világi költemények
gyűjteményét, az első tudományos történelemkönyvet és a Szentírás új fordítását.

32

tiszatáj

Megteremtették a szlovén nemzeti egység- és identitástudatot, és kialakították a szlovén
irodalmi nyelv szabályait. Éppily fontos volt az a cselekedetük is, hogy meggyőzték az
osztrák kormányt arról, hogy Szlovéniában az általános iskolában csak szlovén nyelven
lehet tanítani. Az általános iskola, az egyéni szabadság érvényesítése, a szlovén polgárság fokozatos fejlődésének biztosítása, az új típusú gazdaság megteremtése, a pannon
síkságtól Triesztig, Beljaktól* a Kolpa folyóig húzódó szlovén tartományok gazdasági
egyesítése - ezek voltak a felvilágosodás korának eredményei.
Ezeken az eredményeken erősödött és fejlődött a szlovén nemzet és nemzettudat a
március előtti korszakban. E nemzettudatot fejezte ki a szlovénok egyik legnagyobb
zsenije, a költő Francé PreSeren hatalmas művészi teljesítményével és világos nemzeti
kulturális-politikai orientációjával.
E korszak fejlődése tette lehetővé, hogy a szlovénok már az 1848-as márciusi forradalom első napjaiban kidolgozták és publikálták az Egyesült Szlovénia címen ismertté
vált nemzeti programot, amely a Habsburg Monarchia keretén belül követelte a szlovén
területi és politikai autonómia egységét, ahol a szlovén nyelv ugyanazokkal a jogokkal
rendelkezik, amilyenekkel a német nyelv a német tartományokban. Az Egyesült
Szlovénia címen ismert programok - több szerző több programjáról van szó - némelyike javasolta, hogy az Egyesült Szlovénia kössön politikai szövetséget Horvátországgal.
Az Egyesült Szlovénia című program száz éven keresztül volt a szlovén nemzet
sarkalatos programja.
1848-ban a szlovén nemzeti mozgalom még túlságosan gyenge volt ahhoz, hogy
ezt a Habsburg Monarchia akkori nemzetiségi forrongásában érvényesíteni lehessen.
A szlovénoknak a Habsburg Monarchia fennállásának következő hatvan évében sem
sikerült elérni ezt a kívánatos célt, amelyről lényegében nem mondtak le, bár a kemény
német politikai nyomás bizonyos korszakaiban nem követelték hangosan.
A kilencvenes évek első felében a szlovén nemzeti mozgalom határozottan és
véglegesen kettészakadt a konzervatív-keresztényszociális (1892) és liberális pártra
(1894). A katolikusoknak a Rerum novarum keresztényszociális tanítása alapján sikerült
maguk mellé állítaniuk a parasztok tömegeit, de a kispolgárság és a munkások egy
részét is. A katolikus néppárt így a következő ötven évben, egészen a második
világháború kezdetéig, a legerősebb politikai erő volt a szlovénok körében.
Ilyen nemzeti szociális struktúrában nem valósult meg a liberalizmus és a demokratizmus igazi, határozottabb áttörése, és nemzeti tekintetben a liberálisok az egész
időszakban bizonyos unitarista jugoszlávság irányába botladoztak, amely tagadta a
szlovén államiság gondolatát és szükségességét, sőt időnként a szlovén nemzet perspektíváját is. A különféle irányzatú szocialisták - Ivan Cankart és világos nemzeti
álláspontját leszámítva - még inkább a szlovén politikai élet peremén maradtak.
Ezért igen fontosak a katolikus néppárt nemzetpolitikai koncepciói és magatartása.
A párt 1905-től a Szlovén Néppárt nevet viselte. A párt a Badeni kormány 1897-es
válsága idején szakított a német keresztényszocialista párttal, amelytől hiába várta, hogy
létrehozza a szlovén nemzeti autonómiát az Egyesült Szlovéniában. A szlovén katolikus
néppárt 1898-ban kapcsolatba lépett a horvát Jogpárt vezetőivel, elfogadta annak programját és bejelentette, hogy a szlovén tartományok a horvát államhoz is tartoznak. Ez a
nagy horderejű döntés a monarchia dualisztikus, azaz alkotmányos koncepciója ellen
irányult. Ez a döntés jelenti a jugoszláv koncepció kezdetét a szlovén politikai gyakorlatban. A szlovénok ennek segítségével kerestek kiutat a fenyegető osztrák-német
ölelésből. Ez a nemzetpolitikai orientáció - amelynek konkrét politikai kifejeződése a
(horvát és szlovén tartományokat magába foglaló) Monarchián belüli harmadik autonóm

1992. október

33

állami-politikai egység (trializmus) létrehozására irányuló követelésben öltött testet politikai nyomás eredménye volt. A szlovénok sokkal inkább kiálltak a horvátokkal
való szövetség mellett, mint a horvátok, akik több figyelmet és energiát szenteltek a
Horvátországban és Bosznia-Hercegovinában élő szerbekhez fűződő viszonyuknak. Ennek ellenére az első világháború idején ebből a trialisztikus koncepcióból nőtt ki a
megoldás, a bécsi parlament jugoszláv frakciója által 1917-ben kidolgozott Májusi Nyilatkozat. A Nyilatkozat követelte a Habsburg Monarchia azonnali átalakítását, és azt,
hogy ennek keretében az összes szlovénok, horvátok és szerbek által lakott terűletet
egyesítsék olyan önálló állami egységbe, ami mentes minden idegen uralomtól. Az
uralkodó osztrák és magyar körök részéről éles ellenállásba ütköző program 1917
őszétől 1918 tavaszáig a szlovénok, horvátok és bosnyákok körében kiterjedt
deklarációs mozgalmat indított meg, amely 1918 október 29-én a szlovénok, horvátok
és szerbek önálló államának (SHS) kikiáltásához vezetett. A szlovénok nemzeti önrendelkezési programját 1918-ban a horvátok segítségével, a szlovén-horvát-szerb államközösség valósította meg. A Szlovén Néppárt konzervatív szárnyának - dr. Ivan
SuSterSiő - koncepciója, hogy az Egyesült Szlovénia politikai autonómiáját Ausztria
keretében valósítsák meg, meghiúsult a bécsi német körök azon soviniszta és imperialista törekvésén, hogy szlovén területen keresztül biztosítsák a németek Adriai tengerre
való kijutását. A Szlovén Néppárt vezetősége már 1918 szeptemberében úgy képzelte el
a szlovénok, horvátok és szerbek jövőbeni államát, mint három - az Isztriával együtt
értendő szlovén, a horvát, és a Dalmáciával együtt értendő bosnyák - egység föderációját.
Az SHS állam azután egy hónapig élte valóban föderatív politikai életét, amit a
Zágrábban székelő Nemzeti Tanács, mint központi hatalmi szervezet, s a tartományokban működő nemzeti tanácsok és nemzeti kormányok - a szlovén, a horvát (a szábor), a
bosznia-hercegovinai, a dalmáciai - reprezentáltak. Ez az állam nem volt nemzetközileg
elismert, s ebből bizonyos nehézségek fakadtak. Először is ez az állam nem volt képes
ellenállni az olasz imperialisták szlovén tengerparttal, Isztriával és Dalmáciával kapcsolatos aspirációinak (ezeket a területeket az antant 1915 májusában titkos szerződésben
Olaszországnak ígérte a háborúba való belépésért cserébe). Másodszor, az SHS állam
bizonyos területein (Bosznia, Dalmácia és Horvátország egy része) lakó szerbek, nacionalista eufóriájukban, amelyet elsősorban a Szerb Királyság győzelme ösztönzött, a
Szerbiával való azonnali és közvetlen egyesülést kívánták, valamiféle nagy Jugoszlávia
keretében. Ok 1918 novemberében nem akarták elfogadni, hogy a Drina legyen a határ.
A szlovénok, horvátok és szerbek állama így arra kényszerült, hogy tárgyaljon és
egyesüljön Szerbiával. A majdani államba történő egyesüléssel kapcsolatban két elképzelés létezett: a föderalista, amely mellett a szlovénok túlnyomó része (Szlovén Néppárt) és a horvátok egy része (a jogpártiak és Radic), valamint a centralista, amely mellett a szerbek és a liberális-unitarista irányultságú horvát és szlovén polgárok álltak ki.
Szerbia győztes pozíciója miatt 1918. december l-jén a centralista egyesülés
valósult meg. így kerültek a szlovénok abba a centralista Jugoszláviába, amely távol
volt sokéves vágyaiktól és szükségleteiktől. Ennek ellenére a két világháború között ezt
az államot saját nemzeti államuknak tekintették. Az ilyen megjelölés bizonyos mértékig
pontos is volt. Ez az állam tiszteletben tartotta a szlovén nemzeti jogokat. A szlovénok,
bár nemzetpolitikai autonómia nélkül, de államjogi tényezővé váltak.
Amikor az unitarista jugoszláv ideológia nem sokkal a Jugoszláv Királyság (sic!)
megalakítása után mint a szerb-horvát együttélés egyfajta metaforájaként jelent meg természetesen szerb politikai hegemónia keretében - a nem szerb népek autonómiát, il-

34

tiszatáj

letve az állam föderációvá történő átalakítását kezdték követelni. Elsőként és leghatározottabban a horvátok cselekedtek így. Igen gyorsan (az 1921-es és az 1923-as etapokban) csatlakoztak hozzájuk a szlovénok is, majd ezután a boszniai muzulmánok és a
makedónok is.
A szlovénok szempontjából sorsdöntő volt, hogy Jugoszláviához (sic!) történő
csatlakozásukkor, objektív gyengeségük következtében, de szubjektív politikai és katonai tehetetlenségük miatt is, elvesztették a nemzeti földterület és lakosság jelentős részét
(békeszerződés 1919 októberében Saint Germainben, a karintiai népszavazás elvesztése
1920 októberében, és az Olaszországgal megkötött rapallói békeszerződés). A nagy
szlovén cél, az egyesült Szlovénia, az első világháború utáni forradalmi időkben,
amikor a szlovénok megszabadultak az ezeréves német uralomtól és teljesen új kulturális-civilizációs körbe kerültek, nem valósult meg.
A szlovén nemzet a jugoszláv államban lévő anyaországban fejlődött a legnormálisabban, ahol gyors gazdasági, szociális és kulturális eredményeket ért el. A jugoszláv államban Szlovénia volt a legfejlettebb, és alig maradt el a többi közép-európai
ország fejlődésétől. Valószínűleg a szlovén nemzet erejének és perspektívájának tudata
miatt jelentek meg a kis ellenzéki pártok jelentős gondolkodói körében, a jugoszláv
föderáció keretén belüli szlovén nemzeti önrendelkezés iránti követelések (a kommunisták 1923-tól, a keresztényszocialisták 1927-ben, L. Ude nemzeti demokratái
1928-ban).
Az alkotmányosság megszüntetésével (1929. január 6.) és a nyílt unitarisztikus és
centralisztikus rezsim bevezetésével a szlovén nemzet többsége előtt is világossá vált,
hogy jövőjét csak az önrendelkezés kiharcolásában találhatja meg. így a harmincas évek
elején olyan politikai programok jelentek meg, amelyek Jugoszlávia keretén belül követelték a szlovén önrendelkezés megvalósítását, azaz Jugoszlávia föderációvá történő
átalakítását. Eközben hangsúlyozták, hogy csak az ilyen önrendelkezéssel bíró föderatív
egységet képező Szlovénia jelenthet vonzerőt az imperialista határok túloldalán, az
Ausztriában és Olaszországban élő szlovén nemzet számára. (Ilyen követeléseket explicite beírtak a Szlovén Néppárt 1932 végén keletkezett nyilatkozatába.) Hasonló
követelésekkel jelentkeztek ebben az időben és különösen 1935 után az előbb már említett baloldali ellenzéki erők: a nemzeti demokraták, a keresztényszocialisták és a kommunisták, akik 1935 után többször tömörültek népfrontba. A szlovén önrendelkezés és a
szlovén államiság megvalósítását valamennyien a föderatív jugoszláv keretben látták lehetségesnek. A második világháború előtt egyedül a szlovén demokrata párt - amelyet
1939 novemberében kíséreltek meg létrehozni a keresztényszocialisták és barátaik —
programja nem említette a jugoszláv keretet.
Szlovénia 1941 áprilisában bekövetkezett lerohanása idején a népfront megalakította a szlovén nemzet Felszabadítási Frontját, és harcot kezdett Szlovénia felszabadításáért és a föderatív Jugoszlávia megalakításáért. A szocialista irányultságú
Felszabadítási Fronton kívül a konzervatív ellenforradalmi polgári Szlovén Szövetség is
kidolgozta az ugyancsak a föderatív Jugoszlávia keretén belül létrehozandó szabad és
egyesült Szlovéniára vonatkozó programját.
A katonailag erősebb és az antifasiszta szövetségesekkel kapcsolatban álló és elismert Felszabadítási Front - a Kommunista Párt vezetésével, kommunista és összjugoszláv elképzelésű programmal - létrehozta a szlovén föderatív állami egységet, idekapcsolva a felszabadított tengermelléket. A föderatív Jugoszlávia keretén belül elismerték
számára a formális szuverenitást és önrendelkezést.

1992. október

35

Említésre méltó, hogy a Felszabadulási Front nem kommunista vezetőinek többsége 1944 tavaszán - amikor az új avnoji jugoszláv állam konkrét alkotmányjogi formáiról vitáztak - a konföderációért, illetve olyan föderációért lelkesedtek, amely a
föderatív egységeknek az élet minden kulcsfontosságú területén rendkívül nagy
tényleges önállóságot biztosít. Az ilyen elképzelések nem voltak túlzottak vagy illogikusak, hiszen ennek hívei a valóságos helyzetből indultak ki, amikor is Szlovénia,
Horvátország és Bosznia-Hercegovina bizonyos fokig független államok voltak. A vitát
azonban Boris Kidric zárta le összjugoszláv kommunista elképzelésével és konkrét föderatív javaslatával.
A második világháború végén, a felszabaduláskor a szlovén állam így csak formális alkotmányjogi szinten jött létre, a rendkívül centralizált jugoszláv föderáció
keretében.
A háború utáni föderatív Jugoszlávia gyakorlati politikai életében fokozatosan
bebizonyosodott (a hatvanas évek elejétől teljesen nyilvánvalóvá vált), hogy a jugoszláv
kommunista föderáció és alkotmánya nem nyújt lehetőséget az egyes nemzetek - és így
a szlovén nemzet - szuverén fejlődésének kiteljesedésén. A szlovénok azonban bizonyos
területeken mindennek ellenére gyorsan fejlődtek. Szlovénia iparosodott, az ipari termelés növekedett, alkalmazta a szakképzetlen paraszti munkaerőt, még más köztársaságokból is. A többi jugoszláv köztársasághoz képest meglehetősen magas nemzeti jövedelem
igen csalóka volt. A szlovén ipar ugyanis 1967 után technológiailag és termelékenységét
tekintve egyre inkább elmaradt Európától. A kommunista rendszer a jugoszláv önigazgatásos formában is alkalmatlannak bizonyult a gyors technikai fejlődésre. Kiderült,
hogy a nemzeti kérdés megoldásáról szóló kommunista ígéretekből a szocializmusban
semmi sem válik be. A nemzeti kérdés Jugoszláviában a hatvanas évek végén igen
égetővé vált, és Miroslav Krleza, a nagy látnók megállapította, hogy a forradalom ezen
a területen semmit sem oldott meg. A jugoszláv állam vezető erejének, a Kommunisták
Szövetségének semmilyen valódi elképzelése és eszköze nem volt a nemzeti kérdés megoldására. A nemzetek közötti viszonyokat úgy próbálta megoldani, hogy az összállami
párt és összállami központi apparátus voluntarisztikus módon avatkozott bele az egyes
népek nemzeti mozgalmába, legnyilvánvalóbban 1969 és 1972 között, valamint az
1974-es alkotmánnyal. Ez utóbbi, a forradalom vezetőinek - Tito, Kardelj és Bakaric legutolsó műve létrehozott néhány valóban föderatív intézményt, amelyek biztosították
a nemzeti egyenjogúságot és azt, hogy a föderációs szintű döntésekhez köztársaságok
közötti konszenzus kell. A nemzetek azonban még mindig nem voltak teljesen szuverének, felettük és egymás közötti viszonyaik fölött ott volt a Kommunista Szövetség.
A forradalom vezetőinek halála után, és a gazdasági válság kezdetekor a nemzetek
közötti viszonyok is zsákutcába jutottak. Az európai civilizáció fejlődésével összhangban lévő radikálisan új nézetek Szlovéniában a nem kommunista, sőt antikommunista
közegben, különösen a kulturális körökben jelentek meg. Bizonyos áttörést jelentettek a
Nova Revija 1987 tavaszán megjelent cikkei a szlovén nemzeti programról. Ezek az
írások szóltak először világosan az önálló szlovén állam szükségességéről, amelyben
nem az osztályideológia, hanem a demokratikus alapelv lesz uralkodó. A szlovén nemzet ezzel új, teljesen érett politikai korszakába lépett.
Vége lett annak a különös nemzeti filozófiának, hogy mint nemzet perspektivikusan önálló entitás vagyunk, de nem vagyunk képesek az önálló állami létre, hogy
továbbra is csak a jugoszláv állampolitikai közösségben fejlődhetünk, hogy számunkra
ez a conditio sine qua non. Ez a filozófia tele volt félelemmel (amilyent csak ritkán
találunk bármely hasonló nemzetnél), illetve olyan megfontolásokkal, hogy túl kicsik és

36

tiszatáj

túl gyengék vagyunk, és hogy szomszédaink, államközősségbeli barátaink éppúgy, mint
a többi állam, nem fogadnak el minket önálló államként. A szlovén kommunisták új
vezetősége alaposan elemezte az új európai civilizációs folyamatokat, felfigyelt a nép
körében jelentkező új hangokra, és csatlakozott a szlovén nemzet valódi szuverenitására
és önállósulására irányuló törekvéshez.
A jugoszláv állam eseményeinek dialektikája a szlovénokat egyszerűen rákényszerítette az önállósodásra. A szocialista koncepció vereségével a legnagyobb, a
szerb nemzetben feléledtek a jugoszláv nemzetek együttélésével kapcsolatos régi hegemonisztikus nagyszerb elképzelések, amelyek a Szerb Tudományos Akadémia ismert
memorandumában jutottak nyíltan kifejezésre (1985). A szerb nemzet, szembekerülve a
nemzetek között Koszovóban zajló hatalmas válsággal, türelmetlenül és a legelmaradottabb konzervativizmus, valamint a voluntarisztikus bolsevizmus keverékével reagált.
Egyetlen receptje a nagyobb állami centralizáció szellemében megvalósítandó alkotmányos reform volt. A szlovénok 1988-ban határozottan szembeszálltak a centralisztikus
alkotmánykiegészítés megvalósításával. A szuverén szlovén nemzeti jogok korlátlan
védelmével kapcsolatos felhívás, amely Jugoszláviában senkinek sem okozott kárt,
jelentős támogatást kapott a SZKSZ 1988 tavaszán tartott konferenciáján, és kedvező
visszhangot váltott ki a szlovén közvéleményben. Azzal a kísérlettel, amely Szlovéniát a
négy fiatal szlovén elleni katonai bíráskodással akarta megfélemlíteni és megrendszabályozni, a szlovén nemzet az akkor fennálló szlovén hatalommal és az éppen születő ellenzékkel egyesülten szállt szembe. 1988 nyarának végén a szlovén politika két vezető
embere, Milán Kuéan, a szlovén kommunisták elnöke, és Janez Stanovnik köztársasági
elnök kijelentette, hogy a szlovén nemzet azt az államot, amely csorbítja nyelvéhez való
jogát, nem tarthatja sajátjának, és Szlovéniában a szlovén ember szlovénul fog gondolkodni, és maga lesz a gazda.
1989 februáijában a szlovén nemzet képviselői egyetértésen alapuló felhívásban
szólítottak fel a békés együttélésre Koszovón, s ez a szerb politikusokból irracionális
dühöt váltott ki. A szlovénokat egoistáknak, szeparatistáknak, a szerb nemzet és a jugoszláv állam ellenségének kiáltották ki.
Annak ellenére, hogy a szlovén nemzet meglehetősen egységesen óhajtotta a centralisztikus föderáció hatalmától mentes valódi emancipációt, a szlovén politikai életben
1989 tavaszán érzékelhetővé váltak a nézetkülönbségek a cél elérésére vonatkozó
stratégiát és taktikát, sőt magát a végső célt illetően. Ebben igen nagy szerepet játszott a
szlovén politikai életnek a demokrácia és a többpártrendszer bevezetésével történő átalakítása, amit a szlovén Kommunista Szövetség is elfogadott. A szlovén politikai élet
új alternatív szervezetei és a szocialista fiatalok szervezete 1989 májusában tartott
gyűlésükön kiálltak a lehetőség szerint a jugoszláv konföderációba kapcsolódó szuverén
szlovén nemzetállam mellett. Az akkori szocialista szövetség megkísérelte ezt a Májusi
Nyilatkozatot a saját kevésbé radikális, Szlovénia Alapvető Dokumentuma című nyilatkozatával ellensúlyozni, amelyben ugyancsak a Jugoszlávián belüli szlovén szuverenitás
érdekében hirdetett harcot.
1989 szeptember végén a szlovén parlament alkotmányozó bizottsága, amelyben
együtt ültek az uralkodó kommunisták és az ellenzék, elfogadásra ajánlott számos
alkotmánykiegészítést, amelyek a pénzügy és a törvényhozás területén megerősítették a
szlovén szuverenitást. A kiegészítések elfogadása előtt a központi állami intézmények
nyílt és brutális nyomást gyakoroltak Szlovéniára azzal a céllal, hogy megakadályozzák
ezek elfogadását. A szlovén politikai vezetés, élén Milán Kucannal, a népakarat
támogatását élvezve, nem hagyta magát megrémíteni. 1989 december elsején követke-

1992. október

37

zett a szlovén vezetés és nemzet elleni még erősebb nagyszerb fenyegetés: nagyszerb
tömegtüntetést hirdettek Ljubljanába, amit a szlovén állam betiltott, és ezzel valószínűleg megváltoztatta Jugoszláviában a politikai tempót, kétségkívül megmentette a
Horvátországban és Szlovéniában zajló demokratizáció és pluralizáció folyamatát,
amely formális jogi megerősítését az 1990 tavaszán megtartott többpárti demokratikus
választáson nyerte el. Ebből a nem szocialista alternatív politikai erők kerültek ki
győztesen, amelyek a formális demokrácia, a piacgazdaság, a szabad tulajdon és a szuverén nemzetállam mellett állnak ki. Ezelőtt azonban a szlovén kommunisták, akik
elméletileg és politikailag gyorsan értek, döntő politikai cselekedetet hajtottak végre.
1990 januárjában kivonultak a JKSZ kongresszusáról, és kiléptek az összjugoszláv pártból. Követték őket a horvát kommunisták is, és a JKSZ összeomlott. Csak a jugoszláv
államrendszerben végig a legfőbb ellenőr szerepét betöltő JKSZ felbomlása tette
szabaddá a demokrácia és a nemzeti emancipáció erői előtt az utat. Ez jelentős politikai cselekedet volt, amelynek révén a SZKSZ normális demokratikus szlovén politikai
párttá vált.
1990 tavaszától újrastrukturálódott a szlovén politikai élet. A parlamentben és a
kormányban új politikai többség (57%), a nem szocialista DEMOS-koalíció uralkodik.
A reformkommunisták, a szocialisták és a fiatal demokraták ellenzékben vannak.
A köztársaság elnökségében a DEMOS két politikusa, egy reformkommunista és egy
szocialista foglal helyet, és a reformkommunista Milán Kucan elnököl.
A rendkívül égető gazdasági, szociális és kulturális problémák ellenére a szlovén
politikai élet képviselői 1991 tavasza óta legtöbbet a szlovén nemzeti és állami emancipáció, illetve az önállósodás kérdésével foglalkoztak. A kérdés lényegét illetően szinte
semmilyen különbség sincs az uralkodó koalíció és az ellenzéki pártok között. Ugyanez
év nyarán a szlovén parlament egyhangúlag elfogadta a szuverén szlovén államról szóló
nyilatkozatot, október elején pedig egy sor alkotmánytörvényt, amelyek a szuverenitást
érvényre juttatták a gazdaság és a politika területén. Az önálló szuverén Szlovénia Jugoszláviának a konföderációvá való átalakulást javasolja, s ha javaslatát semmiképpen nem
fogadják el, Szlovénia önálló útra lép, vagy Horvátországgal lép konföderációra.
így állnak a dolgok elvi-formális szinten. A valóság azonban lényegesen más,
és rendkívül bonyolult. A jugoszláv állam döntő tényezői - az elnökség, a kormány, és
leginkább a hadsereg - nem akarnak megbarátkozni a szuverén Szlovénia és Jugoszlávia
konföderációvá történő átalakításának gondolatával. Minden lehetséges intézkedéssel,
rendkívüli gazdasági nyomással és katonai fenyegetéssel megkísérlik megakadályozni
ennek a szlovén óhajnak a megvalósulását. Az önálló szlovén államról szóló elképzelést
nem képesek elfogadni a nyugat-európai közösség és az USA politikusai. Márpedig ettől a közösségtől nagymértékben függ a politikai elismerés és az a gazdasági segítség,
amire az önálló Szlovéniának szüksége lesz.
A szlovén politikusok ebben a kritikus helyzetben döntöttek 1990 november
közepén a végső politikai eszköz - a népszavazás - alkalmazása mellett, azt remélve,
hogy ez majd meggyőzi Jugoszláviát és a világot arról, hogy a szlovén nemzet szabadon
és önállóan kíván élni. A népszavazás segítségével ki akartak menekülni a jugoszláv
gazdasági káoszból, meg akarták akadályozni a katonai beavatkozást, és kész tények elé
akarták állítani Európát. A népszavazással kapcsolatban Rudi Seligo író úgy nyilatkozott, hogy az a nemzeti öntudat és etikai kérdése, Milán Kuéan elnök pedig úgy vélte,
hogy az logikus következménye mindannak, amit a szlovén politika az utóbbi három
évben tett.

38

tiszatáj

A szlovén nemzet az 1990. december 23-án megtartott népszavazáson 90%-ban az
önálló és független Szlovénia mellett voksolt, és így igazolta azokat a bátor szlovén
értelmiségieket, akik bíztak nemzetük érettségében. A népszavazás utáni időszakban a
szlovén parlament szinte permanens üléseken fogadta el az ún. önállósodási
törvényeket: a nemzeti bankról, a vámról, a katonai szolgálatról szólót (az utóbbi
értelmében Szlovénia nem küld több katonát a JNH-ba), valamint számos olyan közigazgatási törvényt és határozatot, amelyek alapján a szuverén Szlovén Köztársaság saját
területén a jugoszláv föderáció illetékességéből saját hatáskörébe veszi át a megfelelő
döntéseket. A parlamentben ezeket a döntéseket az ellenzék éppúgy megszavazta, mint a
hatalmon lévő DEMOS-koalíció.
Az önállósodási folyamat nem zajlik könnyedén. A jugoszláv föderatív állam és
azon köztársaságok, amelyek szeretnék megőrizni a jelenlegi Jugoszláviát, fanatikus
módon ellenzik. A szlovén önállósodás elleni legerőteljesebb fenyegetés néhány hónappal ezelőtt a JNH részéről érkezett, amely nyíltan azzal fenyegetett, hogy nem engedi
meg Szlovénia kiválását és önállósodását. A téli és a tavaszi hónapokban a külföld sem
mutatott jóindulatot az önálló Szlovénia iránt.
Mindez azonban nem ijesztette meg a szlovén népet és vezetőit. Szlovénia határozottan szembeszállt a katonai fenyegetéssel, nem fizeti többé a szövetségi adókat, és a
szövetségi kormánynak csak kisebb hozzájárulást fizet, az állam minimális és átmeneti
funkcionálása érdekében. A szlovén politikai tárgyaló felek: a köztársasági elnök, Milán Kuöan, a miniszterelnök, Peterle, és a parlament elnöke, Buóar, a jugoszláv politikai színtéren egyfelől talpraesettségről tettek tanúbizonyságot, másfelől végig kitartottak a legitim szlovén követelések mellett. Az államelnökség működésének blokádja
idején, amit Szerbia okozott, bizonyos funkciókat a köztársasági elnökök elbeszélései
vettek át, ahol Kucan kitartott az önálló és szuverén szlovén államra irányuló követelés
mellett. Szlovénia esetlegesen a jugoszláv államok szövetségébe is hajlandó bekapcsolódni, ha a többi köztársaság ezt az elképzelést fogadná el.
1991.
SZILÁGYI IMRE fordítása

ÁLENKA

PUHAR

Szlovén önarckép
(Részletek)
LÁZADÁS AZ OTTHON SZÜRKESÉGE ELLEN
A nyolcvanas évek jugoszláv történelme az Apa testi halálával kezdődik, majd
mindenfajta apafigura jelképes megölésével folytatódik. Komoly, esszéisztikus beszédmóddal vagy csípős epigrammák nyilaival, a véres kezekről vagy a fizetések és nyugdíjak nagyságáról szóló adatokkal, tiszteletlen fotográfiákkal, fotómontázsokkal és
egyre vakmerőbb karikatúrákkal. Mindez a személytelen tömeg lázadó magára ébredését
jelképezi vagy a kihívó lázadást a Tito születésnapján rendezett országos staféta ellen, a
kommunizmus és a nácizmus közötti hasonlóság verbális vagy nem verbális kifejtését,
a kihívó éneklést a félelmetesen felhangosított erősítőkkel vagy a hallgatás ugyanolyan

1992. október

39

mértékben kihívó pillanatait. A lázadások hol léggömbös felvonulások voltak az utolsó
katonai parádéval egy időben, vagy a katonai bíróság elé szórt virágözön... Egymás
után dőltek meg a totemek és tabuk. Éspedig szellemes és látványos akciók közepette,
melyek állhatatosan bomlasztották a reménytelen szocialista szürkeséget.
Nemcsak az apafigurák s tekintélyük lerombolásának folyamata zajlik ebben az
időben, hanem a Magna materé is, akár Jugoszláviát, akár a Pártot értsék is ezen. Mind
gyakrabban jelenik meg a süllyedő vagy léket kapott hajó, az omladozó ház, az elromlott gépezet, a kátyúba süllyedt kocsi, a vonat képében, amely a kocsik különbözősége
és eltérő képességei miatt képtelen a továbbhaladásra, mint a végeláthatatlan alagútban
haladó vonat vagy kihunyó üstökös. A jó anya helyére egyre gyakrabban lép ellenpáija,
a gonosz mostoha (a neve Föderáció, Infláció, Állam, Szövetségi Végrehajtó Tanács
vagy Központi Bizottság stb.). Ez a mostoha hatalmas, kövér, csúnya, erőszakos,
követelődző, szöges ellentéte az önfeláldozó anyának, aki szájától vonja meg a falatot,
hogy gondoskodhasson gyermekeiről.
Az új anya keresése közepette, aki képes a tápláló és biztonságot adó anya
szerepére, a tekintetek reménykedve fordulnak a nemzet mint anya elfeledett alakja felé.
A gonosz mostohát, az elnyomót le kell leplezni, meg kell dönteni, meg kell szüntetni,
jelképesen meg kell ölni. A rokoni szálak megtagadásával kell büntetni, hiszen a
gyönyörű piros alma, amit kínált, valójában mérgezett volt. Meg kell keresni az igazi
anyát, azt, aki tudja szent anyai kötelességeit. Az igazi anya a nemzet - legyen a neve
akár Szlovénia,-Szerbia, Koszovo vagy Horvátország - , aki az űj apa segítségével igazi
otthont tud majd teremteni. E folyamatban lassan visszahódították helyüket az 1945-ben
„napirendről levett" nemzeti jelképek. Évről évre erősítik létjogosultságukat. A megadottjátékszabályok végtelen sivatagában, ahol csak két szerep létezett, a munkásé és a
bürokratáé, űj dramatis personae jelennek meg. Körük nőalakokkal gazdagodik, a haza,
a szabadság, az egyház, az egyetem és más közösségek hagyományos jelképeivel.
Továbbá a népeket megtestesítő jelképekkel is. A szlovénokat képviselő Kranjski
Janezek idővel ismét Kranjski Janezek lesznek és alpesi pásztorok, hársfalevéllel, harmonikával, gojzerbakancsban, zöld lódenben, pásztorbottal, mézeskalács szívvel.
A Szerb Jovanoknak megint sajkacsájuk, szerb katonasapkájuk van, bocskoruk, hatalmas bajuszt viselnek és cirill betűvel írnak. A nemlétből tűnnek elő az albán sasok és
a horvát sakktáblás címerek. A felejtésből kelnek életre a szerető anyák fazekaikkal és
főzőkanalukkal, meg a gonosz mostohák sodrófával, botokkal, mérgezett almákkal.
A kormányok fél évszázad után ismét a nép lelkesítésére használják a nyomdákat. És
Szlovénia ezeken az ábrázolásokon megint verejtékezve húzza az igát.
Fél évszázadnyi búvópatakszerű lét után, amely csak elsuttogott politikai viccekben artikulálódhatott, a Balkán ismét Balkán lesz. S az ott élő népek ismét felismerhető
entitások. A joggal, hogy kimondják érzéseiket és szorongásaikat. A síráshoz való joggal, ha éppen sírhatnékjuk van. Az önarcképük és a mások képének megrajzolásához
való joggal.
AZ ALPOK NAPOS OLDALÁNAK ÁRNYÉKÁBAN
Aztán jön 1984-ben a „Slovenija moja dezela", azaz a „Szlovénia az én hazám"
kampány, amelynek ötlete a Gazdasági Kamarában született 1983-ban. Hatása radikálisan felbontotta az összes addigi elképzelést. Közönséges idegenforgalmi propagandának tervezték (közönségesnek olyan szempontból, hogy számtalan párhuzama
létezik szerte Európában), a külföldieknek kellett volna bemutassa a világ egy csinos

40

tiszatáj

szegletét, ám felébresztette a szlovénok latens érzelmeit, amelyek láthatóan már alig
várták, hogy kifejeződhessenek. A szlovénok az egyszerű reklámot úgy értelmezték,
mint annak kifejezését, hogy van és lehet saját otthonuk, és azonosulhatnak is vele.
A felbomló jugoszláv patriotizmus légkörében, a süllyedő jugoszláv hajón, s mind
újabb bizonyítékokra - miszerint a „tágabb haza" mostoha, aki a gyermekei életére tör megpillantották a tulajdon otthonukat. Szlovénia az én hazám. Az Alpok napos oldala.
Szép, zöld, kedves, szorgalmas - kicsi, de ez nem számít! Az enyém. A mienk.
A régmúlt időkben, a parasztlázadások korában a szlovénok borostyánt vagy más
örökzöldet tűztek a kalapjukra ismertető jegyként. A nyolcvanas évek közepén utódaik a
hársfa levelét választották, s nyomtatták mindenfélére tömegesen. Még aranyozott
jelvényeket, kitűzőket is kigondoltak, s azokat tűzték a kabátjuk hajtókájára. A közönséges reklám áttöltődött a nemzeti öntudatra ébredés folyamatába.
A „Szlovénia az én hazám" szlogenje a szlovénok számára kifejezetten anyai
vonásokat hordozott. Eközben fiai és lányai egy sor olyan kezdeményezést és akciót
indítottak útjára, amelyek Jugoszlávia más csoportjainak szemében a Szlovénia gyenge,
határozatlan, női természetéről élő elképzeléseket erősítették: kezdeményezték a katonai
szolgálat idejének lerövidítését, a sorkötelesek civil szolgálatát, a büntető és a rendőri
repressziók enyhítését, a halálbüntetés eltörlését, a politikai és társadalmi liberalizációt,
a halott Apa születésnapja alkalmából rendezett ifjúsági staféták beszüntetését. Az éledő
szerb nemzeti forrongás hátterében, amely kifejezetten férfias, kemény, harcias jelleget
érvényesített, mindez úgy csapódott le a Jugoszláviáról szóló új elképzelésben, hogy a
lágy, határozatlan, védelemre szoruló, nőies északnyugat és a határozott, erős, tántoríthatatlan, militáns, férfias dél partneri viszonyát artikulálta. A szlovén nőiesség a nyolcvanas években ismét - avagy még mindig - az önfeláldozás Ivan Cankartól származó
sztereotípiáival jelöli önmagát. Például a Szlovénia adakozásáról szóló kimutatásokkal
és bizonyítékokkal: mekkora a szlovén hozzájárulás a szövetségi pénzeszsák, a katonaság, a fejletlen régiók számára, a gyárak háború utáni „kirablásától" a földrengés
sújtotta területeknek adott éppen aktuális hozzájárulásokig. Mindez érthető módon
összekapcsolódik a szlovénok megrövidítéséről, alultápláltságáról, áldozat voltáról
szóló elképzelésekkel. Bár e vonások kevésbé kirajzoltak, mint fél évszázaddal korábban, az is elmondható róluk, hogy kevésbé mazochisztikusak. A jelenséget Natalie
Shainess amerikai pszichoanalitikus segítségével írhatjuk le:
A nő az áldozat egzisztenciális pózában az önbizalom és az önbecsülés alacsony
fokán áll, ezért másokhoz való viszonyát az állandó önvédelem jellemzi. Ez készteti
olyan magatartásra, amely ellentétes érdekeivel és gyakorta fenyegetett helyzetbe
sodorja. Nem áll ki magáért és az elveiért, könnyen enged a tekintélynek, nem szívesen
alakít ki szilárd, önálló véleményt. Bármilyen status quót szívesebben elfogad, mint a
kockázatot. Folyton elnézést kér, akkor is, amikor nem ő a vétkes, tulajdon gyarlóságai
nyomasztják, s ezekre még fel is hívja a figyelmet. A dicséretektől zavarba jön, de azt
várja, hogy viselkedésének kedvező legyen a hallgatólagos megítélése, hogy tiszteljék
és elismerjék. Ilyen állásponttal próbálja minden áron elkerülni annak a veszélyét, hogy
megsebezzék vagy elhagyják. Csendes áldozata azonban nem vívja ki az áhított elismerést. Többnyire olyan típusú embereket vonz, akik dominanciára vágynak, s akik megfelelő tárgyat keresnek agresszivitásuk kiéléséhez.
E leírásban könnyen ráismerhetünk a „szlovén" lélekre, és egy sor olyan vonásra,
amely a szlovénok szerepét jellemzi a huszadik századi jugoszláv történelemben.
„Megteszek mindent, dicséretet sem várok, csak annyit, hogy azért vegyék tudomásul,
milyen jó, milyen szorgalmas és áldozatkész vagyok" - sugallja a szlovén cselekedetek

41

1992. október

többsége. „Még szorgalmasabb leszek, mindent megteszek, de az isten szerelmére,
engedjétek meg, hogy néha-néha elsírhassam magam nyomorúságomban!" Szlovénia
kitart az áldozat egzisztenciális pózában.
Majd 1989-ben, amikor a szerb tömeggyűléseket Szlovéniába akarják exportálni, a
Mladina c. hetilap címoldalán szép szőke nő jelenik meg (összhangban a Laibachcsoport ironizáló közép-európai esztétikájával), aki kétségkívül anya, nem, ez túl
ómódi, anyuci, és attól, hogy csecsemőt tart a karján, mit sem veszít bájából. Ellenkezőleg, ez inkább erősíti kihívó vonzerejét.
Franco Juri karikaturista a Delo hasábjain 1990 januárjában Litvániát jeleníti meg
vonzó, öntudatos nőként, aki összecsomagolt, hogy otthagyja a kommunizmussal kötött
tönkrement házasságát, az öreg Gorbacsov könyörgése nem lágyítja meg a szívét, s
emancipált nőként elindul a maga útján.
A legmeglepőbb alak 1988-ban jelenik még a Mladina címlapján, Pornoszláviaként, mint a megtestesült kihívó nőiség, dekoltált fekete bőrruhában, fekete
kesztyűvel. Ez már nem a könnyező anya, hanem a lázadó ifjúság, tulajdon nemének
megbosszulója, aki a fájdalmat is perverz gyönyörré képes fordítani, tehát nem lehet
megtörni a szado-mazochisztikus viszony klasszikus receptje szerint. Karján a vérző seb
kétségkívül tudomásunkra hozza: Jöhet az erőszak, de lehet, hogy én jobban fogom
élvezni, mint ti!
DÉLSZLÁVIA ÉS PORNOSZLÁVIA
A belső és a külső gátlások folytán a jugoszláviai nyilvános fellépések nyelvéből nagyon sokáig hiányzott a szexuális jelleg. Lett légyen a köznyelv mégoly vulgáris, a nyilvánosság nyelve ezt mindig kikerülte. Lett légyen a politikusok nyelve mégoly agresszív és szitkozódó, a szexualitásnak még mindig nemet tudott mondani.
Ez a nyelv az ellenség, az árulók, a reakciósok, a klerikálisok, az intrikusok ellen
beszélt, sőt a mocsok, mocsár vagy más poshadtság, a múlt maradványai, a dekadensek,
sőt a férgek ellen - de semmi több. Hasonló viselkedési kódexhez vagy csendes
megállapodáshoz tartották magukat a társadalmi események verbális vagy vizuális
kommentátorai is. Ha nem tekintjük a kifejezetten militáns beszédmódot, akkor a
jugoszláviai közélet színpada annak médiabeli arculatával, illetve visszatükröződésével
együtt kifejezetten illedelmes volt.
De így ez sem igaz. Mert ha a „közélet színpada" kifejezés nem csak a konferencia- és a gyűléstermeket jelenti, és azt, ami ezekről a sajtóban, a rádióban és a
televízióban elhangzik, akkor a benyomás merőben más. A jugoszlávok hétköznapi
beszéde az utolsó évtizedben hemzsegett a szexuális kifejezésektől, például az általános
baszdmegezéstől. S minden alkalommal, valahányszor az egyének elvegyülhettek a
tömegben, s ezzel megszabadultak különféle gátlásaiktól, ez az erőszakos-szexuális
töltet felerősödött, és gátlástalanul elszabadult.
E gátlástalan viselkedés legélőbb példáját a labdarúgó-mérkőzéseket kísérő
tömegek szolgáltatták. Lévén Jugoszlávia több nép közössége, s lévén, hogy a focicsapatokat egyes népek adták, a szitkok különleges kompozíciói alakultak ki az egyes csapatokra/népekre, pontosabban ezek ellen. Már jóval azelőtt, hogy Jugoszlávia a politikai elképzelések szférájában szétszakadt északnyugatra és délkeletre, a stadionok
szurkolói szétszakadtak a két alaptájegységre. És az északnyugati rész a homoszexualitás jegyét kapta.

42

tiszatáj

Az 1988-as évről mindenképp el lehet mondani, hogy a jugoszláviai társadalmi
forrongás nyilvános színterére betört az explicite szexuális töltés. Az értékrend pedig
nyilvánvaló volt: a férfi többet ér, mint a nő, az igazi férfi pedig összehasonlíthatatlanul
többet a homoszexuálisnál. E kontextusban az a tény, hogy Szlovéniában a nyolcvanas
évek közepén igen fejlett volt a homoszexuálisok nem csekély visszhangot keltő mozgalma, hozzásegített annak az általános és persze megvető meggyőződésnek a megszilárdulásához, hogy a szlovénok közönséges buzik.
Ez persze nem változtat, inkább erősít a népek közötti alapvető férfi-nő viszonyon. Szlovénia ezzel ugyanolyan megaláztatásnak, zaklatásnak és becsmérlő megjegyzéseknek van kitéve, mint interperszonális szinten a „gyengébb nem". Önállósodási
törekvései - mondjuk, az a próbálkozása, hogy modernizálja a tulajdon házasságát, és
átnevelje partnereit, akiket úgy él meg, mint tirannikus, kizsákmányoló férfisovinisztákat - jellegzetesen férfiütések hosszú sorát váltja ki: kezdve attól, hogy alattomos parazita medúzának bélyegzik, amely csápjaival perfid módon kiszipolyozza és megfojtja
a férfiorganizmust, egészen addig, hogy önfejű lázadóként percipiálják, ostoba emancipátorként, akit veréssel kell észretéríteni. A jugoszláv módra elgondolt szimbiózisnak
ez a modellje 1989-ben már az erőszak tömeges fantazmagóriáiban tör ki.
A folyamat 1988-ban kezdődik, amikor Szerbiát és Crna Gorát elönti az
„antibürokratikus forradalom" hulláma, e kifejezetten „macho" jellegű mozgalomé,
amely elűzi a tehetetlen, elpuhult apákat (az úgynevezett fotelosokat), helyükbe határozott, erős apákat tesz, és velük keresi az utat az új, nagy Szerbia-anyához. E mozgalom
megváltó nemzeti hőse Slobodan Milosevic, a szerb férfi perszonifikációja, aki mintha a
népi eposzokból kelt volna életre. A gyökerek persze sokkal messzebbre nyúlnak, és
szorosan kapcsolódnak ahhoz, ahogyan a szerbek élik meg tulajdon sorsukat Koszovón.
E ponton domináns a szexuális trauma: a koszovói haza anyaként percipiálódik, akit
kisajátítanak, és akin erőszakot követnek el a rivális albán fiak. A szerbek szemében
ezek kivételesen potens, kielégíthetetlen férfiak, hiszen összehasonlíthatatlanul több
gyermeket nemzenek, mint a szerbek. Ehhez kapcsolódnak a vádak, miszerint a prepotens albánok megerőszakolják a szerb nőket, a kislányoktól kezdve az idős apácákig,
mindenkit. Ahogy a Martinovic-eset mutatja (ez az üveggel végrehajtott állítólagos
anális erőszak), még homoszexuális erőszakra is vetemednek, ami a férfiak szemében
még súlyosabb cselekmény, illetve az ellenkező oldalról szemlélve a túlerő még
nagyobb diadala. A megerőszakolás a Koszovóról szóló híradásokban 1985-től domináns téma, noha a tényleges adatok azt mutatják, hogy nem volt igazi ok az ilyen
fokú nyugtalanságra.
Az ebből eredő következtetés, amely felfedi a Szlovénia és a Szerbia közötti
viszonyt, így szól: ha Szlovénia nem akaija megérteni ezeket a fájdalmakat, meg kell
neki mutatni, miről is van szó. Élőben. Az integritásába való behatolással. A férfierő
exhibíciójával. Erőszakkal.
A fenyegetések sokáig fokozódnak, s válnak egyre militánsabbakká. Hatalmas
tömegek és uszító vezetőik hívnak fegyverbe a szerb tömeggyűléseken, buzdítanak a
szlovén atyák erőszakkal való megdöntésére - az elpuhult, puhány, beijedt fotelosok
bandája ellen, akik képtelenek az asztalra csapni, és rendet teremteni a saját portájukon,
sőt a buzik, kasztráltak és eunuchok ellen, akik nyugodtan elnézik gyermekeik
dekadenciáját, homoszexuális, leszbikus és egyéb züllöttségüket a tulajdon házukban, s
mi több, képtelenek arra késztetni fiaikat, hogy örömmel viseljenek fegyvert, és úgy
viselkedjenek, ahogy férfihoz illik. De a nép egyre hisztérikusabb „megnyilvánulása" a
nyelv szexuális brutalitásának fokozódásában is kifejeződik, ami pár évvel korábban

1992. október

43

még elképzelhetetlen volt. 1988 közepén tömegek üvöltik büntetlenül „Jebacemo Kaéu§u" (Megbasszuk Katyusát: „célzás" Katarina JaSari koszovói pártvezetőre. A ford.) és
politikusok beszélnek szónoki emelvényekről a szlovénokról, mint buzikról.
A Közép-Európáról sok éven át folytatott szlovéniai vitákat például állandóan úgy
jellemezték, mint arról szóló rágalmakat, ki a civilizáltabb, kulturáltabb, európaibb,
miközben mindezen jelzőknek megvolt mind a pozitív, mind a negatív jelentése hiszen a civilizált ember egyúttal elpuhult, puhány, leigázható. Amire a szlovénok oly
büszkék voltak, vagyis Nyugat-Európa közelsége, bumerángként csapott vissza, egyenest az arcukba: osztrák lakájok, cselédek, lovászlegények, szolgák. A jugoszláv
íróegyesület felbomlását is a válás retorikája színezte, amelyben a megsértett szerb férfi
így fenyegetődzött: „Csak hadd menjenek! Térden állva fogják magukat visszakönyörögni!"
A képzelet világában, amely a Szerbia és Szlovénia közti vitában elsősorban a
férfi- és a női princípium közti konfliktust látta, a szerb közeg büszkén dédelgette az
igazi férfiak, teszem azt, MiloSevic, SeSelj, Draíkovic vagy Solevic (a volt bokszoló)
kultuszát, s az ő szavaikkal kérkedett az anyámasszony Szlovénia feletti dominanciához
való jogával. Magának és a világnak is azt bizonygatta, hogy a szerbek nem engednek
maguknak semmiféle szervilizmust:
„A szlovénok alkotmányának diadala örömmel töltött el," nyilatkozta Vuk Draskovic a szlovén alkotmánymódosítás elfogadása után, 1989 novemberében. „Azért harcolok és azért fogok harcolni minden erőmmel, hogy egy szerb se takarítson a
szlovénok házában."
Egy évvel később a szlovén termékek bojkottja után ugyanaz a szerző: „Micsoda
szégyen! A hős szerb nép a szlovén bugyikkal és hűtőszekrényekkel háborúzik!"
Ugyanabba a képzeletvilágba tartozik a sok elemzés arról, miben különböznek a
szlovénok a szerbektől, és miként, vagyis miért van a szerbeknek olyan egyenes tartása
a térden csúszó szlovénokhoz képest. Ljubi§a Ristic rendező megállapítása 1990 novemberében: „A katolikus templomban az ember letérdel Isten előtt. A pravoszláv templomban viszont az ember áll Isten előtt!"
így hát semmi különös nincs abban, ha tömegesen látnak napvilágot az efféle nyilatkozatok: „Könnyen elbánunk a szlovénokkal - egyet káromkodsz, és már fútnak is."
Még kevésbé különös, hogy a szerbek nemzeti eufóriájuk közepette mindenekelőtt harcos hagyományaikban találják meg az alapot, ami az idegenekben azt a megdöbbenést
kelti, hogy ez a nép ismét visszasüllyedt a középkorba (egyáltalán, ugyanabban a korban élünk?), ahonnan egyre csak háborúba hívnak és így fenyegetőznek: „Mi szerbek
talán nem vagyunk jó munkások, de háborúzni, azt biztosan tudunk!" (Slobodan Milosevic).
A „szerb megújulás" kezdetétől - mondjuk a nyolcvanas évek közepétől - e nép
szószólói erősen hangsúlyozták harcos hagyományaikat, erre alapozták öntudatukat, s
vele megalázott népük „felébredéshez" való jogát. Szerbia kihívóan kezdett viselkedni,
mint aki torkig van a mindenféle igazságtalansággal, s ezért erőt gyűjt a bosszúra, hogy
elégtételt vegyen a (valóságos vagy vélt) sérelmekért. A szerb hősiesség és emberiesség
tradícióinak mind vehemensebb idézgetésével arra hívta férfinépességét, vegyen példát a
dicső apákról, nagyapákról és dédapákról, és készüljön fel a háborúra.
Milán Komnenic szerb író elhíresült mondatával fejezte ki ezt a pszichózist:
„Uraim, mi hadban állunk! Ha kell, Szerbia belerántja egész Európát!" Még híresebb
kollégája, Dobrica Cosic nevezetes megállapítása, miszerint Szerbia mindig veszített a
békében és nyert a háborúban, olyan, akár a fegyveres felkelésre való közvetlen felhí-

44

tiszatáj

vás. Slobodan MiloSevic, a vezér ünnepélyes fogadalommal alapozta meg a nemzeti hős
dicsőségét: „Senkinek sincs joga ahhoz, hogy bántsa ezt a népet!", valamint a szerbek
munkában és harcban mutatott erényeit összemérő fent idézett, még hírhedettebb
megállapítással. A korszak legnépszerűbb szerb dala, amely felhangzik az összes
tömeggyűlésen, ahol csak „megnyilvánult a nép", az abbeli magabiztos meggyőződést
erősítette, hogy a szerbek nem kicsik, hanem nagyok - „Ko to kaáe, ko to la2e Srbija j e
mala..." („Ki állítja, ki hazudja, hogy Szerbia kicsi...") és ez csak egy volt a számtalan
jóslatból, hogy a szerb fiak majd tenni fognak Nagy-Szerbiáért. E harcias hagyományok
felébresztéséhez igen korán csatlakoztak a nők is, legalábbis 1987 őszétől, amikor
például összegyűltek PriStina közepén, és ezt skandálták: „Mi nismo kurve, mi smo
majke Titovih vojnika!" (Azaz: Mi nem vagyunk kurvák, mi Tito katonáinak szülőanyái vagyunk.)
így változott át Jugoszlávia Pornoszláviává. A sokáig tiltott, elfojtott szexuális
töltet hihetetlen erővel tört ki. Ki fog kicsodát, ki az erősebb és potensebb, kié
hosszabb, ki anális típus, ki kasztrált, ki mit fog nyalni és hogyan... Mindez a
magánéletből betört a közéletbe, szavakban és rajzokban. Pornoszlávia, a kihívó
szépség, aki a Mladina 1988 márciusi címoldalát uralta, erőszakra buzdítóan, lehetett
volna akár az év asszonya is, ha valaki ilyen választást ír ki.
NÉZZ VISSZA HARAGGAL, JANEZ
Az 1988. év kezdetétől a szlovénok a háború szabályai szerint értelmeznek mindent, ami délről jön, mindazzal együtt, amit a háború jelent: öldöklés, vérontás, a
hatalom megdöntése, a pusztítás, erőszak. „A hosszú kések éjszakájának" ígérete (értsd:
a hadsereg beavatkozása a civil szférába), a lázadó értelmiségiek letartóztatásának,
továbbá az ideológiai leszámolásnak eshetősége a kommunisták szövetségének soraiban,
a koszovói/rigómezei csata 600. évfordulójának bejelentett megünneplése a Ghazimestanon, a tömeggyűlések Szlovéniába való exportjának erőltetése, a klasszikus konferenciarituálék, a gazdasági blokáddal való fenyegetődzés, a hadsereg növekvő dühe a Jugoszláv Néphadsereg elleni állítólagos „támadások" miatt - mindez egy és ugyanazon
történet: a szerb „macho" sebet kapott, vérontásra van szüksége, és a behódoltatás
erőszakkal véghezvitt aktusára. Ettől fogva a szlovén gondolat egyetlenegy irányba tart:
hogyan lehetne innen lelépni. Lopva és észrevétlenül, de véglegesen. És ezzel együtt:
hogyan lehetne bosszút állni. A megbecstelenítésért, ami már megtörtént, és azért, ami
majd elkövetkezik.
Talán nem lett volna akkora a pánik arra a felismerésre, hogy miféle fenyegetés
közeleg dél felől, és az miféle árnyat vet az egész életre, ha kronológiánkban ez a tavasz
nem Janez JanSa bebörtönzésével és az erre következő hadbírósági perrel ért volna
véget. De ez következett, és az értelmetlen megtorlás exhibíciójával megtörtént a jelképes erőszaktétel.
Be volt jelentve, tudott volt a dolog. 1988. május 27-én (vagyis néhány nappal
azelőtt, hogy letartóztatták Janez Jansát és Ivan BorStnert, a szlovén tavasz jelképes
figuráit és a szlovén férfiasság helyreállításának jelképes alakjait), a Mladina címlapján
megjelent Josip Broz-Tito. A halott, de még mindig erős és potens férfiú. A zsarnok, a
túlhaladott ideológia, a dél jelképe. A brutális apa, aki nem engedélyezi a fiak emancipációját. Az átbökött zászlón keresztül a derékszíja alól kardhegy ágaskodott elő, egy
erekcióban lévő hatalmas pénisz.

1992. október

45

A kép beszéde világos volt: erőszak készül, kasztráció készül. A marsall feltámad
halottaiból, és parancsot ad a támadásra.
Amikor pár nappal később elteijedt a hír Janez JanSa letartóztatásáról, s arról,
hogy a foglyot átvette a hadsereg, majd következtek az újabb letartóztatások, néhányan
már felfogták az aktus jelképes és valóságos jelentését. Megkezdődött az ellenállás.
A hadsereg fellépése brutális élességgel megmutatta, hogy Szlovénia akkori elnökének (Janez Stanovnik) szavaival „a szuverenitás olyasvalami, mint a terhesség - a nő
sem lehet csak félig terhes". Hogy ha tehát nem szuverén, nem rendelkezhet a tulajdon
testével, még otthon, a tulajdon otthonában sem. Hogy a jugoszláv közösségben a bantu
néger alárendelt státusában él. Hogy gyermekeit akkor és úgy büntetik meg, ahogy az a
felső atyai hatalomnak tetszik. Hogy eközben megalázóan eltörlik még a nyelvét, identitásának kulcsát is - azt, amiért a messzi 1919-es évben meghalni és magát kasztráltatni
is képes volt Smrekar karikaturista Kranjski Janeze... És hetven év elmúltával a szlovén
képzelet megint ott látta népét a feszületen. Kranjski Janez (JanSa) 1988 augusztusában a
Mladinában ismét ott van a kereszten, mint a magasabb értékek nevében másokért feláldozott ember/isten klasszikus jelképe. A Janez JanSa, Ivan BorStner, David Tasic és
Franci Zavrl elleni per, amely 1988 nyarán zajlott Ljubljana közepén, ütközőpontja volt
az összes latens problémának, ami miatt a szlovénok titkon már rég kétségbeestek, s
amelyekről most hirtelen merészeltek hangosan elgondolkodni. A demokráciáról volt
szó, az idegen dominanciáról, a szabadságról, az ideológiai anakronizmus elleni
lázadásról, az emberi szolidaritásról, az egyéni és a kollektív önigazolásról. Meglepően
rövid idő alatt, úgyszólván egy csapásra világos lett a szlovénok számára, hogy csak
erőszakmentes lázadással léphetik át az öntudat és az önbecsülés koordinátáival újonnan
kirajzolt tér küszöbét. Hogy nemcsak a négyekről van szó, hanem mindannyiunkról.
Persze még valami történt a katonai bíróság előtt folyó per idején. Megerősítést
nyert a gyanú, hogy a hazai politikusok az erőszak-megerőszakolás-kasztráció idején
teljesen tehetetlenek (sőt talán az áruló együttműködésre is készek). A hazai atyák nem
viselkednek férfiként, teszetosza, óvatos, beijedt puhányok, akik egyre óvnak minden
radikális mozdulattól, meggondolatlan lépéstől, az asztalracsapástól. Hogy rászolgáltak
a némber, a buzi szitokszavakra, melyeket délről szórnak rájuk az igazi férfiak. így
alakul tovább a legújabb szlovén történelem a férfi keresésének jegyében, az apák megdöntésével, akik nem igazi férfiak.
1988-ban semmiféle nevelői beavatkozás nem képes többé megakadályozni, hogy
a prepotens ifjoncok ne méricskéljék megvetően a fonnyadt és ásatag véneket, ne
becsmérelnék impotenciájukat, és ne követeljék egyre hangosabban a programokat, az
akciókat, az intézkedéseket. És mivel ezeknek se híre, se hamva, a változásokat. A pluralizmust. A versenyt. Az erők összemérését. A szabad választásokat.
Majd még tovább ment a dolog, felhívások hangzottak el a háborúra, az
összecsapásra való felkészülésre, az ellenállásra. Útmutatásokkal, miként kell intézkedni. A Mladina címlapján 1989. június 30-án a szerb Stallone és a szlovén Schwarzenegger vív egymással, automata fegyverekkel, karddal és szuronnyal. Ugyanazon év októberében a szlovén, aki oly sokáig volt puhány, pipogya és kasztrált Janez, Supermanként jelenik meg, aki a jó és a gonosz apokaliptikus csatájában legyőzi a szerbeket, a
horvátokat és a hadsereget. A verbális, politikai akciószinten ekkor már kovácsolódnak
a döntő tett tervei. Az első politikai párt, amely a majd félszázados „együgyűség" után
szerveződött, a Szlovén Demokrata Szövetség, az SDZ határozottan követeli:
megszállásnak kell minősíteni a rendkívüli állapot bármiféle bevezetését.

46

tiszatáj

A Balkánon már 1989-ben minden előkészület megtörtént a polgárháborúra. Az
volt csak a kérdés, vajon a szerbek megelégednek-e a tisztátalan albán vér és a tulajdon
vérük kiontásával Koszovón. Vajon a szlovénok megelégednek-e az apák jelképes
megölésével a választásokon és az új hatalom kiépítésekor, s vajon készek-e az Alpok
napos oldalán fekvő hazájuk megvédésére? És vajon mi fortyog a horvát födő alatt,
amely sokáig olyan szorosan le volt szorítva, hogy az alóla érkező hangok nem voltak
képesek világosan artikulálódni? És hol vannak az elképesztő koszovói türelem határai?
Aztán jött 1990 áprilisa. A Szlovénia (és Horvátország, meg persze Jugoszlávia)
számára sorsdöntő időszak. Ekkor kellett kiderülnie, meg lehet-e változtatni erőszakmentes eszközökkel a rendszert, amely erőszakkal, vagy legalábbis gátlástalansággal
szerezte meg a hatalmat. Számos jel mutatta, hogy lehetséges. A szlovénoknak a
választásokkal.sikerült véget vetni az erőszakmentes lázadásnak, amely 1988 óta tartott,
és megválasztaniuk az új hatalmat - az erőset és egyenes tartásűt, ahogy félig komolyan, félig ironikusan mondogatták. Érdekes, jó érzékkel elkerülték a túlzott radikalizmus csapdáját, vagy hogy az újjászületett élet vezetőiül az uralkodó jugoszláv modell
szerint szabott karizmatikus vezetőket tegyenek meg. Országuk elnökéül, mely
országnak majdan független állammá kell válnia, alacsony termetű, anyai érzelmeket
keltő férfiút (Milán Kuéan) választottak, aki szüntelenül olyan benyomást tesz, hogy
mindjárt bocsánatot kér, sőt talán sírva is fakad. A kormány elnökéül egy tőle nem sokban különböző fiatalembert tettek meg (Lojze Peterle), aki az agresszivitás teljes
hiányával, békés, szelíd fellépésével hasonló érzéseket keltett.
A színpad szélén pedig mindvégig olyan férfiak álltak, akik az erőt, a keménységet, az erőszakkal való érvényesülést testesítették meg. Tábornokok árnyéka
vetül számos, ezen időket kommentáló karikatúrára. A tábornokok fenyegetései ugyanis
soijáztak hétről hétre. A hadsereg figyelmeztetéseinek fényében még érdekesebb a
szlovén vezetők együttese: többé-kevésbé jól nevelt férfiak, szelídek, nem agresszívak,
ráadásul ott van köztük Igor Bavőar belügyminiszter (a JanSa-per idején az emberi jogok
bizottságának elnöke) és Janez JanSa védelmi miniszter - múltjukkal mindketten a
megtestesült kihívást jelentik a hadsereg számára. Vajon hogyan fogadja majd ezt
a hadsereg?
Övön aluli ütéssel fogadta. Ha a tények szintjén nem is, a jelképek szintjén knock
out volt ez a javából.
Az egyik legfontosabb kérdés, ami napirendre került a választások után, természetesen a szlovén hadsereget érintette. A realitások szférájában többé-kevésbé
világos volt, hogy a függetlenségre áhítozó országnak saját védelmi erőre van szüksége,
jelképes szinten pedig, hogy szüksége van a férfielemre, hogy női, anyai szavához
hozzátegye a férfi, az apa szavát is. Mindez nemcsak a szlovénok és kormányuk előtt
volt világos, hanem a hadsereg számára is, amely akcióba lépett, mielőtt a másik még
lélegzethez jutott volna. Amint megalakult a szlovén kormány és a parlament, a hadsereg hozzákezdett a területvédelem fegyvereinek lefoglalásához. A lefegyverzett Szlovénia ott állt megújult élete kezdetén, de félig kasztrálva, megalázva - s vele együtt
Janez Jansa, a védelmi miniszter is. A bosszú édes volt, és a tábornokok annak a népi
mondásnak a jegyében vitték véghez, miszerint a bosszú olyan étel, amely hidegen jó.
A szlovén hadsereget eddig háromszor fegyverezték le - az első és a második
világháború után, majd 1990 májusában, a rendszerváltást követően; vagyis végre tennünk kell valamit, a háborúzást is saját kezünkbe kell vennünk, s ezzel átvállalnunk a
saját lelkiismeretünkre. Franco Júrinak a Delo-beli karikatúráin Janez JanSa ekkor úgy
jelenik meg, mint komor Napóleon, mint egy kölyök, aki nyíllal lövöldözik a hadsereg

1992. október

47

ágyúira és a szerb meg horvát gyilkosokra, mint valami hetvenkedő, aki azzal ámítja
magát, hogy ura a helyzetnek, mint Rambo, aki győzni fog a közelgő összecsapásban igaz, Gorenje márkájú fegyverrel, vagyis házi készítésű bodzapuskákkal.
VÉR ÉS ÚJJÁSZÜLETÉS
Aztán jött 1991. június 26. szokatlanul forró kora nyári napja, amikor a szlovénok
kikiáltották függetlenségüket, jelképesen megpecsételve az újjászületést. Pontosan úgy
történt, ahogy már pár hónappal, sőt évvel korábban megjövendölték. A két dac összecsapott: a szlovénoké meg a hadseregé.
Az ünneplők felett, a derült égbolton, amely júniusban lassan sötétedik be,
hirtelen megjelent két repülőgép. Két MIG hasította az eget Ljubljana felett fülsiketítő
zajjal, keleti irányból a lenyugvó nap felé repülve. Két acélmadár, bármely fegyvernél
jobban szimbolizálva az erőt, a túlerőt. Lent, a földön, a gyalogosok végeláthatatlan
tömege a nyakát nyújtogatva kémlelte az eget. És szorongva kérdezte: „Csak nem merik
megtenni...?"
Megmerték. Pár órával később, kevéssel éjfél után kinyíltak a laktanyák kapui,
s az utcákat elöntötték a tankoszlopok. Újabb repülőgépek követték őket, amelyek röpcédulákon intelmeket szórtak a földre, miszerint otthon kell maradni, munkába kell
állni, mert minden ellenállás kíméletlenül megtoroltatik...
Mégis volt ellenállás. Néhány napig tartott. Meglepte a hadsereget, hisz láthatóan
azt gondolta, viszonylag könnyű hadjáratra indul, amely egymagában eléggé rémisztő
lesz ahhoz, hogy a lázadó ország meghódoljon. És tulajdonképpen náluk is jobban
meglepte magukat a szlovénokat, akik annyi időn át győzködték magukat meg a világot,
hogy ilyesmire egyáltalán nem képesek, hogy béketűrésük már úgyszólván axiómává
vált. Az összecsapásokban 65 ember vesztette életét. Viszonylag kevés, de elég ahhoz,
hogy mindkét dacot lehűtse. A szlovénok visszafogták dühüket, és megadóan aláírták a
brioni egyezményt, amelyben ígéretet tettek arra, hogy nem mennek fejjel a falnak.
A hadsereg is lenyelte a békát, és megígérte, hogy nem megy sisakos fejével és egyéb
segédeszközeivel a szlovén falnak. Valahogy így. Ez éppen nem hadtörténet és nem is
kíván az lenni.
Akármi is történt azokban a napokban, Kranjski Janez nem bújt a kemencesutba,
és nem adta meg magát a sorsának. Nem viselkedett buzi módjára, férfiatlanul,
agresszivitásra képtelenül.
S amíg a harcok folytak, a szlovénok szeme csillogott a gyönyörűségtől, hogy
végre alkalmuk nyílik bebizonyítani a Délnek meg a világnak és önmaguknak, mindenekelőtt önmaguknak, hogy nem buzik, nem pipogyák, nem szolgák. Mérhetetlen
kielégülésükre szolgált a tény, hogy a Dél végre tetteivel is bizonyítja erőszakos,
kíméletlen, erőszaktevő voltát, azét a férfiét, aki minden Nemet Igennek értelmez.
Végre eljött az idő, hogy Pornoszlávia valóra váltsa jóslatát: „Csak tessék! De figyelmeztetlek - alábecsülsz!" Azokban a forró nyári napokban Szlovénia abban a meggyőződésben élt, hogy a férfi, akivel 1918-ban olyan nagy bizalommal összekötötte az
életét, hogy megmeneküljön az északról és nyugatról fenyegető veszélytől, most végleg
okot szolgáltatott a házasság felbontására. És tulajdonképpen nagy szolgálatot tett vele.
A történet több humorral és öniróniával végződik, mint amennyivel elkezdődött.
Kevés nyoma van benne Ivan Cankarnak. Idővel feledésbe merült Cankar hite, miszerint „a Júliai Alpoktól az Égei-tengerig megtelepült nagy család egyik tagja vagyunk",
bizonyára azon tag miatt is, amely erőszakkal fenyegetett - olyan eshetőséggel,

48

tiszatáj

amellyel Cankar és kortársai nem mertek számolni. Szlovénia úgy döntött, parasztmenyasszonyból Európa szobalánya lesz - szegényen és tétován, soványan és csöppet
sem tekintélyesen, de készen arra, hogy a maga lábára álljon. Egymagában és a maga
lábán - e szavakat ismételgette makacsul, miközben Európa ajtaján kopogtatott. Keszkenője ott volt minden eshetőségre a zsebében, de sokkal kevésbé volt könnyes, mint
annak idején.
GÁLLOS ORSOLYA fordítása

ANTON

TRSTENJAK

Szlovén sztereotípiák
Nekünk, szlovénoknak, van egy egyedülálló tulajdonságunk, amely elegendő is
ahhoz, hogy közös nevezőre hozzuk a „szlovén jellemet", hogy legalább egy jellemvonásban jellegzetesen egységesek legyünk, és köntörfalazás nélkül beszélhessünk a
„szlovén jellemről"; a szlovén lenézi az olaszt, a németre viszont felnéz, a magyarnak
pedig hátat fordít. Ezt kifejezhetjük a pszichológia nyelvén is: az olaszokkal szemben
felsőbbrendűségi érzést táplálunk, a németekkel kisebbrendűségi érzésünk van, a
magyarokról pedig nem is veszünk tudomást, figyelemre se méltatjuk őket: igen
kevéssé érintik életterünket, és túl keveset jelentenek a világban ahhoz, hogy jobban
tisztelhessük őket. A magyarokkal szemben a szlovén vízszintes viszonyban van, az
olaszokkal és a németekkel szemben pedig függőlegesben, de ellentétes irányúban.
A három szomszédos nemzettel szemben tanúsított szlovén magatartás eltérő jellegének
hátterét természetesen a történelemben kell keresnünk, amely szomszédaink mellett
hosszú évszázadokon keresztül alakított bennünket (...)
Hogy e sztereotípiák milyen értékeket képviselnek az „életben", arra jellemző
példaként álljon itt baráti szomszédaink, a horvátok véleménye, akik még mindig a régi
osztrák módi szerint jellemzik a szlovénokat, amikor ezzel a kifejezéssel illetik őket:
„átkozott krajnai". Ez a heterosztereotípia plasztikus megvilágítást kap az ismert anekdotában: a vonaton találkozik egy horvát és egy szlovén; az utóbbi gyorsan kifejti, hogy
ő stájer és nem krajnai; ezzel a horvátot egy pillanat alatt oly módon motiválja, hogy az
dicsérni kezdi a szlovénokat; amikor pedig búcsúzáskor a „stájer" nyíltan megmondja,
hogy ő mégiscsak krajnai, a horvát búcsúzásul ezt kiáltja: „átkozott krajnai, ámbár
strájer, sohase higgy neki!"
A krajnaiaknak, aki földrajzilag a tengerpartiak, a karintiaiak és a stájerok között
helyezkednek el, ezért igen erősen kidolgozott heterosztereotípiájuk van a másik háromról: a tengerpartiak számukra bőbeszédűek, akiknek nem kell adni a szavára, mert
felületesek; elvtelen, beképzelt emberek, akiknek nem szabad hinni; a karintiaiak
puhák, hajlíthatok, jellegtelenek; a stájerok barátságosak, de képmutatók; amikor a legbarátságosabbak, akkor hihetsz nekik a legkevésbé.
A tengerpartiaknak, a karintiaiaknak és a stájeroknak viszont - legalábbis ezeket a
jegyeket illetően - körülbelül azonos a sztereotípiájuk a krajnaiakról: szerintük ezek
elvtelenek, kemények és hidegek.
Érdekes, hogy mindezeknek a sztereotípiáknak az autosztereotípiákban is megvannak ugyanezen sajátosságai, csak másféle, persze pozitív előjellel: a krajnaiak nagyon

1992. október

49

jellegzetes, következetes, hajlíthatatlan személyiségnek tartják magukat; a tengerpartiak
úgy vélik, hogy ők nagyon barátságosak és előzékenyek, alkalmazkodóak, és ezért
használható emberek; a karintiaiak magukat „mély érzésű" (tiefes Gemüt), szelíd és
nemes természetű embereknek látják; a stájerok pedig úgy érzik, hogy ők vendégszeretők, társaságkedvelők és nyíltszívűek, akik bőbeszédűségükben képtelenek titkot
tartani.
A muravidékiek heterosztereotípiája kevésbé elteijedt, mert 1918-ig a magyar
politikai és nyelvi védőernyő miatt szinte valamennyi szlovén elől el volt zárva; a
Murán keresztül, csak Jugoszláviában kezdtek hidat építeni. Épp ezért a másokhoz való
viszonyukban általában bizonyos szervilizmust tulajdonítanak nekik, ami viszont az ő
sztereotip önképükben udvariasságként és előzékenységként szerepel.
SZILÁGYI IMRE fordítása
Részlet a szerző Misii o slovenskem cloveku
1992-ben Ljubljanában megjelent kötetéből.

- Gondolatok

a szlovén

emberről

- című,

50
ÍVAN

tiszatáj
CANKAR

Mátyás király
Olyan tisztán láttam őt, ahogy most téged, barátom.
Láttam Mátyás királyt, amint ott ült magas acéltrónján. A trónterem olyan volt,
amilyennek el szoktuk képzelni: alacsony, sötét, és olyan tágas, hogy falat és sarkokat
sehol sem látni; a szürke oszlopsorok mögött még nagyobb termek nyíltak a hideg
éjszakába. Fáklya vagy gyertya sehol sem égett, mégis gyér fénysugarak szűrődtek a
homályba, mintha fehér lepkék röpködtek volna a mennyezet alatt.
Ott is voltam köztük meg nem is; belélegeztem nehéz lélegzetüket, láttam fehér
arcukat és piros vérüket; most mégis úgy érzem, csak testetlen szívem volt ott.
Mátyás király acéltrónján ült, hatalmas volt és erős. Arca falfehér volt, széles állkapcsa alatt pompás fekete szakáll hullámzott. Mélyen ülő szemeiben fátyolosan lángolt
a tűz, két óriási, sűrű szőrzettel borított ökle a súlyos tölgyasztalon pihent, készen arra,
hogy bármelyik percben fölemelkedjék. így ült ott Mátyás király és így ültek, támaszkodtak, feküdtek körülötte vitézei is; egyikük sem mozdult, de nem is aludt, mert
bármelyik pillanatban üthetett az óra, melyet ezer éve megjövendöltek.
Mátyás és vitézei fátyolos izzású tekintetében várakozás feszült. Mintha az óramutató épp most érné el a tizenkettőt, és minden pillanatban elkezdhetne ütni. Az összeszorított, hatalmas öklök várták, hogy kinyílhassanak, és kardot ragadhassanak.
Hűvös szél kerekedett, mintha valahol a sötétben kinyílt volna egy láthatatlan ajtó;
Mátyás szakállának fekete hullámai feléledtek és susogni kezdtek, szemében a láng fellobbant, és világosabban kezdett ragyogni.
Egy különös alak lépett a terembe, senki sem tudta, honnan, miként jött; egyszer
csak ott állt Mátyás tölgyfa asztala előtt. Arca csupa vér volt, alig lehetett kivenni
vonásait; rongyos ruhája is véres és sáros; bal kabátujja üresen lógott lefelé. így lépett
Mátyás vitézei közé, s egy szót sem szólt; azon nyomban hasonlatossá vált hozzájuk,
csöndes mozdulatlanságba dermedt, jobb keze ökölbe szorult: sötét szemében kigyúlt a
várakozás lángja.
De már jött a következő; ez mankóval sántikált, mert a fél lába hiányzott;
ugyanúgy tett, mint az első. Utána mindjárt megjelent a harmadik, aki, lássatok csodát,
a kezében hozta saját fejét, amely az összetapadt hajtincsektől egészen az álláig vértől
volt iszamos, de még élt, szemei élénken ragyogtak; amint beállt a társai közé, fölemelte a fejét, és a nyakára helyezte.
Néztem e csodát, és egyáltalán nem csodálkoztam; úgy tűnt fel nekem, mintha
mindez a legnagyobb rendben volna, és nem is lehetne másként.
Akkor sem csodálkoztam, amikor már hosszú menetben jöttek mindenfelől; olyan
menetek, amilyet emberi szem még nem látott. Csöndben, hangtalanul jöttek, léptek
zaja sem hallatszott - ezer meg ezer élő testű, figyelő szemű,'remegő szívű, hangtalan
árnyék. És csak jöttek és jöttek; szakadatlanul ontotta őket az éjszaka titokzatos,
homályos öle; ez az éjszaka, úgy érzem, egy évnél is tovább tartott. A terem egyre
tágasabb lett, széthúzódott a végtelenbe, így mindenkinek jutott hely.
Mátyás király nem mozdult, lángoló szeme még csak nem is pislogott annak láttán, hogy olyan hatalmassá nőtt a tábora, mint a Jozafát völgye ítéletnapkor. Nem akart
véget émi e szörnyű éjszaka, melynek szörnyűségét a csend csak fokozta; már egy éve
tartott, már fordult a második, harmadik év is.

1992. október

51

Arcok megszámlálhatatlan légióit láttam, de mindegyiket külön-külön is felismertem kivétel nélkül, közelről és a terem mélyéből is; mert véresek voltak ugyan, de
sápadtan világítottak a homályban, mint megannyi éjjeli lepke. Nincs olyan emberi arc,
amely ne lett volna ott Mátyás katonáinak sorában. Zsenge, pelyhes állú ifjak, akik épp
hogy leszálltak a hintalóról, napbamította, erős állú, komoly tekintetű férfiak, hajlott
hátú, ősz bajuszos, bozontos szemöldökű öregek. Sok nő is akadt köztük, fiatalok és
szépek, öregek és púposak; voltak gyerekek is, akik épp hogy járni kezdtek, de még
karon ülő csecsemőket is láttam.
A világ minden részéből és országából gyűltek ide; ahány nemzet csak volt a földkerekségen, az mind ott volt Mátyás táborában, és várta a kinyilatkoztatást. Nemcsak
fehér arcokat láttam, hanem sárgát, rézbőrűt és egészen feketét is. Bármennyire különböztek is születésben, származásban, korban és termetben, valamitől eggyé váltak, amit
a szívemben éreztem, ha rájuk tekintettem, de amit lehetetlen szavakba foglalni.
Nemcsak a fekete, alvadt vér kötötte össze Mátyás katonáit. Volt valami más is,
ami lényegesen több ennél - mintha mindegyikük a tenyerén hordozta volna saját élő,
remegő szívét. E szívben benne volt az utolsó cseppig kiivott fájdalom emlékezete, az
igazságtalanul, méltatlanul elszenvedett keserűségé, az istentelen sérelmeké, a bűn és
ítélet nélküli büntetésé, szégyené és megaláztatásé; a gőgből eltiport szerelem, az elárult
hűség és megcsalatott hit emlékezete. De e keserűséggel telt fekete tó fölött ott
világított a várakozás, a beteljesülés pillanatába vetett tiszta, erős hit kiolthatatlan,
békés fénye, amely a keserűség tavából merítkezett.
Egy megkorbácsolt, kirabolt, porig alázott, meggyalázott ember volt. Mátyás király egy vitéze.
Szétnyílt a fekete mennyezet, felragyogott az ég, a hatalmas Mátyás király felállt, és Semmi többet nem láttam.
Hol és mikor történt ez? Hol és mikor lesz?
(1916)
REIMAN JUDIT fordítása

SRECKO

KOSOVEL

Fekete falak
Repedezőfekete falak
a lelkem fölött.
Zuhanó, pislákoló
emberlámpások.
Egyszerű hal
úszik a sötétben.
Fekete szembogarú.
Egy ember jön
az éj-tömlöc
szívéből.

52

tiszatáj

Szaggatott ritmusok
Egy megszakadt kör
szétszakadt (ve vagyok.
Egy szanaszét-szobor
dirib-darabja.
Egy szétszaggatott szó
elhallgatott véleménye.
Oly erő, amit egy éles szablya
megszakított.
Mintha tű-hegyeken,
mezítláb.
Ezért fáj közömbös
közelséged, Titok.
BELLA ISTVÁN fordításai

ANDREJ

BLATNIK

A dobos ütése
Abban a pillanatban, amikor az ütő a dobhoz közelít, úgy látszik, hogy minden el
van veszve; nézd, a szaxofonos túl korán vesz levegőt, és rosszkor fogja megfújni, a
kontrabasszista fiú úgy áll ott, mintha a hangszer egyszer csak egy darab bottá válna a
kezében, a trombitás kidülledt szemmel arra a piros sportkocsira gondol, amely majdnem elütötte hároméves korában, amikor hirtelen kiszakította magát anyja kezéből, és
átszaladt az úttesten, a zongorista tekintetével pásztázza a billentyűzetet, egyik végétől
a másikig, úgy látja, hogy összegörbedt, a két vége egymásba hajlott, mintha az ördög a
billentyűk alá gyújtott volna, az énekesnő is szorult helyzetben van, meglazult a harisnyagumija, és tudja, hogy nem képes többre, mint hogy tompán belehörögjön a mikrofonba, ha egyáltalán eléri még, mert bármelyik pillanatban felborulhat, az emberek
hamarosan az érintetlen fogásokra ejtik az evőeszközt és a pincért keresik tekintetükkel,
a főpincér a fejéhez kap, a portás a teljes kudarc láttán körmönfont udvariassággal fogja
ingatni a fejét, sajnos, mára minden helyünk foglalt, mégis, a kiváló cég mégis dobra
kerül; szerencsére a dobos az utolsó pillanatban lelassítja az ütést, az ütő finoman ér a
dobhoz, és mindenki úgy kezd játszani, ahogy kell, az énekesnő is megragadja a mikrofont és rázendít, mint egy csalogány, győzelem, a vendégek elégedetten csörömpölnek az evőeszközzel, holnapra is foglaljon nekünk asztalt, kérem, súgják a főúr
fülébe, nagyon kellemes a zene, eljövünk, hogyne, biztosan jövünk.
REIMAN JUDIT fordítása

1992. október
SLAVKO

53

GRUM

Külvárosi bűntény
Zuhog az eső, veri az éjbe fordult ablakokat, kipp-krropp, pörögnek a cseppek az
ereszcsatornában. Álmosan csordogál a víz az utcán. Minden alszik, alszanak a város
lakói. Itt-ott még felvillan egy ablak, valaki leül az ágy szélére, de mindenkit lefoglal
az álom, csukott szemhéjjal tesznek-vesznek.
Valaminek mégis történnie kell, bizonyos dolgoknak meg kell történniük. Benne
van a levegőben. Fullasztó, párás az éjszaka. Voltaképpen senki sem alszik, csak azon
van, hogy elaludjék.
A szobákban kósza zörejek riogatnak. Zenóbia varrónőnél már az este rágni
kezdte a fát a szú, amit néhol halálórának is neveznek. A kövér házmesterné a huszonnyolcból kétszer is hallotta, hogy az udvaron ledőlt a farakás.
A házak egészen ferdén hajolnak az utca fölé.
A Tímár utca végén léptek visszhangzanak. Halkan, vészjóslóan bontakoznak ki
az éjszakából. Nem közönséges léptek, van bennük valami ijesztő. Most már jól kivehetően hallani: sántít! Otrombán, semmire sem ügyelve, akár a legnagyobb nappali zajban, beleront a csöndbe. Egyre közelebb, közelebb és közelebb jön. Titokzatossága
végigsöpör az utcán. Határozott célja van, ez biztos, valami szörnyűséget forralhat,
hogy ilyen eltökélten halad előre.
A virrasztók felvetik fejüket, visszafojtják lélegzetüket. Az ágy szélébe kapaszkodnak. Hirtelen mindenki megdermed a gondolatra, hogy egyszer csak megáll, felfüggeszti lépéseit és És aztán, mi lesz aztán? Az abbamaradt lépések fönnakadnak az utca fölött, nem
mozdulnak tovább. Egész éjjel ott függenek majd, és velük együtt kell virrasztani.
Most - valóban - megállt. Valamit biztosan forral, valami borzalmasat kell hogy Az utcán a csönd zümmögő gömbbé sűrűsödik. És teijed, egyre csak teijed. Az
ablakokat feszegeti. O, Istenem - !
Elindult, ismét belevésve magát az utcába. A virrasztók fellélegzenek, hanyatt
dőlnek. Eső, kipp-krropp. Elengedik az ágy szélét. Álomba merülnek. Időnként feljajdulnak, és újra álomba zuhannak.
A kövér zöldségeskofa, aki reggel jött meg a piacról, a kapuban kiejtette kezéből a
szatyrot: szemközt a negyediken, a francia nő, Mária!
Ajtócsapkodás, lábdobogás a lépcsőházban. A felborult szatyor körül csődület.
Egy szál ingben, mosdatlanul állnak. Négy sebet ejtett rajta. Csak balta lehetett!
A padlásról leviharzik az írnok, hálósapkában, fuvolával a kezében. Tudakolja, mi
történt. Megvetően néznek rá, mert még nem tudja, senkinek sincs kedve elmagyarázni.
Megszégyenülten félreáll, be kell érnie a hozzá érkező hangfoszlányokkal.
Titokzatos dolgokat tudnak a bűntényről. Az asztalos, aki részegen jött haza reggel, látta, hogy az üres építkezésen elegáns idegen szállt ki egy kocsiból, köpenyben és
cilinderben. A pincében lakó kintornásnak az éjszaka megszökött a majma.
Különféle dolgok vannak. És minden, ami lehetséges, még benne rejlik a gyorsan
múló jövőben. Az ügyvéd cselédje azt olvasta gazdája újságjában, hogy hamarosan
háború lesz.
(1927)
REIMAN JUDIT fordítása

54
EDVARD

tiszatáj
KOCBEK

A hold fényudvarával
Mellettem öltek meg egy embert.
Volt anyja, aki a világra hozta,
apja, aki játékot szerkesztett neki,
fivérei, egy kópé bácsikája,
játszótársa, egy copfos, szőke lány,
volt kis szekere, kicsi falova,
álmokkal pingált ládikója,
az éren halfogó helye.
Fürge léptekkel sietett felém,
levegőért kapkodva ért utol,
megálltunk, mint az ismerősök,
a kezében kalitka madarakkal,
s a hosszú útra élelem,
levél zsebében, három völggyel odébb a címzett,
foga közt zengő szájharmonika,
mindjárt, mindjárt meghallom a hangját.
Csend üli meg az égi tereket,
hársfák sűrű lombjába fúl a szél,
öreg stelázsin almák illatoznak
s az ajtó felé fordul a kenyér,
ő már belémlopódzott csendesen.
Es búcsúzkodni kezdtem a világtól,
boldogtalan szív sötét ablakán
beragyogott a hold fényudvarával.

Sötétség
Az, aki velem játszik,
a szemem bekötötte,
megforgatott a szívem körül,
olyan vagyok, mint egy bolond hold,
mely elvesztette a napot.
Kurjongatok és táncolok
kapkodva, törve-zúzva,
nem tudom abbahagyni,
keresem ellentétemet
és nem találom.

1992. október

55
Az, aki velem játszik,
ledöntötte az égtájakat,
céljaimat összezavarta,
szétzilálta a távlatokat
és jót mulat velem.
Kurjongatok és táncolok
kapkodva, törve-zúzva,
nem tudom abbahagyni,
Ptolemaiosz és Galilei
köreit kell egymásba kötnöm.
Nézd, a sötétség tengelye vagyok,
játszi kinyilatkoztatása.
Keress meg, csillagász,
olyan lencséd még sose volt,
mint ez a mai éjszaka.

Holdfény
Hajnalig imbolyogva
járok a holdfény mélyén,
Zöld és ruhátlan testek
hevernek szerteszéjjel,
oszlopos templomukkal
együtt tengerbe süllyedt
márványszobrok, kiket most
kiemeltek, és koszorút
tartó karjukat, fejüket
letépte a horgony.
Tudom, búvár vagyok, kit
az esztelen történelem
mélyére leküldtek,
lomhán ellenszegül a víz,
a hínárok befonnak,
szállnak alá a dolgok,
rezseg az elmerült világ,
áldozatok egy arénában,
szarkofágjába hanyatlik egyre
a beomlott égbolt.
Hajnalig imbolyogva
járok a holdfény mélyén,
Zöld és ruhátlan testek
hevernek szerteszéjjel,
a roppant rend kibillent,

56

tiszatáj
rámzúdul, s más leszek már,
ott, éjjel jöttem rá: igaz
amiről nem beszélünk,
hogy durvább élet vár
és gyengédebb halál.
CSORDÁS GÁBOR fordításai

Lipicaiak
Az újság híreli:
lipicaiak vágtattak, nyerítettek
egy történelmi filmben.
A rádió mondja:
egy milliomos lipicaiakat vásárolt,
s a nemes jószágok nem nyugtalankodtak
a repülő-úton az Atlanti-óceán fölött.
Tankönyv tanítja:
a lipicai remek hátasló,
a Karszt szülötte, ezért edzett patájú,
vágtája büszke, heves vérmérsékletét
konok hűséggel gazdagítja.
*

Mégis azt mondom, fiam,
hogy e csupa-ideg, nemes állatot
nem lehet holmi egyszerű képlet fhámjábaj fogni:
bár természetesen napsütésben
a csikók árnyék-sötétek,
éjjel a lipicai kancák
karszt-fehéren világolnak,
de hajnalkor, a Napot várva
igazi fehér fekete komédiások,
színjátszói, kiismerhetetlen udvari bolondjai
őfelségének, akit másképp szólva
szlovén történelemnek hívunk.
*

Más népek szent tehenet, sárkányt,
ezeréves teknőcöket és szárnyas oroszlánt,
egyszarvút meg kétfejű sasokat,
és csodás főnixeket imádtak,
de a mi választásunk a legszebb állatra esett:
cirkuszok és harcterek elismert, szép szolgálatosára,

1992. október

57
nyergében királynék, aranyos szentségtartók forogtak;
ezért az osztrák császárok a ravasz diplomatákkal
franciául konspiráltak,
olaszul hódoltak a színésznőknek,
spanyolul imádták a Mindenhatót,
s németül korholták a parasztokat,
de a lovakkal csak szlovénul beszéltek.
*

Emlékezz, fiam, mily titokzatosan
fonódik egybe a természet a történelemmel,
s mennyire különböznek a népek
lelkületük (pattanó) rugója szerint.
Tudod: mi versenyek, örökös futamok földje vagyunk.
Mintha fehér lovaink
egyenest Noé bárkájából menekültek volna ide,
mintha csak nekünk rendeltettek volna,
hogy vágtassanak történelmi legendáinkon,
a jövőbe vetett, halasztott legendákon keresztül,
s megleljék nekünk az ígéret földjét:
rajtuk a mi szenvedélyes lelkünk a nyereg.
*
Kedves fiam,
szüntelen ezen a fekete-fehér paripán ülök,
mint valami beduin-nagyfőnök,
szinte összenőttem már ezzel a nemes állattal,
utazom rajta, közben imáimat mondom,
csatákba visz, mikor kell
aludni tudok, sőt álmodni is hű lovamon,
halálom majd nyergében ér,
minden történelmi jóslatunk
beteljesedett e titkokat cipelő állaton;
ez a vers is itt született,
míg rázkódtam az ihlető nyeregben.

A világos beszéd igazsága
mindig sötéten komorul,
mint az igazi vers mélysége,
amit az értelem csupán súrolni képes,
hisz a hősök a nappali fényben csak botladoznak,
bölcsek is dadognak a sötétben,
és színjátékos-bohócok lesznek a költők,
s a szárnyas pegazusok vágtája is gyorsul,

58

tiszatáj
ahogy átvágnak a mi földünk barlangjai fölött,
Közben patájuk dobogósával,
türelmetlen nyihogásukkal, dobrokolással
szüntelen ébresztgetik Mátyás királyt.
*

Aki még nem tudja megülni a lovat,
tanulja meg mielőbb,
törje be e gyönyörű, szilaj állatot,
biztosan s szabadon üljön a könnyű nyeregben,
hogy a vágta ritmusát átvehesse,
de legfőképp a sejtést őrizze konokon,
hogy a mi lovaink az időben messziről jöttek,
s nagyon messzire tartanak még, hiszen a motorok gyakorta cserbenhagynak,
az elefántok meg túl sokat esznek,
a mi utunk pedig hosszú:
gyalog aligha érnénk a végére.
NAGY GÁSPÁR fordítása

LOJZE

KOVACIC

Dokumentum a lélekről
RÉSZLET A KRISTÁLYIDŐ CÍMŰ KÖTETBŐL
Amikor belép B., összeszedem minden erőmet. Azon egyszerű okból, mert szeretem. Ez a szerelem fontosabb nálam és mindennél, ami énrajtam érdekes: középpontja
B. Csak ne gyötörne szüntelenül a félelem, hogy valami baja történik, mialatt a városban szaladgál, vásárol, másoknak intéz dolgokat, és tudom, eközben milyen veszélyes
utakat kell mindenütt átvágnia. Vagy este, amikor eljön a munkahelyéről, és egyedül
vár a buszmegállóban; mostanáig mindent elkövettem, hogy megvárhassam. Talán túlzott a félelmem, de most úgy nézem kettőnk életét, mint valami különleges rovar, például egy fantasztikus tetű vagy hernyó struktúráját, ami pont olyan bonyolult, mint az
emberé. És elképzelem B. gyors helyváltoztatásait, a hatásokat, az incidenseket, amelyek érhetik a munkahelyén, az utcán... A tömegben a nő a legészrevehetőbb, mindig ő
fizet rá, az emberek természetüknél fogva spiclik, mindig mindent szóvá tesznek, csípős
szavakkal mondanak ítéletet minden felett, ha értik, ha nem, csakhogy a hallgatóság
meg legyen elégedve... B.-n mindent szeretek, a testét, az érzéseinek, kívánságainak a
másságát, szeretem az emberekbe vetett különös, feltétlen bizalmát, mindenki iránt
megnyilvánuló segítőkészségét, alaposságát, ahogyan szívességet tesz másoknak, és
hogy ezt maga sem veszi észre soha, másfelől pedig, hál' Istennek, az emberek, a tanítványai belé vetett bizalmát (1934-ben született szép fiatal theacherjükbe), az ő, mint

1992. október

59

egyesek mondják, kozmikus méretű jóságába, amiről nem tudják, hogyan lehetne viszonozni. Számomra ő az utolsó szalmaszál, a kapu egy erdőbe vagy egy kertbe, ahol minden gyermekien üde; ahol sosincs némaság az embert körülvevő ürességben, s ahol még
furcsa és értelmetlen lényed is birtokolhat ilyen közeli társat. Nem tudom leírni őt, bizonyára, mert túlságosan szeretem, és ha sikerülne is kanyarítanom valamit, a kép
bizonyára csak egy pillanatig volna hűséges, mert kis idő, egy hét, két nap múlva már
hiányozna valami belőle, mert közben történne valami új, B. valami mást csinálna,
szavakat mondana lánykorából, a gimnáziumi évekből, első szerelmének idejéből, azokból az évekből, amikor beteg apját ápolta, vagy amikor az ápolónők közt a legutolsóként dolgozott Angliában... vagyis egyszer csak egészen más környezetben pillantom
meg, illetve más tereket veszek észre benne, a részletek új vonzerejével, amit eddig nem
ismertem, felfedezek egy szokatlan, váratlan gondolatot, s eláll tőle a lélegzetem,
mintha valaki, aki eddig némán ült a sarokban, egyszerre felállna, és valami lényegeset
mondana az életről... Talán nem írhatnék a feleségemről, sem így, sem másként... nem
érdekel, ha valaki ízléstelennek tartja... ezt itt magamnak írom („az ismeretlennek és
még valakinek"), magányban, olvasó nélkül, az ördögbe is!... ezt itt akárki átugorhatja,
csak aztán ne nyaggasson azzal, ha valahol összetalálkozunk, ő kérdez, áll és bámul,
mint boíjú az újkapura, hogy válaszoljak neki... itt van, tessék... Tulajdonképpen a
válasz egyszerű: az élet utolsó szakaszában, a sír előtt, a nő mindig átváltozik azzá, ami
mindig is volt, ő a bajtárs a fronton, az első vagy az utolsó lövészárokban, mindegy,
beleszorítva a tétova várakozásba; minden napból egy újat csinál, csakhogy az
katasztrófák és bukások nélkül múljon el. Csak azt szeretném, bár pihenne, bár ne a
másoknak szóló szívességeken járna az esze, bár hosszúak volnának az álmai, amiket el
szokott mesélni, s ne kelne mindjárt fel, ahogy felnyitja a szemét, és ne sietne, hogy
kézben tartsa a napot, a fénynek ezt a pár órás misztériumát. Amikor így kilép a
tolóajtón, kócosan és gyönyörűen a világoskék pizsamájában, olyan vagyok minden
reggel, mint akit optikai bűvölet ért. Szeretem a könnyű pihét a bőrén, amelyen ismerek
minden részletet és minden ráncot, s az arcát, amelynek egyetlen pontján sem találok
semmit, ami a szakrálist elválasztaná a profántól, szeretem odaszorítani az ajkam a
nyaka és a válla hajlatába, átölelem a derekát és a hátát, amely ívelt, akár egy fiatal
lányé; örök metafora: friss virág marad. Mindig arra gondoltam, szép, hát persze!... de
a teste tulajdonképpen egy büszke vonal, lényege a lélek, az adja bűvöletesen könnyű
járását és könnyű mozdulatait. Legtöbbször mindennapi észjárásának másságán ámulok
el, amely a napot a tevékenység és a pihenés valamiféle tarka mezejévé rendezi el;
bizonyára ezt teszi minden nő, de ennek talán csak most ébredek a tudatára; meg annak,
hogy bizonyos képességei váratlanul mutatkoznak meg, mint sokáig rejtett kincsek.
Különös. Nem szeret kitűnni. Mintha szemernyi energiája sem volna önmaga számára.
És még mindig elpirul, mintha a legkevésbé felnőtt ember volna az emberek között.
Tudása nagy, de titkolja. Esetét talán a Változások könyvébői vett mondással lehetne
megvilágítani: „Egy sárkány ereje lakozik benne, de azt soha senkinek nem fogja megmutatni." B. megy az emberek között, nézem őt, ő az embereket figyeli; örömmel veszi
el tőlük, amit adnak, s ő ugyanezt teszi velük, megajándékozza őket azzal, amire
szükségük van, vagy amit szeszélyükben megkívánnak: az a kapcsolata az emberekkel,
hogy boldoggá teszi őket. Tudom, nevetséges vagyok e pátosszal, ahogy áthágom a
privát szféra némaságát és az irodalomban érvényes tiltásokat, de ez van, akár távolodom B.-től, akár közeledem hozzá. Talán ha leírnám neki a gondolataimat, érzéseimet,
reményeimet, de hát ezt mindenki megteszi, akár gyűlöl, akár szeret, hiszen ezen
érzések nélkül közömbös volna minden és mindenki iránt. Az egész talán az én nők

60

tiszatáj

iránti megértésem következménye is, amely hosszú tanulóévek után csak most ért el a
tudásig... talán két érettség találkozott össze... ez esetben nem létezik semmiféle más
összehasonlítás, csak a „nem hazudok többé", vagyis amikor az ember szeret. De a
klímát, ezt az eget, amit kifeszítettünk a területünk fölé, meg kell őriznünk, hiszen az
élet kevéssé meggyőző, nyitott, mindennek az antiszintézise, s benne káosz ural minden
szférát. Dolgozunk, hogy megéljünk, és megdolgozzunk a sírunkért... ezt is itt pénzért
írom (micsoda undorító formája az üzletnek, kétszeresen is undorító, mivel „a szerelem
és a tehetség" fonódnak benne össze). Közös életünk másfél évtizeddel ezelőtt
kezdődött... 1975-ben, amikor elhatároztuk... B., ötéves kislánya meg én, hogy otthont
keresünk magunknak. És megkezdődtek vándoréveink: a szállodától, amíg tartott a pénzünk, a munkásszállásig, ahol nem tudták elviselni a gyereket, az albérleti kamrától az
albérleti szobáig, míg ide nem költöztünk, a magunkéba, ebbe a cellákból álló lakásba,
a hét vasbetonoszlop egyikébe (a részleteket 2005-ig fogjuk fizetni). „Gyerünk, legyünk
túl ezen is, keressünk valami jobb helyet," mondja a társam, de tudja, hogy nincs
tovább; a kalandnak vége. Számomra B. végre elég fényt jelent, és számára talán én is
eléggé otthonias telket a földön. S ezért hajt kétségbeesésbe a félelem és a balsejtelem,
hogy mindig arra az utolsó pillanatra gondolok, amikor jön a véletlen és elpusztítja a
rovart... Talán B. legújabb frizurája lesz az utolsó, amit látni fogok a civilizációból,
rémült tekintete az utolsó érzelmi olvadás... B. sokat álmodik; álmai lenyúlnak a mélybe, ahol többé semmit sem lehet megmagyarázni, s ahol az ember úgyszólván ott van
Istennél. B. szinte minden éjszaka a szeretteiről álmodik - halott anyjáról, halott apjáról, a partizánoknál elesett három bátyjáról, a negyedikről, aki emigránsként halt meg
szardíniai haciendáján, még élő bátyjáról, aki Ljubljana környékén lakik családjával,
önmagáról, a lányairól, Tináról és Miijamról, rólam, a rokonairól, anyja barátnőiről,
még az Államvasutaktól is, ahol édesanyja dolgozott, élőkről és holtakról, akik mindannyian ott vannak B. hajdani szülőházában, a Vodovod utcai szoba-konyhás lakásban.
Álmodik róluk minden éjszaka, mintha a jelenben találkozna velük, és nem volna sem
halál, sem távolság, otthonában még a munkahelyi kolléganői is összejönnek, a gyerekek, akiket B. tanít, a barátnői a korábbi évekből; aztán megint rólam álmodik,
magáról, Tináról, minden élőről és halottról, akik kitartóan összegyűlnek az egykori
otthonban és mindig jönnek újak, az Amerikában élők közül, vagy mások, például akik
valaha is írtak nekünk, vagy itt ültek egyszer is ebéden nálunk. Mit álmodtál ma?
szoktam kérdezni. Kis történetek ezek, kedvesek, vidámak, csak időnként komorak és
félelmetesek. Álmodik szinte minden éjszaka, valóságos ciklusokban, és reggel elmondja az álmait... mindent megjegyez, időjárást, órát, párbeszédeket, érkezéseket,
távozásokat... A konyhában voltunk, és vártuk, hogy kisüljön a kenyér. Kirándulni
voltunk: te voltál, ő... mindig jön egy új arc, valaki, aki csak telefonált, vagy egy nő,
aki pulóvereket árult a házban... mindig felbukkan egy újonc a hosszú sorban. Ők,
ő meg ő mentünk kirándulni. Lementünk a vízre. Egy nagy tanyán ettünk. Hajóval
mentünk Szardíniára. Ha netán elfelejti elmesélni, megkérdezem, mi történt az éjszaka,
s akármikor teszem fel is a kérdést, simán felmondja emlékezetből az összes
apróságot... megígértem neki, ha megérem, egyszer együtt megíijuk az Álmok a
Vodovod utcából című könyvet... Még sosem ment fejjel a falnak, ahogy én, és ha a
fejére is csaptak néhányszor, nem természete, hogy ezt külön feljegyezze. Egész idő
alatt közeledik a gonoszhoz anélkül, hogy a közelébe érne, mert mozgását más motor,
más szellem irányítja. Szeretem az álmaiért, a szelídségükért, azért, hogy ott van bennük mindig mindenki, emberek, állatok, kertek, halottak, a régi lakás: ezek egy harmonikus ember álmai, aki megőrizte gyermeki lelkét, fájdalmát gonoszság nélkül, és a

1992. október

61

teljesen magától értetődő jóságot. Néha, amikor reggel kilépek a szobámból, a poklomból, ő már ott van a konyhában, az asztalnál áll, a salátát szaggatja a tálba;
szépségének, félrehajtott fejének látványával elvarázsol teljes valómban, mire én sietve
előhívom derűm minden morzsáját, ezeket a kiskutyákat, nehogy meglepjem vagy
megijesszem valami semmiséggel... Mert annyit megtanultam a kettesben való életből...
a szavaknál félelmesebbek a grimaszok... a harag, a szitkok, a kétségbeesés fintorai, a
szorongás, az ingerültség kifejeződései... az arc helyett a görcsös, félelmetes pofák...
Az a mimika és azok a mozdulatok, miket a testnek diktál a tébolyult lélek.
GÁLLOS ORSOLYA fordítása

DRAGOJANCAR

A kasztíliai freskó
Ulrik compostelai zarándokútján történt valami, amire kíséretének tagjai nem
találtak magyarázatot, s amitől az ifjú gróf egy időre teljesen megváltozott. Valencia
közelében jártak, talán közel a Sergoba nevű helyhez, amint azt később néhányan
állították, mindenesetre egy forró nap delén és a hullámzó, izzó spanyol fennsík
közepén, Ulrik hirtelen egy magányos kápolna felé fordította a lovát. Ennek előtte
megpihentek egy dombhát ligetében, ahonnan kilátás nyílt körös-körül a fehér kövekkel
és ritkás bozóttal borított sötétvörös földre. A domb gyér árnyékot nyújtó fái alatt
megpihentek és szomjukat csillapították; fáradtak voltak, csak elvétve váltottak néhány
szót. Lefeküdtek, leültek a csendben, amelyben csak a lovak fara és szája körnl
gyülekező rovarok dongása hallatszott. Az egyik ló hangosan vizelt a porhanyós földre,
valahol pajzshoz csapódó kard pendült. Körülöttük nem volt egyetlen település sem, a
dombon fekvő ligetből csak a naptól izzó tájat lehetett látni, s fáradt szemük hunyorgott
a ragyogásban. Csak egy épület állt nem messze a helytől, ahol megpihentek, a lankás
völgybeli út mentén ugyancsak egy halmon, egy dombháton. Fehér kápolna állt ott
hosszúkás hajójával s az éppen csak fölé emelkedő harangtoronnyal, mint egy kuporgó
fehér galamb, amely iderepült valahonnan, és fáradtan leült az átizzott dombhátra. Nem
lehetett tudni, mire való azon a kápolnán a torony és a harang, kinek szól, kit hív
imádságra, ha egyszer se közel, se távol nem lehetett látni emberi élet nyomait.
A kíséret tagjai tudták, ők biztosan imádkozni fognak itt is, hiszen uruk még egyetlen
templomot sem hagyott ki, és csak azért pihentek itt meg az imádság előtt, hogy az emberek meg a lovak ne a szent hely körül heverésszenek, egyenek, igyanak, szellentsenek
és vizeljenek.
Ulrik hallgatagon állt egy ideig a halom peremén, a liget szélén, a napsütés és az
árnyék határán. Majd egyszer csak elővezettette a lovát, felült rá, és lassan kilovagolt
az izzó tájba. Ott volt a hullámzó spanyol fennsík közepén, a kasztíliai királyságban,
talán közel Valenciához, mint egyesek később állították, nem messze a Sergoba nevű
helytől.
Ciliéi Hermann, a hatalmas hűbérúr 1430-ban két zarándokcsoportot indított útnak
fegyveres lovagok, fegyverhordozók és apródok nagyszámú kíséretével. Az egyik
Rómába indult búcsút járni, Hermann bűnös fia, Frigyes vezetésével, akinek lelkiisme-

62

tiszatáj

rétét feleségének meggyilkolása, számos züllöttség és paráznaság terhelte, förtelmes
kicsapongások és ocsmány erőszaktételek. A másik csoportot Ulrik vezette, Frigyes fia,
Hermann unokája, az apjánál és nagyapjánál sokkal erényesebb természetű ifjú gróf,
uralkodói határozottsággal és bátorsággal felvértezett férfiú, az idős gróf legfőbb
reménysége. Ulrik sokkal messzebbre indult, Compostelába tartott Szent Jakabhoz,
hogy megtisztuljon, ígéretek és áldás kiválasztottja legyen, és fogadalmával megalapozza jövőjét. A krónikák szerint nagy feltűnést keltett az idős Hermannak és utódainak
hirtelen megtérése. Úgy látszik, eljött az idő, amikor felismerte, hogy a hatalmas dinasztia jövője érdekében a pénz és a hadsereg, az agyafúrtság és a kegyetlenség mellé
hasznos volna megnyerni az isteni gondviselést is. Azt is feljegyezték, hogy Hermann
az utóbbi években sokszor felriadt álmából, éjjelente holdkórosként bolyongott, tekintetében eszeveszett félelemmel és mélységes iszonyattal. Összes vétke közül leginkább az
ifjú és boldogtalanul szép Veronika halála gyötörte, fia boldogtalan kedveséé, akinek
nem adatott meg, hogy Ciliéi grófné legyen, az ifjú Veronika halála, akit Hermann
megöletett, a lány vérével oltván ki elbűvölő tekintetének tüzét, amely felgyújtotta volt
Hermann fiának szívét, amint azt ugyancsak megírták. Ezért sokan vélekedtek úgy,
hogy a váratlan jámborság a kegyetlen öregember részéről, aki nem volt képes többé a
hosszú zarándokutakra, s ezért fiát és unokáját küldte el, a halál előtt feltétlenül
elkövetkező hirtelen megbánás következménye volt. A megbánásé, a könyörtelen gyilkosság éjszakája, a boldogtalanul szép Veronika arca miatt, amely minden éjszaka
megjelent előtte.
Frigyes útja, adják hírül a krónikák, összhangban zajlott zabolátlan természetével,
szüntelen bonyodalmak, nemesekkel, polgárokkal és parasztokkal való folytonos
civakodások, sőt fegyveres összetűzések közepette. Mielőtt célhoz ért volna, Ferrara
őrgrófja ejtette foglyul, és korhely kíséretével együtt hosszabb időn át fogságban tartotta, amíg ki nem váltották és haza nem küldték.
Ulrik zarándoklata merőben más volt. Kísérete, amely télvíz idején vágott az útnak, nemcsak a várakban és a városokban állt meg, ahol vendégül látták őket, hanem- a
templomos falvakban, a tanyáknál és a hegyekben álló magányos templomoknál is. Ulrik az út menti feszületek előtt sem csupán keresztvetéssel tisztelgett, hanem leugrott
lováról, térdre ereszkedett, vagy legalább a nyeregben hajtotta meg a fejét, és mélyedt
imádságba. Gorizián, Észak-Itálián és Dél-Franciaországon keresztül vezetett engesztelő
útjuk a messzi Compostelába. A kíséret csodálta ifjú urát, aki egész úton nem vétkezett
sem zabolátlan életmóddal, sem mértéktelen evéssel, ivással, gőgös viselkedéssel vagy
mohó ajándékvárással. A gróf egész idő alatt derűs volt, biztatta őket szélben és esőben,
nem vitette magát a meredek hegyi hágókon, hanem gyalogolt ő is felvérzett lábbal a
többiek között, habos szájú lova mellett. így múlt el a tél a hosszú úton, beköszöntött
a tavasz, zöldelltek az itáliai, dél-francia földek és mezők, elpusztult lovakat és beteg
zarándokokat hagytak maguk mögött, megpillantották a kék eget a Földközi-tenger
közelében, mosták őket a Pireneusok langyos esői, s végül elértek a spanyol földek és
sziklák forró fényébe, majd egy napon a dombtetőt borító ligetbe, a rovarok cirpelésének, a mezei bogarak duruzsolásának csendjébe, a magányos kápolna elé, amely
hirtelen megváltoztatta Ulrikot.
Ulrik egy ideig hallgatagon állt a halom peremén, a liget szélén, a fény és az
árnyék határán. Aztán hirtelen elővezettette a lovát, felült rá, és lassan kilovagolt az
izzó tájba. A hullámzó spanyol fennsík közepén volt, a kasztíliai királyságban, talán
közel Valenciához, egyesek később úgy állították, hogy nem messze a Sergobának
nevezett helytől.

1992. október

63

Egy pillanatra eltűnt a láthatárról, aztán alakja egybeolvadva a lóéval, feltűnt a
völgyben, a napsütéstől remegő izzásban. És mielőtt kapaszkodni kezdett volna felfelé,
a fehér kápolnához, utánaeredt még néhány lovag és apród, a többiek pedig ott maradtak a ligetben. Ulrik odafent leszállt a lóról, türelmetlenül feszült az ajtónak, amely
zárva volt, segítség után nézett, majd nekiveselkedett a vállával, mire az ajtó engedett,
és feltárult a kápolna sötét belseje. Egy pillanatra megállt, lehajtotta a fejét,
összekulcsolta a kezét és belépett. Szemét megfájdította a kinti ragyogás, eleinte semmit
sem látott, keresztet vetett, és az oltárhoz indult. Testét borzongatta a hűvösség,
tekintete lassan kivette a fából faragott szobrok és a falra festett képek körvonalait.
Szerény kis kápolna volt, freskói elmosódtak, a szobrokról lemállott a festék, a halvány
fény vékony sugárban hatolt be a magasan vágott ablakon. Ulrik letérdelt, tekintetét a
hűvös kőre eresztette, és imádkozni kezdett.
Amikor ismét az oltárra pillantott, meghallotta a lovak horkantását kint a templom
előtt, a bogarak dongását valahonnan a hullámzó és izzó fennsík tengeréről, amely
körülvette a templom hajóját. Amikor felállt, és lassan az ajtóhoz indult, pillantása egy
másodpercre követte a fény sugarát, amely ferdén hullott a helyiségbe, s ott a keresztelőkút melletti falra. E pillanatban megpillantotta a képet, amely egészen más volt,
mint a többi, eleven színei szinte éltek, csöppet sem halványodtak el, mintha nemrég
fejezte volna be munkáját a festő, Keresztelő Szent János fejevételét ábrázolta a kép, a
halott főt az eleven kép; Ulrikot a látvány a földhöz szögezte, s pár pillanatig nem
tudott elmozdulni onnét. Megfagyott a vére, és iszonyat ült ki a szemébe, szája szólásra, kiáltásra nyílt.
A lovagok és apródok, akik ifjú uruk után indultak, hogy megvédelmezzék, noha
ebben a pusztaságban semmiféle veszedelem nem fenyegette, és most ott álltak a
kápolna előtt, kezükben a gyeplővel, egyszerre hangot, kiáltást hallottak, és összenéztek. Összenéztek, de mielőtt kardjukat, tőrüket előrántván berohantak volna a kápolnába, annak ajtajában megpillantották Ulrikot. A félfának dőlt, arca sápadt volt, szeme
ismeretlen félelemtől zavaros, tekintete üres a mélységes iszonyattól. Hadonászott a kezével és tagolatlan szavakkal megállította őket. Be akartak menni a kápolnába, de a gróf
- aki közben magához tért, valamennyire kitisztult a tekintete és a beszéde - teljes
határozottsággal rájuk parancsolt, hogy térjenek vissza a többiekhez. Lóra pattantak és
sebes vágtában visszatértek a szelíd völgy túlfelére, a dombot borító ligetbe. Onnan
láthatták, amint a napsütésben Ulrik ide-oda bolyongott vagy magába roskadtan ült a
kápolna előtt. Visszaküldte az apródot is, aki vizet és ennivalót vitt neki. Az egész
éjszakát a kápolnában töltötte, és kísérete csak találgatta, vajon angyallal harcol-e,
akárcsak Jakab, akihez készült Compostelába, s az angyal majd megsebesíti a lábán, és
ráparancsol, hogy sebesülten, de megtisztulva, sebesülten és győzedelmesen térjen
vissza atyái földjére. Reggel valóban visszatért hozzájuk, elgyötörten, de nem árulta el
senkinek, mi történt a kápolnában azon a magányos éjszakán.
Komor arccal, amelyről eltűnt minden derű, lovagolt távol kíséretétől, és nem hederített a parasztokra, akik üdvözölték, sem a körülötte elterülő napsütötte vidékre.
Hallgatott, esténként imádkozott: ha a szabadban éjszakáztak, látták alakját, amint
közeledett a tábortűzhöz, majd újra visszahúzódott a sötétbe. És azután is, sok nap múlva, amikor a távolban megpillantották a templomok kupoláit, és Amusca piros háztetőit, nem örvendezett, mint a kísérete, amelynek tagjai felkuijantottak, és vágtára
fogták a lovaikat.
Húsvétra értek Amuscába, amint azt a kasztíliai királyok krónikájának tizenharmadik fejezete hírül adja: Érkezett egy nagyúr, Zsigmond király unokaöccse, egyébiránt

64

tiszatáj

Cilii gróf a, éspedig azért, hogy felkeresse Santiagói, hatvan lovas kísérte, valamennyi
gazdagon felfegyverzett nemesúr. A király nagy tisztelettel fogadta, vendégül látta,
küldött neki lovakat, öszvéreket és brokátöltözéket, mindebből azonban a gróf nem akart
elvenni semmit, hiszen amikor elindult hazájából, fogadalmat tett, hogy egyetlen
fejedelemtől sem fogad el ajándékot. Semmit sem fogadott el, és elsőként távozott az
ünnepségekről, amelyeket a király és a királyné rendezett számára húsz álló napon
keresztül. Megfejthetetlen titok pecsétjével az arcán teljesen megváltozott, amióta egy
napot és egy éjszakát töltött a kasztíliai fennsíkon álló magányos kápolnában. És így indult el ismét, hogy megtegye útját Santiagóba, záija feljegyzését a kasztíliai királyok
krónikása. A zarándoklat és az úton esett váratlan fordulat históriája azonban ezzel nem
zárult le. Nem zárult le a fogadalommal, az adományokkal és a hosszú imádsággal
Szent Jakabnál, Compostelában, sem a visszafelé vezető hosszú úttal. És zöldellő vagy
talán már behavazott országukba való visszaúton nagy ívben elkerülték a kápolnát,
amely magányosan állott a ligettel borított dombháttal szemben, a hullámzó fennsíkon.
A kasztíliai udvarban és a Compostelában átélt élmények hatására megfeledkeztek a
kápolnáról, és Ulrik gróf arcára is visszatért valamelyest a korábbi derű.
A kíséretből egy apród lemaradt Valenciában, hogy megpatkoltasson néhány lovat, majd megpróbálta rövidebb úton elérni a búcsúsokat, s egy alkonyatkor egészen
közel vetődött ahhoz a helyhez, egészen közel a kis kápolna hajójához, Kasztília hullámzó fennsíkjának vörösesfehér dombhátán. Noha fáradt volt és sietnie kellett, nem
tudott úrrá lenni kíváncsiságán. Erővel kinyitotta a lezárt ajtót, és ott találta magát, ahol
korábban Ulrik, a homályos helyiségben, amelybe ferdén verődtek a lemenő kasztíliai
nap sugarai. Végigpillantott az oltáron álló szentek szobrain és a sötétbe borult freskókon. Semmit sem talált, ami felkelthette volna a figyelmét. Már indulni akart, amikor a
keresztelőmedence mellett a falon megpillantotta egy szakállas férfi képét, s az ismerősnek tűnt neki. A nap vöröses fénye ekkor megvilágította az egész képet, s a magányos
látogatónak elállt a szívverése: Keresztelő Szent János levágott feje, amelyet Heródes
vagy valaki más tartott a kezében, urának arcvonásait viselte, Ciliéi Ulrikét, az ő fáradt
tekintete meredt rá a képről, s fúrta keresztül. Egy fiatal nő alakja is látható volt, s az
apród egy pillanatig úgy érezte, az ő arca is ismerős: a boldogtalanul szép Veronika DeseniSka arcát vélte felfedezni. De ebben nem volt bizonyos. Salome a kép hátterében
állt, különös mosollyal az ajkán, az ő halottfehér arca lehetett volna Veronikáé, emlékeztetett rá, de Veronika arca távoli volt és halott. Az apród azt képzelte, talán a forró
és vörös kasztíliai nap, amely alatt egész nap lovagolt, az teszi mindezt. De Ulrik képmása teljes erővel vonzotta magához iszonyodó tekintetét. Ulrik képmása bizonyosan itt
volt, több mint egy hónappal ezelőtt ura is itt állt, ugyanezen a helyen, és előbb döbbenten, aztán mind rémültebben meredt a különös képre, amely itt várta őt, az ismeretlen országba vezető útnak csaknem a végén. Itt bámult ebbe a tükörbe, tulajdon arcvonásaiba, amelyek szinte frissen, eleven színekkel voltak odafestve; a ruházat, amely a
lefejezett tetemet borította, szerény volt, durva darócból készült, távol állt a gazdag
öltözéktől, de az arc, az orr, a még mindig piros ajkak a levágott fejen, sőt a haj és a
ritkás szakáll színe is tagadhatatlanul mind itt volt előtte. És az apród akkor megértette
azt a kiáltást, urának hangját, átható, világos, kissé fáradt tekintetét; a tisztelt és
szeretett fő, a szeretett és félt fő most itt volt, elválasztva a testtől, megfestve eleven
színekkel, és nyakából pirosan csorgott a vér.
Egy hosszú mozdulatlanságba nyúló pillanatig állt riadt szívvel, amely most
bolondul kalapálni kezdett e felfoghatatlan jelenet láttán, majd kirohant az ajtón, és

1992. október

65

Egy hosszú mozdulatlanságba nyúló pillanatig állt riadt szívvel, amely most
bolondul kalapálni kezdett e felfoghatatlan jelenet láttán, majd kirohant az ajtón, és
nézte a lenyugvó kasztíliai nap izzó vörös korongját a táj felett, mint aki ott keres
választ a titokzatos, különös képre, amit az imént látott, és amit nem tudott felfogni.
A spanyolországi zarándokokat nagy tisztelettel, ünnepségekkel fogadták otthon
pár hónappal később - borongós ősz járta, csupasz faágak meredtek a szürke ég felé.
A zarándoklatot befejezték, és a fogadalmat megtartották. Az ifjú grófra, akit rövidesen
hercegi rangra emeltek, a távoli országba tett sikeres utazás emlékére ráragadt a
„Spanyol" név. A krónikák szerint a következő években fényes szerencse kísérte:
gyarapította birtokát, élvezte az európai uralkodók bizalmát, felesége három gyermeket
szült neki, biztosítva a Cilleiek fényes jövőjét. És amikor Ulrik szerencséje a legragyogóbban fénylett, bekövetkezett a dicső család hirtelen hanyatlása. Gyermekei sorra
meghaltak. Ciliéi Ulrikot huszonhat évvel a dicső spanyolországi zarándoklat után,
erejének teljében, amikor erős hadseregnek parancsolt, amikor fejet hajtottak előtte a
magyar nagyurak, huszonhat évvel később a Duna és a Száva torkolatánál Ciliéi Ulrikot, a dicső család utolsó férfiörökösét éjnek évadján megtámadták a Hunyadiak hívei.
Védekezett, és a lábán megsebesülvén esett el, mint Jakab, akinek fogadalmat tett Compostelában. Aztán megölték, de talán még élt, amikor levágták a fejét. Senki sem tudja,
vajon a jámbor nagyúrnak volt-e még ideje fohászkodni compostelai védőszentjéhez,
senki sem tudja, vajon eszébe jutott-e a képmás, amit a kasztíliai freskón látott a forró
nap fényes csendjében, egy sötét és hűvös kápolnában, az idegen tájban, egy domb
tetején.
Az apród, aki maga is ott állt a különös freskó előtt a kápolnában, Valencia vagy
talán a Sergoba nevű hely közelében, s aki már azt gondolta, hogy Ulrik képmását netán
a vörös kasztíliai nap festette a szeme elé, tudta, hogy a világ másik pontján csak
kikerekedett a történet, amely már jóval korábban kezdődött el, egy homályos kápolnában, a spanyol fennsík közepén. Tulajdonképpen annál is korábban, hogy a kápolnát
felépítették és kifestették volna, egy felfoghatatlanul korábbi időben, amelynek mélyére
sohasem hatolhat a gyarló emberi elme.
GÁLLOS ORSOLYA fordítása

A celjei grófok, azaz a Cilleiek a szlovén köztudatban a nemzeti arisztokrácia, és ezzel a
nemzetté válás Ulrik halálával elvesztett lehetőségét, másrészt a feudális önkényt jelképezik.

66
DANE

tiszatáj
ZAJC

* *

*

Ki világítja meg utadat éjjel.
Ha mocsárba tévedsz, mely fényre emeled szemed.
Ha az űrfölött függsz majd, kit hívsz segítségül.
Ha nem lesz párnád, hová hajtod fejed.
Az éjszaka csupa hangzás, de hogy hallod meg az igazit.
Az éjszaka csupa fény, de melyik fény szemed fénye.
Ki veti ki szádra a horgot az éjszaka vizében.
Ki követ utadon.
Miféle fogak mélyednek húsodba,
fehérek és habzók a magánytól és az éhségtől.
Ki gyújtja meg neked a reménység lámpását, ha haldokolsz.
Ki vár majd éjfélkor a keresztútnál.
Ki köti össze a két utat könyörtelen kézzel.
És ki vágja szét a kötést.
Mely láthatatlan éles kés.
REIMAN JUDIT fordítása
MILAN

DEKLEVA

A nyelv eredete
A női nyelv földúlt virágágyás-zsargon.
A beteg fájdalmul,
a kő kőül beszél.
Fénygravitáció a csillagmotyogás.
Próféták és bűvészek Isten-igéje a kinyilatkoztatás-kölcsönzőből.
A rétek a hangyák ábécés könyvei,
és piszlicsáré dolgok katymasz kantilénája a város.
Csak a szabadság beszél szabadul a szabadságról,
ami a szabadság.
Itt kezdődik a szó. Az emberi fülbe
gyömöszöli az egész világot.
Közrefog, ahogy a halál az életet.
Nyitódunk-csapódunk tárva-nyitva,
százszor száz titka
az értéktelenségnek.
BELLA ISTVÁN fordítása

1992. október
TOMAÉ

67

SALAMUN

A hitetlen unoka
„Gyerekek, Trieszt és Bécs között aludhattok
a vonaton. Útközben nincs semmi. "
(Nagyanyám, Mila Gulic, 1891-1978)

Ne szunnyadj el
Velence és Bécs közt a
vonaton, nyájas
olvasó.
Szlovénia olyan
parányi, hogy könnyen
észre sem veszed! A Sierrától keletre
fekvő ranchomnál is
kisebb!
Inkább állj föl,
hajolj ki az ablakon, bár ki van írva:
TILOS!
Hallgass
arany szavamra!
REIMAN JUDIT fordítása

ALES

DEBELJAK

Prózaversek
Mihajlo Panticnak
Az időről írsz, de nem a mostaniról. Férfiakról. Nőkről.
Az óráról órára halványuló emlékről. A látomásaidban találkozó
idegenek kelletlenségéről. A folyó torkolata felett és a szobákban
lebegő nyirkos sötétről. Hozzám hasonlóan, néha sokkal jobban.
Kint eső permetez. Valaki, akit mindketten ismerünk, Berlinbe
készül. Örökre. Hideg csillagok hunyorognak. Majd fél évszázada
vagyunk bezárva ki-ki a maga nyelvébe, noha egyazon világon,
egyazon kínon osztozunk, úgy fáj ez neked, ahogyan nekem?
új nap kezdődik. Valóban: mit mondjak még neked?

1
68

tiszatáj
Belesüppedve a pirkadat vagy az éjszaka előtti félhomályba.
Nem hallotta a lépéseiket, sarkuk tompa koppanását
a padlaton, izmos testükhöz tapadó kabátjuk
jellegzetes surrogását. Azt kívánta, bár hallaná csizmájuk
csikorgását, mindét egyenként. Azt gondolta: ha ez az apró
kívánságom teljesül, nem várhatok többet a sorstól.
Újból kimeresztette a szemét, fülelt, hiába kutatva emlékeiben
rég elfeledett hajszák, üldöztetések, futások mikéntjét.
A világok átfedik egymást, futott át rajta. A fenti szobában
egy nő éleset sikoltott, majd szaggatott nevetésben, neurotikus
röhögésben csuklott el a hangja.
* * *

A hamu szaga láthatatlan szövetként lebeg a fullasztó hőségben
az emberek nehezen lélegeznek, a presbiteriánus templomban
délután ötöt harangoznak, az ég mélyen a földre súlyosul, egy lány
tétován, szinte ijedten ül taxiba, isten veletek, harmatozatlan
tükrök sima felülete. Elolvasatlan könyvek, tűzoltólépcsőkről
málló rozsda, harmincévesek nyomják el cigarettájukat az utcasarki
téglafalban, izzadság csorog a gerincükön, a kutyák nyugtalanul
forgolódnak álmukban, állott víz pang a csövekben, pillanatok,
elhúzódva, sokáig, még tovább. Az avar rétegei között
bogarak haldokolnak, fuldokolva a légszomjtól, a fal repedései
fokozatosan tágulnak. Nem gondolod, hogy van valami szép abban,
ahogy a déli falvakat felfaló tüzek zavaros visszfényei
remegnek a hegyek fölött, messze a város fölött,
melyet sem te, sem én nem akarunk elhagyni?
* * *

A folyó zúg. Úgy sejtem, nagyon régóta. Kócsagok
vagy a természettudományos könyvek kócsagjaihoz hasonló madarak
készülnek útra, megszakítatlan repülésre, délnek. A nád halkan
remeg az esti szélben. Az enyhe fuvallatokban. Itt és ott. A parti házak
eltűnnek a ködben. Ablakaikon alig észrevehetően tör át
az áttetsző, tejszerű fény. Az emberek égő lámpáik mellett
álmodják, ahogy életükbe belépnek a katonák. A pincében alma
illatozik. Ha túl sokáig áll, rohadni kezd- Tizenhárom éves
kislány gyakorol kitartóan egy zongoraszonatinát. Zsibbadt ujjak.
Szüntelen szél. Elfutó órák. Unalom ül az emberek
tekintetében. Ha jól meggondolod, mondhatnál istenhozzádot is.
Bizonyos módon csak a búcsú módozatait váltogatod.
En is éppen ilyen voltam évekkel ezelőtt.
GÁLLOS ORSOLYA fordítása

1992. október
FABJAN

69

HAFNER

*
Villámzuhataggal
vakítja a vihar a tájat.
Pillanat és perc
határa
egybemosódik,
ha ez a szanaszétomló
aranyeső
villámlik a kertben.
„Épp a palántákat
akartam megöntözni,
amikor esni kezdett."
A villanat-pajor
kibúvik a sötétből,
bántja a szemet.
Megráng
a patak
sima tükre.
„Tán félnek a halak az ömlő
eső nedvességétől?"
A kikötő kavicsán
megcsillanó fény
se hoz megnyugvást.
„Vacogva eredtem útnak,
egy szál ingben.
A színe - lúdbőrzés.
Visszája - bévül - didergés."
Az éj a folyó-mélyből jön.
Hazatér az esővel.
BELLA ISTVÁN fordítása

70

tiszatáj

*

*

Kisöpört utak, mintha egy száz s valahány éve játszódó film forgatása
lenne. A város kihalt, kéthetente hadiállapot-gyakorlatok.
Kell-e hát hangsúlyozni, hogy itt, e kül-sztráda és a kukoricás között
hamarost sáncokat ásnak? Feltehetően most előzöl meg itt utoljára
egy félig olvasható rendszámú külföldi autót. Ne hidd, hogy te vagy az egyetlen, aki hóvihart, árvíz} vagy napfogyatkozást vár. Túlnan a határ. Akácos. Fagy, jégeső és köd
dől belőle, lassan ellepi az egész völgykatlant. Szemed elé tartott
kezed se látod. Mindegy bármi út. A beszélgetések vége: pontosvessző = elhallgatás.
Borús délelőtt meredező esernyők feszülnek a súlyos levegőnek és a bevégeztetettség
ködös sejtelmének, amitől nem könnyű szabadulni. Mint a kínaiak, a
szemünk sarkából ismerjük föl egymást. A sarkon túl kezdődhetne akár a
tenger is, nem változtatna semmit. Annak se, aki hajnalban néma
öleléssel búcsúzik tükörképétől. Csak azok, akik elég bátrak történelmi
maskarákba bújni, azok tűnnek el majd estefelé a végeláthatatlan tömegben.
BELLA ISTVÁN fordítása

ALOJZIHAN

A támadás
Június 27-én a televízió bemondta, hogy tankok
támadtak ránk. Elmentem a boltba, hogy vegyek
harminc pulykafiiét meg tizenöt liter tejet.
Sorbaálltunk a pénztárnál, mindenki csendben volt,
és a rádiót hallgatta, mi a teendő légitámadás esetén.
Majd meghallottuk fentről a zúgást és hirtelen
remegni kezdett a szánk, egymást bámultuk,
mint a szerelmesek a vasútállomáson, és volt, akinek
könny szökött a szemébe. Elővettem a zsebkendőmet,
és letöröltem a mögöttem álló asszony arcát. „Köszönöm ",
rebegte, és a vallómhoz dőlt, én meg csontjaimban éreztem
az iszonyatot, amely szép testét rázkódtatta. Aztán
a repülőgépek robaja elhalt, a pénztárgép
újra csengetett, és mi elővettük a pénztárcánkat,
idegesen szórtuk az aprót a pultra, majd elsiettünk,
mint akik valamiért mélységesen szégyellik magukat.

1992. október

71

Farkasvermek
Az emberek többször halnak meg, mint gondolnánk.
Minden meggyilkoltra legalább még egy gyilkos jut,
néha háromnak, négynek a golyói találnak a testbe,
s a veszteségek sokkal nagyobbak.
Oly nagyok, hogy a katonák érzéketlenek lesznek,
a parancsnokok tehetetlenek, a tábornokok pedig
döbbenten merednek számításaikba, nem sejtvén, hogy a számok
hamisak; hogy az áldozatok számosabbak, és a zászlóaljakat
rövidesen bekerítik. Egyre szorosabbra zárulnak
körülöttük az árnyak, és nincs menekvés,
csak a szomorú, véres gödrök, a jégbe fagyott farkasvermek.
GÁLLOS ORSOLYA fordítása

JANI

VIRK

Az ugrás
A halál minden reggel újra megörvendeztet. Bár mindig ott van az ágyamban,
reggelente olyan erősen megérint, hogy agytekervényeim összegabalyodnak, mielőtt
elkezdenék befalni a környező tárgyakat. Azután boldog vagyok, mert tudom, hogy
haldoklom, haldoklom, elúsznak tőlem a szavak, haldoklom, fejem tetejére állva, és
elúszik az ég, haldoklom cigarettával a számban és elúszik a cigaretta. Haldoklom, elúszik a szentírás, elúsznak a képek, általuk ennek az igazán szép világnak a különböző
vidékeivel és tárgyaival barátkozom. Mindez és más egyéb is minden reggel egy pillanat alatt elúszik. Abban, amely ott lapul az alvás és azon pillanat között, amikor minden
elúszik előlem, s a pillanatban, amely ott lapul a pillanat között, amikor minden elúszik, s aközött, amelyikben rájövök, mit jelent mindez, lapul két pillanat, amelyekben
a halál minden reggel megörvendeztet. Mindkettő teli a meghittség meleg érzésével,
mindkettő biztos és kellemes, hisz azt mondja: „Lám, megint valami meghitt következik, nem feledkezik meg rólad, és megnyugtat azzal, hogy még mindig itt vagy."
Aztán a negyedik pillanatban jön a halál, és én felismerem. Szétterül, és vele szétterül a
pillanat, annyira, hogy el sem lehet mondani. Aztán megáll a levegőben, mint egy
dagadó vitorla. Iszonyat süvölt fel az ereimben, aztán otthonias meghittséggel visszhangzik a fülemben. Jön felém a pillanat, egészen lassan, s érzem, hogyan őrlődik fel a
szemem és a pillanat közötti csatornában. Az idő mutatói elgörbülnek, meghajolnak, és
a mennybe mennek. A pillanat egyre közeledik, megszoktuk már egymást, már nincs
kedvünk találgatni, ki kicsoda. Jön az iszonyat, de el lehet viselni, igaz, már-már a
tűréshatáron, mert az idegeim olyan feszültek, mint szegény Gubec Mátéé, mielőtt
elkínzott testét négybe hasították volna. Az embernek a legnagyobb önuralomra van
szüksége. Hiszen aki megbolondul, akinek az idegei szétspriccelnek a világba, az nem

72

tiszatáj

jól végezte a feladatát. Más szóval: nem jól sáfárkodott tálentumával, mely sajnos oly
ritka. Akinek sikerül kitartania a rettenetes végig (és ez már keveredik az extázissal,
biztosan olyan hülye módon, mint ama akasztottaknál, akiknek a fulladás előtt megkeményedik és feláll a farkuk - és a maga módján hasonlatos a hasban sajgó fájdalomból és a szívben lobogó boldogságból font zsinórhoz, amelyen a Mama bocsát a világra
bennünket), de értékes és személyes, ehhez kúszik el a pillanat a szemen át, és olyan
lesz, mint egy kontaktlencse.
Hozzá lehet szokni ehhez, és igazuk van az embereknek, amikor azt mondják,
hogy mindenhez hozzá lehet szokni. A halál olyan gyakran jön, hogy igazán nincs
értelme szemet hunyni felette vagy elkergetni. Magától jött erre a világra, és bizonyára
megvannak már a maga indokai. Az emberek előtt különféle álcákban mutatkozik, és
nem állítom, hogy kettőnk kapcsolatában az egyedüli Arcát mutatná. Énhozzám tehát
így közeledik magában vagy valami famulusa által, a lélek mély sötétjéből. Néha
eszembe jut, hogy lehetne a fehér vérsejt, amely évekke' ezelőtt a pupillámon átutazva
ráérzett a világ lényegére, most pedig valódi ok nélkül itt tartózkodik a testemben,
időnként megfordul Fix pontom körül, aztán érzem, hogy fosztanak szét a porcikáim,
és sodródnak egy összetört tengely körüli forgásba. Talán a halált is valami gonosz
némber hazudja, aki a halál után megmarad a tulajdon bőrében, és minden ok nélkül
abba a résbe illeszti az ujjamat. Az okot nem ismerem, nincs szilárd talaj, amin az ember megállhatna, és a logika szikkadt ahhoz, hogy abból meríthetném a valóságos
válaszokat, amelyek átugrálnak az emberi Beszéden. Csak el szeretném mondani, mi
történt velem legutóbb, hiszen kár volna, ha a Felejtés emésztené el azt a néhány mócsingot, ami ott úszkál mindenki káposztájában.
azon a napon a halál még erősebben rámakaszkodott. a dolgok már az állomás
felé vezető úton táncoltak a szemem előtt, eltorzultak, elgördültek, behorpadtak, aggódtam miatta e látszólagos szilárdságban, a valóságos jelenlét eme látszatában, megpróbáltam magam visszafogni, ellenálltam a valóság vékony felszíne alá hatoló késnek,
megtámasztottam a dolgokat és velük tartottam, mikor az állomáshoz értem, feszült idegeim némileg lecsillapultak, koponyám megszabadult az erőteljes nyomástól, amely már
eresztékeiben ropogtatta, megnyugtatott az ajkaim közé vett cigaretta, ahogy rágyújtottam. még itt vagyunk mindketten, vigasztaltam a cigarettát és magamat, a cigaretta
minden szippantással kisebbedett, én meg újra kúszni kezdtem a valóság mellett a sötétségbe, az autóbusz fékjei úgy csikorogtak, mint valami messzi alagútban, mely a
hangot lassan megforgatja magában, aztán mintaként elküld egy távoli visszhangot,
lassan, nehézkesen forgattam a fejem, forgásában képek között mozgott, a képek közé1
üres lapok ékelődtek, sem fehérek, sem feketék, elszörnyedtem a gondolatra, hogy e
hasadékok bármelyike magába szívhat, megláncol, megtöri a gerincemet, körbeforgatja
a fejemet, ha nem támaszkodom a képek peremére és nem tartok ki ott a végsőkig, amint
tétován közelítettem az autóbuszhoz, számoltam a lépteimet, hogy befogjam magam a
számok, vagyis az absztrakciók hálójába, és megfeledkezzem a szétvert valóságról, elég
szerencsésen, ugrálva képből képbe, közeledtem az autóbuszhoz, lassan megkapaszkodtam és felszálltam, az ajtóval szemben egy lány ült és mereven bámult rám. persze,
mondtam magamban, ha képeken járok, mint slow motion a filmekben, a következő
képben belekapaszkodtam az ülés támlájába, s a lányra mosolyodtam, van ez így,
ilyesmi is előfordul, a következő képben felkapaszkodtam a lépcsőn, és kereszteztem az
ablak felé tartó lány útját, leültem elhagyott helyére s éreztem, ottfelejtette a segge
melegét, ó, ezek az emberek nem tudják, mi történik velem, bocsáss meg, mondtam a
lánynak, gondolom, ezt mondtam neki. már amikor kimondtam, eszméltem fel, hogy

1992. október

73

semmit sem mondtam, már a következő pillanatban kínos volt, mikor azon kaptam
magam, hogy nem tudom, valóban elnézést kértem-e tőle, egyáltalán mondtam-e
valamit, hogy ne legyen probléma, elhatároztam, elülök mellőle, hogy útitársnőm ne
gondolja, vele van bajom, a képeken feléje fordultam, hogy rámosolyogjak, mikor a
szám mosolyra húzódott, kellemetlenül éreztem magam, mert nem éreztem a számat és
az arcizmaimat és inkább emlékezetből mosolyodtam el, csak úgy a levegőbe, kellemetlen volt, hiszen akaratlanul az arcomra merevedhetett volna a fintor, ezt persze nem
akartam, az ebő kép kezdetén láttam útitársnőm arcán, hogy a mosolyom bátorító volt.
az ő ajka is mosolyra húzódott, kivillantak fehér fogai, aztán lassan, mégis egy pillanat
alatt elkezdődött arcának elváltozása. ínye lassan levált a fogairól, feltárult és a semmibe kiáltott, csontjának fehérsége rémülettel töltött el. csontos szája azután hatalmas
lett, borzalmasan éreztem magam, nem látod ezeket a csontokat, haldokolsz, te lány,
akartam neki mondani, talán nem is ezt mondtam neki? megérezte, hogy valami nincs
rendjén, és elfordult, én meg elmentem a leghátsó ülésekig, és gyötrődve bámultam ki
az ablakon, táncolt előttem a tovairamló táj, a semmiből éppen kibomlott friss színek,
ó, igen, csalóka leveleid teltsége és feszessége, amikor képbe foglak, úgy fogsz
kivirágozni, mint egy gennyes seb, és kipréseled látszatlétedből az üresség régi és majdani szakadékait, kis hangyák kezdtek tolongani a sejtek között és széttolták őket,
kinyíltam, testem meglazult eresztékeivel olyan voltam, mint az atom, kitéve a más
részecskék bombázásának, ilyenkor pokolian szerencsésnek kell lennünk, vagy talán
olyan szilárd törvényszerűség ez, mely szerint a test építőelemei természetellenes
szétszórtságukban, melyben már semmi sem kapcsolja őket egymáshoz, azután visszailleszkednek saját régi épületükbe, ilyenkor az ember mindig attól fél, hogy e szétszórtságba nem lopakodik-e az ördög, hogy aztán kovászként feldagadjon, és megsemmisítse az embert.
mikor az autóbusz megállt a következő állomáson, végleg magamhoz tértem,
utazás közben a képek változtak, és bár kinyíltak, nem hullottak szét. itt tértem magamhoz. a fehér vakolatú ház képe elkezdett élesedni, a barna kerítés és rajta a piros rózsák
színe kitisztult, egyszerre nem volt köztük semmiféle logikai kapocs, színeik egyre
feszesebbek lettek és közeledtek a szememhez, aztán a kép megállt, hirtelen kidudorodott, aztán középen, mintha megingott volna, elkezdett lassan beroggyanni, a színes
lapok közepén repedések tekerőztek, a kép lassan szétesett és a széléről nagy festékdarabok kezdtek pattogzani. köztük a görcs bénította szétesett sejtjeimet, a kép darabjai
lassan hullottak a kép belsejébe, ködösen fordultak egyik vagy másik oldalukra, és a
színek szélei mint a fuldokló keze nyúlkáltak felém, végünk van, fiúk, mondtam nekik,
a hazugság nagyobb mint a szívünk, a házunk, a kerítésünk, rózsákfüggnek a levegőben
ablak gyanánt, melyen át megnézzük, mi van kint. alap nélkül van ez a világ, de nem is
érdekli, aztán elaludtam.
A ljubljanai főpályaudvaron ébredtem fel. Szép, normális nap, ragyogó napsütés.
Az emberek itt vannak, a házak itt vannak, az utak itt vannak. Útitársnőm egyszerűen
rámragadt, hát meghívtam egy kávéra. Nem tiltakozott, szívesen elfogadta. Közben elmagyaráztam, hogy az autóbuszban huzat volt, ezért ültem el mellőle. Megértette. Kávé
helyett minden egyebet ittunk. Megszédültem, megszédített a fiatalsága, teltsége, s
persze kezdte elcsavarni a fejemet. Lassan megmámorosodtam, egyre nagyobb ostobaságokat beszéltem, s a világ kezdett kicsúszni alólam. „Elrabollak, elviszlek a koponyámra, elérünk majd egy repedéshez és belezuhanunk, s a letépett húscafatok süvíteni
fognak a levegőben. Aztán cafat a cafattal fog szeretkezni." Nevetett, nevetése egyre
távolibb lett, a levegő sűrűsödött és remegett. Az asztalra néztem, amelyen kezünk

74

tiszatáj

összekulcsolódott. A kép lassan keretet kapott. A színek kidudorodtak, aztán kezdtek
behorpadni. Behúzta őket, és hallottam, ahogy a semmi tölcsérén őrölt csontok
zuhognak át. Távolról csörömpöltek a fülemben. „Már a csontjaim is odalettek," dörmögtem, s felnéztem a mennyezetre, hogy ne megint a lány nyomorult csontos száját
kelljen látnom. Pocsékul éreztem magam miatta, miattam, mindannyiunk miatt. Szó
nélkül felálltam, és kitámolyogtam a kocsmából. A kinti homályos, tejszerű fény a
csontjaimig hatolt. A házak, az emberek, az ég kinyíltak és magukba omlottak. Mindez
nem létezik, mindez soha nem is volt. Nem vagyok én, nem vagytok ti, sose volt a
játék, amit játszunk. A Tromostovjén átlendültem a híd korlátján. A vízben nem volt
kedvem lehunyni a szememet. Aztán levágódtam a fenékre.
A hídról néztem, hogyan ér véget a dolog. Egyszer el kell szakadnunk saját magunktól, hogy elinduljunk a magunk útján. Lassan befordultam a piac felé, és az egyik
standról elemeltem egy dinnyét.
GÁLLOS ORSOLYA fordítása

MILÁN

JESIH

Szonettek
1.
Ez éji órán, úgy látom, életem
az, ami volt - illatok, érintések,
emberek, nevek - csupa: elfeledem
Likas memóriája elmém egy kreténnek.
Még tudok nevetni, sírni, tudom, mi a hála,
amit szeretteimért vissza-érzek de a szerelem oszló semmi pára:
nem süket, nem vak a Volt - néma érzet.
Puszta sírok már csak az enyémek.
Megéltem, tudom haláluk a halálban,
gyertyacsonkok az idők áramában,
s nem főnixek, hogy újra, újra égnének.
Bár a régmúltak minden éhe bennem,
üres szájukat nem támaszthatom fel, nem.
2.
Minden a szerelem tanúja, szerelmes:
erdő, déli szél, tavaszi vízcsoboly;
s ha már temetett szerelmest a szerelmes,
annak a fonti" dolgokról valahol
minden csönd fájó fájdalmait fújja;

1992. október

75
s ki egyszer álmai mélyére nézett,
s egy hívó kezet látott - meg sose tudja,
mily soká bolyong majd, mily út-ldhra tévedt.
De mi az út? Égőfagytól, naptól kérdi,
eltéved, kétkedik, vándorol, s mindha lenne,
a silány időt űzi, hajtja, vérzi.
A Bakó szépségét imádja benne,
s ha szája a végső párától habos,
megnevezi az Időt: igaz neve a Most.
3.
Kígyók ugattak egész éjjel odafönt,
a hegyekből a szél csupasz seggel szánkált,
s minden vityillót röhögve körbefiityölt,
hogy a mámik fején égnek állt az a pár szál.
Az ég sarkában minden égtáj összedőlt,
az Úr elkuglizta az angyalok gatyáját,
majd zabos lett, mert lóhúgy volt a sör,
és Ős-Túrónak mondá legott a kiszolgálást,
s így rikkanta: Legyen rendi Ollalál
Ily golyóbison járok én föl s alá,
és egyre fogy a föld: kevesbedik a kókusz.
S hogy hajnalonta haza-hazatérek,
az éj még borongós tükrébe nézek:
csak hallgatok. Maradok filozófus.
4.
Ó, bár az éjfelén, mikor sivatag-szájjal
ébredek, egy Mosoly, korsóval kezében
fölémhajolna, s ragyogna mély szemében
a békés, végtelen remény a félhomályban.
Ablakom alatt három énekkar zenészne
piano sfumatoban suttogva, angyalszájjal;
Jött valaki?" verítékeznék nagy lázban,
s Ő homlokom letörölné: „Ne beszélj, ne!"
Ó, bár elmerítne a jó álomhomok!
S mint egyenlítőnél a felkelő napot
várják a szarvasok az égi itatónál,
míg az ég színpadáról a csillag ellebeg,
álomvándorolnánk egymásra szomjasok.
S egyedül csak tőle lehetnék beteg.

76

tiszatáj
5.
E lerobbant házban, ahol az a
héja-lány lakik, kinek gyönyör a karma is,
a csigalépcső csillagokba visz,
s túlcsavarul az Idők Halmaza
Halmazán, hol út, karó hamis.
S hol szerelmi tébolyom önműfaja
szerint egy giccsregény előszava
lett életem lángja és hamva is.
De mit se rá! A lépcsőre ül énem,
s míg fujtó füsttel bódítgat dohányom,
harisnyáját - képzelmemben - letépem:
bevallhatom, halálosan kívánom.
De ha meghalnék s magam veszejteném,
ki szerethetné Őt más, ha nem én?!
6.
Süskind Parfümjét olvasván: sanyarú
mennyire nincs szavunk az illatokra,
metonimia mind - körül habogva
írjuk le őket: „sötétJriss
„savanyú
És: egyikőjüket sem ismerem,
a növényt se, hol e kincs tenyésztődik,
s csak habzsolom buján temetőmig céltalan szavakkal zsúfolt e cinterem.
Vegye át más dalnok e készletet,
lajstromozza az összevisszaságot,
s a káoszban, játszva, gyújtson világot,
hol rend van, forma, tiszta, ép észlelet s ha isten is akarja, megfogan majd a
versek verse vers: a semmi magja.
BELLA ISTVÁN fordításai

77

1992. október
MILÁN

KLEC

Teknőcök
Ez a pár mondat nem kíván más lenni, mint megemlékezés arról a két teknősről,
akik különösen kedvesek voltak számomra.
Már jó idő eltelt azóta, hogy a barátnőm meghozta őket a piacról egy kis
akváriumban. Parányi víziteknősök voltak. Az egyik hím, a másik nőstény, hogy ne
unatkozzanak, és valóban, a hím sohasem szállt le a nőstényről. Nem tudtam eldönteni,
hogy ez melyikük kívánsága volt, de rövidesen sok mindenre fény derült. Voltaképpen
bűnösnek éreztem magam. Talán épp ezért írok róluk. Az én átkozott hatásom!
A két teknős már hónapok óta éldegélt nálunk, s én sajnáltam őket, mert úgy festettek, mint szerencsétlen játékszerek a szűkös, túlságosan is szűk akváriumban. Barátnőmmel együtt elhatároztuk, hogy ha megjön a gyerektáborból, elvisszük őket egy
halastóba. De már késő volt.
Mindig is mélabúsnak, lehangoltnak látszottak, mintha párzással múlatnák, ütnék
agyon az időt. így láttam őket a barátnőm ágyából, mert az akvárium az ő szobájában volt.
Mikor a barátnőm a gyerektáborba készült (tanárnő volt), ennek nagyon örültem.
Egyedül akartam maradni, és elsősorban más nőknek szentelni az időmet. Azon a reggelen, amikor elment, nagyon vidám kedvemben voltam. Korán ébredtem, megfőztem a
kávét, ami egyébként nem volt szokásom, majdhogynem táncra perdültem vele,
összevissza csókoltam, úgyhogy szándékaim több mint nyilvánvalóak voltak, de a tettetés különben sem kenyerem. Mindent bevallottam neki. Hogy alig várom, hogy kirúghassak a hámból, és ebben senki sem tud megakadályozni. Könnyes szemmel ment el.
Jól van, gondoltam. Kirúgtam hát a hámból, és még aznap este észrevettem, hogy kimúlt az egyik kis teknős. Amikor nagy búsan megnéztem, melyik az, kiderült, hogy a
nőstény. Szomorúan temettem el a kertben, és egész idő alatt azon törtem a fejem, hogy
fogom megvigasztalni a hímet. De egyáltalán nem volt szüksége vigasztalásra, mert
jobb állapotban volt, mint gondoltam. A szűk akvárium egyszerre elég nagy lett neki.
Olyan vígan úszkált, mint még soha. Még a hátán is lubickolt. Ó, hogy élvezte! Mint
én azokat a perceket, amikor a barátnőm egy hétre itthagyta a lakást. „Vajon hallott
minket?" - töprengtem. Ez azt jelenti, hogy a nőstény kényszerítette a szüntelen párzásra. És mintha örülne, hogy megszabadult tőle! De az ő páija nem gyerektáborba ment
egy hétre, hanem idő előtt a sírba. Még arra is gyanakodni kezdtem, hogy esetleg nem
természetes halállal múlt ki a kis teknőc, hanem a hím, miután elege lett belőle,
egyszerűen kitekerte a nyakát. Azért úszott olyan felszabadultan a hátán. Az elején még
mosolyogtam rajta, de derűm rövidesen keserűséggé változott, mert a teknős nem tudhatta, hogy egy másik szobám is van. A következő napokban itt henteregtem a nőkkel,
nem ott, ahol az akvárium is volt. A teknős tehát tévedett, amikor idő előtt megszabadult a szeretőjétől. A következő héten egyetlen teknős sem jött el hozzá. Hamarosan
meg kellett fizetnie tévedéséért.
Álljon itt ez az írás örök emlékezetükre.

78

tiszatáj

Magyarország
„Amikor hazafelé megyek, a lehető leggyorsabban akarok mindig odaérni. Nem
szeretem a hosszú utakat, vagyis a vonatozást, a legtöbbször mégis erre kényszerülök,
mert nem engedhetem meg magamnak, hogy drágább közlekedési eszközt vegyek
igénybe. Még sohasem történt másként, így költözéseim nem ismernek kivételt. Mindig
vonattal, busszal vagy autóval megyek, természetesen ha még nem voltam abban a
városban, ahová utazom. Lassan szeretem felderíteni a terepet, nagyon lassan, de gyorsan akarok távozni, amihez természetesen legjobb a repülő.
Most mással próbálkoztam. Prágából nem Bécsen keresztül mentem haza, ahogy
jöttem, hanem Budapest érintésével. Valami azt súgta, hogy meg kell tennem ezt a
kerülőutat, mert új tájakat fedezhetek fel egy olyan országban, amelyet még nem ismerek. így terveztük a barátaimmal, de történetesen minden energiánkat Prágára pazaroltuk, mintha arra lettünk volna időzítve. Budapesten már az állomáson kezdődtek a
bajok. Rossz állomásra irányítottak minket, és lekéstük a csatlakozást, miközben a megfelelő pályaudvart kerestük. Rá se rántottunk, de a java még hátra volt. Először a rossz
pályaudvar, de már előtte kedvünket szegték a pénzváltás körüli elképesztő bonyodalmak, aztán egy adott időpontban minden bezárt — nincs alkohol, nincs cigaretta, mert
sohasem vagy eléggé előrelátó, hogy tartalékokról gondoskodj, végül pedig kevés volt a
pénzünk szállodára. Mindig is gyűlöltem az ilyen utazást. Ha nincs pénzem, inkább otthon maradok. Rémes volt: hogy töltsük el az éjszakát a pályaudvaron? Az ilyen utasok
mindig az idegeimre mentek már Ljubljanában, ahol évekkel ezelőtt gyakran iszogattam
a pályaudvari restiben. Egyenesen provokáltuk őket. Ezzel azt akarom mondani, hogy
ezek nem koldusok voltak, hanem olyanok, akik ilyen életmóddal akarták fiatalítani
magukat, ami sohasem volt számomra rokonszenves. Budapesten sem volt másként, de
egyenesen belekényszerültem. Sétálgathattam volna egész éjszaka a városban, de nem
akartam demonstrálni makacsságomat. A fáradtságnak is volt némi szerepe benne. Már
előtte is panaszkodtam eleget abbéli meggyőződésemben, hogy kevés az innivalónk.
Csak egy üveg vodkánk volt, de a barátaim nem vitték túlzásba az ivást, ez pedig
nekem kedvezett. Beittam hát annak rendje és módja szerint, és hamarosan elaludtam.
Reggel a barátaim biztosítottak róla, hogy egész kellemesen horkoltam, de én határozottan állítottam, hogy ez kimondottan részeg horkolás volt, nem pedig a kényelem jele.
így töltöttem az éjszakát egy budapesti pályaudvar várótermében. A világ minden
tájáról idesereglett hátizsákosok között, akik megállás nélkül barátkozni akartak. Hihetetlen! De most jön a lényeg. Hogy hogyan ébredtem fel. Tulajdonképpen nem
magamtól, ahogy hamarosan rájöttem, hanem valami nyomást éreztem a bordáim
között. Ösztönösen felugrottam, összeszorított ököllel. Egy rendőrrel álltam szemközt,
akinek a gumibotja ébresztett fel. „Még csak ez hiányzott", gondoltam. „Most aztán
emberére talált!" A rendőr igazoltatott, odaadtam az útlevelemet. Teljes hangerővel
káromkodtam az anyanyelvemen. Az ilyet nem szeretem. Már a ljubljanai pályaudvaron
is szünet nélkül felírogattak, most meg már itt is, ilyen messze. Mintha nem bújhatnék
ki a saját bőrömből. Mintha valami bélyeg volna a homlokomra ütve. Ki tudja, amikor
később érdeklődni kezdtem, fekete sejtéseim beigazolódtak. Csak engem igazoltattak.
Nagyon felháborodtam, bár a rendőr nem bántott. Csak elegem volt ebből a szüntelen
felírogatásból. Felháborodásomban elhatároztam, hogy bosszút állok Magyarországon.
„Bosszút állok!" Milyen furcsa kifejezés. Nem voltam hozzászokva. Most hogyan álljak
bosszút Magyarországon, amely megszégyenített, ez már maga volt a realitás, amellyel

1992. október

79

nehéz volt felvenni a harcot. Egyre inkább kiütközött makacsságom. Tudtam, hogy
valamit tenni fogok. Barátaim hiába nyugtatgattak. Újabb és űjabb terveket kovácsoltam, és kerestem a módját, hogyan valósíthatnám meg őket. Betörhetnék egy kirakatüveget, ellophatnék valami csekélységet, eltörhetnék egy csövet a vécében vagy
széttörhetném a vécékagylót, de ezek mind pitiáner vandalizmusnak tűntek, ami nem
elégített ki. Ennyire már ismerem magam az ilyen helyzetekben, hiszen mindig hasonlóképpen cselekedtem, ha nyugodt volt a lelkiismeretem, és úgy éreztem, hogy igazságtalanság ért. Amikor például Ljubljanában egy bíró szabálysértésért igazságtalanul
százezer dinár megfizetésére ítélt, ez évekkel ezelőtt volt, annak ellenére, hogy nyomós
ellenérveim voltak, ki kellett egyenlítenem a számlát. Ezért késedelem nélkül az első
áruházban elloptam egy inget, egy könyvesboltban egy könyvet, a fennmaradó tízezerért pedig elemeltem néhány apróságot. Hát így van ez. Vagy szétvertem egy utcai
lámpát, ha valamiért igazságtalanul büntettek. A lényeg az, hogy ki legyen egyenlítve a
számla. De Budapesten nem csak erről volt szó. Elsősorban a saját makacsságommal
kellett megküzdenem, mint már említettem, és mondhatom, szerencsém volt, bár még
most sem állíthatom, hogy valami közöm volt az események menetéhez, ami ezután
következett, és amit most elmondandó vagyok.
Fél napunk volt még a vonat indulásáig. A barátaim elvittek egy parkba. Utolsó
forintjainkon innivalót vettünk, amit nagylelkűen mind nekem adtak. Vagy kegyelemből, a fenébe is, mert akkoriban még sokat ittam. Egy padon ültünk, mikor még mindig
a bosszút forraltam magamban, amely egyre nagyobb távolságra került a vonat indulásának közeledtével. Egyik barátom azt ajánlotta, kezdjünk el focizni, hogy jobb kedvre
derüljünk. Azonnal beleegyeztem. Egy kissé be is voltam rúgva. Ketten játszottunk
kettő ellen. Azzal a labdával, amit a barátom vett ajándékba a fiának. Két pad között
játszottunk, amelyek a kapukat helyettesítették. Ha most gondolok vissza rá, a meccs
valóban érdekes lehetett. Az enyém volt az első nagyszerű akció. Amely minden alkalommal beválik. Ilyenkor általában abbahagyom a játékot, mert elértem, amit akartam,
és tökéletesen elégedett voltam. Az eredmény sohasem érdekelt. De Budapesten tovább
játszottam. Még a barátaim is meg voltak lepődve. Úgy látszott, bár senki sem szólt egy
szót sem, hogy briliáns akciómat még egy követi, amely az előzőt is felülmúlja. Nem
éreztem semmi különöset. Talán azért is, mert más dolgok vonták magukra
figyelmünket. A parkban valahogy sok ember aludt egyszerre. Úgy is mondhatnám: mi
fociztunk, a magyarok pedig, akik arra jöttek, és nézték, hogy játszunk, egyszerűen
elaludtak. Fantasztikus volt. Egyik akció jött a másik után. Ragyogó húzások sorozata.
Aki csak elment mellettünk, és látta, hogy játszunk, azon nyomban elaludt. Nem tudtuk
mire vélni a dolgot, de nem engedtem, hogy a barátaim ébresztgetéssel szerezzenek
bizonyságot felőle. Ez lett volna az én bosszúm?! Nem hinném, mert az alvásban nincs
semmi rossz. A park lassan megtelt alvó férfiakkal, nőkkel, gyerekekkel. Ezért a
pályánk is egyre kisebb lett. De egyikünk sem háborgott emiatt. Érdekes, hogy
közülünk senki sem aludt el, tehát mégiscsak mi okoztuk ezt a tömeges alvást. Az alvó
emberek között ugráltunk, és adogattuk egymásnak a labdát. Mintha kicseleztük volna
őket. Ebben némi alantas bosszút is éreztem, ezért nem akartam abbahagyni a játékot.
Ily módon az eredményt az alvó magyarok száma jelezte. A győzelem elsöprő volt.
Sietnünk kellett a vonathoz. Az alvó magyarok között utat törtünk magunknak az állomásig. Elképesztő volt. Mintha egész Budapest visszhangozta volna győzelmünket.
Mint az álomkórt. Aki meglátott egy alvó embert, ott helyben elaludt. Mint valami
pusztító járványtól, úgy hullottak előttünk. Aludtak a vasutasok is. Mindenki aludt.
Ezért a mentés is lehetetlen volt. Aludtak a rendőrök is. De a vonat szerencsére nem

80

tiszatáj

aludt, irigylésre méltó pontossággal érkezett az állomásra. Megijedtem, hogy nem volna
j ó , ha a mozdonyvezető engedne a csábításnak. De nem aludt el, nyilván n e m volt
magyar. A vonaton is sokan horkoltak, amiben nem volt semmi különös. Á t f u r a k o d tunk a helyünkig. A vonat betartotta a menetrendet, és nem bocsátkozott részletekbe az
állomáson. Kis várakozás után elindult, és kivitt minket ebből a szerencsétlen országból. Mi is elaludtunk. Csak Zágrábban ébredtünk fel. Egyetlen szóval sem említettük az
alvó magyarokat.
Megint volt pénzünk. Jót ettünk és ittunk. Egyetlen kívánságunk volt, hogy minél
előbb Ljubljanába érjünk. Ez is teljesült.
Hát ez van Magyarországgal" - fejeztem be a történetet barátomnak. Nem tudtam
mást válaszolni, amikor azt kérdezte, milyenek a magyarok, és miféle szokásaik vannak. Érdekelte, hogy tanulmányoztam-e a magyaros temperamentumot és hasonlókat.
Igazán nem tudtam mást válaszolni, de biztos vagyok benne, hogy ennyi is elég volt
neki. Hogy most is alszanak-e, azt nem tudhatom, és nem is érdekel túlságosan.
R E I M A N J U D I T fordításai

ir>

*

81

1992. október

A szlovén összeállítás szerzői
Andrej Blatnik 1963-ban született Ljubljanában, próza- és esszéíró, a Kmecki glas kiadó szerkesztője, a kortárs amerikai irodalom fordítója. Egy regénye és több novelláskötete jelent meg. Itt közölt írásai a Biografije brezimenih című, 1989-ben megjelent
novelláskötetéből valók.
Ivan Cankar (1876-1918) a legjelentősebb szlovén prózaíró. Számos regényt, drámát,
novellát, karcolatot, vitairatot, pályája elején verseket is írt. A szociáldemokrácia
oldalán részt vett a századelő szlovén politikai harcaiban, nézeteiben a délszláv egység
és a szlovén kulturális autonómia híve volt. Jernej szolgalegény igazsága és Szegénysoron című regényeit Pável Ágoston fordította magyarra.
AleS Debeljak 1961-ben született Ljubljanában, költő, irodalomkritikus, publicista és
fordító, öt verseskötete és két esszégyűjteménye jelent meg, jelenleg a ljubljanai
egyetemen kultúrszociológiát ad elő. Fő kutatási területe a posztmodem társadalom és
kultúra. Válogatásunkban szereplő versei a Slovar tisine (1987), a prózaversek a Minute
strahu (1990) című kötetekben jelentek meg.
Milán Dekleva 1946-ban született Ljubljanában, költő, drámaíró, publicista, zeneszerző. Itt közölt verse a Vilenica 88 antológiában jelent meg.
Slavko Grum (1901-1949) dráma- és prózaíró. Bécsben szerzett orvosi diplomát, és itt
ismerkedett meg a pszichoanalízissel. Fő műveit 1930 előtt írta, utána csak kisebb
jegyzeteket és orvosi cikkeket publikált. Fő műve az Esemény Goga városában című
dráma (1927), a mozdulatlanságba merevedett kisváros mozaikszerűen ábrázolt groteszk-szimbolikus képe, a szlovén drámairodalom egyik csúcsteljesítménye.
Fabjan Hafner 1966-ban született az ausztriai Feistritz in Rosenthalban, költő és
prózaíró, fordító. Szlovénra és németre egyaránt fordít. A Mladje című klagenfurti
szlovén irodalmi folyóirat szerkesztője, a karinthiai szlovén értelmiség kiemelkedő
képviselője.
Alojz Ihan 1961-ben született Ljubljanában, költő, foglalkozására nézve kutatóorvos.
Számos irodalmi díj tulajdonosa, öt verseskötete jelent meg. Itt közölt verse az Igralci
pókra (1989) című kötetből való.
Drago Janéar 1948-ban született Mariborban, író, drámaíró, publicista, a szlovén
PEN CLUB titkára. Magyarul megjelent A gályarab című regénye, számos esszéje, és
A nagy briliáns valcer című darabját játszotta a veszprémi színház. Itt közölt novellája
még nem jelent meg szlovénul.
Milán Jesih 1950-ben született Ljubljanában, költő, drámaíró. Kezdettől fogva játékos,
ironikus és szatirikus költészete az utóbbi időben fordult a szonett felé, amely jelenleg
kizárólagos kifejezési formája. A verseket a klagenfurti Wieser kiadónál 1990-ben
megjelent Soneti című kötetéből vettük.
Milán Kleí 1954-ben született Ljubljanában, ahol szabadfoglalkozású művészként él.
Költő, próza- és drámaíró. E két írása a Lasje (1987) című kötetéből való.
Edward Kocbek (1904-1981) az egyik legjelentősebb szlovén költő, író, gondolkodó,
politikus. Az 1938-ban általa alapított Dejanje c. folyóirat keresztényszocialista

82

tiszatáj

irányultságával a baloldali katolikus értelmiség legjobbjait gyűjtötte maga köré. A Szlovénia felszabadításáért harcoló Felszabadítási Front keresztényszocialista képviselőjeként magas politikai funkciókat töltött be a háború után, de a Félelem és bátorság
(Strah in pogum, 1951; magyarul Európa-Fórum, 1989) című novelláskötetét ért
támadások után visszavonult, és haláláig vers- és naplóírásnak szentelte idejét.
Sreóko Kosovel (1904-1926) a „legfiatalabb szlovén klasszikus" költő, elbeszélő,
esszéíró. Ötven év után napjainkban fedezték fel aktualitását.
Lojze Kovaéiö 1928-ban született Baselban, író. írásai kivétel nélkül önéletrajzi
jellegűek, melyekben rendkívüli szuggesztivitással tágítja ki családjának történetét, saját
gyerekkorát egy egész korszak panorámájává. Kristalni öcts (Kristályidő) című regényét
(1990), amelyből szemelvényünk is való, „lélekdokumentumnak" nevezi.
Jankó Prunk 1942-ben született, történész, politológus, a ljubljanai egyetem professzora, jelenleg a szlovén kormány nemzeti kisebbségekkel foglalkozó minisztere. Itt közölt
esszéje, amely azonos című könyvének rövidített változata, a XXVII. Seminar slovenskega jezika, literature in kulture, Zbornik predavanj, 1991. című gyűjteményben jelent
meg.
Alenka Puhar 1945-ben született Cernomeljben, újságíró, publicista, fordító, a Delo
című központi szlovén napilap munkatársa. Számos, igen jelentős esszéje jelent meg a
Nova Revija című folyóiratban. Ma az egyik legjelentősebb szlovén közírónak számít,
könyvei eseményszámba mennek. Szövegünk fonása: Slovenski autoportret, 1992.
Tornai Salamun 1941-ben született Zágrábban, költő. Húsznál több verseskötete jelent
meg, a hatvanas években indult újavantgárd költészet legkiválóbb képviselője.
Anton Trstenjak 1906-ban született Gornja Radgonában, a legismertebb szlovén pszichológus, nemzetközileg elismert tudós, akadémikus. Harminckét könyve jelent meg.
Közölt írása a Misii o slovenskem éloveku című, 1992-ben kiadott könyvéből származik.
Jani Virk 1962-ben született Ljubljanában, író, költő, kritikus, egy regény, két novelláskötet és egy verseskötet szerzője. Itt közölt írása Preskok (1987) című novellagyűjteményéből származik.
Dane Zajc 1929-ben született Zgornja Javoriőicában, költő, drámaíró. Itt közölt versei
a Vilenica 88 antológiában jelentek meg.

1992. október
LUKÁCS

83

ISTVÁN

A magyar irodalom recepciója Szlovéniában
a XX. században
Irodalmak közötti folyamatok egyik lehetséges osztályozása megkülönböztet genetikus kapcsolatokat és tipológiai összefüggéseket.1 Magyar-délszláv irodalmi érintkezések esetében a genetikus kapcsolatok feltárására eddig jóval több figyelem jutott,
mint a tipológiai összefüggések vizsgálatára. Tegyük hozzá rögtön azt is, hogy a
magyar-szlovén irodalmi kapcsolatok vonatkozásában az irodalomtörténet-kutatásnak
mindkét irányban vannak adósságai.2 A genetikus kontaktusok számbavételén túl a
tipológiai rokonságokról sem szabadna megfeledkezni. Ez utóbbi elemzéseket indokolná
az a körülmény is, hogy a történelmi, politikai és kulturális érintkezések nem voltak
olyan jelentősek, mint a horvátok és a szerbek esetében.3
A magyar irodalom szlovéniai recepciójának fenti általános jegyein kívül szólnunk
kell még az irodalmi közvetítőkről, a szlovén hungaricákról, és ezzel összefüggésben a
magyar slovenicákról,4 valamint a különféle közvetítő csatornákról.
Irodalmak közötti folyamatok vizsgálatakor gyakorta megfeledkezünk, hogy e
szellemi mozgásokat emberek irányítják, a jó irodalmi kapcsolatok mögött irodalmárok
személyes kontaktusait kell látnunk. A szlovén-magyar érintkezések híven tükrözik ezt.
Az ismert szlovén irodalomtörténész, Ivan Prijatelj (1875-1937) Asbóth Oszkár
(1852-1920) felkérésére 1903-ban rövid áttekintést adott a szlovén irodalomról az
Egyetemes Irodalomtörténet számára.5 Levelezésüket ebben a tárgyban Angyal Endre
közölte a Studia Slavicában (1967). Vilko Novak szlovén néprajztudós és szlavista és
Pável Ágoston (1886-1946) barátságának köszönhetően a 30-as években sok publikáció
jelenik meg Szlovéniában a magyar irodalomról és Magyarországon a szlovén literatúráról. A 60-as évektől kezdődően Stefan Barbarié (1920-1988) irodalomtörténész
közöl alapos tájékozottságról tanúskodó ismertetéseket a magyar irodalomról. Barátságot köt Tamási Áronnal, és Illyés Gyula is személyes ismerősévé válik.
A szlovén sajtóban a XX. században folyamatosan találkozunk magyar irodalommal foglalkozó írásokkal. A szlovén hungaricákrn vonatkozó első átfogó dolgozatot
Vilko Novak írta meg a harmincas évek végén.6 Novak írása bibliográfiai pontossággal
gyűjti egybe az addigi hungaricákat. A szerző külön is kiemeli a muratáji szlovén
nyelvű táj irodalom közvetítő szerepének jelentőségét. Felsorolja azokat a magyar
szerzőket, akiket ottani fordítók népszerűsítettek az ún. prekmuijei (murántúli)
nyelvjáráson, pontosabban regionális irodalmi nyelven. Novak dolgozatában számba
veszi a magyar irodalom ljubljanai fogadtatását is. Megemlíti, hogy Petőfi A hóhér
kötele című regényének két fordítása is megjelent Szlovéniában: 1911-ben és 1934-ben.
Végezetül felsorolja a harmincas években írott saját, magyar vonatkozású cikkeit is. 7
Ezekből az írásokból a szlovén olvasó betekintést kap a kortárs magyar irodalmi életbe.
(Pável Ágoston szlovén és horvát vonatkozású írásait ugyanebben az időben publikálja
Magyarországon.) Századunk 30-as éveiben Magyarországon is érzékelhető nyitás, tapogatózó érdeklődés a szomszédok irányába. Nem vitatható, hogy ennek oka a belülről
fakadó őszinte érdeklődés, a szomszédaink szellemi értékei iránti kíváncsiság is. A novaki—páveli irodalomközvetítői örökség igazi letéteményese és folytatója Szlovéniában

84

tiszatáj

Stefan Barbaric lett. Petőfi szlovénra fordított verseiről a költő halálának 100. és születésének 150. évfordulója kapcsán részletes áttekintést adott. 8 Szakszerű és elmélyült
elemzése rámutat a fordítások gyengéire is. A Petőfi-bibliográfiát 1973-ban Vilko
Novak és Joze Munda egészíti ki. 9 A már említett Ivan Prijateljnak az Egyetemes
Irodalomtörténet számára a szlovén irodalomról adott áttekintése kapcsán Barbarié egy
újabb tanulmányában az Enciklopedija Jugoslavije magyar és szlovén irodalmi
kapcsolatokkal foglalkozó két szócikkének - A délszláv irodalom a magyaroknál, A magyar irodalom a délszlávoknál - hiányosságaira mutat rá. 10 Kiegészítései elsősorban az
1945 előtti korszakot érintik. Itt olvashatjuk azt is, hogy Vilko Novak e tanulmány
megírásának időpontjáig kb. 50 hungarisztikai vonatkozású bibliográfiai egységet
hozott létre. Barbarié jelentős kiegészítései egyúttal figyelmeztető értékűek: a magyar-szlovén irodalmi kapcsolatok filológiai föltárására több figyelmet kellene szentelni, a dilettantizmust és felületes megközelítést szakszerűséggel kellene fölváltani. Egy
újabb tanulmányában, amelyet 1980-ban írt, már főként az 1945 utáni fordításokat veszi
számba." Az összevont szlovén mérleg, úja, kb. 50 cím. Ez igen kedvező, hiszen sem
a horvátok, sem a szerbek nem jelentettek meg ennyi magyar szépirodalmi művet.
A szlovén hungaricákkeá párhuzamosan ejtsünk néhány szót a magyar slovenicákróX, némileg enyhítve Vilko Novak megállapítását, amely így szól: „Szinte nincs
is olyan kiáltó példa Európában két szomszédos nép viszonylatában, mint volt - s
részben ma is - a szlovénok nemtörődömsége mindazzal szemben, ami magyar - és
viszont." 12 A szlovén irodalom magyarországi népszerűsítésében Pável Ágoston nem
pusztán délszláv tárgyú tanulmányokkal vette ki részét, hanem szlovén művek
fordítójaként is kiemelkedő szerepet vállalt.13 Ivan Cankar (1876-1918), a modem
szlovén próza első számú képviselője műveinek ő volt legelső tolmácsolója nálunk.
Pável szerepéről a magyar-szlovén kapcsolatokkal foglalkozó szakemberek is említést
tesznek. A szlovén irodalom magyarországi fogadtatását vizsgálva - paradox módon többnyire Szlovéniában publikált elemző írásokra kell hagyatkoznunk Gállos Orsolya, a
kortárs szlovén irodalom jó ismerője Magyarországon a hetvenes évek elején írott
tanulmányában rövid és nagyon vázlatos áttekintést ad a szlovén irodalom magyarországi fogadtatásáról.14 Felsorolja az addig lefordított műveket, és több magyarországi recenzióból is idéz. Stefan Barbarié a magyar irodalom szlovéniai fogadtatása
kapcsán számadatokkal illusztrálja, hogy a magyar mérleg hasonló a szlovéniaihoz: a
nyolcvanas évekig a budapesti Európa Könyvkiadó, a jugoszláviai Forum és a szlovéniai Pomurska zalozba kiadók összesen mintegy 35 címet jelentettek meg. 15 A korábbi és az újabb fordításokat is számba vette Maijanca Mihelic. 16 Áttekintéséből
kitűnik, hogy az utóbbi két évtizedben lefordított szlovén művek jó áttekintést adnak a
magyar olvasónak a kortárs szlovén irodalomról. Egy másik tanulmányában a magyarországi szlovenisztikai kutatások rövid áttekintését adja - bibliográfiai teljesség
nélkül. 17
A magyar irodalom szlovéniai és a szlovén irodalom magyarországi népszerűsítésének a század folyamán kialakultak ma már jól körvonalazható közvetítő
csatornái. A muratáji szlovén tájirodalomban 1919-ig lépten-nyomon találkozunk
magyar szerzők szlovénra lefordított műveivel. Később a szlovénok szellemi központja,
Ljubljana építi tovább a magyar kapcsolatokat. Korábban itt is rá-rábukkanunk magyar
vonatkozású írásokra, de ezek igen esetlegesek. A Pomurska zalozba (könyvkiadó) életre hívásával (1954) Muraszombat (Murska Sobota), amely korábban a Muratájnak fontos szellemi centruma volt, ismét részt vállal a kapcsolatok építésében: főként az itt
kiadott magyar szerzők szlovén nyelvre lefordított műveivel, szlovén-magyar kétnyelvű

1992. október

85

kiadványokkal és magyar nyelvű könyvekkel. A Muratájon ma kibontakozó magyar
nemzetiségi szépirodalom mindkét irányba erősít(hetné)i a kapcsolatokat. „Muratáj"
címmel 1988-ban „Irodalmi, művelődési, társadalomtudományi és kritikai folyóirat" indult, amely földrajzi és szellemi helyzeténél fogva a kapcsolatépítésnek és -teremtésnek
fontos láncszeme lehetne. Nem szabad megfeledkeznünk a vajdasági magyar irodalomtól sem, amely a szlovéniai magyar irodalomhoz hasonló pozíciót tölt be. Vajdasági
magyar lapokban szlovén szerzők műveivel mindig is találkozhattunk. Az 1933-ban indult szombathelyi Vasi Szemle (1940-től Dunántűli Szemle) még Pável életében, éppen
a viszonosság elvét tartva szem előtt, fölvállalta a szlovén irodalom magyarországi
népszerűsítését. De tették ezt a kor legismertebb szlavistái is Budapesten: Asbóth Oszkár, Melich János és Hadrovics László. Napjainkban a budapesti Európa Könyvkiadó
kötelezte el magát a páveli hagyomány és örökség folytatása mellett.
A Mura és a Rába közötti terület a X. századtól egészen 1919-ig a magyar állam
fennhatósága alatt állott. Az évszázadok folyamán e területen kibontakozó és fejlődő
szlovén nyelvű regionális tájirodalom több ponton is kötődött a magyar kultúrához. Az
itt megjelenő könyveket kezdetben a magyar ábécé betűivel nyomtatták, később leszámítva az 1941 és 1945 közötti időszakot, amikor a Muratáj ismét Magyarországhoz
tartozott, s az ún. Gaj-féle (horvát) helyesírás tilos volt - kizárólag a Gaj-féle helyesírással. Ezeknek a könyveknek magyar mecénásai voltak. Magyar egyházi és iskolai
könyveket rendszeresen fordítottak szlovén nyelvre. Petőfi, Arany és Vörösmarty
verseinek első szlovén nyelvű fordításai ezekben a tankönyvekben láttak napvilágot.
A nyelvi, kulturális és etnikai érintkezések révén e tájnyelvbe sok magyar nyelvi elem
került. 18 A Muratáj szellemi életébe Budapest és Ljubljana felől beszüremkedő hatások
itt részben lecsapódtak, de útjukat folytatták is, egymást keresztezve, a két kulturális
központ irányába. Ez a földrajzi és politikai tájegység, amely a magyar-szlovén együttélés szerencsésnek mondható képződménye, természetesen nem pusztán mechanikus
közvetítő közeg volt, hanem teremtő és formáló szellemi térség is. Az aktuális politikai
mozgások, események és fordulatok e szellemi áramlásban mindig is meghatározó
szerepet játszottak.
Magyar vonatkozású írásokkal, vers- és prózafordításokkal a múlt század végétől,
bár nem oly gyakorisággal, mint a Muratájon, de Ljubljanában is találkozunk. Anton
ASkerc (1856-1912), akinek költészete a szlovén realizmus csúcspontját jelenti Fred
spomenikom Petőfijevim (Petőfi szobra előtt) című versében,19 amely pesti útjának emlékét őrzi, éppen Petőfi költészetének szellemében figyelmezteti a magyarságot, hogy
elveszti szabadságát az a nemzet, amely másoknak meg nem adja. Josip Stritar
(1836-1923), aki a XIX. század második felének legjelentősebb szlovén irodalomkritikusa és esztétája, Dunajske elegijeiben (Bécsi elégiák) hasonló hangnemben és rokon
politikai megfontolásból bírálja a nemzetiségekkel szemben intoleráns magyarságot.
A főként politikai okokkal magyarázható ASkerc-Stritar-féle kritikus hangnem a XX.
század folyamán eltűnik, helyette az új értékek feltárása kerül előtérbe. Alojz Gradnik
(1882-1967), a szlovén modem költészet egyik jeles alakja 1933-ban Ady, Kosztolányi
és Reichard Piroska verseit jelenteti meg szlovén nyelven.20 Ezeknek az elszórt és
esetleges szépirodalmi magyar vonatkozású információknak, utalásoknak a jelentőségét
nem szabad túlbecsülnünk. A magyar irodalom ljubljanai fogadtatásának fordulópontját
jelentették Vilko Novaknak a harmincas években születő írásai, amelyek szinte programszerűen figyelmeztették a szlovénokat, hogy többet kell tenniük a szomszédos
magyarság jobb megismerése érdekében.21 Novak muravidéki származása, magyar
nyelvismerete szinte predesztinálta őt a közvetítői szerep felvállalására. A magyar iro-

86

tiszatáj

dalmat és tudományt népszerűsítő tevékenységének a betetőzése volt Az ember
tragédiájának átültetése szlovén nyelvre. 22 A művet Novak nyersfordítása alapján Tine
Debeljak (1902-1989) költő és műfordító fordította. A fordítás egy tervezett bemutató
alapjául szolgált volna, ám az előadás 1941-ben politikai okok miatt nem valósulhatott
meg. Szeli István újvidéki irodalomtörténész szerint a létező hét horvát-szerb fordítás
ellenében ez a szlovén nyelvű sikerült a legjobban.23
Mindezek után természetesen nem kell csodálkoznunk, hogy a második világháború éveiben magyar irodalmi vonatkozású írásra nem akadunk Ljubljanában.
Az ötvenes években minden korábbinál agresszívebben a politikai viszonyok
alakulása határozta meg a kulturális mozgásokat. Ez azután mély gyökereket vervén a
kelet-közép-európai népek együttélésének, inkább egymás mellett élésének, vagy még
inkább egymás ellen élésének szerves részévé vált napjainkig. A kommunista pártok
Tájékoztató Irodájának 1948-as, Jugoszláviát megbélyegző határozata mindkét részről
hallgatásra ítélte azokat, akik korábban is elkötelezett hívei voltak a magyar-délszláv
közeledésnek. A dogmatikus irodalomfelfogásnak, természetesen, Jugoszláviában is vol
tak hívei. Franc Sebjaniő így jellemzi a háború előtti magyar irodalmat: „A magyar
irodalom a múltban igen távol állt a valóságos élettől, messze a magyar néptől. Úgy
ábrázolnám, mint egy felfuvalkodott uracskát teljes nemesi díszben a pesti szalon parkettjén, cigányzene és bárgyú úri szokások közepette, vagy úgy festeném le, mint egy
fel hivalkodott mágnást vidéki kúriájában, valahol távol a romantikus pannon alföld
peremén." 24 Itt ugyan írókat és költőket Sebjanié nem nevez meg, ám kétségünk sem lehet afelől, hogy Babits és Kosztolányi messze alul maradnak a sebjanici mércén. Nem
éppen dicsérő gondolatait, meglátásait szerzőnk kiteijeszti a második világháború utáni
magyar irodalomra is. Lesújtó ítéletéből Déry Tibor és Illyés Gyula sem marad ki.
Nyilván tájékozódott a korabeli magyar irodalomkritika felől. Sajnálatos módon Sebjaniénak jó alapul szolgálhatott az a Lukács Györggyel készült belgrádi inteijú, amelyet
1948-ban a szlovénok is megjelentettek.25 Lukács a beszélgetésben kifejti, hogy az új
társadalmi rendnek az irodalmi realizmusra van szüksége, a dekadens irányzatok kora
lejárt, a szocialista irodalom számára csakis és kizárólag a Tolsztoj-féle művészet,
valóságábrázolás a követendő példa. Ebben az időszakban - jellemző módon - magyar
népmeséket és ifjúsági irodalmat fordítottak szlovén nyelvre.
Az ötvenes évek legkiemelkedőbb, részben magyar történelmi vonatkozásokat is
tartalmazó publikációja Ivan Grafenauer (1880-1964) irodalomtörténész és néprajzkutató Slovenske pripovedke o Kralju Matjazu (Szlovén népmesék Mátyás királyról) című
munkája. 26 Mátyás király a szlovén népköltészetben szinte mitikus hősnek számít.
Grafenauer egybegyűjtötte a róla szóló szlovén népmeséket, és nagyon alapos tanulmányban jellemezte a szlovén népköltészet Mátyás-hagyományát: „A Mátyás királyról
szóló szlovén népmesék Kelet és Nyugat között helyezkednek el, a bizánci és a
román-német világ között; azaz nem olasz-németek és nem bizánci-balkániak, hanem
mindkettő egyszerre, tehát európaiak, egyben pedig sajátosan a mieink, szlovénok
Grafenauer a Mátyásról szóló népmesékkel foglalkozó tudományos publikációknak
egész európai panorámáját adja, ám egyetlen magyar történelmi, néprajzi írást nem említ. Nyilván nem tudott magyarul. A Grafenauer publikálta néprajzi anyagot rövid időn
belül Milko Matiöetov néprajzkutató egészíti ki. 2 Korábban Pável Ágoston is foglalkozott behatóan ezzel a kérdéssel.28 A Mátyásról szóló népmesék több jelentős szlovén
írót és költőt is megihlettek. Anton ASkerc Stara pravda (Ősi juss) című, a XVI.
századi parasztlázadásokról szóló verses történelmi tablójának egyik darabja a Mátyás
feltámadását váró nagyapáról s három unokájáról szól, akik más-más szempontból

1992. október

87

szeretnék a király újbóli eljövetelét. A Junaki (Hősök) c., szándéka szerint - anakronisztikus - szlovén népi eposz megalkotására törő, négy darabból álló epikus verses
művének utolsó egysége úgyszintén Mátyás királyról szól. A verses „népmese" a királyról szóló népmeséknek és népdaloknak szerencsétlen és elhibázott kompilációja.
Oton ¿upancié (1878-1949), Karel Destovik-Kajuh (1922-1944) és Fran Eller (18731956) költőket is megihlette a népmesei Mátyás-motívum. Ivan Cankar (1876-1918)
Sódba (ítélet) című költeménye a feltámadó király és a világ minden tájáról összesereglett szenvedő emberiség párbeszéde. (Potepuh Marko in Kralj Matjaz (Mihaszna
Marko és Mátyás király) c. kisregényének egész gondolatvilágát átszövi a Mátyásmítosz. Végezetül említsük meg Ferdo Kozák (1894-1957) drámaíró szatirikus Kralj
Matjaz (Mátyás király) c. darabját.
A hatvanas években Szlovénia minden korábbinál nyitottabbá vált a magyar irodalom befogadása iránt. A Rákosi-korszak béklyóiból ocsúdó magyar irodalmat akkor
valóban a pezsgés jellemezte. Megkezdődött a leszámolás a dogmatikus marxista irodalomfelfogással. A magyarországi folyamatokról több tudósítást is olvashatunk ezekből
az évekből. Külön figyelmet érdemelnek azok a híradások, amelyek az egzisztencializmus körüli magyarországi vitákkal foglalkoznak. E viták, nyilván, tanulsággal szolgálhattak a szlovénok számára is, 29 Stefan Barbarió kitűnő magyar irodalomismeretéről
azokból a tanulmányokból is meggyőződhetünk, amelyekben bemutatja Tamási Áront,
Déry Tibort, Sánta Ferencet és Németh Lászlót.30 Dolgozatait néhány rövidebb regényrészlet fordításával teszi még értékesebbé.
Az alábbi jelentősebb magyar szerzők művei jelentek meg könyv alakban ebben az
időszakban: Illyés Gyula Petőfije (Ljubljana, 1960.), a Puszták népe (Murska Sobota,
1962.), Zilahy Lajostól Valamit visz a víz (Lj., 1963.), Fejes Endre Rozsdatemetője
(M. S., 1964.), Móricz Zsigmond Légy jó mindhaláligja (M. S., 1966.), Moldova
György Sötét angyala (M. S., 1966.), Jókaitól Az aranyember (M. S., 1966, 1967, Lj.,
1975.), Németh László Iszonya (M. S., 1966.), Mikszáth Kálmán Különös házassága
(M. S., 1968.), Tamási Áron Ábelje (M. S., 1968.), Ljubezen (Szerelem) címmel
válogatás a kortárs magyar prózából (M. S., 1969.), Jókai: Fekete gyémántok (M. S.,
1969.) és az Egy magyar nábob (M. S., 1969.).31
A hetvenes években a megelőző évtizedhez képest tényleges változás nem következett be. Napvilágot látott Gállos Orsolya tanulmánya a hatvanas évek magyar
lírájáról, 32 kilenc magyar költő verseivel illusztrálva, valamint Palkó István dolgozata a
magyar irodalom fejlődéséről 1945-től,33 Örkény Macskajátékát is bemutatták Ljubljanában, de a kritikai fogadtatás, mint korábban A Tótéké, igen vegyes volt. Magyar
klasszikusok műveinek kiadása változatlanul napirenden van - kortárs szerzőktől alig
jelenik meg valami. Jókai, Gárdonyi, Móricz és Németh László művei mellett szinte
eltűnik Kertész Ákos Makrája (M. S., 1973.) és Lakatos Menyhért Füstös képei (M.
S., 1977.). Petőfi Apostola (M. S., 1973.) az első magyar verses epikai mű szlovén
nyelven. Két fontos verseskötetet mindenképpen meg kell említenünk, hiszen mindkettő
nagy adóssága volt a szlovénoknak: Ady Endre válogatott versei Kri in zlato (Vér és
arany) címmfel jelentek meg (M. S., 1977.) és a Madzarska lirika 20. stoletja (Huszadik
századi magyar líra) című antológia, úgyszintén 1977-es kiadással, Adytól Tandoriig ad
képet költészetünkről.
Amíg a hatvanas, s részben a hetvenes években is a szlovén irodalmi közvélemény
szinte naprakész információkat kapott a magyar irodalom aktuális kérdéseiről, némi
ízelítőt klasszikus és kortárs művekből, addig a nyolcvanas években nagyon kevés
híradással találkozhatott irodalmi s egyéb lapokban. Stefan Barbaric 1980-ban írott dol-

88

tiszatáj

gozatában a megelőző két termékeny évtizedet mintegy lezárva máig érvényes megállapításokkal szolgál fordítók és kritikusok számára egyaránt. 34 Felhívja a figyelmet a
fordítás előtti alapos történelmi és kultúrtörténeti előtanulmányok jelentőségére (nagyon
sok félrefordítás éppen ennek hiányából fakad), és szól a megjelenést követő kritikai
visszhang fontosságáról. A magyar irodalom szlovéniai fogadtatásánál gyakorta mindkét
tényezőt figyelmen kívül hagyják.
E korszaknak két kiemelkedő műfordítása egy újabb Ady-kötet 35 és Weöres Sándor válogatott versei. 36
Az 1988. évi Vilenica nemzetközi irodalmi díjat, amelyet a Szlovén írószövetség
alapított, Esterházy Péternek ítélték oda. A díjjal azokat jutalmazzák, akik művészetükben a kelet-közép-európai térség aktuális kérdéseit fogalmazzák meg meggyőző művészi
erővel és hitelességgel. Azóta kiadták Esterházynak A szív segédigéi című regényét
(valószínűleg ezzel a művével tudott a fordító a legkönnyebben megbirkózni). 37
A nyolcvanas évek utolsó felében egyre több híradással találkozhatunk szlovén
lapokban a magyar irodalom fejlődéséről, szellemi életünk változásairól és néhány
jelentősebb kortárs alkotóról. 38 A radikális politikai változások gyökeres megújulást
hoztak hazai irodalmunkban. Korábban tiltott és üldözött írók mára ünnepelt művészekké váltak. A külföld, így Szlovénia is, szívesen figyel rájuk. Konrád György
Antipolitikáját már 1988-ban lefordították.39 A kelet-közép-európaiság gondolatának
Szlovéniában is egyre több híve van. Talán nem alaptalan az az állítás, hogy az utóbbi
egy-két esztendőben tapasztalható érdeklődés a magyar irodalom iránt egy új, felívelő
korszak kezdetét is jelentheti.
A vajdasági magyar irodalom helyzeténél fogva nyitott, ily módon alkalmas arra
és képes is rá, hogy többirányú közvetítést lásson el. A Magyarország felől érkező
hatások, információk gyakorta éppen innen jutottak Ljubljanába. A második világháború előtt kevésbé, később egyre inkább. A kultúrát irányító politika, kiváltképpen az
ötvenes években - hasonlóan a maga különállásához, elhatárolódásához Kelettől s
Nyugattól - igyekezett a jugoszláv népek irodalmát is hasonló elvekre építeni, keretek
közé szorítani. Kétségtelen tény, hogy ebben az időszakban művészi szabadság
dolgában Jugoszlávia messze fölülmúlta a környező szocialista országokat. Franc
Sebjanic már idézett dolgozatában, ahol a zsdanovi elvek alapján nyilatkozik a háború
előtti és utáni magyar irodalomról, az újvidéki Híd c. folyóirat méltatása mellett
felsorolja a legjelentősebb vajdasági magyar írókat, majd így folytatja: „A vajdasági
magyar írók és költők bármely alkotása ma jobban képviseli a kortárs haladó magyar
irodalmat, mint egynémely magyarországi irodalmi mű." 40 Mindebből világosan kitűnik, hogy az ötvenes években bizonyos szlovéniai irodalmi körökben (természetesen
politikai megfontolásból) mennyire felértékelődött a vajdasági magyar irodalom. Egy
későbbi dolgozatában Stefan Barbaric a tőle megszokott józansággal és alapossággal
tálja fel a vajdasági magyar irodalom kapcsolatrendszerét.4 Méltatja B. Szabó Györgynek (1920-1963) a szlovén-magyar kapcsolatok terén kifejtett közvetítői szerepét, s
említést tesz a Hídról, amelynek vállalt küldetése volt a jugoszláv népek irodalmának
magyar nyelvű népszerűsítése.
A Pável Ágoston által 1933-tól szerkesztett, Szombathelyen megjelenő Vasi
Szemle a lapalapító életében elkötelezte magát a szlovén-magyar kulturális közeledés
mellett. Pável saját lapjában a Ljubljanában élő Novakhoz hasonlóan rendszeresen
tájékoztatta olvasóit a legjelentősebb irodalmi eseményekről Szlovéniában. Személyesen
is ellátogat a szlovén fővárosba, hogy ottani elvbarátait megismertesse a nálunk zajló
irodalmi élettel. 42 A Budapest és Ljubljana közötti földrajzi távolságot is mintegy áthi-

1992. október

89

dalva Szombathely szellemi kikötője, állomása lett a szlovén-magyar irodalmi kapcsolatoknak. Pável halálát követően vált igazán világossá, hogy a későbbiek folyamán intézményessé, s ezzel formálissá is váló kapcsolatok korábban a legteljesebb mértékben
lelkes irodalombarátok odaadó igyekezetén alapultak. Stefan Barbaric így jellemzi a
Pável halálát követő korszakot: „Először az ő halála, majd a jugoszlávellenes uszítások
a sztálinizmus idején előidézték azt, hogy a szlovén vonatkozású információk
Magyarországon a hét esztendő alatt majdnem teljesen eltűntek, s a megváltozott
körülmények ellenére ennek következményeit nem kis mértékben ma is érezzük, éspedig
elsősorban a megbízhatatlan publicisztikai információkban, a pontatlan fordításokban,
amelyek többnyire szerbhorvát nyelvű fordítások alapján készülnek."43
A Szlovéniából érkező kulturális információknak Budapest egyfajta végállomása
is volt. Időnként a magyar irodalom szlovéniai népszerűsítése is itt bonyolódott. Jó
példa erre Imre Agustich (1837-1879) Pesten kiadott, múlt századi szlovén nyelvű
Prijatelj c. folyóirata - természetesen szlovén anyanyelvűeknek szánva. Magyar
klasszikusok műveinek szlovén nyelvű fordításai is helyet kaptak a lapban. Melich
János (1872-1963) a század elején elkészítette a muratáji szlovén nyelvű tájirodalom
bibliográfiáját. 44 Bevezetőjében ezt írja: „E vendek irodalmának az ismertetése, nézetem
szerint, elsősorban a magyar tudományos irodalom feladata. Könyveik nagy részben
nem csupán magyarországi sajtótermékek, de testestül-lelkestül magyar emberek munkái, magyar helyesírással."45 Vilko Novak Melichhel vitázva éppen e két mondatban
foglalt állítást cáfolja. 46 Ó a művek szlovén jellegét domborítja ki. Érdemes
megemlíteni Hadrovics László 1939-es A szlovének című írását, amelynek bevezető
gondolata máig érvényes: „Ha délszláv problémákról beszélünk, nagyon is megszoktuk,
hogy csupán a szerbeket és horvátokat tartjuk szem előtt, mint a legfontosabb államalkotó nemzetet. A szlovénség létkérdéseiről vajmi kevés szó esik.
A Csuka Zoltán
(1901-1984) által szerkesztett kérészéletű Déli Csillag (1947-1948) a második
világháborút követően a Magyar-Jugoszláv Társaság folyóirataként népszerűsítette Jugoszlávia népeinek kultúráját. Szlovén szerzők is helyet kaptak a lapban, így Oton í u panőié, Prezihov Voranc és Ivan Cankar.
Angyal Endre (1915-1976) A vend kérdés c. dolgozatában a muravidéki
szlovénság sorsát követi nyomon a XX. században. A történelmi tények elemzése mellett több kultúr- és irodalomtörténeti adattal is találkozunk írásában.48
A szlovén irodalom magyarországi jelenlétét illusztráló példáink azt igazolják,
hogy a magyarság a horvát és a szerb kultúra mellett valójában sohasem feledkezett meg
a szlovénról. Ezzel kapcsolatos kritikus észrevételünk talán csak az lehetne, hogy a
magyar-délszláv komparatisztikai kutatásoknak a magyar-szlovén ága mostohagyermeke volt. Fried István A szlovén és a magyar irodalom „találkozásai "-t elemezve és
értékelve 49 arra a megállapításra jut, hogy irodalmi jelenségek, korszakok tipológiai
vizsgálata déli szomszédaink közül leginkább a szlovénok esetében indokolt, mert a két
irodalom nagyon keveset tudott egymásról. Az általa összevetésre javasolt korszakok:
a protestáns irodalom, felvilágosodás, romantika, romantika és realizmus együttélése, a
szlovén Moderna és a magyar századvég. A sor természetesen folytatható, hiszen
kortárs irodalmainkban is találkozunk rokon jelenségekkel, törekvésekkel.

90

tiszatáj
JEGYZETEK

1. Öuriíin, Dionyz: Összehasonlító irodalomkutatás. Budapest, 1977.
2. „A szlovén és a magyar irodalmi kapcsolatok kultúrtörténetünknek alig ismert fejezete." állapítja meg Stefan Barbarié. A szlovén irodalom első magyar nyelvű áttekintése. In.:
Délszláv-magyar irodalmi kapcsolatok I. Újvidék, 1982. 240. - Fried István hasonló következtetésekrejut: A szlovén és a magyar irodalom „találkozásai". In.: F. I.: Utak és tévutak
Kelet-Közép-Európa irodalmaiban. Bp. 1989.
3. Tipológiai összefüggéseket vizsgálnak magyar-szlovén viszonylatban: Pogaőnik, Jo2e:
Francé PreSeren és Petőfi Sándor. In.: Délszláv-magyar irodalmi kapcsolatok I. Újvidék,
1982. 136-151.; Lőkös István: Simbolizam i socijalna angaziranost u stvaralastvu Cankara,
MastoSa i Endreja Adyja (Szimbolizmus és szociális elkötelezettség Cankar, MatoS és Ady
Endre műveiben). Znanstveni inátitut Filozofske fakultete. Ljubljana, 1983. 63-72.; Fried
István: Francé Preseren és az európai romantika. In.: F. I.: i. m. 260-273.
4. Szlovén hungarica = a szlovén irodalomban előforduló magyar vonatkozású írások; magyar
slovenica=a magyar irodalomban előforduló szlovén vonatkozású írások.
5. Stefan Barbaric részletesen is ír a Prijatelj által az Egyetemes Irodalomtörténet számára a
szlovén irodalomról készült cikke megszületéséről és megjelenéséről. B., S.: i. m.
6. Novak, Vilko: Hungarica pri Slovencih (Szlovén hungaricák). Öas, Klny. 1938/39. I—II. sz.
39-42.
7. A Slovenec című folyóirat magyar cikkei: Madjari in Slovenci (Magyarok és szlovénok).
1932. 237. sz. - Pismo o Madíarski (Levél Magyarországról). 1932. 90. sz. - Novo
madzarsko leposlovje (Új magyar szépirodalom). 1933. 192. sz. - Pogled v sodobno
madzarsko knjizevno zivljenje (Betekintés a kortárs magyar irodalmi életbe). 1934. 202. sz.
- Nali kulturni stiki z Madzari (Kulturális kapcsolataink a magyarokkal). 1935. 207. sz.
8. Barbarié, Stefan: Popravila in dopolnila k Petőfiju v slovenSéini (Megjegyzések és
kiegészítések Petőfi szlovénra fordított verseihez). Nova obzoija, 1949. 10. sz. 479-482.,
valamint B., S.: Stopedeseta obletnica Petőfijevega rojstva (Petőfi születésének 150. évfordulója). Knjiga, 1973. 9. sz. 495-497.
9. Munda, Joíe-Novak, Vilko: Sándor Petőfi v. slovenSéini. Bibliografija prevodov (Petőfi
Sándor szlovén nyelven. Fordítások bibliográfiája). Ljubljana, 1973.
10. B., S.: i. m. L. a 3. jegyzetet.
11. Barbarié, Stefan: Manifestacija tvornega sosedstva. Bogata slovensko-madzarska izmenjava
(Az alkotó szomszédság manifesztálása. Gazdag szlovén-magyar csere). NaSi razgledi,
1980. 15. sz. 438-439.
12. Novak, Vilko: Odgovornost prevajanja iz madzaríéine (A fordítás felelőssége magyarból).
Jezik in slovstvo, 1970/71. 7. sz. 217.
13. Pável Ágoston munkásságába az alábbi művek adnak jó betekintést: P. Á.: Válogatott
műfordításai és versei. Szombathely, 1986. - P. Á.: Válogatott tanulmányai és cikkei.
Szombathely, 1976. - Pável Ágoston (bibliográfia). Kiadta a Berzsenyi Dániel Megyei
Könyvtár, Szombathely, 1986.
14. Gállos, Orsolya: Nekaj odmevov na slovensko literaturo v madzarskih prevodih (Magyarra
fordított szlovén művek visszhangja). Sodobnost, 1973. 12. sz. 1117-1121.
15. B., S.: i. m. L. a 12. jegyzetet. Barbarié ebben a dolgozatában Tóth Ferencnek a Knjiga
1974. 9. számában megjelent bibliográfiájára támaszkodik.
16. Mihelié, Marjanca: Na kad obsojena ribica razmiálja o srednji Evropi. Odmev slovenske
misli in umetniSke besede na Madzarskem (A kádra ítélt halacska Közép-Európáról gondolkodik. A szlovén eszme és szépirodalom magyarországi visszhangja). NaSi razgledi, 1989.
3. sz. 92.
17. M., M.: K madzarski slovenistiki od Avgusta Pavla dalje (Adalékok a magyar szlovenisztikához Pável Ágostontól napjainkig). Slavistiéna revija, 1990. 1. sz. 69-76.

1992. október

91

18. Igen alapos áttekintést ad erről a témáról Novak, Vilko: A murántúli irodalom magyar kapcsolatai c. dolgozatában. In.: Délszláv-magyar irodalmi kapcsolatok I. Újvidék, 1982.
56-59. Továbbá: Novak, Vilko: Izbor prekmurskega slovstva (Válogatás a murántúli irodalomból). Ljubljana, 1976.
19. Ljubljanski zvon, 1887. 578.
20. Ljubljanski zvon, 1933. 398-401.
21. N., V.: i. m. L. a 7. jegyzetet.
22. Madách, Imre: Tragedija éloveka. Ford.: Tine Debeljak, Vilko Novak. Zaloíba ljudskih
iger, Kranj, Ljubljana, 1940.
23. Szeli István: A Tragédia délszláv képe. In.: Sz. I.: Utak egymás felé. Újvidék, 1969.
49-162.
24. Sebjaniő, Franc: O sodobni madíarski knjiíevnosti (A kortárs magyar irodalomról). Nova
obzoija, 1950. 170.
25. Görg (sic) Lukacs o íivih tradicijah oseminítiridesetega leta (Lukács György negyvennyolc
élő hagyományairól). Vpraíanja naíih dni, 1948. 14. sz. 327-329.
26. Ljubljana, 1951.
27. Matiéetov, Milko: Kralj Matjaí v luéi novega slovenskega gradiva in novih raziskavanj
(Mátyás király az újabb szlovén néprajzi anyag és kutatások tükrében). Slovenska akademija
znanosti in umetnosti, Razprave IV. Ljubljana, 1958. 101-156.
28. Pá vei Ágoston: A Hunyadiak a délszláv népköltészetben, Mátyás király és a szlovének. In.:
P. Á.: Válogatott tanulmányai és cikkei. Szombathely, 1976. 46-66.
29. A. R.: Nova „tretja pot". Pogled v sodobno madíarsko knjizevnost (Az új „harmadik út".
Betekintés a kortárs magyar szépirodalomba). Delo, 1961. (VI. 18.) 165. sz. 8., valamint
Zadravec, Franc: Sreéanje z madíarskimi knjiíevniki (Találkozás magyar írókkal). Naíi
razgledi, 1965. 21. sz. 4 3 8 ^ 3 9 .
30. Barbarié, Stefan: Madíarska literarna gosta (Magyar íróvendégek). Delo, 1963. (IV. 27.)
115. sz. 5. - B., S.: Beleíka o pisatelju, Déry Tibor (Jegyzet az íróról. Déry Tibor). Problemi, 1965. 27-28. sz. 432-433. - B., S.: Sánta Ferenc. Dialogi, 1965. 6. sz. 289-293. B., S.: Ljudska mudrost Árona Tamásija. Pokojnemu pisatelju za slovo in v spomin (Tamási
Áron emberi bölcsessége. A megboldogult író dicsőségére és emlékére). Dialogi, 1967.
1. sz. 45-48.
31. Forrásul az alábbi művet használtuk: Moder, Jankó: Slovenski leksikon novejíega
prevajanja (Az újabb fordítások szlovén lexikona). Zaloíba Lipa Koper, 1985.
32. Gállos, Orsolya: Madíarska lirika Sestdesetih let. (A hatvanas évek magyar lírája). Sodobnost, 1974, 6. sz. 541-546.
33. Palkó, István: Danaínja madíarska knjiíevnost (Mai magyar irodalom). Dialogi, 1972. 5.
sz. 320-324, 6. sz. 405-410, 7 - 8 . sz. 490-498.
34. B., §.: i. m. L. a 12. jegyzetet.
35. Ady Endre: Pesmi (Versek). Ljubljana, 1980.
36. Weöres Sándor: Bobén in ples (Dob és tánc). Ljubljana, 1984.
37. Esterházy, Péter: Pomoíni glagoli srca. Ljubljana, 1989.
38. Az egyik legnépszerűbb és legismertebb irodalmi és társadalomkritikai folyóiratban, a Naíi
razgledi-ben, például az 1989-es esztendőben a következő magyar vonatkozású írásokkal
találkoztunk: Novak, Bogomir: Intelektualec je nosilec internacionalizma (Az Internacionalizmus hordozója az értelmiségi). György Konrád: „Antipolitika". Srednjeevropske meditacije (Közép-európai meditációk). KRT, Ljubljana, 1988. (recenzió) N. r., 1989. 7. sz.
216-217. - Ladik, Katalin: Pesmi (Versek). (Szerbhorvátból fordította Drago Bajt.) N. r.,
1989. 11. sz. 338. - Konrád, György: Uresniíljiva Evropa. Integracija enakopravnih. Po
obdobjih superiornosti in inferiornosti je tej celini potrebna avtonomija (Európa
megvalósítható. Egyenjogúak integrációja. A szuperioritás és az inferioritás korszaka után
ebben a térségben autonómiára van szükség). N. r., 1989. 17. sz. 509-511. - Végei,
László: Srednjevzhodno-evropska elkimija. Kjer stoji sedaj namiíljeno mesto, bodo jutri

92

39.
40.
41.
42.
43.
44.
45.
46.
47.
48.

49.

tiszatáj
namiíljene ruSevine (Kelet-közép-európai alkímia. Ahol ma elképzelt város áll, ott holnap
elképzelt romok hevernek). N. r., 1989. 18. sz. 5 3 5 - 5 3 6 . - V é g e i , László: ManjSinska
elegija. Po éloveíkem zemljevidu obéega hodi prikaz: manjrinkski élovek (Kisebbségi elégia.
Az általános emberi térképen kísértet jár: a kisebbségi ember.) N. r., 1989. 21. sz.
630-631.
Konrád, György: Antipolitika, Ljubljana, 1988.
$ . , F.: i. m. 174. L. a 26. jegyzetet.
Barbarié, Stefan: Vojvodinska „Odprta vrala" (Vajdasági „Nyitott ajtó"). Sodobnost, 1969.
3. sz. 3 2 2 - 3 3 1 .
E látogatás emlékét őrzi egy inteijű. V. B. (Novak, Vilko): Pogled v sodobno madzarsko
knjiíevno Zivljenje (Betekintés a kortárs magyar irodalmi életbe). Slovenec, 1934. 2 0 2 . sz. 4
Barbarié, Stefan: Levstik in Cankar v madíarSéini (Levstik és Cankar magyarul). D e l o ,
1964. (III. 12.) 70. sz. 5.
Melich János: A magyarországi vend (szlovén) nyelvű irodalom bibliográfiája. M a g y a r
Könyvszemle, 1902. 4 2 6 - 4 4 9 .
1. m. 4 2 7 .
N . , V.: i. m. L. a 19. jegyzetet.
Hadrovics László: A szlovének, Magyar Szemle, 1939. X X X V I . k. I. (141.) sz. 4 9 .
Angyal Endre: A vend kérdés. Klny. az M T A Dunántúli Tudományos Intézetének
„Komplex földrajzi és történelmi kutatások újabb eredményei a Dunántúlon" c. kötetéből,
Bp., 1972.
F. I.: i. m. L. a 3. jegyzetet.

1992. október

Kiss

GY.

93

CSABA

Sorskérdések szlovén tükörben
AZ ELTÖRT KORSÓ CÍMŰ ESSZÉGYŰJTEMÉNY MARGÓJÁRA
Sokszor fölidéztem azt a beszélgetést, amelyet annak idején a zárai nyári egyetemen folytattam Miran Hladnikkal, egy rokonszenves ljubljanai tanársegéddel (ügy
tudom, ma irodalomtörténetet tanít az egyetemen). A szlovén irodalomról kérdeztem nem emlékszem pontosan, németül vagy horvátszerbül beszélgettünk - , s mentegetőztem, hogy nem járok az általa tartott szlovén lektori órákra, mert reggel 7 és 8 között
tartja őket, meg elég nekem a számomra új horvátszerbbel birkózni. Nevetve legyintett:
„Ugyan, miért volna fontos szlovénul tanulni?" Mondtam volna vajon én ilyet egy
nyelvünk iránt érdeklődő külföldinek? És persze eszembe jutott a pozsonyi szlovák
nyári egyetem, a vendéglátók legtöbbjéből gyakran előbújó kisebbrendűségi érzés, az
öntömjénezésnek és a saját kulturális értékek felől való bizonytalanságnak furcsa,
nekünk, magyaroknak annyira hazai ízű vegyülete. Jószerivel fele annyi szlovén sincs,
mint szlovák, szinte történelmi csoda, hogy eljutottak a huszadik századba, megőrizve
nyelvüket és kultúrájukat. Közép-Európának azok közé a népcsoportjai közé tartoztak a
XVI1I-XIX. század fordulóján, amelyeknek a modem nemzetállam mércéje teljesíthetetlenül magasnak látszott. Hiszen az Ausztriai Ház több tartományában éltek
szétszabdalva, szlovén tudatú nemesség és polgárság híján.
És a XX. századi történelem is mennyi pusztító kataklizmát hozott rájuk! Nagy
reményeket 1918 őszén a Szerb-Horvát-Szlovén Királyság megalakulásakor, majd
viszonylag hamar bekövetkező kiábrándulást, testvérgyilkos polgárháborút a második
világháború idején, véres bosszút utána, jugoszláv kommunista totalitarizmust, keményebb és puhább diktatúrát. 1988-ban pedig - Lengyelországgal és Magyarországgal
szinte egy ütemre - kezdődtek Szlovéniában a tiltakozások, a sajtóban és az utcán is, az
emberi jogokért és a demokráciáért, a szlovén nyelv jogainak megsértése ellen, míg
végezetül győzött az egyesült ellenzék az 1990-es választásokon, majd a köztársaság
lakosságának 80%-a a függetlenségre voksolt. Az ezutáni eseményeket ismerhettük a
napi sajtóból: a független állam kikiáltását kővetően tavaly júniusban megindultak a jugoszláv néphadsereg páncélosai Szlovénia ellen, de a katonai kudarc és a belátás (hiszen
ott nem élnek jelentős számban szerbek) visszavonulásra kényszerítette őket. Hosszas elismerési hercehurcát követően jelenhetett meg a térképeken a szuverén szlovén állam.
Ideje volt tehát ennek az esszékötetnek, megjelenése ma aktuálisabb, mint bármikor. És nem véletlenül jutott róla először eszembe szlolvén kollégám finom nemzeti
öniróniája, ügy tetszik, nem csak egyéni hozzáállásról, alkatból következő könnyed
szellemességről volt szó. A szlovén írók és gondolkodók legjavából nem hiányzik az effajta önszemlélet, a kisnépi sors ilyen távolságtartó vállalása. A sajnálkozást, az együttérzést kívánják elkerülni vele, hiszen az efféle gesztusok csak még jobban fölhívják a
figyelmet az illető nép, nyelv kicsi mivoltára. Inkább az öngúnyt vállalják, hogy ne
nyomja le őket túlságosan a szlovénság terhe. Egy kiragadott megállapítás Andrej Inkret
szlovén költészetről szóló esszéjéből: „A szlovénságra... szinte mindig rányomta
bélyegét a szkepszis és a tragikus irónia, az ellenállás és a katasztrofikus szarkazmus."

94

tiszatáj

Az exiliumról szóló írásában azt kérdezi Drago Janóar: „...hogy lehetséges az, hogy egy
nemzet csak haraggal tudja szeretni hazáját?"
Lássuk, miképpen foglalja össze a szlovén esszéista (Andrej Inkret) nemzetének
sorsát: „Az egyik legkisebb európai nép, amelynek nem volt önálló politikai múltja, és
amely csak az 1918-as osztrák-magyar összeomlás után szerveződött nemzetállammá (az
úgynevezett Szerb-Horvát-Szlovén Királyság multinacionális keretében, vagyis mint
korlátozott illetékességű, balkáni előjelű állam, amelynek nemzeti területe jelentős
mértékben kívül került az államhatárokon)..." Jellemző maga az önbemutatás kényszere
is, különösen külföldi közönségnek szólván (több ilyen írást találhatunk a kötetben),
hiszen újra meg újra el kell mondani az iskolás tudnivalókat.
Érdekes képet kapunk az esszégyűjteményből a szlovén történeti mítoszokról.
A kisnépi tudat jellegzetes önostorozó gesztusai mellett kell megemlíteni az „ősi dicsőség", a hajdani nagyság szlovén hivatkozási alapját, a középkori karantán államot a
VII-IX. századból. Ebből alakították ki az ősi szlovén hazai idilli képét, s mivel hajdan
a jelenleginél jóval nyugatabbra teijedt a szlovén nyelvterület, a szlovénok szemében
éppen a Karantánia helyén létrejött Karintia németesedése mutatja a legbeszédesebben a
tragikus szlovén sorsot. Elveszett az ősi szláv haza, az évszázadok során fokozatosan
halványult szlovén jellege. Több helyen is olvashattuk a kötetben, mennyivel csökkent
az utóbbi száz évben a tartomány szlovén lakossága (kb. 100 ezerről 20 ezernél
kevesebbre). Karintiában található az a római korból származó oszlopfő, az úgynevezett
fejedelemkő, amelynek a középkor derekáig volt szerepe a fejedelmek beiktatásánál;
drága nemzeti jelkép a szlovénok számára, az új állam új pénzén, a talléron (szlovénul:
tolar) is rajta van; Ausztriában akadtak olyan, akik e tényből Szlovénia területi
igényeire akartak következtetni. Tény és való, hogy 1918-ban és 1945-ben - ne feledjük, a jugoszlávizmus jegyében és katonai hátterével - voltak olyan szlovén erők,
amelyek törekedtek erre. Ma természetesen csak durva provokációnak lehet minősíteni
az efféle osztrák véleményeket. A szlovén írók inkább keserűséggel summázzák
nemzetük történetét; íijuk ide Drago Janéar sorait: „...a szlovénság története az
elvesztegetett és széjjelszórt fizikai és szellemi erő története." (A szlovén exilium).
A legtöbb veszteséget a disszimiláció okozta, a németesedés, az olaszosodás. Évszázadokon keresztül paraszti sorban élt a szlovénság, klasszikus nagy írója, Ivan
Cankar „proletárnemzetnek" nevezte, előbbre jutni, érvényesülni, polgárosulni csak
más nyelveken lehetett. Jellegzetes szlovén kép az idegen érdekekért hulló szlovén vér,
a más nemzetek számára dicsőséget szerző, anyanyelvétől, szülőföldjétől eltávolodott
szlovén. Ismét Jancart idézem, a kételkedés, a pesszimizmus keserű szavait: „Miért kell
az etnikai térségen kívül élő szlovénoknak olyan gyakran és olyan kíméletlenül
megváltoztatniuk nemzeti identitásukat? [...] Miért nem magától értetődő szlovénnak
lenni? Mi van e létben, ami nem világos, kimondhatatlan, olyannyira, hogy repedés
keletkezik benne? Mi hiányzik e tudatból, hogy az elemi hűség ilyen gyakran és ilyen
könnyen semmivé foszlik?"
A szlovénok úgy tartják magukról, hogy a kivándorlás nemzete; a múlt század
végétől tízezrével hagyták el szülőföldjüket, a XX. század pedig politikai okokból
kényszerítette távozásra Szlovénia polgárait, s ehhez még hozzászámíthatok azok, akik a
jobb megélhetés reményében indultak szerencsét próbálni a 60-as években. A végső
mérleg: mintegy 600 ezer eltávozott szlovén. Többször említi írásaiban Drago Jancar,
hogy a XVIII. század végén legalább annyi szlovén volt, mint dán, norvég, finn vagy
szlovák.

1992. október

95

Nem lehet megfeledkezni a határon túli szlovénok problematikájáról sem. Fölfigyelhettünk arra, hogy Inkret idézett soraiban azt is megemlíti, milyen jelentős
nemzeti terület maradt kívül 1918-ban a jugoszláv (SHS) királyság határain. Ha e
terület jóval kisebb volt is, mint a magyarok keretében, tudnunk kell, szlovén
nemzedékek gondolkodásában ez a tény mint számottevő nemzeti veszteség volt jelen.
A szlovénok borúlátását egyébként igazolta az idő, hiszen az elmúlt hét-nyolc évtizedben is fokozatosan csökkent mind Ausztriában, mind Olaszországban a szlovén anyanyelvűek száma.
Történelem és irodalom az esszégyűjtemény két legfontosabb témája. Végig átszőve a nemzeti kérdés szálaival. Nem is lehetett másképpen, hiszen a modern szlovén
nemzet létrejöttében kulcsszerepe volt az íróknak, az irodalomnak. Mint ahogyan a
nemzetfogalomnak a nyelv állt a középpontjában. A romantika korában vetődött föl
a délszláv népek összetartozásának a gondolata, az illír eszme hívei közül számosan úgy
vélték, a Krajnában, Dél-Stájerországban, Isztriában, Görz és Gradisca tartományban
beszélt szlovén nyelv csak egy nyelvjárás, irodalmi nyelvnek a közös nevezőre hozandó
szerbhorvátot (horvátszerbet) kell választani. Nem kis mértékben egy költőnek, Preserennek köszönhető, hogy ezt a szlovénok nem fogadták el, saját nyelvüket fejlesztették
ki a kor követelményeinek megfelelően. Érthetjük így, hogy az irodalomnak fontos
nemzeti küldetése volt, Andrej Inkret esszéjében olvashatjuk: „A szlovén irodalom
eleve a nemzeti mitológia sajátos formájaként alakult ki, s ezt az »auráját« mind a mai
napig megőrizte."
Hat író tizenkét írását veheti kézbe a magyar olvasó. Az esszéket Gállos Orsolya
és Reiman Judit fordította. A válogatás az utolsó évek terméséből készült, elsősorban
azt szem előtt tartva, hogyan látták önmagukat, népük sorsát a szlovén írók. Ők, akiknek a történelmi nagy időkhöz hasonlóan most is fontos szerepük volt a közvélemény
formálásában, a politikában; abban a folyamatban (legalább egy évtizede kezdett kibontakozni, először a Nova Revija című folyóirat körül), amely az önálló Szlovénia
megszületéséhez vezetett. Hogy mi történt, és miért, azt a legplasztikusabban Jancarnak
az Emlékek Jugoszláviáról című írásából tudhatjuk meg. Őt már ismeri valamennyire a
hazai irodalmi közvélemény, csakúgy, mint Veno Taufert, a kitűnő költőt és
műfordítót, aki 1989-ben Bethlen Gábor-díjban részesült. A többiek - Dane Zajc, Taras
Kermauner, az itt idézett Andrej Inkret és MiloS Mikoln - szintén a szlovén irodalom
első vonalának a képviselői. Hasznos, bár helyenként kissé elnagyolt vázlat olvasható a
kötet elején Gállos Orsolya tollából a szlovén nemzet önállósághoz vezető útjáról.
Azt hiszem, nem szükséges bővebben a szlovén-magyar párhuzamokról beszélni.
Ismeijük a kínzó gondolatokat, a nemzethalál rémétől kezdve az európai visszhangtalanság aggodalmáig. Mintha a kötet mondatainak számottevő részét a magyar írók vetették
volna papírra. Ebben a szlovén tükörben valamiképpen magunkat is látjuk. Mi szintén
ilyenek vagyunk, ilyenek voltak válaszkényszereink, hasonlóak bukásaink, és hasonló
keserűségünk íze is. Közép-Európa nagysága és nyomorúsága kavarog ebben a kötetben. Rólunk szól, nekünk szól. Mennyire fontos volna, hogy a szlovén esszék
tanulságai beleépüljenek gondolkodásunkba! (Jelenkor Kiadó, Pécs, 1992.)

96

tiszatáj
Tiltakozunk!

Felháborodással utasítja vissza a Híd irodalmi, művészeti és társadalomtudományi folyóirat
szerkesztősége (Újvidék) azokat a gyanúsításokat, rágalmazásszámba menő célzásokat, amelyeket Mányoki Endre Szemközt a pusztulással... Versek éve 1991 című, a Tiszatáj 1992.
augusztusi (nyolcadik) számában megjelent írásában tele marokkal hintett szét a folyóirat olvasói
jóhiszeműségének virágoskertjében. A legmérgezőbb az, ahol a Híd ez évi januári-februári kettős számában megjelent versválogatásról azt a gyanút is kelti, hogy ez „valaminemű elegáns
hódolat a gyilkosoknak". Meggyőződésünk, hogy egyszer majd szégyellni fogja ezt az állítássort
az is, aki megírta, s az is, aki közreadta.
A Híd szerkesztőségének valódi szándékát a főszerkesztő bevezető szövege közérthető
módon megfogalmazta, és abban a reményben, hogy azt Mányoki Endre legalább most
elolvassa, a Tiszatáj olvasói pedig megismerhetik, itt közöljük:
„A Híd szerkesztősége 1991 szeptemberében arra kérte a jugoszláviai magyar költőket, hogy
vegyenek részt az immár hagyományos Versek éve megalkotásában, mert úgy látta, ismét itt az
ideje a költői számvetésnek. Válságos időket élünk, eresztékeiben ropog a világ, amelyben eddig
léteztünk, kell tehát, hogy megfogalmazzuk a költészet kifejezőeszközeivel is létünk mai állapotáról tudásunkat. Örültünk, hogy annyian a költők közül meghallgatták kérésünket, és csak sajnálhatjuk, hogy voltak, akik nem adtak verses hírt magukról, nem tudtak, vagy nem akartak a
Versek éve 1991 részeseivé lenni. "
Ebből a bevezetőből is kitetszik, hogy voltak, akik felkérésünket nem hallgatták meg, és nem
küldték el verseiket.
Köztük voltak a Mányoki Endre név szerint említette költők (Szügyi Zoltán, Kalapáti Ferenc,
Bozsik Péter, Fenyvesi Ottó, Beszédes István, Horváth Ottó) is. Balázs Attilát nem kérte a Híd
szerkesztősége, mert a felkérések időpontjában, 1991. szeptember 10-én még úgy tudta, Balázs
Attilának nem szokása verset írni. Ladányi István ellenben szerepel a Hídban. A felkérés fent
jelzett dátumából pedig az is kitetszik, hogy akkor (emlékezetünk szerint) a fent nevezett költők
még Jugoszláviában éltek és dolgoztak, így semmi köze a szerkesztőségnek ahhoz a mérgezett
gyanúsításhoz, hogy a „hűtleneket" tudatosan mellőzte. Egyértelmű ellenben, hogy a nevezett
költők mellőzték folyóiratunkat, a Híd-at!
Újvidéken, 1992. augusztus 18-án
A Híd szerkesztősége
*

Készséggel, bár szomorúan és rosszkedvűen teszünk eleget Bori Imre főszerkesztő
kérésének, amikor közöljük a Híd tiltakozását Mányoki Endre itt megjelent keserű
soraira. Sajnáljuk, hogy szerzőnk szándékát a Híd szerkesztői félreértik. A ténybeli
tévedésekért Mányoki Endre természetesen elnézést kér. Vitát azonban semmiképpen nem
indítunk, mert azt, hogy a jugoszláviai magyar irodalom közelebbi és távolabbi
történetében ki milyen elvitathatatlan érdemeket szerzett, illetve kinek miért kell
szégyellnie magát, talán nem itt és nem nekünk kell megbeszélnünk. (A szerk.)

Hatvanhárom éves korában elhunyt S z é k e l y J á n o s . A marosvásárhelyi író
pályáját költőként kezdte, de legnagyobb sikereit próza- és drámaíróként érte el.
A nyugati hadtest, A másik torony, a Dózsa, a Caligula helytartója vagy a Mórok
az egyetemes magyar irodalom kiemelkedő alkotásai. Székely János munkásságának méltatására később visszatérünk.

Tiszatáj-est Újvidéken és Szabadkán. Szeptember 18-án az Újvidéki Magyar
Színházban, 19-én a szabadkai városházán rendezett irodalmi esten találkoztak lapunk
szerkesztői a vajdasági írókkal és olvasókkal. Mindkét alkalommal Dudás Károly
vezette a beszélgetést, amelyben Vörös László, Annus József, Olasz Sándor, Ablonczy
László és Szokai Imre vettek részt. A műsorban újvidéki színművészek működtek
közre.

Az Erdélyi Magyar Diákok Egyesülete Hátország címmel irodalmi és művelődési
folyóirat kiadására vállalkozott. A negyedévenként megjelenő lap
bevezetőjében
olvashatjuk: „amikor folyóiratok születnek és töredeznek szét, e nehezen létrejött lappal állunk az Olvasó elé... Kialakulhat a beszédnek, a kulturális cselekvésnek egy
olyan modora, amely sajátunk és összetart minket, most éppen itt, a Tisza partján
fekvő
Szegeden..."
*

Imre Lajos grafikáiból - melyek közül néhányat legutóbb a Tiszatáj szeptemberi
száma közölt - a Püskí Kiadó a karácsonyi könyvvásárra önálló album megjelentetését
tervezi. A kötetben dr. Koós Judith bevezető tanulmányával mintegy nyolcvan fa- és
linómetszet, kőnyomat, illetve ecsetrajz kerül közlésre; tájképek, alkalmi grafikák,
ex librisek és történelmi tárgyú sorozatok lapjai. A könyv 240 Ft-os bolti áron
jegyeztethető elő (Imre Lajos 1021 Budapest, Pálos u. 3. 1/6).

Szegeden is változtak a telefonszámok,
így szerkesztőségünk eddigi hívószáma előtt is egy hármast kell tárcsázni.
Új számunk tehát: (62) 3-12-670

Ára: 25 Ft

