5*6/ 2,

tiszatáj

kíZ/85

69. É V F O L Y A M

^t^ • A
I

A

W

THEALTER
7

2015. július

756



IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

a Magyar Nemzeti Bank és a Nemzeti Kulturális Alap
támogatásával.

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
DOMÁNYHÁZI EDIT korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu
Online változat: tiszatajonline.hu
Szerkesztőség: 6741 Szeged, Rákóczi tér 1. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

Tartalom
LXIX. évfolyam, 7. szám / 2015. július
DARVASI LÁSZLÓ

Taligás megérkezik Szegedre (1728 kora nyarán, szárazság) .................................................................................................

3

MARNO JÁNOS

Vasderes; Még valami az ezüstről; Vallástörténet; Kenyérharc; A félelem virágkora; Lábadozás ......................... 16

KÁNTOR ZSOLT

A kert és a park ............................................................................... 21

PATAK MÁRTA

Mintha valami .................................................................................. 22

VILLÁNYI LÁSZLÓ

Alliteráció; Sors ............................................................................... 27

LANCZKOR GÁBOR

Kőrisek; Átmosom magam; Balatonhenye/Sitges; Sav

SOMOSKŐI BEÁTA

Egy sellőről; Estére a vihar ........................................................ 30

SCHREINER DÉNES

Májusi örvény, virágillat ............................................................. 34

KÜRTI LÁSZLÓ

oidipusz királyságom ................................................................... 39

MURÁNYI ZITA

terpesz ................................................................................................ 40

TOROCZKAY ANDRÁS

Szomorú Alien ................................................................................. 41

28

THEALTER 25
JÁSZAY TAMÁS

Kockázatok és mellékhatások (Szerkesztői előszó a
THEALTER-blokkhoz) .................................................................. 42

IBOS ÉVA

A THEALTER nélkül Szeged egy másik város lenne
(Interjú Balog Józseffel, Fábián Zsolttal és Martinkovics Katalinnal) ............................................................................... 44

EUGENIO BARBA

Lépcső a folyóparton (Demcsák Katalin fordítása) ......... 50

SCHULLER GABRIELLA

Halász Péter a THEALTER-en ................................................... 62

DARIDA VERONIKA

Menthetetlen túlélők (A Hólyagcirkusz eltűnéséről) ..... 67

IBOS ÉVA

Gondolkodó művészetet csinálni (Interjú Baráth Ferenc grafikussal) ............................................................................. 71

MIRA TODOROVA

Ivo Dimcsev összetett egyénisége (Csizmadia Rita fordítása) ................................................................................................. 74

KÉRCHY VERA

Temetetlen testek a kortárs tánc színpadán (Gergye
Krisztián Melankólia című előadásáról) ............................... 77

ERDÉLY PEROVICS ANDREA Artopéd-ars poetica. Művészetellenes, anti-művészetellenes Művészet (Gondolatok Perovics Zoltán Artopéd balansz című meditációs objektuma kapcsán) ......... 82
BLAŽ LUKAN

A néző eltörlése. Bejegyzési kísérlet (Orcsik Roland
fordítása) ........................................................................................... 86

TIJANA DELIĆ

A színház a valóság költészete. Interjú Urbán Andrással (Lenkes László fordítása) .................................................... 95

JÁSZAY TAMÁS

A test hamarabb barátkozik (Interjú Horváth Csaba
rendezővel) ....................................................................................... 106

PÁDÁR ZSOLT

Plebejusok (Politikai színház a szentesi drámatagozaton) ....................................................................................................... 112

MIKLÓS MELÁNIA

Két szék között a padon, avagy Friss, Fiatalos és Fasza
(?) (A k2 Színház első évadáról) .............................................. 117

KOVÁCS FLÓRA

Határ? Küszöb? (A performansz határain) ......................... 124

OROSZLÁN ANIKÓ

Pintér és a könyv (Pintér Béla: Drámák) ............................. 127

KÉRCHY VERA

Szervusz, Jeles! (Darida Veronika: Jeles András és a
katasztrófa színháza) ................................................................... 130

ILLUSZTRÁCIÓK

Fotók a THEALTER 25 évéből.
A címlapon Rózsák, Kosztolányi Dezső Színház, Szabadka,
2014, rendező: Urbán András, fotó: Révész Róbert

A 25 éves Thealterről szóló összeállításunk vendégszerkesztője Jászay Tamás volt.

DARVASI LÁSZLÓ

Taligás megérkezik Szegedre
1728 KORA NYARÁN , SZÁRAZSÁG
(regényrészlet)
Órák óta haladunk pihenés nélkül, recseg a taligám, néha nagyokat zökken a kereke.
Ez most szokatlanul hepehupás vidék. Táncol a homok, táncoltatja a szél, zörögnek
a nagyra nőtt kórók. Hogy remeg előttünk a sík, remeg és fordítja magát. S akkor
egyszerre csak egy vers kezd szólni bennem, mint valami kicsiny kápolna rekedt
harangja. Nem vagyok képes ezt a verset elmondani, csak azt tudom, hogy Örökség
a címe, és hogy egy itt élt költő írja és mondja majd. Majd valamikor. Sokára. Ezen a
tájékon dúdolja el, hogy az ég megrágott koponya, és a szemüregből rossz napok és
rossz holdak bámulnak. Koponyából néz ránk az idő, nem számol. Mi meg élünk
alatta, e koponyaég alatt, s tán néha eszünkbe jut, hogy ez az elrohadt isten koponyája. Na, azt hiszem, ezért elevenen nyúznának meg.
Félek.
De nem ezért félek.
Lepke száll a kézfejemre, billeg a szárnya, tudom, mindjárt tovalebben, és az
olyan, mintha meghalna valami bennem, ettől félek. Egyszer Paulinának.
Csönd, és kuss, Barbara.
Félek.
+
Egy nap szavalok a pusztának.
Barbara kuncog. Nem hallja senki, te ostoba. Nem hallom én se, nem hallja Taligás, nem hallja a föld, az ég, a szép, a nap.
Akkor jó, mondom.
Mi a jó?
Hogy senki se hallja.
Akkor biztosan jól szavaltam, te kis buta.
Indulunk tovább.
Most nem félek.
+
Végig a Szegedre tartó úton megfigyelhettem a hulladéknak azt a fajtáját, mit
csak egyetlen emberi csoportosulás képes maga után hagyni, a méla karavánokban,

„

4

tiszatáj

fürtökben vándorló. A száműzött, a menekülő, az elvándorló. Tarka rongyok és elrugdalt tűzrakások, szétszórt állati ürülék, pányvák és kötelek, kopasztás nyoma,
birkaölés nyoma, letaposott fű, vérfoltokkal tarkított föld jelzi, hogy az út, bár most
fehérbe vakul, korántsem mindig a kietlenség színtere. Újabban főleg szerbek taposnak rajta. Vonulnak fölfelé, a csábító, a reményt adó északi tájékok felé. Egy bokor tövében szentképre lelek, kicsi, festett ikon, rajta a Kisdedet ölelő Szentanya. A
festék porlik róla, repedezett a fája, hányszor csókolták, és hogy hullhatott ki a rongyok közül. Valaki most tapogatja magát halálra váltan. Keresi ezt. Nem találja.
Ámen. Én viszont találok babákat, fakatonákat, fából faragott lovasokat és kocsikat,
csak mert a gyerekember óvatlanabb, könnyebben felejt és hagy el bármit. Találok
használhatatlan edényeket, csorba késeket. És rálelek hirtelenjében emelt földpúpokra is. Hány az olyan lélek, aki nem érheti meg a vándorlás végét. Sok kis dadogó
Mózes. De olyan keresztet többé nem találok, mint amin a lyukas zsák beszélt nekem a kegyelemről.
+
Éjjelente bámulom a csillagos égboltot, azon tűnődöm, hány és hány világ pislákol odafönt. Hány ember látta ugyanazt, mint én, hánynak fájt ugyanúgy, hány gondolt ugyanarra, hány mondott hasonló igeneket és nemeket, és mégis mindahányan
mennyire különlegesnek hisszük magunkat.
Ne vihogj, ne bugyborékolj olyan gúnyosan, Barbara!
De ő csak nevetgél rajtam, a közhelyeimen.
Ez a különlegesség ára, Taligás?!
Hallgatok, nem válaszolok. Csak néha az almaarcúra pillantok. Ne mondja, hogy
ő nem gondolja magát különlegesnek, ismerem régen a rátartiságát és a nagyképűségét. Úgy ragyog az éjszaka, mintha ékszereket szórtak volna egy hatalmas, fekete
vászonra. Milyen furcsa, hogy ebben a ragyogásban nincsen igazi ígéret, nincsen
csábítás, csak az van benne, az az üzenet, hogy olyan kicsi vagy, hogy szinte nem is
vagy. Az éjszakai égbolt semmit nem mond nekem. Nincsen szava hozzám. Elgörbül
a feketében egy fényes csík, csillag halt meg. Ez se mond semmit. Vérszívók nincsenek. Víz nekik is kell, de hát dúl a szárazság. Elette őket a hőség. Csak a tücskök ciripelik az ősi éneküket, a mindig ugyanazt a dallamot. A dögevők is kushadnak, talán
érzik, hogy nem félek tőlük. Az éjszakai ég meg forog lassan, elfordul az izzadságban
ázó homlok fölött. A csillag, ami kiesett onnan. Hova lehet hullni az égből. Kétlem,
hogy a Földre. Kétlem, hogy épp ide. Nincsen itt semmi olyan, amiért érdemes lenne. Még ha különlegesek is vagyunk.
És ha a versbe hullt bele, Taligás?, kérdi most Barbara.
Fölveszem az üvegét, forgatom, ringatom.
Ez gyönyörű kérdés volt, Barbarám.
Gyönyörű volt.
Félsz?
Hát persze, félek.

2015. július

5

„

+
Egy nap átgondolom, mi. Megtapogatom a levelet. Még nem bonthatom föl. Még
nem nyithatom meg. Szagolgatom, mintha az illata elárulna bármit is. De csak a pecsét enyvét érzem. Jó levél. Komoly levél. Még mindig meg-megreccsen a papíros,
ahogy forgatom az ujjaim között. Ugyan miért nem láthatja még a tekintet. Mi tiltja
nekem, hogy ellenére tegyek Wolzbein határozott, egyszersmind fenyegető kívánságának. Miért ijedjek meg?! Wolzbein okozott már kellemetlen meglepetést nekem. És talán én is jártam már el bizonyos problémákban, amik neki okoztak meglepetést. Tanulmányozom, mire kell felkészülni. Egy bizonyos Róth nevű püspöki
titkár vár Szegeden. Július, a gyertyás és a lánya, ott lesznek Szegeden. És egy hely,
ahol valami mindig történik. Paulinára gondolok. Félek.
+
Egy Kistelek nevű, meglehetősen kietlen, de néhány kicsiny házzal, sövénnyel,
vadrózsával és búzavirággal kerített kerttel, egy-két óllal és akollal, és valamiféle
templomnak nevezett épülettel is bíró helyhez érkezünk. Felhő nem habozza az
eget, milyen hangosak a dongók, a darazsak. Kissé csodálkozom, hogy itt már épült
postaállomás. A sárból és kövekből eszkábált ház előtt, ami persze inkább lenne rozoga házikó, szomjas virágok kókadoznak. Elhasalt kutya szoptat kölyköket. A postamester pipázik, egyre többen szívják a dohányt manapság, ezt Wolzbein mondta
nekem egyszer, és magam is tapasztaltam. A postamester mezítláb, madzaggal erősített gatyanadrágban lépked elénk, az egyik élénkebb, vele tartó korcsot odébb
rúgja. Kerek képű, víg embernek látszik. Hosszan méreget bennünket, loboncos,
göndör haját túrja önfeledten, a taligát sandítja.
Aztán mi dolguk errefelé?
Csak annyi, hogy átmenjünk itt, mondom, leeresztem a taligát. Megcsúszik a tetején egy viharvert Iliász.
És ha áthaladnak, hová tartanak?
Csak azt ne mondja, hogy nincs elképzelése, postamester úr.
Persze, bólogat hevesen, persze, Szegedre visz az útjuk. És oda kereskedni mennek?, kérdi a talicskára sandítva.
Július bólint.
Messze még a város?, kérdem.
Lehetne közelebb, de messzebb is.
De se közelebb, se messzebb nincsen, mondom.
Ha egy napig lépeget a porban, akkor odaér, mondja. De már közeleg az est, pillant föl. Akkor meg minek mennénk. Veszélyes, haszontalan is. Ő nem beszél?, és Júliusra mutat.
Nem beszél, mondom. És nem is hall.
Érteni ért?

„

6

tiszatáj

Mindent megért, mondom, és Júliusra vigyorgok. A postamester bólint, de azért
olyan a nézése, mint aki nem egészen hisz nekem. Aztán szalmát vet nekünk a mellékhelységben. Kis karám, nyitva az oldala. Szomszédaink lesznek bóbiskoló tyúkok,
lassan elalvó kacsák, egy-két liba. A postamester kiáll a háza elé, a naplemente mélyülő vörösében, az Esthajnalcsillag pislákolásában gyönyörködik, mintha nem látta
volna eleget, társulok hozzá. Július talált egy tojást, azt nézegeti. Biztosan megtöri a
homlokán, és kiszívja. Asszony jön ki a házból, szép, csontos teremtés. Gyereksivítást hallani. Az asszony bort hozott nekünk, átnyújtja az üveget. Rongyba csomagolt
kenyeret hajt ki. Van mellette szárított hús is.
Ez meg mi?, mutat a postamester a köpenyemből kandikáló üvegre.
Barbarának hívják. Velem tart.
Fújja a füstöt, nem akar csodálkozni. Iszunk. Hol ő húz a flaskából, hol én feszítem meg a tarkóm.
Neki nem kell?, mutat Július felé, aki utánunk jött, s leült egy fa tövében.
Odaviszem az üveget Júliushoz, meghúzza. Köhög. Iszunk, mint régi ismerősök.
Hogy a bor lassan hatni kezd, a postamester elmondja, tudott az érkezésünkről,
mert beavatták. Nocsak. Lovasok kavarták meg a port az állomás előtt néhány pirkadattal ezelőtt, számosan voltak, de hogy hányan, azt ő nem számolta, minek firtatni az
olyan mennyiséget, amihez az embernek nincs köze. Meg hogy mihez sok a sok, és
mihez kevés a kevés. Olyan átlagos lovasok voltak különben, izzadtak, elgyötörtek
voltak, ennyit elmondhat, arcukat szürke álarccal takarta az erőltetett utazás mocska,
nem mondtak se igent, se nemet, nem parancsoltak és nem kértek. Mindent, vizet, kenyeret, abrakot, adott ő magától. A feleségét, nahát, azt jól megnézték. Tyúkot vágott
nekik az asszony, azok meg szinte körbeülték, nézték, hogy szalad bele a vér a lábosba, hogy tépkedi a tollat aztán, és hogy pöttyös lett az arca. Ő meg annyit tudott tenni,
hogy farkast kiáltott. Toportyánt, és nem hiába, mert a kutyák is ugattak, a lovak is
nyugtalankodtak. A lovasok aztán visszajöttek a bozótosból. Annyit mondtak mégis,
hogy erre kerül majd egy kocsi, két furcsa utassal, azokat tartsa jóval. De hát ez, int a
taligám felé, semmiképpen sem hasonlít a kocsira, ha csak nem abban, hogy van kereke, a ló meg, és pajkosan arcomba pillantott, tán magam lennék. Kérdezte aztán ezeket a lovasokat, hogy kiféle, miféle lehet a hamarosan érkező utas, esetleg olyan ember, aki rosszban sántikál, akinek a szándékai sandák, árulásra, hűtlenségre készül, s
arra biztatna másokat is, de azok már erre nem feleltek.
Viszont látja rajtam, rosszban nem sántikálok. Aki taligát tol, ilyen hosszú úton,
lopni nem készül. Bár, meg kell hagyni, kísérőim igencsak furcsa szerzetek.
Megállapítom, hogy van beszélőkéje az én postamesteremnek.
Kíváncsi, mit viszek?
Nem kíváncsi, de azért elmondhatom neki.
Szavakat viszek.
Aha, bólint, mintha értené, és kortyol a rossz borából.
És minek a szavakat cipelni, ha szállnak azok maguktól is?

2015. július

7

„

Ha a szavak papírosra kerülnek, a könyv kalodája mutogatja őket, nehezebb nekik. Akkor nem szállnak. Viszont vinni kell őket. A szónak, ha lejegyzik, súlya lesz,
postamester úr. Maga ne tudná?
A szónak lehet súlya, ellenkezik, ha csak a fülbe súgják, akkor is.
Lehet. De az nem olyan súly. Az én szavaimnak másféle súlya van.
És miféle.
Olyan nehézkedés ez, mondom, ami nem mérhető mérleggel, mázsával, egyéb
mérő alkalmatosságokkal.
Agyonnyomja az embert, és eltemeti?
Igen, mondom.
Nyelve alá teszi, mint egy kavicsot, és nem szólhat többé?
Úgy valahogy, mondom.
Kimondja, és soha többé nem lesz se nyugta, se éjjele, se szelíd nappala?!
Előfordulhat, mondom.
Sírgödre lesz az embernek a szó?
Az is lehetséges, mondom.
Hogy ő, jegyzi meg végül ez a világvégi, mezítlábas, kócos hajós postás, ő is
mennyit szokott beszélni. Mindenféle szavak táncolnak neki, mint a lidércek, a tündérek, a strigák, a szellemképek. De igazán, higgyem csak ezt el. Hát nem olyan,
mintha emberhez beszélne, fülekhez, hallgatóságához. Szokott beszélni, fűhöz, fához, az éjszakához. Azt szereti különben a legjobban. Belekiabálni, belebeszélni az
olyan sötétségbe, ami mindjárt körbevesz bennünket, mondani, hogy jó, vagy hogy
nem jó. Kérni tőle. Kér apróságokat, csendülést, hullócsillagot, kuvikhangot, tücsökciripelést, állat mocorgását, mi olyan tényleg, mintha egy szív vackolna el. Egyszer
megrepedt fölötte az éjszakai ég. Abba is belekiáltott. Átkiáltott a repedésen túlra,
és valaki hallotta azt. És tudja, hogy a szavai, mint az a sok fény, szállnak valahová.
Száll valahová most is az ő kiáltása. És lehet, hogy akkor hallja újra, ha éppen meghal. Így fog magával találkozni. Így. Szép lesz.
A végén már nem is tudtam, ő fecsegi vagy én dicsekedem ezeket.
Így rúgunk be ketten, a kisteleki postás és a senkiése Taligás, ilyen handabandázások és böffentések közepette, de azt hiszem, mégis az volt a legfontosabb, amit
aztán reggel tesz.
Odajön hozzám, kócosan, karikás szemekkel, mezítláb böködi az oldalam. Könyöklök, még velem a kábaság. Nagy nehezem kitörlöm a szememet, a nyelvem tapló. Vizet kell inni. A postamesternek valami nagy fekete van a kezében.
Ezt meg itt hagyták magának, ember.
Nekem?
Most már látom, könyvet tart.
Szentírás, mondja.
Hogyne látnám, mondom.

„

8

tiszatáj

Nem is az, hogy Szentírás, mert nyilván sokat, sokfélét és sokhelyütt forgattam
már ilyet, a foglalkozásomnál fogva naponta a kezem ügyébe kerülnek efféle könyvek, de ez, neki így mondták, minden eddigi Szentírásomon túl tesz majd, ez fontos
lesz nekem, ezt őrizni fogom.
Meggondolom, hogy mennyi igazsága van.
Számtalan Szentírást adtam és vettem, és mindig, valami különleges, egyszerre
nyugtalanító, mégis jól eső érzés fogott el, hogy pénzt számolgatok értük, vagy pénzt
várok értük, hogy megpördül miattuk, és sokáig táncol a krajcár a kocsmaasztalon.
Volt már nekem dolgom nürnbergi Bibliával a Koberger nyomdából, minek iniciáléi
vörös és fekete nyomásúak voltak, házaltam már antwerpeni négynyelvű Szent írásokkal, meg mindenféle protestáns és katolikus fordításokkal, egy cseh Bibliával, és
amire a leginkább büszke voltam, egy olyan Újszövetséggel, amit Váradi Bibliának neveznek, és a töröktől ostromolt várat hagyhatta el a gyűjtemény, a béke értéke gyanánt, mert a törökök engedték a félig kész Bibliák kiszállítását, amik aztán el is készültek valahol, már nem tudom, hol, és aztán az egyik a kezem ügyébe került.
A kisteleki postásmester a Bibliát átadja, nem néz a szemembe. Eloldalog, majd
hallom, vizel.
A könyv bécsi nyomat. Latin nyelvű. Vaskos, nehéz. És ragad. Mert véres Mózes
könyve, Jób könyve, Jeremiás könyve, véresek és összeragadnak Pál levelei.
A postamester eddigre visszalépett.
Azt mondták, akik ideadták, mondja, hogy maga ezt a vért, Taligás, ismeri. Tudja
maga ezt a vért.
Én meg csak állok, és csaknem elejtem a könyvet.
Hirtelen megértem, hogy Paulina vérével üzengetnek nekem.
+
Az pedig már Szeged határában történik, hogy a fölmagzó gaz és a bokrok közül
fehéren lobban rám egy vékony kis sikoly, ami nyomban integető kendővé lesz. Megállok, érintem Július karját. Nem szól, nem pillant rám, bámul előre a bokrok közé.
Barbarára mutatok, vigyázzon rá, a kezébe adom a tégelyt. Belecsörtetek a gaz közé,
recseg és ropog a száraz fű, belém akaszkodik a tavalyi bogáncs. Nem kell sokáig keresgetnem. Egy kiszáradt horpadást átugorva máris asszonyra lelek, a némber kicsiny
tisztás közepén guggol, földre terülő szoknyája takarja alfelét. Fehér ingjének lobbanását láttam meg az útról. Nincsen egyedül. Hallom, valaki sietve rejti magát a bozótosba, s most szívdobogva, moccanás nélkül leselkedik. Közelebb lépek. Az asszony
nyögdécsel, keserveseket sóhajt, szeme kifordulva, nincs látása, illetve ha van, az
olyan, mint egy fehér csontgomb, mit gombolni feledtek mégis. Első gondolatom, hogy
ürít. Hogy itt, talán madártojások, gazmagok, gyógyító füvek kutakodása közben támadt rá a szükség. Aztán meglátom a rongyokat mellette, a véres, elgörbülő ágat,
aminek a hegye fehéren világít. Füvek szóródtak el körülötte, borsikafű, meg talán boróka. Na, hiszen. Tudom, miféle alkalmakkor használják az efféle gazokat. Az asszonyt
fölrángatom, az útra kihúzom, a maradék vizünket löttyintem az arcába, amin fekete

2015. július

9

„

keléseket hagyott maga után a pestis, ami a Rákóczi-féle fölkelés után zabált végig az
országban. Észhez tér, kábán pislog, a taligáig lökdösöm. Barbarának, látom, nagyon
nem tetszik a dolog. De mintha a sors segítene ki, szekér tűnik föl mögöttünk, a városba tart ő is. Integetek neki. A sovány lovak maguktól állnak meg. Kérdezem a bakon gubbasztó embert, ismeri-e Bertalan barátot.
Nem volt még vele szerencsém, uram, szól, közben elpillant az arcom mellett.
Feszült meglehetősen. Nyugodt szavakkal elmondom neki, merre találja, mutogatok, mintha már bent járnánk a városban. A várnál, hogy szembe ér vele, majd jobbra fordul, rá a palánk legnagyobb utcájára, ott végigzöröghet az apró házak között,
meglátja előbb a Mária-kápolnát, aztán a Püspöki titkárság házát, kicsit fentebb a
Tisza mellé emelt ispotály épületét, de ő csak haladjon tovább délnek. Ott már javában épül, javíttatik az alsóvárosiak temploma. Ami köztudomásúlag a ferences barátoké. Keresse Bertalan barátot, neki, adja át a beteg asszonyt. Én meg látom, hogy
Július leguggolt hozzá, a magzatát veszejteni akaró nőhöz, és közelről bámul az arcába. A kocsis kelletlenkedni kezd, ő nem viszi sehova a némbert. Ő ugyan nem. Ha
a jóisten kérné, akkor sem.
Biztosítom, hogy nem a jóisten kéri, és kuncogni kezd valami bennem. Keresem
a pénzes zacskómat. Megzörgetem.
Neki aztán semmi dolga az effajta nőszeméllyel. Még én is megégetem magam az
ilyen szarság miatt, dörmögi, és persze igaza van. De persze nem engem félt. Hanem
csak magát. Ebben is igaza van. A zacskó aranyforintot a kezébe nyomom. Nem tudom, elég lesz-e. Pislog Júliusra, aki föláll a nő mellől, s közelebb lép hozzá. Nem is
tudtam, hogy képes fenyegető lenni. Pedig nem tesz semmi különöset. Csak a hallgatása mélyéből old ki valami kékebbnél kéket. Összeszorított szája megfeszül. A
kocsis a nőhöz botorkál, mormog közben, mint aki imát mond, feleslegeset, a félelem diktálta szavakat. Nézegeti. Julius vele tart, a test alá nyúl, és könnyedén a kocsihoz viszi. Majd beemeli a testet a kocsiderékba. A kocsis bólint, a földet rugdossa,
még mindig jár a szája. Elfordul, csettint a lovaknak, azok fölkapják a fejüket. A bakra kapaszkodik. Türelmesen várom, míg elindulnak. Majdnem elnevetem magam,
hogy Július integet.
Csak aztán megyek vissza a bozótoshoz. Zörögve táncolnak a fölmagzott füvek,
száraz, és karcsú, dicsekvő menyasszonyok. Tudom, figyel onnan valaki, lucskos tenyérrel nyugtatja a szíve dobogását.
Találkozunk még, nézek bele gaz vadonjába. Választ nem várok.
+
A város kapuja fölrémlik az első kanyar után. Valaha tó, elterülő, sok vízi szárnyasnak, halnak, embernek otthont, életet adó víz hullámzott erre. Most meg mocsaras terület böfög az ég felé. Tétova, szédelgő gólyák és darumadarak gubbasztanak a repedt földeken. A gyíktetemeket, békadögöket papírlappá aszalta a nap.
Aztán megállunk, huppan a taliga.
Július a fejét vakarja.

„

10

tiszatáj

Olyan érdekes, de ha emberi tetemet látok, mindig lesz bennem egy igen, fölhangzik, vagy inkább csak halkan, óvatosan kimondattatik bennem, hogy jó, ennek
így kellett lennie, és amit eddig féltem, amitől eddigelé rettegtem, az most úgy mutatja meg magát, hogy abban szokatlan nincsen, mert ez az élet rendje, hogy végül
idejut minden, lélek, hús, érzés, gondolat, és én is idejutok, ez lesz.
A faszt, Barbara, mondom.
A kocsis az út mellé dobta a tetemet, még csak az elfödésével se bajlódott. Nyilván meghalt az asszony, míg idáig ért. Egyetlen kanyart élt még. A kis fehér mag,
amiből pedig ember lett volna, valahol az út kanyarodása fölött hever a porban. Hacsak nem szétcsípte már egy vadmadár csőre. Mert itt is gyülekeznek. Vijjognak,
lépdelnek egyre közelebb. Táncolnak.
Nézem őket.
Ettől nem félek.
+
Aztán a budai kapunál az őr, pedig testes, nagybajuszú német, miközben olvasni
se tud, tudósi módon silabizálja a dokumentumaimat. Izzad rendesen ő is, homlokvize rácsöpög a papírosokra. Megforgatja, fejjel lefelé is olvasná, a nap felé tartja.
Aztán porszürke csizmámat, viseltes, bár nem szegényes ruházatomat fürkészi,
mint apa a gyermekének megjelenését, ha a lurkó valami ünnepi eseményre áll készen.
Hamis, mint Júdás szíve!, ragyog föl aztán.
Diadalmasan zörgeti papírjaimat. Kicsit billentek a fejemen, mosolyom szánakozó.
Maga egy bizonyos Petz, nem?
Kikerekedik a szeme. Lassan céklaszínt ölt az ábrázata.
Igen, Petz vagyok, uram.
Bólintok, hogy tudom. Menlevelem, s a megbízásomat igazoló papírokat, mintha
sütni kezdenék, gyorsan visszaadja.
Volt már alkalmunk találkozni, uram?
Utamból vállal tolom el. Megyek, megyünk. Július szájában újra fűszál billeg.
Lépdel velem a süketnéma, kék ember, mint az üres ég, és szép. Szegeden átfúj a
por, szürke függöny. Katonák járják a várost, hogy csillognak a szuronyok hegyei.
Úgy látom, szerbek. Úgy látom, sok kedv nincsen bennük. Este már a fogadóban alszom, hová tartottam különben, a hordótestű Vas Milian hajbókolva fogad, mintha
fényes előkelőség lennék. Miért törölgeti mindenik fogadós a kezét valami alkalmi
rongyba, föl nem foghatom. Ez is ezt teszi. Ez is hajlong, mint akinek soha nem hasogatott a dereka, nem ordított benne a hexenschuss. Míg bukdácsol, míg körbevezet a birodalmán, hol elém lép, hol mögöttem marad, be nem áll a szája. Többet fecseg, mint a kisteleki postamester. Fölérünk az emeletre, nagyokat reccsen alattunk
a fapadló, számolgatom a fa kiáltásait.
Már nagyon vártuk, uram, hadarja Milian, tudtuk, hogy jön, illetve, hogy jönnek,
és Júliusra pillant, hogy egy szépreményű este vagy egy piros homlokú hajnal hoz-

2015. július

11

„

zánk vezeti, és hogy mindegy a felhők száma odafönt, mindegy a tikkasztó hőség,
mindegy a halak száma folyóban, a vonuló szekerek a határban, maga, uram jön.
Jön! Természetesen a legkényelmesebb szobában helyezem el, ő, Vas Milián, a legjobb vendéglátó Szeged városában. Szobájának ablaka is van, és nyitható is!
Belépünk, mutatja szállásomat, ami otthonom lesz néhány napra. Ágy, asztal, két
szék. A kályha helye, nyárra nyilván kivitte. Nehogy ellopja valamelyik vendég, gondolom. És valóban van a szobának ablaka. Az udvarra néz. Egy jókora trágya halomra, mit az apró, sovány oldalú, egész éjjel visító disznók táplálnak nyilván.
Ki a szomszédom?, kérdem.
Hajlong, a kezét törölgeti.
Nincsen szomszédja, uram.
Nem is lesz?
Szomszédunk bármikor lehet, mondja.
Ez mondjuk igaz, bólintok.
+
Az első reggelre riadok itt, Szegeden. Szarszag táncol, és nem állítom, hogy nem
csinálja szépen. Meg fogom szokni, és jó lesz. A fogadós ételt hoz, kérdem, kávéja
van-e. Megrémül, mintha a gonoszt emlegetném. Aztán, mintha bűnt hozna, fölszolgálja azt is. Mert volt neki, persze. A jó fogadósnak mindene van. Milián nem érti,
miért állok a szoba közepén, miért hallgatózom. Elég furcsa lenne, mindazonáltal
kacagásra is okot adó, ha például a szomszéd szobában találtak volna szállást
Guldék, Milián minden közlése ellenére. Vajon hol lehetnek. De ezt csak magamtól
kérdezem. A fogadós forgatja a szemét, toporog. Jaj, Milián, ne legyen már olyan értetlen. A vendég az vendég, különc szokásait illik tiszteletben tartani, az egyik táncol, a másik hallgatózik, vagy liheg bele az éjszakába, ordít, a kuvik hangjára kering
az udvari trágya halom körül.
Ez itt, ez a tégelybe zárt kicsi lény, Barbara, született gnóm, illetve nem született
meg, illetve minek született, ha mégis, almaarcú énekes madár. Egyik tébolyító szerelmem. Ő pedig, mutatom Júliust, egy grincigi néma fiú, kinek egészséges, imádkozós testvére vigyázza a többi bécsi gnómot.
Milián, te fogadós, sok ez neked.
De még erre a sokhoz is hozzá kell adni azokat, akik jönnek utánam, a nyomomban szaglásznak, a gondolataimat és az érzéseimet dúlják, s akik adandó alkalommal gyönyörű, márványos öklükkel sújtanak rám, ép elmém figyelmét más irányba
fordítják, mintha vers lennék ilyenkor, semmi egyéb, tiszta elragadtatás, a szavak
nem mérhető fele.
Milián rám un, hogy emberére akadt a szószátyárságban, megy.
Hallom, hogy az alatta recsegő lépcsőknek motyog.
Bolond ez uram, milyen bolond.
Olyan habókos, mint az ég, ami nem ad nekünk vizet, Uram.

„

12

tiszatáj
+

Estig olvasgatok, heverészek a dög melegben. Nem megyek ki a világba. Mert minek. Itt van már minden, vár rám, hozzám jön, kínálja magát. Csak nyugalom. Paulinára gondolok, a Biblia után kaparászok, széthajtogatnám az egyik Pál levelet, de úgy
ragadtak össze a lapoldalak és a nyomtatott sorok, hogy olvashatatlanná lett a szöveg.
Szerencsére tudom, melyik oldal az. Kiáltok, mint akit fájások sanyargatják. Rendelek
két flaska bort, kenyeret, sajtot. Barbara tégelyét az asztala állítom, megtörölgetem.
Július a sarkot nézegeti, hová mindjárt elvackolódik. Volt kint a városban, jó hosszan,
nem tartóztattam. Én még nem mentem. Ő meg szépen visszajött, és most sóhajtozik,
kék kendőket lenget odakint az est, ludakat hallani, elszálló jajkiáltásokat.
Milian hamar egyensúlyoz a megrakott fatálcával, amin nem csak sajtok és húsok, de boros palack is billeg, és nem kettő, de három. Leteszi az asztalra, Barbara
mellé, és fürkész. Úgy fürkész, mint aki régtől fogva ismer.
Ki ijesztett rá?
Ki ajánlott a figyelmébe?
Én ezeken gondolkodom, hogy ő meg min, nem érdekes. Milian meghajol, dolga
után siet. Nem törölte a kezét. Most nem törölte. Isznak lent valakik, katonák talán,
elég hangosak. Érzem, ahogy a félelem a szívemre, mint valami párnára fekteti az
arcát. Török a kecskesajtból, szagolom, lassan eszem, forog a számban a keserű falat. Úgy rágok, mintha vers lennék. Úgy rágok, mintha a fogaim szavak lennének.
Július is egyen. Egyen minden néma. Minden vak, süket és néma tömje a bendőt.
Minden semmi egyen. Falja föl a semmi vant, és akkor lesz ő is.
Barbara, kicsi szentem, te is egyél.
Annyi eszed van, Taligás, mint a tyúkszarnak.
A dugaszt a sarokba pököm, hosszan kortyolok, államra csorog a piros, jól esik a
szesz. Kenyérhez, húshoz nem nyúlok. Az egyik üveg borral gyorsan végzek, a flaskát a sarokba gurítom, a másikat már csak kortyolgatom elnehezülve. Nem magyar
bor. Miliannak természetesen szerb bora van, délről hozhatta még a tökéket. Fölfutott néhány zöldtenyerű levél a házfalra is. Fűszeres, meggyes íze van a bornak, érzem, ahogy a nyelvem és a torkom feketedik. Fekete fogakkal nevetek. Megharapom
az éjszakát.
Nem félek.
De, félek.
Nem félek.
De igen.
Kivizelek az ablakon, röfögve köszöntenek a disznók.
+
Gólyafióka dögök hevernek a füvesebb részeken. A várost ölelő, a Tiszából élősködő átfolyások, a telepek között elterülő mocsarasabb részek Pünkösd havára vakító fehérre száradtak. A madarászok és a tavi halászok visszahurcolkodtak a vá-

2015. július

13

„

rosba, nem volt értelme a határban időzni. Rendesen ilyenkor a város északi tavainál tanyáznak. Most a sárba éppúgy belerohadt a csúszómászó, mint a hal. Gyerekkorában volt már ilyen, bólogat nehéz homlokával Milian, nem sokkal a Rákóczi-féle
zendülés után. A pestis után, ami, szerinte, büntetésképpen jött az Úrtól. Aztán elfogyott a Tisza, aztán hízni kezdett, őrjöngve falta el a kicsi töltéseket. Tajtékos hullámai viskókat, házakat sodortak el. Ilyen sanyarú évek sorjáztak egymás után, már
arról is beszéltek, hogy a várost átköltöztetik. Elviszik innen, mint egy lyukas zsákot. Na, hiszen, ölbe veszik a várost a várával, kápolnáival és egyéb házaival, és
odébb pakolják? Most meg előbb kihajtott még némi zöld és gazvirág, ilyen és olyan
parti növény, aztán hamar sárgára égett minden. Elfogytak a lápok, a vizenyős, sással és náddal fölvert területek. A Tisza átfolyásai, akár hatalmas karmolások a föld
arcán, üresen csorognak a szegedi telepek között. A határban olyan lett a föld, mint
öregemberarc. Ezt látom én is, nagyon a szememet se kell meresztenem. A vártól
északra a magtárak konganak az ürességtől, a felügyelők csizmája elé naponta sodor a huzat kiszáradt egérfészket, szürke, pergamenszerű tetemekkel. A városi árkok partját rágcsálók, macskák tetemei díszítik.
Az Úr 1728-dik esztendejében Szeged városában nem zümmögik tele a levegőeget a vérszívók, nem gyötörnek alvót és állatot. A búza nem szökik szárba, amelyik
mégis próbálkozna, hamar megég. Pusztulnak a vetemények. Mélán állnak a tiszai
malomkerekek, nincs mit őrölni. A helybeliek az izzadságtól csatakosan járnakkelnek a szerbek és németek belakta Palánk és a magyar Alsóváros, vagy a Vár és
Felsőváros között. Naponta szöknek táncba a lángok a tapasztott vályogházak nádtetőin. Az emberek már nem oltanak. Ha tűz kezd nyalogatni egy ház oldalát, gyertyától, mécsestől vagy gondatlanul kivert pipa miatt, nem öntözik. Nincs mivel. Csak
elverik a lángok mellől a fakerítést, az ólat, a fészert, hogy tűz ne szaladhasson tovább. Nem komoly akadály ez, a szikra szállni is tud.
A város elgyötört ábrázatában mély, szabálytalan ránc az Eugénius árok. Máskor
lötyög benne víz, most port és mocskot kavar a szél a legmélyebb részein is. Ahogy
elnézem, míg másnap, harmadnap, már nem tudom, végigsétálok a töltésen, nem
igazán szabályos munkának látom, bár azt a látszatot igyekezett kelteni, hogy komolyan megtervezték. Cakkozott útvonalon fogja közre a várost, legalábbis annak a
várhoz közel eső részeit, hogy védelmet nyújtson a Tisza átfolyásaitól. Attól most
nem kell tartani. Rothadás, posvány szagát lengeti a föl-föltámadó szél. Posvány az
egész árok, ürüléket, elhullott állatokat dobálnak bele az emberek, amik után orrfacsaró bűz támad. A hatóság kemény szabályokat hozott, akit rajtakapnak, büntetik.
Vagy a helyszínen látják el a baját furkósbotokkal, korbáccsal. Az árok jó húsz méter
széles, három kapuján át engedi a közlekedést, a Szabadkai kapun, ami a világ déli
félteke felé néz, majd a Budai kapun, ami nyugat felé ásít, s amin és is a városba jutottam, illetve a Csongrádi kapun, mely északnak figyel. A városi őrség fásult, elgyötört. A szerb határőr katonák kurváznak, saját kocsmáikban vedelnek, s ha túl sok
bor öntözi meg a torkokat, egymásnak esnek, vagy egyszerűen elszöknek, mint a

„

14

tiszatáj

szél. Százan, kétszázan is hiányoznak olykor a hajnali mustra idején. A világ közben
szomjazik. És ez a szomjúság már olyan nagy, olyan gyötrelmes, hogy valójában már
nem is inni akar. A kincstári házból lett püspöki palotához sétálok. Mellette Máriakápolna, néhány rongyos alak térdel a fala mellett, imádkoznak.
Pedig, mint hallani, nem is a természet.
Hallom a kürt elnyújtott hangját, arra veszem az utam. A palánkból megmegdöccenve kigurul a postakocsi, nyomában por kavarog, indul vissza Budára. A
palánk kapujában kicsi nő üldögél napról napra. Rongyaiból ítélve keleti szerzet.
Két nagy barna szeme kivilágít az arcát fedő maszatból, koszból. Aztán megtudom,
egy elhagyott török lány. Nem kellett valakinek, vagy talán elfelejtették. Elbújt, amikor hurcolkodtak a testvérei. Lehajolok hozzá, kortalan lény. Mint akinek megállt az
idő, amikor itt hagyták. Nem koldul, nem azért vetett vackot magának a kapu adta
árnyékban. Mint egy fiúnak, olyan a teste, így is látom, milyen aprók a mellei, és a
pillantásában benne van már a mindegy nagy, végtelen nyugalma. Még a Tisza tutajosai is ismerik. Följönnek hozzá, vesznek tőle ezt és azt, füveket, kapcsokat, talán
hágják is, mert olykor napokra eltűnik. A kórházból botorkálnak hozzá betegek. Az
ispotály nem messze a Tisza parton áll, közel magasodik hozzá a várfal, azt árok keríti. Kié ez a török lány, nyilván senkié. Ha senkié, akkor az enyém is.
A neved, úgy hallom, Szulejka.
Szulejka vagyok.
Úgy mondja, mintha semmit sem mondana.
De azt tudod-e, ki vagy, Szulejka?
Hogyne tudnám, uram.
El is mondod, vagy csak dicsekszel?
Az vagyok, akinek akarja, hogy legyek, és a barna szeme villan, vagy nem is, nem
villanás ez, inkább a sandításnak egy élénkebb válfaja. Nocsak, baszni akarna a
szentem. De én nem akarok.
Anyád, apád?
Anyám a Hold, apám a Nap.
A régi nóta, mondom, s nevetek, mint akinek fáj a foga.
+
Nem jelentkezni semmilyen hivatalnál, semmilyen elöljáróságnál, nem szólni
senkinek. Nem látogatni senkit és semmit hivatalos módon. Milián széles, barázdás
ábrázatába is csak nyugodtan, mérlegelve nézni, az utcán az emberek között elvegyülni, hallgatni, hallani. Ez szerb. Ez szögletes, vaskos német. Ez hajlékony örmény.
Ott lépdel Iszak Lőw, az egyetlen itteni zsidó asszonya, vállán viszi a mosott ruha
kosarát, hogy ring a széles tompora. Gyakran látni Roth titkárt is, vörös hajzata lángol a lángoló nap alatt, finomak és kíméletlenek a mozdulatai, nyúlánk alakja jön és
megy a forgatagban, s mintha valami álomba érne az az okos homloka. Paulinára
gondolni. Guldékra gondolni. Arra gondolni, hogy az élet itt folyamatosan és kétségbeesetten formát keres, nem úgy, mint más helyeken, amik nekem útba estek

2015. július

15

„

idáig, Sopron vagy Győr, azok a városok így soha nem küszködtek végítélettel és
végső pusztulással, mint ez a hely, ez a Szeged, az ő létezésüket és szükségességüket
sem emberi, sem természeti hatalom nem vonta kétségbe. Legalábbis így tudom.
Szeged meg évtizedenként szembenéz ilyesmi sorsszerű rémábrázattal.
Nem vagy, súgja neki az ég.
Nem kellesz nekem, duruzsolja a föld.
Tűnj, a világból házfal, kert, szerszám, imbolygó emberi lélek, süllyedjen el
templom, temető. Át lehet hurcolkodni a Maroshoz, a kisebb folyó mellé. Mintha ezt
hallanám unos-untalan. Ezt hallja a pórfutta, összevissza Szeged, a lomha várával, a
görbe kis faluival, a szikkadt legelőivel, miket mindig perelnek egymástól az alkalmi
hatalmasságok, idetelepült idegenek, lovagrendek, egyházfik. Viszont halpikkely ragyog a házak előtt, fölöttük paprikafüzér piroslik, és ez nem csak mese, mert a méternél kétszer hosszabb harcsa váza úgy van fölszögelve a ház falára, hogy a legnagyobb vihar le nem veri onnan. Legfeljebb a túl erős szélrohamok ropogtatják a halszálkákat. Volt ilyenben részem Komáromnál. A legszebb zene volt.
Én, Taligás, eljöttem ide, és nem igazán tudom, miért. Hosszú, keserves utat tettem
meg, az erőmet nem pazaroltam. Féltem. Most is félek, mint a nyitva maradt ajtó, mint
a levél, mit hiába nyugtat az ág, a szél úgyis elsodorja végül. Idehoztam a könnyű remegésem és a könnyű gyávaságomat. Idehoztam az emlékeimet Paulináról. Itt vagyok, mint a söntés göcsörtös fájára kitett kisgaras. Nem, nem jelen lenni, csak jönnimenni, mint a csapodár, semmirekellő fuvallat, csak nézni, mint a gazdátlan tekintet.
Nem kopogni át a szomszédhoz, honnan Johanna mozdulatai és táncai rendre áthallatszanak, ami persze képzelődés. A fantázia játéka, hogy hallatszik az ő tánca onnan.
Nem mondani Júliusnak, hogy vigyázz, figyelj, légy résen, mert itt, ebben a játékban nyilván nem én, hanem inkább ő, az ő néma, szavak nélküli élete a tét, de hogy
micsoda az igazi tét, azt nem tudom, egyenlőre még nem tudhatom. Csak inteni a
néma kékségének, jöjjön velem úgy, mintha én lennék ő. Legyen árnyékom. Legyen
a kifordított lényem, a másik életem. Nem mondani Barbarának, hogy jó, nem jó, fáj,
nem fáj. Estre est hasal, nappalra nap hasal. Egyszer megfigyeltem, a kis kápolna
körül úgy jár az árnyék, mintha az is valaki tánca lenne. A hőség nem enyhül. Nem
ettől félek. A várost uraló szóbeszédbe belehallgatni. A pusmogásba. A fortyogásba.
A szavak mámoros másállapotába, zavart keringésébe, amit átvilágít a félelem, a
gyávaság és a gyűlölet.
Reggel van, kakasok ordítanak.
Július kezébe nyomom Barbarát, aki mintha szelíden szólna utánam, dögölj meg,
Taligás.
Vigyen el az Ördög!
És ahogy visszapillantok, még látom, hogy elvigyorodik. Barbara szokás szerint
duzzog.
Jól van, félek.
Félek.

„

16

tiszatáj

MARNO JÁNOS

Vasderes
A Karádi karnagy úr szíjat hasít a hátamból, amit azután a pálcája végéhez rögzít, s
avval ostorozni kezdi vérző hátamat, faromat, a combomat, egészen le a térdhajlatomig. Kora délután, hunyorogtatóan ragyognak a szeptemberi napfénytől a meszelt falsíkok, csak egy sarokban nyugodhat meg a tekintetem, ahol a Gizi néni csutakolja drótkeféjével a hatalmas vaskályhát, mint valami lovat, mely egyre pompásabb lesz, ahogy sötétedik. A padsorok, úgy nézem, teljesen kiürültek, talán a Mimi
maradt ülve egy hátsóbb pad mélyén, bár ez inkább érzelmi csalódás lehet, mivel az
érzékeim ekkor még nem csapnak be olyan könnyen. Szorongani sem nagyon szorongok, ha nem ízlik éppen a fás karalábé, abban a tudatban tömöm magamba mégis, hogy pár óra múlva az egészet kiokádom egy téglarakás mögött, kedvenc búvóhelyemen. Az igazi csalódás, az, amitől elhűl a vérem, akkor ér majd, ha Mimi lábkörmén pillantom meg a kályhaezüstöt.

Még valami az ezüstről
A dolgok magukért beszélnek. Délután hármasban másszuk meg a lánnyal a
Kiskopaszt, odafent kisétálunk vele a sziklateraszra és karunkat félkörbe lendítve
mutatjuk meg neki a kanyargós utakkal felszabdalt, dombos tájat. A lány egy alföldi
kisvárosban zongorázni tanul. Mi fogcsikorgatva ajtókat nyikorgatunk, ezeket fogjuk majd szalagra rögzíteni, ha összegyűlik a pénzünk egy magnetofonra. Az persze
sehogy sem akar összejönni, ezért túl kell adni néhány darabon a családi ezüst étkészletből. Oda tehát a féltett antikvitás, romokra mit lehet építeni. Baumstark Rózsikával, a zongorista lánnyal nem látjuk egymást viszont az életben többet, holott
meggyőződésünk, hogy az életbe magába ő vezetett be bennünket. Amit szimbolikusan is igazol az a körülmény, hogy Rózsika a falunk bábaasszonyának a keresztlányaként került ismeretségbe velünk, őnála nyaralt, a szülésznőnknél, mert a bábaasszony elnevezéstől idegenkedtünk. E sorok írása közben egy hajó gyomrában,
azon belül is a gépházban tartózkodunk, folyami hajó, éjszaka, a sodrással szemben,
lassan haladunk, Rózsika fent a nyitott fedélzeten, egy padon gubbasztva borzong.
Ülhetnénk később mellette, alvást mímelve, forró kezünket odatapasztva, ahova
kérte, a veséjéhez.

2015. július

17

„

Vallástörténet
Szeptember harmadika, hétfő, hátamon ismét a barna altatótáska, cipőmre azonban
nem emlékszem, azt hasztalan próbálom felidézni. Mintha nem látnék le odáig,
olyan mélységekben járok, csoda, hogy egyensúlyérzékem még nem hagyott cserben. Mert szédülős vagyok, az ágyról például, ha én fekszem kívül véletlenül, éjszaka egyszer biztosan lezuhanok. Álmomban tudniillik megsokszorozódik a tériszonyom, megfeledkezem magamról, a nagyanyámról, aki ott fekszik mellettem, ezúttal
bent a fal mellett, és ez a furcsa feledékenységem hirtelen hatalmas űrt támaszt a
fejemben, mely (értelemszerűen) mintha szakadékba akarná lökni a testem. Lehetek ugyan mezítláb is, klottgatyában, mint a cigánygyerekek, mezítláb poroszkálok
tehát a faluba lefele, a köves erdei sárban, hátamon a fentebb említett súlyos, tanszeres (azaz transzcendens) táskával. Mellettem most is a nagyanyám, a kezemet
fogja, így hát, akár a lábamat, a kezemet sem tudom szemügyre venni. Betűt tudok
már vetni a kezemmel, azt már tavalyelőtt is tudtam, most pedig előre tudom, hogy
a továbbiakban nem fog menni a kezemnek a betűvetés, megszállja, majd belefészkeli magát a bánat, Pilinszky találó szavával szólva: elödémásodik. Ilyenkor az ember tapintása is mintha ködbe veszne, feje a padban előrebukik, eldugul az orra, nyitott szájjal képes csak lélegezni; ez a folyamat aztán annyiszor ismétlődik meg vele,
hogy végül sikerül tartósan elfeküdnie az orrát, orrsövénye elferdül, s ajkai emígy a
kényszerű szájon át lélegzéstől kicserepesednek, az örökös nyalogatástól és reflexes tépdeséstől meg harapdálástól pedig föl-fölsebződnek, azután felhólyagosodnak. Mint a vallási tébolyultaké.

Kenyérharc
Az igazság az, hogy amióta az eszemet tudom, orrhangon beszélek, orrhangon gondolkodom, ergo orrhangon írom is le, majd pedig törlöm, a gondolataimat, de azt
még erős túlzással sem merném állítani, hogy orrhangon álmodom, egyáltalán, hogy
álmomban hangokat hallatnék, amelyeket ugyancsak álmomban még visszahallgatnék az álom egyik-másik szereplőjének a szájából. Mintha álmomban csak úgy elszállhatnék magamtól. Huss, ki a torkomból, amit nem véd a hidegtől, sem a portól
az orrom, mert el van dugulva, s ezért a légszomjtól sokat és hatalmasakat ásítozom, minél éberebb vagyok, annál hatalmasabbakat, akkorákat, hogy kis híján kificamodik az állkapcsom, a torkomnak azonban kutya baja nem támad ettől. Estére
kicsit befátyolosodik, ami kívülről úgy is hathat, mintha kaparna, mintha keresném
a szavakat a torkomra, mivel nem szeretném az összes bajomat az orrsövényemre
kenni. Az evéssel épp ezért nagyon óvatos vagyok, egyszerre nyelni meg lélegezni

„

18

tiszatáj

is, ez bármikor rövidzárlatot okozhat a kétféle tápcsatorna, a légcső meg a nyelőcső
között, egy elkapkodott falat és kész, kitáncol alólam a lábam, ott fulladok meg, a
nyakamhoz kapkodva, belekapaszkodva a nyakamba, mintha őrületemben a saját
kezemmel fojtogatnám magam. Úgy döntöttem, kicsivel mindig többet koplalok inkább, lassankint odáig menve, hogy kopogjon az éhségtől a szemem, ébresztő jelleggel a képzelőerőre. Semmi sem hat serkentőbben a képzelőerőre, mint a szándékos éhezés, ahogy fogyatkozik, kopik ugyanis az ember, úgy kap újabb és újabb erőre a képzelete, némelykor szárnyalni hallja szinte a képzeletét, mint valami kövér
legyet a régi konyhaasztal romjai felett, nyomasztóan idegesítő zajt csapva az elálmosodott délutánban. Magára marad végül az ember a legyével ott az asztal mellett,
ahol egykor az apja tologatta-terelgette a morzsahegyeket a tenyere élével, mintha
egy harcteret állítana helyre, némán bólogatva közben, kívülről megállapíthatatlanul, hogy csüggedten-e vagy önelégülten. Sokszor megőrül az ember, mire egy-egy
ilyen kérdésére válasz érkezik valahonnan. És akkor, őrülten, már kizárólag csak az
foglalkoztatja belül az elméjét, hogy ugyan honnan is érkezhetett pontosan az a válasz. Mondjuk sétája közben, puffogva, mint a hústüskés héjában földet ért gesztenye, melyre már úgy kapjuk fel a fejünket, mikor meghasadt.

A félelem virágkora
Takarékosabban kellene élnem az őrülettel. Újabb fájdalomforrás nyílt meg a könyökömnél, mostantól fogva a könyökömtől is meg van kötve a kezem, anyámról írnék, mert vele álmodtam az éjjel, meghalt, és én zokogva könyörögtem neki, hogy
jöjjön vissza, de hamar kifulladtam, s a fuldoklás rémületétől elapadtak a könnyeim.
Tőle tanultam meg félni alighanem. Egy régi fotó van előttem, képletesen csak persze, anyámat karolja át rajta a motoros szemüvegét a bőrsapkájára feltolva alkalmi
főnöke, a fiatal és igen jóképű körorvos, akinek anyám inkább a nővére lehetne. Ezzel itt nem azt akarom mondani, hogy anyám munkakörileg lehetne a Bogyi Mátyás
doktor nővére, azaz asszisztense, hiszen ez éppen a kép tanúsága szerint, ideiglenesen ugyan, de teljesült, hanem hogy vérségileg és a kora szerint lehetne az, egy nem
éppen könnyű korban, amikor velem még inkább az anyám anyja törődött többet,
aki viszont egyáltalán nem ismerte a félelmet, és én sem féltem tőle soha. A fotón
egy mázolatlan kályhacső meredezik mögöttük, kicsit átlósan, a sarokban, a falsíkokon pedig kivehető a festés mintázata: stilizált virágformák. Meglehetősen kifakulva, hervadtan, de mégiscsak valaminek a virágkorában, ha csak a pályakezdő, motorkerékpározó körorvost veszem, aki nemcsak anyámnak imponál szemlátomást,
hanem nekem is, annyira elbűvöl a halszürke, ámulásra nyíló, ám mégis oly érzelemmentes tekintetével; ez az ember az, aki nemsokára szimpla ragtapasszal fakasztja ki az eladdig újra meg újra dunsztolt, újra meg újra hasztalanul fölvagdosott
keléseket a combomon, egy pillantást vet csak rájuk, int anyámnak, hogy hozza át a

2015. július

19

„

rendelőből a ragtapaszt és a sebészollót, azután nyissz, nyissz, felszeletel a tapaszból egy-egy csíkot, és befedi velük a keléseket. Nem hiszünk anyámmal a szemünknek. A nagyanyám ekkor már messze él tőlünk, a tengeren túl, holott a fotó keletkezése és a kelés kezelése között nem telhetett el több másfél évnél. A Bogyi pedig
már nagyon ivott, megnősült, és arra még jött rá a morfium. Ez azonban mind csak
hallomás, egyik sem a saját tapasztalatom, naphosszakat csak fekszem az ágyban, a
kelések kiapadtak, elmúltak, a félelem nem összegörbeszt, inkább mintha végtelen
hosszúra nyújtóztatná a testem, s aminek ilymód valóban nem is érhetek soha a végére. Félelmem a mennyezetre tapasztja a tekintetemet: talán úgy vagyok én itt
ágynak esve, hogy valamennyi ébredéssel és visszaalvással mélyebben vésődjék a
fejembe: soha többé nem érhet mégegyszer véget a lábam. Más szóval, nem érdemes most már próbálkoznom a felülésekkel sem.

Lábadozás
Ahogy megöregszik, besárgul a bőr az aludttej színén, ráncait megszállja valami hamuszürke por –s előtűnik Iluska orcája és nyakszirtje a múltból, az idő kútjának ama
gyűrűjéből, ahová alig-alig szivárog le a nappal akár borús, akár napos fénye; az éjszaka sötétje bordó színű bársony, lábadozom benne, pókok rohannak meg a szemközti fal melleti ágyról, rémületemben a saját falamra kúszom fel, beleolvadva ott egy
jókora festménybe. A festmény háta ha megbillen, zizeg valami. Az Angyali üdvözlet
íze. Szemgolyómba vándorolnak fel a bélférgek. Félálomban aztán ott lábadozom tovább egy összekaristolt és megnyomorítóan szűk, barnássárga iskolapadban (álmomban már ne jöjjön majd elő!), s tekintetem a falra függesztett országtérkép hátsóján, ahol a János vitéz dia-filmkockái követik egymást kibírhatatlanul lassan. A Mimit
nem látom sehol – vagy látom, csak nem ismerem fel? Egy hüvelykujj-köröm méretű
pókot pillantok meg helyette, itt, balra tőlem, a papírkazalon, nézem, valóban milyen
fürge, még aránylag friss olvasmányélményem, hogy azért irtózom tőle elsősorban,
mert annyira fürge. Tűvé válik a kazalban, nem ered utána az ujjam, a mutató, nem a
hüvelyk, így hát egy pillanatra egybemosódik elmémben Kukorica Jancsi a Hüvelyk
Matyival. És hirtelen mintha fület cserélnék egy költő társammal, és rendkívül obszcénnak találom a Hüvelyk Matyi nevét, noha a történetéből semmi sincs ez idő szerint
bennem; a Kukorica Jancsit pedig hülyének hallom, és hülyén is hatott annak idején a
diafilmen, azóta pedig, azt remélem, teljesen lemorzsolódott bennem a torzsára a neve (Torzsa János), és csak az maradt meg azonosíthatóan, az az eltüzelésre termett kis
faszfej. Egy kiszikkadt csutka. Kukorica Jancsi, a fülig szerelmes bojtárinas. Nem irtózik – mint én szörnyen – Iluska koravén, romlott aludttej színű és szagú arcbőrétől s
hasonló bőrű karocskájától, és miért is irtózna, amikor rajtam kívül az egész osztály,
élén a Bessey tanár urat helyettesítő Karádi karnagy úrral, aki megszállott Petőfirajongó, a mesebéli szerelmespár pártját fogja a valóságos mostoha sorssal szemben.

„

20

tiszatáj

Ványadt, véznácska combomat mindig undorral nézte a tornaórákon a karnagy úr,
amikor azt is neki kellett levezényelnie, mivel a Bosznainé szülési szabadságra ment.
Nem őrzök róla semmilyen emlék- vagy fantomképet, emlékezetem ilyenkor egy rég
kihalt temetőre emlékeztet, amelyről valami okból megfeledkeztek a munkagépek.
Több évtized múltán is majd ez a temető lesz a sétaterem, lábadozásom sokáig titkos
– mert éjszakai – porondja, ahol bátran elhagyhatom magam. Ott töltöm kerengve a
fél éjszakákat, megismerkedem olykor egy-egy álmatlan kutyás hölggyel, ha összejönnek, magukra hagyom őket, és előrekerengek, hogy beérjem magam. Erőltetni látom ilyenkor a teljes, maradéktalan lemorzsolódást. A halált azonban nem sürgetem;
ott van mindenütt alattam. Azonban hogy mégse lehessek félreérthető, nem gondolom, és nem is érzem, hogy felülkerekedtem rajta. Vagy rajta volnék bármilyen felülkerekedésen. Elsápadok a sietségtől, megeshetik egyszer-egyszer, hogy a lábam nem
éri a földet, s a combom mégis sajogni kezd, és földereng előttem a Mimi sápadt bőrű,
ám igen izmos combja, szép lassan behatol arcomba a szeme kékje, és valóságos tó
kerekedik, valóságos nádassal és stégekkel az elmémben. A kerekedés természetszerűleg a mandulaszeméhez hasonlatos oválisra sikeredik, a bolygók elliptikus táncformáját leképezve. Lábadozásomat ott folytatom tovább, ahol a lelkem mélyén, mely
a lelkemet meglékeli egyben, sosem hagytam abba. Tram tram tra lalla.

Halász Péter: A sisakkészítő gyönyörű felesége, 1999, fotó: Révész Róbert

2015. július

21

„

KÁNTOR ZSOLT

A kert és a park
Bővérű szőlők, mondat-csonkok, kacsok. Ott lóg a lugas egyik sarkában tavalyi
drámám, a Pupilla. És nézi, amit csinálok. Ott kelleti magát a szöveg, mint egy alig
használt szalvéta. Újraírható szöveg. Odacsipeszezve a szárítókötélhez, összetűzve
húsz oldal. Fújja a szél egész télen és áztatja az eső. Belelapoz a holdvilág. Rácsöppen a madárürülék. Itt maga a kert is olyan, mint egy forgatókönyv. A tékozló bábu
című színmű oldalai a verandán vannak kiragasztva. Mint harminchárom kézzel írt
plakát. A dirigens főhős a szabad versek szabadságáról értekezik. S a monológok
közé ábrák is kerültek. Az egyiken egy szimmetrikus, bukszussal körbeültetett park.
Középen egy hársfa. Debrői hárs. Jegyzed meg ölelkezés közben. Ez az elbeszéléshez
való viszony. Egész nap az írásokat bámulhatja, akit ide meghívunk. Nézni lehet,
ahogy az idő megeszi a lapokat. Rögtön fölvetődik számodra a spontaneitás széthasadása. Mert a csodálkozás: tapintássá változik. Letapogatja a figyelem a feltárandó
anyagot. Én meg benézek a szembogaradon át a fejedbe és kirendezem a színpadot.
Ez a hanyatlás ellenpontja. A klasszikus, hideg szkepszis. Látencia. A megértés olyan
finom hangokból szőtt anyag, mint a teoretikus érzék. Áthatolás. Trauma utáni merengés, rezgés. Intuícióba kevert derű. Combjaid között a dac, selymes bundába bújt
sejtetés. Trópusok. Zöld lomb, billegő levélkék. Minden kapcsolót áramtalanítani!
Adjuk ki végül a jelszót. Mint Claudio Magris. Digitális analfabétát játsszunk. És igazából a szent dolgok a pihenéssel következnek be.
A tűbe fűzhető idő
)A széttett zárójelek útján(
Kövek közé szorult lábbelik. Vas topánkák. Letört sarkak. Hajtincsek. Egy páratlan
papucs. Még mindig ott állnak a lelkek a parton. Ha kimész a Dunához este, mindig
bocsánatot kérsz. Mennyi minden van a cipőkben? Makkok, dióhéj és kökény. A felszín itt nem fecseg. Be van tapasztva a szája. Ezekkel kell együtt élni? Igen. És mikor
pihenünk? Soha. Bár önmagunkban ugyanúgy kutatjuk Istent, mint az erdőkben,
fákban, nem múlik el a számtan. Sokszálú (de egyidejű) a történés. Amfiteátrum.
(Les contemplations) szemlélődések. Az ittlét egy „légy”. Álmában szobrok hajlonganak. Fenyőtű-emlékűek. The Mind of Man. (Az emberi értelem.) Prae-empiria:
empátia. A mű maga. Gátlás és iszony. A semmit-tudásunk egyre mélyebb. Bélelt
hajnal, csónak, klipsz. Halálfejű lepke. Kavics. Sérelmek rendszere. Írja a naptárba
és kitépi a hetet. A kedd merő divergencia. Az egyidejűség kísértete mászkál a cipők
között. A temporalitás most behűthető. Gecsemáné. Minden gondolatom becsukódott egyszerre, mint az álmok a legfáradtabb éjszaka mélyén.

„

22

tiszatáj

PATAK MÁRTA

Mintha valami
Kinézek az ablakon, végigvizsgálom egyenként a faágakat, mintha meg akarnám
számolni, hány törött le a viharban az éjjel. Nagy vihar volt, a rádióban is bemondták a hírekben, november elején, nem is emlékszem, hogy egyáltalán láttam volna
ilyet. A villany is elment. Pedig még olvastam volna, éjjel tudok igazán olvasni, mikor csönd van, hát most nem tudtam, annyira dörgött-villámlott, hogy azt hittem,
rám szakad a háztető. hogy Ki kellene mennem az udvarra, kicsit összesöpörni,
mégse nézzen ki úgy az udvar, mint ahova bomba vágott be. A kutya is alig tud kibejárni a házából. Lassan enni is kell majd neki adnom. Nem is tudom, valahogy
nincs erőm fölállni. Mintha kiszívta volna belőlem az erőt ez a vihar.
Reggelre visszajött az áram, szól a rádió, most is Szécsi Pálra emlékeznek, talán
egész héten, valami évfordulója lehet, tegnap nem figyeltem, nem hallottam, a beszédre nem is nagyon figyelek soha, inkább csak a zenéket hallgatom. Ülök az ablaknál, bámulok kifelé, mint most, és hallgatom a zenét. Ilyenkor jobban pihenek,
mint éjjel, közben-közben el is bóbiskolok talán, mert időnként érzem, hogy el van
zsibbadva a nyakam. Éjjel nem tudok aludni, olvasok, de egy perc nyugtom sincs
szinte, folyton azt lesem, hogy mikor ébred föl, mikor indul el valamerre, mert éjjel
mászkál, többet, mint nappal, egész éjjel ég a villany, végig, keresztül-kasul a lakásban, még jó, hogy a padlásra nem menne fel, attól félek, egyszer valahol elesik, öszszevissza töri magát nekem, ha nem tartom rajta állandóan a szememet. De nem tudok vele egy szobában megmaradni. Abba belepusztulnék. Inkább fülelek. Éjjel
csönd van, megszokta a fülem a zajokat, a legapróbb neszre fölébredek, akkor is, ha
elnyom az álom. Végig őrlámpákat szereltem fel a házban, nehogy nekimenjen valaminek, mire én is föltápászkodok és utána eredek.
A rádióban most Szécsi Pál énekel, Egy szál harangvirág, hátranézek, alszik, még
alszik, elaludt, hála istennek. Ebéd utánra mindig kifárad, olyankor eldől, alszik, én
meg itt pihenek az ablak előtt. Tegnap sokkal nyugtalanabb volt, talán már a vihart
érezte. Forgolódott itt a helyén, odaültem, mellé kicsit az ágy szélére, és mondtam
neki, figyeljen, hallgassa a zenét, erre összeráncolta a homlokát, úgy láttam, mintha
egy pillanatra el is mosolyodott volna, persze, lehet, hogy csak képzeltem, már nagyon szerettem volna látni, hogy végre egyszer jókedvű. Nem tudom, mikor hallottam nevetni utoljára, talán mióta elkezdődött a betegsége, nem is nevetett.
Jó tíz éve, igen, akkor vettem először észre, hogy olyan fura, révedező a tekintete, de akkor nem tulajdonítottam különösebb jelentőséget neki, gondoltam, neki is
elege lehet az életből, vagy talán nem is gondoltam semmit, csak így utólag képze-

2015. július

23

„

lem bele, akkor talán egy pillanatra se akadtam fönn ilyen apróságokon, sose szoktam én ilyesmiken törni a fejemet, volt elég bajom anélkül is, a munka, itthon a kert,
a ház, a gyerekek, amíg kicsik voltak, azért, mikor meg felnőttek, azért, gondolni se
gondoltam volna, hogy ő is úgy jár, mint a nagyapja. Pedig ő tiszta apja, ránézésre
legalábbis, mintha az apját látnám, pont így nézett ki, mikor mi megismerkedtünk,
ahogy öregedett, ő is egyre jobban hasonlítani kezdett rá, de úgy látszik, ezt a betegséget a nagyapjától örökölte. Eleinte észre se vettem, később se tűnt fel, hogy
egyre szótlanabb, sose volt egy bőbeszédű ember, aztán csak hallgatott, ha kérdeztem, mi baja, azt mondta, zsong a feje, állandóan zsong a feje, mintha millió hangya
nyüzsögne benne, és ki akarnának törni onnan. Ez akkortájt volt, mikor nyugdíjba
mentünk, itthon voltunk mind a ketten, sokszor félnapszám hallgattunk itt egymás
mellett.
Nem aludt el tegnap, nyugtalan volt, mondom, talán a vihar miatt, de nem kérdeztem, hiába is kérdeztem volna, sose arra válaszol, amit kérdezek, mondja, ami
éppen eszébe jut, fogalmam sincs, mi járhat a fejében. Aztán egyszer csak gondoltam egyet, és megkérdeztem tőle, tudja-e, hogy ki ez. Szécsi Pál a Két összeillő embert énekelte, én figyeltem az arcát, meg se rezzent, úgy nézett rám akkor, méltatlankodva szinte, mint régen, amikor valami egészen nyilvánvaló dolgot kérdeztem
tőle, amire mindig azt felelte, Tudom hát, nem vagyok hülye!, most is pont úgy nézett, azt is vártam, hogy majd rávágja, Nem vagyok hülye!, de most nem, most csak
annyit mondott, hogy Szécsi Pál nagy énekes, nagyon nagy énekes!, és bólogatott
hozzá, háromszor-négyszer is elmondta, aztán bólogatott, hosszan, és úgy nézett,
mintha ezen vagy máson tűnődne.
Annyira megörültem, egy pillanatra azt is elhittem, hogy az egész betegségét
csak úgy képzelem, nincs semmi baj, egyszerűen belefáradt az életbe, abba, hogy a
nap huszonnégy óráját itt kell töltenie velem, nem megy sehová, itt élünk bezárva a
négy fal közé már jó tíz éve. Még lelkiismeret-furdalásfélét is éreztem, amiért felhagytam a régi szokásaimmal, igénytelen lettem, nem érdekel semmi, csak hogy túllegyünk egyik napon a másik után, péntekenként sem lelkesít a gondolat, mint amikor mind a ketten dolgozni jártunk, hogy itt a hétvége, holnap jókat ehetünk, pihenhetünk, csak ülök itt az ablaknál fáradtan, magamba roskadtan, mint most, és már
nem is olvasok neki, pedig eleinte még felolvastam neki. Amit értem, abból, mindegy volt, micsodát, szakácskönyvből recepteket, orvosi könyvből betegségleírásokat, a legritkább esetben verset vagy regényt, egyik sem kötötte le. Újságot már régen nem járatok, régi, tízévesnél is régebbi hetilapokat találtam időnként, azokból a
rövid híreket.
Most annyira megörültem, hogy szinte gondolkodás nélkül tettem föl neki a következő kérdést, amire már évek óta nem tudott válaszolni, pedig régebben még
rendszeresen megkérdeztem, mintha valamit is számítana, mintha nem tudnám,
hogy amit egyik pillanatban mond, azt a következőben már úgyse tudja, nincs is értelme ennek, hogy mit tud és mit nem tud, mert talán tud mindent, de valahogy

„

24

tiszatáj

olyan szétesetten, mint álmában az ember, ezzel a nappali eszével látszólag teljesen
összefüggéstelenül. Ő is egy ilyen világban él, tudom, semmi köze az enyémhez, nagyon jól tudom én ezt, mégis, egy pillanatra talán reménykedtem, magam sem tudom, és hosszú idő után megint megkérdeztem tőle, azt is tudja-e, ki vagyok én.
Emlékszem, legelőször rám förmedt, hogy mutassam meg a személyi igazolványomat. A piacról jöttem haza, húztam magam után a bevásárló kocsit, kilógott belőle mindenféle, amit legfelülre tettem, a tojásosok tetejére, nehogy útközben összetörjön. Akkorát zökkent a kocsi mellettem, ahogy hirtelen megálltam vele a teraszon, hallottam, ahogy a műanyag tojásos tálca megcsikordult benne. A teraszon álltunk, mentem volna be a házba, de a bejárati ajtóban utamat állta, szinte fenyegető
arccal ugrott elém, ahogy léptem volna, erre megtorpantam, visszahőköltem, mert
szinte az arcomban éreztem a leheletét. Mutassa a személyi igazolványát!, ezt válaszolta, mikor az első kérdésére, hogy ki vagyok én és mit keresek itt, kétségbeesett
arccal mondtam neki, hogy János, ne hülyéskedj, nem érek rá, főznöm kell, engedj
be!, de hamar rájöttem, hogy nem viccel, komolyan gondolja, aztán nem sokkal utána már tudtam, hogy itt valami nem stimmel.
És tegnap délután, ez a Szécsi Pál-műsor a rádióban. Egy pillanatra egészen felderült az arca, nem is tudom, hogyan mondjam, ilyennek már régen nem láttam,
felkavaró érzelem tükröződött rajta, nem az a megszokott, rezzenéstelen tekintet,
amiből csak annyit lehet kiolvasni, hogy neki édes mindegy, nem itt van, nincs itt,
valahol máshol jár, a teste itt van, de lélekben, gondolatban valahol nagyon messze,
nem is érthetem meg soha többé, örökre elveszítettem, itt van mellettem, de csak
azért, hogy napjában ötször-hatszor erőszakkal tisztába tegyem, és ugyanannyiszor
rángassa ki maga alól a pelenkát, hogy bezárva tartsam, egy pillanatra szem elől ne
tévesszem, mert ha nem vigyázok rá, nekiindul, bele a vakvilágba, hogy már eleget
volt itt, ideje hazamennie, és olyankor elborul egészen a tekintete, zavarosan hadarni kezd, hogy a lánya őt várja a vasútállomáson, kijön elé kocsival a félötös
gyorsra, az első vagonba kell majd szállnia, akkor hamar megtalálják egymást, ott
várja, a vonat előtt, nem mozdul onnan, ha késik a vonat, akkor se, és utána ezt hajtogatja órákon keresztül, hogy őt várja a lánya, engem félrelök, mikor útját akarom
állni az ajtóban, kétségbeesésemben bezárok minden ajtót, hogy sehol ne tudjon
kimenni, a veranda felé is, aztán a végén őt magát is kénytelen vagyok bezárni a
szobájába, mert nem bírok vele, erősebb nálam, még mindig erősebb, egy mozdulattal félrelök, tehetetlen vagyok mellette.
A kanapén ülve vártam meg, hogy lecsillapodjon. Be kellett fognom a fülemet,
mert nem elég, hogy a dörömbölését hallottam, meg a hörgését-zihálását, mert amikor látta, hogy nem tud kijutni, kétségbeesésében elkezdett őrjöngve hörögni, hallgatni se bírtam, be kellett fognom a fülemet, akkor meg a fejben kezdett el beszélni
az a hang, Mit művelsz, úgy bánsz vele, mint egy állattal, más egy állattal se tesz
ilyent, fogod és bezárod, mint valami bútordarabot, nem szégyelled magad, nem

2015. július

25

„

gondolsz arra, hogy ezt az embert egyszer szeretted?, ilyen és ehhez hasonló vádakat vagdosott a fejemhez, nem tudtam menekülni előle, megállás nélkül beszélt.
Sokszor ezzel kel föl. Hogy neki már haza kell mennie. Eleinte mondtam neki, János, hova mennél, itthon vagy, nem látod? Nézd, ez a konyhaszekrény is a tied,
együtt vettük, még kilencvenötben. Eleinte még ki is kérdeztem, mikor észrevettem
rajta a jeleket. Azt hittem, ha gyakoroltatom, jobban megmarad a fejében minden.
Aztán elkezdett befelé fordulni. Nem válaszolt, csak nézett tűnődőn, de sose rám,
mindig valahová messzire. Elment a kedvem a kérdezősködéstől, tudtam, hogy nem
vezet sehová, feltartóztathatatlan ez a folyamat. Annyit olvastam róla, már előre
vártam a tüneteket. Mindent aszerint értelmeztem, akármit csinált. És attól kezdve
mintha egy másik ember élt volna mellettem, nem is a férjem. Ha elmentem, bezártam. Már semmi nem maradt a szobájában, amiben kárt tehetett volna vagy megüthette volna magát. Mindent letépkedett a falakról, magáról. Nem mertem rászólni,
nem akartam megbántani, mert biztos voltam benne, hogy felfogja, mit beszélek,
csak nem tud vagy nem akar válaszolni, mert már mindent elmondtunk egymásnak
ez alatt a harminc év alatt, amit két ember elmondhat egymásnak. Arról is meg vagyok győződve, hogy azért hallgat most.
És akkor tegnap ez a Szécsi Pál-műsor a rádióban. Mikor láttam, hogy felderült
az arca egy pillanatra, utána azt is megkérdeztem tőle, tudja-e, hogy én ki vagyok,
aztán hirtelen elkomorult, a tekintete megint olyan lett, mint amilyen általában lenni szokott, úgyhogy meg is bántam rögtön. Nem válaszolt, de még háromszornégyszer is elmondta utána, hogy Nagy énekes, nagyon nagy énekes!, és akkor azt
hittem, menten megszakad a szívem.
Sose szerette Szécsi Pált. Ki nem állhatta, azt mondta, életében is csak a nők szerették, nem is a hangjáért, hanem a kinézetéért. Ő meg a tánczenét se kedvelte, azt
mondta mindig, könnyűzenében egyedül a rockzene ér valamit, a többit el lehet felejteni, nem ér semmit, tinglitangli, nem is érti, hogy lehet ilyen nyálas zenéket szeretni. Így mondta, a Rolling Stones, az igen, Vagy a Doors. De a többiek… Ezért szorult el a szívem, mikor azt mondta, Nagy énekes, nagyon nagy énekes. Hogy lehet,
hogy ennyire eltorzította ez a betegség! Eddig reménykedtem, ha nekem nem is
mond semmit, de legalább belül úgy él meg mindent, hogy neki jó legyen. De most
biztos voltam benne, hogy végleg leépült. Nem hiszem, hogy ennyire megváltozhat
egy ember.
Most várok. Megvárom, amíg felébred, és fölteszek egy Doors-lemezt. L. A. Woman. Kíváncsi vagyok, milyen lesz, ha meghallja. Fiatalságunk zenéje. Erre táncoltunk régen a sötét kollégiumi szobában. Már nem tudom, mit mondott, honnan szerezte meg. Valaki hozta neki, Németországból talán. Szívtuk a cigarettát, és ráztuk
magunkat, mint az eszelősök, tágra meresztett pupillákkal, mintha füvet szívnánk,
pedig csak Munkás volt vagy mezítlábas Symphonia, meg a szerelem mámora talán.
Ha Jim Morrison hangját nem ismerné föl, az jobban fájna nekem, mint hogy rólam nem tudja, ki vagyok. El se hiszem neki, hogy nem tudja. Tudom, hogy nem akar

„

26

tiszatáj

rosszat gondolni rólam, azért felejtett el, azért nem mond semmit. Mert tudja, hogy
a felesége nem művelne ilyet vele. Az a nő, akit egyszer ő annyira szeretett, az sose
tenne ilyet, annál az őt sokkal jobban szerette. Az nem zárná rá az ajtót, szégyenszemre nem adna rá pelenkát, mint egy csecsemőre. Nem bízná rá a kutyára, ha elmegy a bevásárlókocsijával, hogy üljön ott a szobája ajtajában, vigyázzon rá, ne engedje ki, amíg ő vissza nem jön.
A kutya. Föl kellene már állnom, kimenni, összesöpörni azt a rengeteg ágat, alig
tud ki-bejárni a házába. Lassan enni is adnom kéne neki.

Hólyagcirkusz: Hólyagcirkusz, 1998, fotó: Révész Róbert

2015. július

VILLÁNYI LÁSZLÓ

Alliteráció
Hanyatt fekszik, félálomban, hiába érzi, már fáj is a nyaka,
ha nem élne egyedül, horkolásával felébresztené szerelmét,
hibát hibára halmoz, ráadásul felettébb élvezi az alliterációt,
én vagyok rá a tanú, borotválkozáskor orra alatt vágja meg
magát, viseli a leghülyébb sebet, gyerekkorában milyen világot
formázhatott gyurmából, miért lett ilyen magának való,
nem emlékszik, hogy bármi fontosat megtanított volna fiainak,
a cipőfűző megkötésén kívül, nem volt egy bölcs mondata,
az ígéretekben viszont nem kételkedett, ordítás helyett hallgatott,
és fordítva, elhiszi, egy éjszaka eltűnhet lábáról a csontkinövés,
nem átall bízni a dagadó holdban, hogy meghozza szerencséjét.

Sors
Öleld át sorsod, panasztalanul, mondogatja magában
kínai barátja intelmét, felírja noteszének első oldalára,
kilépegeti az avarban, amikor a bicikliről hirdeti,
százával helyeselnek a gólyák, szürkegémek és kócsagok,
az ártér füvén napoznak a lányok, akiket életük
legragyogóbb korszakában ölelhetett, a magaslesről integet
a kivétel, őt nem nyelte el az átlag, nem ficamodott ki
ízlése, a kavicsok közt elporladt ígéretek, jövő időbe
vezető keréknyom, a közelítő felé fordul, bizonytalan,
készen áll-e fogadására, ráismer-e, vagy még sohasem
látta, vajon elér-e hozzá, kérdezi tőlem, átölelik-e sorsukat?

27

„

„

28

tiszatáj

LANCZKOR GÁBOR

Kőrisek
Barnul a máriacsókja; a legszinesebbek a vadkörték.
Kőrisfák rozsdás árnyalatai.
Megmarad, amit írtam, –
Míg átüt a nap a kora reggeli ködön és beszorítja a zöld
Festéket az erdei lombba, s az olajos, túlért szőlőszemek
Maradéka puhán csüng fonnyadt száraikon,
Meg nem halhatok, a tavaszokat
Téllel előzve
A tavaszévet
Téllel: a vastag dér a borókák tűlevelein úgy csüng,
A füveken, a barnás lombjukat őrző tölgyeken, a kopár
Kőriseken, ahogy a hófelhők
Sercegő csillagok élén.

Átmosom magam
Átmosom a magam gyors árnyékát a boróka sötét árnyékán.
Mint az olasz reneszánsz festményeken, ahol a feketeség
Lámpakoromból, majd szenes olivafahamuból készült,
Egyre személyesebb
Nálam is a sötét.

Balatonhenye/ Sitges
Nem térhetsz ki e tenger fény puha epicentrumából,
A szemed tükrének foncsora mögül, ahogyan a tenger
Sem tér ki előled a kavicsos, meredek
Partra kidöngve, mikor
Belerontasz.

2015. július

29

Sav
Mintha egy emberi agy
Puha-agyagos labirintusából
Az ösztön foltjait égetnék ki keményre. Kopogjon,
Mint a dió, ami a tetőre potyog.
Átszúrt csikló fétise, Perszephoné, annál fogva
Húzza az ősz le, az ősz-öreg úr
Le a télbe
Cibálja magával.
A diólevelek tele csersavval
Belefagynak a földbe,
Egymásra vagyunk ketten mi utalva.

Színház- és Filmművészeti Egyetem: Toldi, 2013, fotó: Révész Róbert

„

„

30

tiszatáj

SOMOSKŐI BEÁTA

Egy sellőről
Úgy mondják, őrült.
Egyik sem látta
mosolyát. És nem
értik némaságát.
Mindkettő gyönyörű.
Az eseményhorizonton,
sem túl, sem innen.
Mondod, én is az
lettem, bár kötöztek
árbochoz vagy kőhöz.
Semmi nem magyaráz.
Az a határ, nem
definiál. Létezik,
önmagát késszé téve.
Akár a passzivitás.
Édes hangú sellőm,
mélybe, kékbe hív.
Úgy is jegyzik görbék
és egyenesek: halál.
Túl lecsupaszított.
Hol vagyok én ehhez.
Kattogását vagy a
hullámokat hallom.
Túlzottan kiábrándító.
Képzettársítások furcsa
gyermeke. Sem semmi.
Már azelőtt felépült
minden, hogy ő vagy
én születhettünk volna.
Hiányunk túlegészül.

2015. július

31
Feledkezzek belé.
Lélegzés vagy értelmen
túli hangolás. Bőrfelszíni
pirulás, ahogy egynek
feszül a visszhang.
Sziklák sötét érdeme.
Kiszakítva otthonából:
gyöngyház arcú szirén.
Engem választ, talán,
a hiány őrületében.
Világba csordult szerető.
Keresett. Keseredett
kincsem. Uszonnyal
égiszre csap, éles fogait
csattogtatja, ha boldog.
El nem enged magától.
Úgy mesélik, a sellő
kisajátít. Nincs más
lény, ki így kötözne.
Egyetlen merülés.

Estére a vihar
Ajtónyitás Hold nélkül.
Szavak mozgástalan.
Így rángat magával
e testetlen tombolás.
Elhasít és parancsol,
mintha ezer más
szikrázó képpont
szédülésben lenne.

„

„

32

tiszatáj
A kezem, könnyen
törhető. Ahogy itt
virágok alatt,
egykor igyekvő bogár.
Kitinfény, szivárvány
nyár, délután fordul
árnyba rezdüléssel.
Emlék vagyok, se több.
Ahogy a túlzás
elégtelen. Bénító,
rám tör, kihasználtan
belefoglal másba.
Darabolódok, mint
kicsiny életek előttem,
nedvek és lehelet
bársonyába pányvázva.
Virággá növekszem,
édesebb leszek.
A méhnek sem
fullánkja leszek.
Mégsem.
Túl, cseppfolyós,
túl meleg vagyok.
Leírtakhoz képest
folyton alakulok.
Most gyökér közt
ábrázolt föld, most
sovány anyaállat

2015. július

33
fűszín lopakodása.
Hogy ne éhezzenek.
Aztán ha böjt őt kínálja
és neki engem ajánl.
Én kiegyezek.
Éjszakában elnyelem,
szemembe ágyazom
a meghasadás
magházas termését.

k2 Színház: Mielőtt az éj leszáll!, 2014, fotó: Révész Róbert

„

„

34

tiszatáj

SCHREINER DÉNES

Májusi örvény, virágillat
„A pokol térélmény. A mennyország is.”
(Pilinszky János)

Presszókávé rendel! A szokásosat, méltóságos uram? Igen, fiacskám, aztán sziesztáznék egy kicsit. Értettem, uram, máris hozom.
Kint tavaszodott, csendes májusi koradélután, a gesztenyefák már kivirágzottak
a szomszédos kertben. A konyhaablakon beáradt az az érzékien fülledt, mondhatni
erotikus virágillat, mely a májussal érkezik. A bérházban szinte teljes volt a nyugalom, néha csoszogott csak végig egy-egy nyugdíjas a körfolyosón, hogy a nejlonzacskókba összegyűjtött szemetet lehajítsa a szemétledobón. Ügyes és praktikus
szerkezet volt, az emeleti lakók nagy örömére, a földszintiek nem kisebb bánatára,
melyen keresztül a szemét nagy robajjal ért földet az alul elhelyezett kukában.
A lentiek eleinte valóban összerezzentek, akárki költözött is ide, kész idegbajos
volt egy darabig, később megszokták az ismétlődő zajt. Elfogadták, hogy életük ritmusát a házban ez szabja meg, még azzal is megbékéltek, hogy nem tudhatták, mikor jön az újabb dübörgés. Nem volt ugyanis egyenletes tempója, egyszer álló napig
semmi, máskor negyedóránként rákezdte, ilyenkor dőlt, omlott alá a szemét. Kiszámíthatatlan volt az egész. Ám ők lassacskán felkészültek a legváratlanabbra is.
Ahogy a reptér közelében élők alusszák legszebb álmukat, semmitől sem zavartatva, míg a vendégszobában valaki egyre forgolódik az ágyban. Szentségel, nyöszörög,
fogadkozik magában, hogy soha többé.
A szagok viszont keservesek voltak. Főképp nagy melegben, azt nemigen tudták
megszokni. A nyitott kukából mindig terjengett valami súlyos, szerves, kevert állagú
bűz, igazi ördögszag, ahogy mondták. Ablakaikat állandóan zárva tartották, hiába
volt nyaranta pokoli hőség a zárt, szűk udvarban.
A fentiek ebből nem sokat érzékeltek. Amúgy is némi megvetéssel tekintettek az
alant lakókra, kik az olcsóbb, sötétebb lakásokban húzódtak meg. Peckesen vonultak végig a folyosón az úgynevezett odúlakók feje fölött, vakító fényben, tiszta levegőben. Ők ott fent külön világot képeztek, csakis egymással érintkeztek, össze is jártak alkalmanként. Legfeljebb ha az első emeletieket engedték nagy kegyesen maguk
közé, hogy részt vegyenek jól értesült beszélgetéseikben, melyeket a folyosó korlátjára támaszkodva folytattak naphosszat.
Némelyi már végzett az ebéddel, mely szerénynek ugyan nem volt mondható,
ám táplálónak sem, hiszen szokása szerint zacskós levest javított fel ezzel-azzal,
amit épp a hűtőben talált. Sem kedve, sem pénze nem volt, hogy valami normálist

2015. július

35

„

egyen a közeli étkezdében. Kávéját készítgette, precízen, akkurátusan a régi rozoga
asztalnál ücsörögve, s közben előadta magának az elmaradhatatlan színjátékot,
amin most is jót nevetett. Kiöntötte a csészébe, évek óta mindig ugyanabba, a szélén
körbefutó aranycsík, alatta virágminták, itt-ott csorbult kissé, a virágok közt keskeny repedések, erecskék vezettek különös törésvonalak gyanánt. Majd jól begyakorolt mozdulatokkal kevergetni kezdte a kávét, a mokkáskanál épphogy csak koccant a porcelánhoz. Nézte az apró örvényt a folyadékban, középen mélyen benyomódott, míg a szélén szinte már elérte a csésze száját, mégsem csordult túl, erre
gondosan ügyelt. Klappolt minden.
Aztán hirtelen megcsapta konyhaablakból beáradó virágillat. Megint május, itt a
halálhónap. És újra ránehezedett az ismerős nyomás, szíve furcsán kezdett verni,
mint minden évben, mikor a virágok nyílnak, és megkezdődik a szagok valóságos
orgiája. A legszebb hónap, mégis, vagy éppen ezért, gyűlölte. De talán nem is gyűlölte, inkább tartott tőle, valóságos kálvária volt számára, nyomással a mellkasában,
szapora szívveréssel, különös, olykor meghatározhatatlan érzésekkel és gondolatokkal. Mert minden májusban újra és újra mély szomorúságot élt át, úgy érezte, valami végképp elveszett. Egy réges-régi boldogság emléke derengett fel benne, ami
eltávozott, örökre, visszahozhatatlanul. Tavaszi melankólia, ahogy egyszer elnevezte, s mert korábban nem talált rá megfelelő kifejezést, elégedetten mosolygott, mikor meglelte. Májusban rögeszmésen próbált kapaszkodót találni, valami emléket a
múltból, amire nosztalgiával gondolhatna, és ami okot adhatna mostani rosszkedvére. Boldog időket keresett, melyek eltűnte mélabúját magyarázná.
De nem jutott semmire. Érzései hasztalan kerestek tapadási felületet maguknak,
tárgytalanul bolyongtak benne, nyugtalanul, névtelenül. Hiszen mindig csak arra
emlékezett ezeken a tavaszi délutánokon, hogy emlékezik. Hogy már tavaly is, tavalyelőtt is emlékezett, hogy tulajdonképpen egész életében emlékezik ilyen idő
tájt, de nincs mire emlékeznie. Hogy nincs vége az emlékláncolatnak, mert legkorábbi emléke is csak egy emlékezés, gyerekkorából, mikor egy még régebbi kor,
melyről már semmit nem tudott, halvány emléke töltötte el különös fájdalommal.
Igen, szabályszerűen félt és rettegett a májusoktól. Az április az ő hónapja, az újjászületés ideje, a kezdet hava. Vagy éppen a november, mikor egy álló hónapig búcsúzkodhat a léttől. De a május már sok, túl sok, akkor olyan boldognak kéne lennie,
amire nem képes, még ha megfeszül, akkor sem.
Legfőképpen az illatoktól tartott. Mintha ezek abból a világból érkeznének,
melyből ki lett zárva, sőt ki lett űzve egykoron. Ahová nem térhet vissza, ám az mégis jelez neki, jelzi, hogy van valahol, volt valamikor. Olykor kísérletet tett rá, hogy
felidézze e kort, az önmagával azonos időt, mely nem utalt semmi előzőre. Mely
egyáltalán nem utalt semmire sem, hanem csak úgy volt, egyszerűen, önmagában.
Az otthona, ahova ha nem is tud visszatalálni, legalább visszaemlékezhetne rá. Nem
sikerültek ezek a kísérletek, csak a szagok jöttek egyre, a tömény, nehéz májusi illatok, ő pedig sóvárogva vágyakozott az elveszett világ után, melyre nem emlékezett,

„

36

tiszatáj

s amelyről titokban, világosabb pillanataiban természetesen tudta, hogy egyáltalán
nem létezett. Hogy anélkül múlt el, hogy valaha is lett volna.
Néha aztán az is eszébe jutott, hogy élete során mindig történt vele ilyenkor valami rossz. Baleset, közeli hozzátartozó halála, szerelmi válság, szakítás, sikertelen
öngyilkossági kísérlet, miegymás. Mintha lenne a májusoknak egy egybefüggő története, mely különáll a többi hónapétól, külön az évekétől, külön az egész életétől,
hogy aztán ez a történet minden évben a hó elején újrakezdődjön, majd a végén hirtelen véget érjen. Mintha állandóan ismételne valamit.
Azért mégsem minden májusban volt így. Előfordult, hogy nagyon óvatos volt,
nem kezdett semmit senkivel, amit meg elkezdett, nem hagyta abba. Mikor nem történt semmi sem, mert szinte ki sem mozdult otthonról, így elkerülte a baj. Idén is
azon morfondírozott, miképp rendezze be életét. A lehető legkevesebb veszélynek
akarta kitenni magát, „minimálisra csökkenteni a rizikófaktort”. Végül úgy döntött,
nem kockáztat. Csak a legszükségesebb helyváltoztatásokat végzi, bemegy a munkahelyére, meglátogatja a szüleit, időnként leugrik vásárolni. A barátokkal való találkozást egy időre felfüggeszti, utazni nem utazik, felesleges érzelmi konfliktusokba nem bonyolódik. Ül a szobájában, és néz kifelé az ablakon. Vagy lázasan dolgozik
valamin, olvasgat, írogat, megnézi a régóta vágyott filmeket. Mondjuk, csinálhatna
egy tavaszi nagytakarítást is, otthon, biztonságban, elhatározás kérdése az egész.
Igen, ez lesz a leghelyesebb, állapította meg Némelyi, miközben a forró kávét szürcsölni kezdte. Elégedetten hátradőlt, és a harmadik emeleti ablakon kibámulva elmélázott a cigarettafüstben. Lássuk csak, mi van ma. Csütörtök. Akkor ebéd után egy kis
pihenő, szieszta, aztán olvasás, írás. Később leszaladni a közértbe, elintézni egy-két telefont, gyors vacsora, utána megint jöhet az olvasás és az írás. Lefekvés előtt ismét
könyv, az estiből valamelyik, mert ugyebár váltogatni kell. Pompás lesz így.
Váltogatta is, egyszerre vagy hét-nyolc könyvet olvasott, napszakonként mást és
mást. Voltak délelőtti könyvek, ezeket a fotelben olvasta, az ebéd utániakat a kisebbik íróasztalnál, az estiket meg a nagyobbiknál, volt továbbá néhány az ágyban olvasáshoz is. Ha pedig mégis a városban kellett ide-oda utazgatnia, erre is volt könyve, „muszáj-útikönyv”, viszonylag könnyebb olvasmány, nem kellett sorokat aláhúznia és kijegyzetelnie. Egyszóval változatosan szervezte meg az életét, csupán arra kellett ügyelnie, hogy ne kelljen eltávoznia sehova, ami persze időnként nem kis
nehézségeket okozott. A többiek ugyanis nem értették ezt a „májusi hisztériát”,
nagy életkedvvel járkáltak erre-arra, örültek, hogy a hidegek után végre sétálhatnak
egyet, kimehetnek a szabadba, kiülhetnek egy hangulatos presszó teraszára. Hívogatták is egy darabig, végül persze letettek róla, általában épp május végéhez közeledve. Lángoló szerelmek szövődtek körülötte, Némelyi érdeklődve figyelte az érzelmek tarka-barka sokféleségét, melyek sötét, mélyben szunnyadó erőkként most
egyszerre feltörtek. Világos, vonta le a következtetést, az emberekben a tél elteltével felébrednek az ősi ösztönök, melyek szoros kapocsként makacsul a természethez fűzik őket. Ahhoz a világhoz, melyet hitük szerint már rég elhagytak egy másik,
magasabb rendű kedvéért.

2015. július

37

„

Megitta tehát a szokásos ebéd utáni kávéját, a harmadikat aznap, melyet a jól
bevált szisztéma szerint maximum még kettő követhetett a nap folyamán. Ült nyugodtan a konyhaasztalnál, nézett kifelé az ablakon, bámulta a virágzó gesztenyefát,
és jó mélyen magába szívta az érzékien fülledt, mondhatni erotikus virágillatot.
És ekkor elkezdődött. Összecsúszott a tér, és szétesett benne minden. Először
csak a látvány kezdett inogni, imbolyogni, s mintha valami különös örvény húzná,
szívná magába, elcsavarodott, tekeredett egyre feljebb. Úgy érezte ebben a forgásban, hogy leesik a székről, de hiába csavarodott el a látótere, nem mozdult semenynyit, hiába forgott, mégsem fordult el semerre sem. És mintha valami rá akarna
dőlni. Igen, egyfolytában omlott, zuhant alá valami, közeledett, ám mégsem közelített egy tapodtat sem, csak állt mozdulatlanul, és meredt rá értelmetlenül. Aztán
mintha minden folyna, haladna el mellette, ő meg lemaradna, kihullana az egészből,
valami meg akar történni, de mégsem történik semmi. A folyamatnak nem volt iránya és célja, csak maga az omlás és zuhanás volt, a tér szorítása és benne az állandó
örvénylés. Minden mozgott és nyugalomban volt egyszerre, mert a mozgásnak nem
volt kezdő- és végpontja, de még középpontja sem, amibe belekapaszkodhatott volna. A térbeliség maga omlott össze körülötte, míg a tárgyak a helyükön maradtak.
Úgyszólván megállt minden.
Az isten bassza meg, mi a franc ez.
De még nem volt vége. Mert a látvány a gondolatait is kikezdte, és egyre határozottabban érezte, hogy szertefoszlik, felhasad a világ. A létnek azon szabályszerű
rendje, melyet mindeddig összefogott. Szétesik az a valami, amiről idáig nem is tudta, hogy ő tartotta egybe. És hogy a világ összeomlása most a tudatát is maga alá
temeti, szétszakítja, összetöri. Tágult benne valami, feltartóztathatatlanul, egyre
erősebben, gyorsabban, ő pedig görcsösen próbálta tartani magát, ellenállni neki.
Egyetlen pontot keresett, egy szilárd, épen maradt helyet, ahonnan megragadhatja
magát, ahonnan megállíthatja ezt az egészet. Nem ment, izzadtság helyett fehér
nyálka, sűrű lepedék borította el az arcát, és csúszós, iszamós bőrén, kitágult pórusain mintha az eszmélete távozna, értelme maradéka illanna el. Hiába küzdött, ellenállhatatlanul rátört és átjárta egy ismeretlen erő, egy kíméletlen hatalom.
A kurva életbe, meg fogok őrülni.
Élete során Némelyi sokat játszadozott az őrület gondolatával, mindig is vonzotta egy kissé. Különleges, kiválasztott állapotnak tartotta, mely rejtélyesen zaklatottá
teszi, extravagánssá mások szemében. Akiért rajonganak a többiek, hisz megsejtik
benne az igazán eredeti, zseniális személyiséget. Mert zsenialitás és őrület összetartoznak, mindkettő isteni adomány, a régi bölcsek tudták ezt. Sokan persze nem értik, viszolyognak tőle, de ők csak az átlag, a beszariak, akik félnek veszélyes utakra
lépni, akiket nem csábít az ismeretlen. Nem is tudják, miről beszélnek, nem olvasnak eleget, csak fecsegnek össze-vissza. Ám a nagy szellemek mások, ők felismerik
egymást, bizonyára benne is meglátták már a géniusz tüzét, az őrület lángját, mely
ugyan csak keveseknek adatik meg, de azok aztán sokra hivatottak. A legnagyobb

„

38

tiszatáj

tettekre. Igen, ők tudják, mi az emelkedettség, milyen az igazi szárnyalás. Mindent
elbírnak, elég csak hívniuk, szólítaniuk, és átjárja őket az isteni elragadtatottság.
Némelyi a földön fetrengett. Könyörgött, mi több, a padlón csúszva imádkozott,
hogy nehogy megőrüljön, legalábbis ne most, mert az szörnyű lenne, a legborzalmasabb, amit el tudott képzelni. Érezte, hogy rajta van valakinek a keze, s hogy ez a valaki nem veszi le róla, hanem nyomja lefelé, egyre lejjebb, bele önnönmagába, a saját mocskába. Irtóztató üresség volt benne, a gondolatai kimerevedtek, és jelentésüket vesztve lebegtek előtte egymás mellett. Megszűnt belül minden, és ő belezuhant a mélységbe, hogy ott elérje az örvény legalját.
Úristen, legyen végre valami, múljon el valahogy.
Vinnyogott, hörgött, valamiféle állatéra emlékeztetett a hangja. Folyt az orra,
taknya és nyála végigcsorgott az arcán. Szipogva, a folytonos csuklástól szaggatottan kérlelni kezdte azt a valakit, aki megragadta és rázta, hogy enyhítsen a szorításon. Csak egyetlen pillanatra hagyja magára. Ám az nem engedte el, hanem egyre
erősebben tépte, vonszolta erre-arra, ő pedig tehetetlenül hánykolódva követte, hol
a földre, hol az ágyra, hol az egyik, hol a másik szobába, ahová épp vitte. Hallotta a
saját nyöszörgését.
– Nem tudok, Uram, a Te szád lenni, nem akarok, nem bírom ki, képtelen vagyok
rá. Nem vagyok próféta, hogy hirdesselek. Ne jöjj ide, kérlek, ha még egy lépést teszel felém, szétroppanok. Szétszakadok. Menj távolabb, menj el innen. Legalább egy
kis zugot hagyj meg nekem. Amiben meghúzhatom magam. Mindent megérdemlek,
szar alak vagyok, egy hitvány senki. Mégis, később gyere, ne most kelljen ezt nekem.
Egy kis időt adj még, csak egy napot, hogy összeszedjem magam. Csak egy percet,
egyetlen pillanatot egyedül. Túl sok ez nekem, Uram, rettentően sok.
Hosszúra nyúltak a következő órák. Némelyi végül teljesen kimerülve összerogyott, és elbóbiskolt egy időre. Mikor késő este furcsának tetsző, kábult hangulatban felébredt, megkönnyebbülten konstatálta, hogy nem halt meg, meg se őrült, él,
ráadásul teljesen normális, nincs semmi baja.
Nem történt semmi, mondogatta, csak valami múló rosszullét lehetett, de hál' istennek vége, minden oké. És mivel rendkívüli éhség és szomjúság gyötörte, lement
az éjjel-nappali közértbe, jól bevásárolt, a bőséges vacsora után pedig megivott egy
üveg jófajta vörösbort, amitől aztán igazán kitűnően aludt egész éjszaka. Másnap
korán reggel frissen ébredt. Újra nekiülhetett reggeli olvasmányainak, folytathatta,
amit abbahagyott. Szerencsére aznap ki se kell mozdulnia otthonról. Remek, minden rendben van, minden a helyén, az élet nem állhat meg.
És valóban, az élet ment tovább. Csodaszép májusi reggel volt, sűrű, nehéz szagokkal teli levegővel. Némelyi nagy gyönyörűséggel kortyolgatta kávéját a madárcsicsergésben. Elégedetten hátradőlt, az ablakon kibámulva elmélázott a cigarettafüstben. Hallotta, hogy a körfolyosón végigcsoszog nejlonzacskójával az egyik öreg szomszéd, és nagy robajjal bezúdítja a szemetet a ledobóba. Ült és nézett, békében, nyugalomban. Nem is sejtette, micsoda örvények várnak rá az elkövetkezendő évek során.

2015. július

39

KÜRTI LÁSZLÓ

oidipusz királyságom
a legelső fürdetésnél azt hittem, mindennek vége van.
nem azzal hogy más tehetetlen testét kell mosdatni,
hanem hogy éppen a saját anyámét. de lehet
csak a sorrend, pontosság, a mozdulatok mértéke,
alapossága, nyomatéka aggasztott. persze nemtelenül
vagy ismeretlenül mindez kézenfekvőbb lenne, magától
értetődő. úgy terveztem, hogy zuhanyoztatni fogom,
végül be kellett látnom, a fürdőkád kényelmesebb,
biztonságosabb, személytelenebb közeg, mint a zuhanyzófülke.
nem akartam még több intimitást, igaz rideg személytelenséget
sem, ebben a rövid, de különös együttlétünkben. vannak helyzetek,
mikor az ember se férfi, sem fiú nem akarna lenni. hogy ő nő
vagy anya volt-e ott, azt máig nem tudom. azt mondta:
„csak valós férfi-nő viszonyokban van helye szemérmeskedésnek
vagy féltékenységnek”
(nem akartam hálálkodni vagy bosszúskodni’ régi dolgainkért.)
hogy az én testemet hogyan fürdette az anyám, arra már végképp
nem emlékszem. a hajmosásokra igen, de azok félrevezetőek lehetnek.
arra a tényre tudok támaszkodni, amit a szerelemben adok
vagy amit kaphattam hálás szerelmeimtől. (gondosságunk erős)
anyánkkal tanult intimitásunkat visszük felnőtt életünkön keresztül.
azt a szerelmet élem, amit onnan tapasztaltam. ha erre gondolok,
még óvatosabban ültetem bele abba a kád forró vízbe. lassabban kezdem
mosni a hátát, melleit. – a hajával, samponnal tudom, még gondatlan lennék.
úgy adta a nevünket, fiainak, hogy ne csíphesse senki szemét,
királyai lehessünk bármelyik fürdőszoba, plafonig csempézett ragyogásának:
(lászló, istván, attila). most, ahogy odanyúlok, combjai közé,
a habok alatt. ahogy én mosom meg, helyette, a felkent, az elsőszülött,
jogutód, a trón örököse, ahogy kislánnyá változik a tenyeremben,
arra gondolok: sem hitvány apja, sem elvadult fia nem lehetek többé
elöröklött birodalmam hullámtöröttjének.

„

„

40

tiszatáj

MURÁNYI ZITA

terpesz
léptek ollója vágja centikre a
kilométereket csak a
cseresznyeszárak állnak terpeszben
miután a gyümölcsöket leszemezed
suttogásról váltanak beszédre
a markodban megelevenedő hímzések
a mag is piros ahogy a nyár csurog
az ujjaidon a tenyered is beszínezed
amikor a vér alvad meg
az édesnek is nyilallását érzed
mindketten ugyanazokat az ízeket
a másik száj éhes szája vár kötésre
mint egy fölnyitott seb.

Via Negativa: Szégyen, 2012, fotó: Révész Róbert

2015. július

41

TOROCZKAY ANDRÁS

Szomorú Alien
A konténer közepén csend. Odakint esik.
Az ablakot csukva kell tartani, füsttel telik
a pár négyzetméter, orrban égett alufólia szag.
A fiú széken ül, egyedül, ruháján forró viasz.
Kezében kopasz fej, „a kis apród”,
nézi a majdnem kiégett 60-as izzó
fényénél. A fej üvölt, vagy hisztérikusan nevet.
Kimerevített képek ilyenek,
mondjuk a legszomorúbb, a harmadik Alienből.
A szeménél az üvegszem helye még nincs kivágva.
De ahogy elnézi, rájön, nem is lesz. Elrontotta. Eldőlt:
soha nem kaphat hajat, üvegszemet, tárgyakat, ruhákat.
A bábu bőre még babának is túlságosan zombizöld.
Aztán az arcvonás-darabok a forró viaszba málnak.

Via Negativa: Balkán kapcsolat, 2013, fotó: Révész Róbert

„

THEALTER 25

Kockázatok és mellékhatások
SZERKESZTŐI ELŐSZÓ A THEALTER-BLOKKHOZ
Amikor jó fél éve először ültünk le a Tiszatáj szerkesztőivel, hogy az idén 25 éves THEALTER
Fesztivált ünneplő különszámról beszélgessünk, egy dologban rögtön megegyeztünk: nem
gondolkodtunk a dicső múlton elmerengő és a (mindig) kilátástalan jövő miatt szomorkodó
összeállításban. A THEALTER szellemiségét ismerve nem tehettünk másként: a programsorozat azáltal, hogy a jelenre, sőt az utóbbi években egyre inkább a jövőre összpontosít, gyakorlatilag egyedülálló a minőségi hazai színházi fesztiválok egyre szűkülő körében. A THEALTER ugyanis nem egyszerűen túlélő, hanem lüktető, vibráló, élő rendezvény. Két és fél évtized után – és akkor most egy pillanatra gondoljunk a rengeteg adósságot magával hurcoló
magyar színháztörténet-írásra is – emlékmű helyett ezért érdemel összegzést és kitekintést.
A fő kérdés persze az, hogy miben áll a nagy titok? Vagyis mitől válik előadások puszta
egymásutánja jelentőssé és jelentésessé? Hogyan lesz a nyaranta együtt töltött kilenc napból
számos nézőpontból elmesélhető történet, ha úgy tetszik, élő színháztörténelem? Mitől más
Szeged profilja a THEALTER-rel, mint amilyen nélküle lenne? Hogyan borítja fel egy fesztivál
a centrumról és perifériáról alkotott képzeteinket és előítéleteinket? Mitől kezd el egy irányba dolgozni a hol nagyon is tudatos, hol a véletlenek egybejátszásából következő sokféleség?
Az itt következő cikkgyűjtemény ezekre a kérdésekre kíván választ adni anélkül, hogy kizárólagosságra és teljességre törekedne. Lehetetlennek, de főleg értelmetlennek gondoltuk,
hogy a THEALTER negyedszázadának összes jelentékeny alkotóját vagy csapatát leltárszerűen felsoroljuk, helyette eddig még magyarul nem publikált szemelvényeket gyűjtöttünk néhányukról és néhányuktól. Elsősorban azokról, akiknek a munkái a múlt, a jelen és a jövő koordinátarendszerében értelmezhetőek, vagyis egyértelműen túlmutatnak önmagukon, és
párbeszédet generálnak korok, alkotók, nézők, esztétikák között. A lapszám tükröt állít a
fesztivál tegnapi, mai és holnapi közreműködői elé, azokat helyezve előtérbe, akik arcot, ha
úgy tetszik, személyiséget adtak a THEALTER-nek.
A műfajok, a szerzők, a témák eklektikussága mindezekből következően szándékos. Interjú és esszé, elméleti tanulmány és művészi hitvallás, könyvrecenzió és előadás-elemzés egyaránt olvasható e lapokon. A szám belső szerkezetét a három idősík egymásba fonódása határozza meg, ami összefügg a THEALTER filozófiájának egyik alaptételével. Azzal tudniillik,
hogy a fesztivál, ha teheti, a markáns alkotókat hosszú időre magához láncolja. A közreműködők gyakran újabb és újabb szerepben térnek vissza Szegedre, lehetőséget adva ezzel arra,
hogy személyes művészi útjuk újabb állomásaival szembesítsenek és szembesüljenek.
A kilencvenes évek elején Eugenio Barba világhíres színházának, az Odin Teatretnek a
művészei tartottak itt workshopot, és büszkék vagyunk rá, hogy az évtized végén rövid időre
visszajáró vendég volt Halász Péter. A kétezres évtized valóságos aranykor: a mára eredeti
formájában megszűnt Hólyagcirkusz szomorú bohócai évről évre megnevettettek, a bolgár
Ivo Dimcsev a Lili Handellel egyetlen óra alatt újraírta a THEALTER egész addigi történetét.
Gergye Krisztián test és szellem küzdelmes párbeszédét vitte színre újra és újra, máskor meg
Perovics Zoltán, vagyis Peró intim tárgyszínházát néztük ámulva. A magyar színház legnagyobbjai közül természetesen itt volt Jeles András, aki előbb filmjeivel, később egyetemi

2015. július

43

„

vizsgaelőadásaival tette le a névjegyét Szegeden. Közeledünk a mához: a legnépszerűbb hazai
független csapatok, Pintér Béla vagy Horváth Csaba társulatai megbízható vidéki bázisra leltek nálunk. Hagyományosan és természetesen erős Szegeden a déli vonal: mindig felkavaró
élményt garantálnak a fesztiválon örök idők óta jelen lévő Urbán András vagy az utóbbi
években sikerrel ideszoktatott szlovén Via Negativa előadásai. Amikor a szentesi Horváth
Mihály Gimnázium ide utaztatott vagy itt készülő produkcióit nézem, akkor minden nehézség
ellenére bizakodva tekintek a jövőbe. És hogy erre minden okom megvan, azt mi sem bizonyítja jobban, mint hogy a 2015. évi THEALTER díszvendége az az egykori kaposvári színészhallgatókból alakult k2 Színház, ami rövid idő alatt a magyar színházi élet talán legfontosabb fiatal csapatává nőtte ki magát. Ne feledkezzünk meg azokról sem, akik a társművészetek nyelvén támogatták a fesztivál ügyét: Baráth Ferenc plakátjai és Révész Róbert fotói nélkül ma egy másik THEALTER-ről kellene számot adnunk.
A lapszám beérkező anyagait olvasva újra meg újra előkerült egy kérdés. Mi kapcsolja
egymáshoz a sokfelől érkező, sokféle színházban gondolkodó alkotókat, de főleg: mit adtak
hozzá a THEALTER profiljához, illetve hogyan formálta őket az itt töltött hosszabb-rövidebb
idő? Nehéz, tán nem is lehet erre egzakt választ adni, mindenesetre annyi biztos, hogy mindegyikük a kockázatos színház feltétlen szerelmese. És hogy mindez milyen mellékhatásokkal
jár együtt, arról a THEALTER nézői tudnak bővebb felvilágosítással szolgálni.
Jászay Tamás

Halász Péter: Éjszakai repülés, 1998, fotó: Révész Róbert

„

44

tiszatáj

A THEALTER nélkül Szeged
egy másik város lenne
IBOS ÉVA INTERJÚJA B ALOG JÓZSEFFEL, FÁBIÁN Z SOLTTAL ÉS
MARTINKOVICS K ATALINNAL
Az első három évben még
úgy hívták, hogy Szabad
Színházak Országos Találkozója. A kezdő évad szervezését az avantgárd törekvéseknek teljesen ellentmondóan hangzó Színházi Páholy
Egyesület tagjai bonyolították, de már akkor is Balog József vezetésével. A romantikus kezdetekről és az ellenakarat dacára is reményteljes
jelenről beszélgettünk a THEALTER vezérkarával, Balog
József művészeti vezetővel,
Martinkovics Katalin pénzügyi igazgatóval és Fábián Zsolt hajdani fesztiváligazgatóval.
– Kezdjük egy rövid, személyes felidézéssel, milyennek látjátok magatokat, illetve a színházhoz
való viszonyotokat 25 évvel ezelőtt?
Fábián Zsolt: – Egyfajta elemi érdeklődés és nyitottság volt bennem mindenféle kulturális tevékenység iránt. Az egyetemen különféle áramlatokba csöppentünk bele: filmklub, színház,
Szörényi tanár úr irodalomórái, mondhatni, all inclusive volt a légkör, ráadásul minden átjárható volt.
Martinkovics Katalin: – A színházhoz való viszonyom már a gimnáziumban eldőlt, mivel a
szentesi drámatagozatra jártam, később pedig, egyetemistaként több amatőr színházi csoporttal is dolgoztam. Erre a korszakra én is úgy emlékszem, és ezzel egyben a fesztivál elejére, hogy egy éhség volt mindenkiben, egyfajta mindent akarás. Erre az időszakra esett az ország nyitása, ekkor hullott le a vasfüggöny, s a kíváncsiság a túloldalon lévőkben épp úgy
megvolt, mint bennünk. 1991-ben rendeztük meg az első fesztivált, '92-ben jött létre a
MASZK Egyesület, mert ekkor már lehetett civil szervezeteket alapítani, mi pedig szerettünk
volna forrást teremteni saját munkakörülményeink javítására…
F. Zs: – …munkát mondasz, pedig akkoriban ezt nem munkának tekintettük, hanem napi életformának…

2015. július

45

„

M. K: – …igen, de hamar kiderült, hogy ezzel nem csak magunknak tudunk jobb helyzetet teremteni a színházcsináláshoz. Másokban is megvolt az igény, ezért lett közönsége az előadásainknak, továbbá ezért kaphattunk olyan sok segítséget az első években a szakmabeliektől
és a civilektől.
Balog József: – Az én személyes motivációm abból a felismerésből adódott, hogy egy fesztivál
lebonyolításának köze van a művészethez. Mert az energiák és az egymásra hatások hihetetlen mennyiségű erőt kölcsönöznek mindenkinek, aki ebben a folyamatban részt vesz. Az első
évtizedben Zsolttal mi játszottuk a jó rendőr–rossz rendőr párost, Kati egyensúlyozott, s ez
egy jól működő munkamegosztás volt, mert nagyon fontosak a személyes leosztások.
– Hogyan emlékeztek vissza a kezdetekre?
B. J.: – Az egy vad évtized volt, művészi értelemben szó szerint szabadrablást folytattunk, hiszen olyan emberek érkeztek a fesztiválra, akiket sosem láttunk előtte. Voltak persze, akik
elküldték a VHS-kazettáikat, de sok minden blindre ment, és néha találat született. Az ügykezelésnek és a pénzügyeknek még nem volt rutinja, olyan is előfordult, hogy millió forintokkal
rohangáltunk az éjszakában, vagy egy kocsmában váltottunk valutát, hogy kifizethessük a fellépőket, mert akkor még nem volt se internet, se utalás.
F. Zs.: – A MASZK Egyesületet azért hoztuk létre 1992-ben, mert szerettünk volna magunknak
valami infrastruktúrát kialakítani: a MASZK a második évtől bonyolítja a teljes hátteret. A folyamat 1994-re pörgött a maximumra, ekkorra alakult ki valamiféle egyensúly, s ebben az
évben kapta a fesztivál a THEALTER nevet. 2000-re állt be a technikai működés, akkorra alakult ki egy olyan szervezési-gazdasági módszertan, ami azóta sem változott.
– Mit jelent pontosan a ’thealter’ szó? Azt hiszem, ezen már nem gondolkozunk, és a kifejezést
összemossa az agyunk a ’theater’-rel.
F. Zs.: – A ’the alter’ változatot jelent, ami egybeírva, mintegy rövidítve magába rejti a ’the
alternative theater’ kifejezést is. De a MASZK-ot is felfoghatjuk szójátéknak aszerint, hogy a
magyar alternatív színházak központját, vagy egy színházi központnak az alternatíváit értjük
alatta.
– Nagyon eleven volt a 80-as években Szegeden az egyetemi, illetve a kőszínháztól független
színházi élet. Hasonló státuszú csoportokkal vettétek fel a kapcsolatot?
M. K.: – A szegedi csoportoknak természetes terepe lett a fesztivál, kezdetben nem csak szerveztünk, de játszottunk mi is. A külföldiek közül rögtön olyan nagy nevekkel kerültünk kapcsolatba, mint az orosz Derevo, vagy az Eugenio Barba vezette Odin Teatret. Ez utóbbi a legeslegelső partnereink közé tartozott, pedig ők már akkor is a világ egyik legjelentősebb
színházi műhelyének számítottak. Rengeteg segítséget kaptunk tőlük, többek között tréninganyagokat. A bennünket övező kíváncsiságnak ráadásul megvolt az a hozadéka is, hogy a külföldi csoportok nem nyugat-európai áron érkeztek ide.
– Zsolt, te jó ideje nem vagy benne a THEALTER csapatában. Miért váltál ki?
F. Zs.: – 1996-ban volt egy válságos évadunk, és bár nem függ össze vele, de épp ettől az évtől
kezdtem el autodidakta módon számítógépes kiadványtervezéssel foglalkozni. Pár évig a ket-

„

46

tiszatáj

tő megfért egymás mellett, de 2000-ben a két tevékenységem már annyira összemosódott,
hogy az tarthatatlanná vált: ekkor kellett szétválasztani őket, mert egy üzleti meg egy nonprofit ügymenet teljesen más attitűdöt kíván. Azóta kizárólag az üzleti élettel foglalkozom, de
még sokáig én terveztem a MASZK kiadványait.
– Mikor jött el az a pont, amikor – legalábbis a szervezést illetően – megszűnt az eufória, és
egyre több munkát kellett beletenni abba, hogy a fesztivál úgy működjék, mint a hőskorban?
M. K.: – Voltak nehézségeink korábban is, de egyértelműen 2010 a fordulópont. Azóta egyre
fokozódik a nyomás és az adminisztrációs teher a civil szervezeteken, illetve az úgynevezett
alternatívokon. Félig viccesen azt szoktam mondani, a kezdet kezdetén az egész fesztiválról
gyártottunk annyi papírt, mint amennyit ma egyetlen nap alatt! Miközben egyre kevesebb
pénzből gazdálkodunk.
– A működési nehézségek nyilván kapcsolatban állnak azzal a szűnni nem akaró értelmezési
zavarral, ami az amatőr, alternatív és független kifejezéseket övezi. Szerintetek hogyan lehet
ezeket szétszálazni?
M. K.: – Úgy emlékszem, először az alternatív lett a szitokszó. Az utóbbi időben pedig elindult
fentről az a törekvés is, hogy a függetleneket és az amatőröket mossuk össze, mintha az alternatívok amatőrök lennének, holott az alternatívok életvitelszerűen, magas szakmai színvonalon foglalkoznak a színházzal. Másrészt a függetlenek közt is sokaknak van színész vagy
rendező diplomájuk, ugyanakkor a kőszínházakban is játszanak nem képzett színészek. Az
átjárás tovább bonyolítja a helyzetet, mert a függetlenek is dolgoznak kőszínháziakkal, és
fordítva. Ennek a kavarodásnak nagy vesztese az amatőr színházi mozgalom, ők teljesen kiestek a képből, mivel mindenki azzal van elfoglalva, hogy ki hova tartozik, ki hova álljon… A
kérdés abból a megközelítésből is fel szokott merülni, hogy a független színház már hogy
lenne független, ha állami pénzt kap? Borzasztó a zűrzavar, de nem az identitás, hanem a
pénz a fő konfliktusforrás. Évről évre visszatérő kérdés, hogy van-e egyáltalán pályázati forrás, és ha igen, akkor ki és hogyan juthat hozzá aszerint, hogy abban az évben éppen milyen
feltételeknek kell megfelelni ahhoz, hogy egyáltalán jogosult légy a terveidet egy grémium elé
terjeszteni, amelyik majd elbírálja, de azt úgyis felülbírálja a nemtudomki…
– És hogy néz ki mindez az alkotás felől?
B. J.: – Rendkívül egyszerűen. Mondok egy példát. Amikor Harsányi Attila az Aradi Kamaraszínházzal lép föl Szegeden a Régi Zsinagógában, akkor egy alternatív színház művésze, aki
szabad akaratából, művészi energiáit mozgósítva teszi ezt. Majd visszamegy a Miskolci Nemzeti Színházba, a munkahelyére próbálni. Mindig is célunk volt, hogy a szakma átjárható legyen, ám az átjárást nem nagyon szereti a hatalom, mert zavarja őket. Zavarossá teszi a
pénzelosztást, mivel nem egyértelmű a hatalmi helyzet, de semmilyen színházat nem lehet
hatalmi szóval irányítani.
F. Zs.: – Húsz évvel ezelőtt azzal viccelődtünk, hogy nem kőszínház, hanem sírkőszínház. A
régi vitákat akár tisztességesen lebonyolított „értékpárbaj” jeleneteknek is tekinthetjük, mai
formájában viszont egy eltussolt egzisztenciális kérdésnek látszik.

2015. július

47

„

M. K.: – Akik megmaradtak és túléltek, ma sok szempontból sokkal erősebbek, sokkal összetartóbbak, sokkal inkább rá vannak kényszerítve az információcserére, az együttműködésre.
Tetszik vagy sem, mi profitáltunk ebből a nyomásból, mert sokkal inkább szem előtt vagyunk, sokkal többen látnak rá erre a problémára, s ezzel párhuzamosan sokkal nagyobb
számban vonzzuk a közönséget. Újféle közösségek épültek, s nem csupán a kőszínházak és az
alternatívok között lett nagyobb az átjárás, de eltűntek a nemzedéki szakadékok is. Hogy
mást ne mondjak, a Fodor Tamás emblematikus alakja köré szerveződött Stúdió K ma simán
együtt tud működni a pályakezdő k2 Színházzal.
F. Zs.: – Röviden összefoglalva: az utóbbi négy-öt év tulajdonképpen szolidaritást hozott létre
a színházak között. Jellemző, hogy mi fogalmakból, azok értelmezéséből, azokról szóló vitákkal indulunk el, a kormányzat pedig a hat kategória bevezetésével tisztázni vélte a kérdést.
B. J.: – Most éppen három van: nemzeti, kiemelt, egyéb... És nyilvánvalóan mi vagyunk az
egyéb.
M. K.: – A valamikori támogatott, tűrt és tiltott hármastól 25 év alatt visszajutottunk egy másik hármas leosztáshoz, ami mintha rímelne az előzőre. Nyilván egyszerűbb lenne az élet
hangos civilek és idegesítő alternatívok nélkül, de ezt már nem lehet visszacsinálni, bármekkora is az igyekezet.
– A kategorizálásra alapozott, ráadásul hektikus pénzelosztás hogyan befolyásolja a működéseteket?
M. K.: – A kezdetekhez képest a legnagyobb változás az arányokban mutatkozik. Az első tíztizenkét évben a fesztivál fellépőinek 70-80%-a külföldi volt. Ez az arány mára teljességgel
megfordult, aminek elsősorban anyagi oka van. Ugyanakkor a hazai kínálat is egyre gazdagabbá és burjánzóbbá vált, viszont a lehetőségeink egyre korlátozottabbak lettek. 2009-ben
még 15 millió forintunk volt a fesztiválra és 28 millió működésre, ezzel szemben az idén,
amiről most tudunk (az interjú május közepén készült – a szerk.),18 milliót kapunk működésre, s a várostól további 9 milliót. Az összes többi, kisebb pályázatunk eredményét 73 nappal a
fesztivál előtt, közel az év feléhez, még nem ismerjük, de működnünk kell. Muszáj előadás- és
nézőszámot produkálni, hogy jövőre is esélyünk maradjon pályázni.
– Pár éve többen elkezdtünk azon aggódni, hogy öregszik a THEALTER közönsége. Most viszont
úgy tűnik, a színpadon és a nézőtéren is elindult a fiatalodás. Szerintetek van-e a fesztiválnak
mentorfeladata?
M. K.: – Abszolút! Mindig is sok fiatal dolgozott velünk önkéntesként. 2011-ben indult el a tudatos fiatalítás a fellépők körében is, amikor a fesztivál az U21 alcímet kapta. Ráébredtünk,
hogy eltelt két évtized, felnőtt egy új generáció, van utánpótlás, markánsan jelentkezik az új
nemzedék. Nagyon sok fiatal van, aki akar és tud színházat csinálni, és nekünk az is a feladatunk, hogy kapcsolatba kerüljünk velük, hogy lehetőséget teremtsünk a pályakezdőknek arra,
hogy találkozzanak egymással, a közönségükkel, hogy kimozdulhassanak az egyetemi közegből. A k2 Színház is 2011-ben volt először a vendégünk, láttuk, hogy jók, hogy megvan bennük a vadság, a kísérletező kedv, ami nekünk is jót tesz, mert így nem csak ugyanabban a
körben és korosztályban mozgunk, mint addig. Szóval, igyekszünk évről évre megújulni, a fiatal nézők és alkotók számára is vonzóvá tenni a fesztivált.

„

48

tiszatáj

– Újítás a díszvendég státusz bevezetése is.
M. K.: – Negyedik éve hívunk díszvendéget, Pintér Béla, Horváth Csaba, Urbán András után az
idén a k2 Színház társulatát – az utóbbiak, mondhatni, itt nőttek fel. Az ötlet 2012-ben született, amikor a FESZ (Független Előadó-művészeti Szövetség) partnerünk volt a fesztiválszervezésben, ők és Schilling Árpád javasolták, hogy legyen egy zászlóshajója a fesztiválnak; egy
olyan csapat vagy alkotó, aki emblematikus alakja a szcénának, s a néző kapjon egyfajta keresztmetszetet róla. Az elgondolás bevált, így megtartottuk. Ezzel egyidejűleg szakítottunk
egy hagyományunkkal, ugyanis 23 évig távol tartottuk magunkat attól, hogy díjakat osszunk:
2012-ben ezt megtörtük, mert rájöttünk, a díjakkal is tudunk kommunikálni.
– Kezdettől fogva több műfajú a fesztivál, de mintha újabban kevesebb lenne a táncszínházi
produkció.
B. J.: – Pontosabb úgy fogalmazni, hogy a nagy formátumú tánc tűnt el. Belsőbbé vált a műfaj,
az alkotók többet dolgoznak belülről, tehát nem nagy történeteket mondanak el. A szólótáncosok közül Réti Anna vagy Fehér Ferenc mintegy természetes módon szívódtak bele a fesztiválba, ők egyedül, vagy kis létszámmal dolgoznak, csakúgy, mint Hód Adrienn. Ugyanakkor
az is igaz, hogy az elérhető kínálatba ma már nem fér bele egy tíz-tizenöt fővel dolgozó együttes. Másrészt viszont csak darabszámra lett kevesebb a tánc, hiszen olyan alkotók, mint például Gergye Krisztián vagy Horváth Csaba az elmúlt években komplexebb nyelveket kezdtek
el beszélni.
– Az utóbbi időben több hazai és nemzetközi koprodukciós projekteket indítottatok. Milyen
eredménnyel?
M. K.: – Minden évben készülnek előadások kifejezetten a fesztiválra, és koprodukciós előadásaink is régóta születnek: tizenkét éve dolgozunk együtt Urbán Andrással, öt éve az Aradi
Kamaraszínházzal. Ezekkel az előadásokkal alig jutunk el Pestig, miközben Romániában,
Szerbiában rendszeresen díjakat nyernek, de kaptak már meghívást Brazíliába, Indiába. Szóval legalább három kontinensen jelen vagyunk, és állandó partnereink mellett új kapcsolatokat is építünk. Idén beszálltunk a Manna Tehetséggondozó Programjába, így jött létre a projekt*LULU, és kezdeményezői voltunk egy nemzetközi együttműködésnek is, amely öt régiós
színházi intézmény és fesztivál közös projektje. A készülő előadást Bojan Jablanovec, a Via
Negativa vezetője rendezi, és biztosan látható lesz Szeged mellett Szabadkán, Temesváron,
Újvidéken és Ljubljanában is. Izgulunk miatta, és büszkék vagyunk rá.
– Pécsen a POSZT mindenkinek ismerősen hangzik, Szegeden a Szabadtéri Játékok ugyanúgy.
Hogy látjátok belülről, a THEALTER léte mennyire köztudott a városban?
B. J.: – Ezen sokat szoktunk töprengeni, de ez nem csak marketing kérdése, hanem filozófia is.
A Dóm teret mindenki látja, s egyébként is folyamatosan átjárnak rajta az emberek. Szerintem a mi azonosítási pontunk, a Régi Zsinagóga is van olyan erős, csupán annyival szerényebb ez a hely, hogy külön oda kell menni.
M. K.: – Igaz, hogy mi évente csak pár ezer embert mozgatunk, de ez a fesztivál jellegéből
adódik, hiszen ezek stúdióelőadások, és a közönségünk többnyire teltházat biztosít. Az is fontos, hogy olyan helyszíneket hoztunk be a köztudatba, és csináltunk belőlük színházi létezés-

2015. július

49

„

re alkalmas tereket, amibe senki más nem fogott volna bele. Voltak előadások kibelezett
gimnáziumban, a Tisza-parton, a régi Hungária romos belsőjében…
F. Zs.: – …és aki először lépett be oda, hátrahőkölt, hogy micsoda tér, micsoda lehetőségek!
Nincs parketta, nincsenek ép falak, de valamennyi alkotó úgy jött ki belőle, hogy ezen az
ütött-kopott helyen a saját őszinteségét és legerősebb művészi jelenlétét találta meg.
M. K.: – És nagyon fontos terepünk az utca, még akkor is, ha nem mindenki tudja, hogy épp
belénk botlik. Azt, hogy minél több emberhez jussunk el, fontosabbnak tartjuk, mint azt, hogy
mindenki tudja: ez a MASZK Egyesület és a THEALTER Fesztivál. Ez is része a missziónknak
és a szabadságunknak.
B. J.: – Kétféle köztudat van, az egyik a közönség köz-tudata, ami nem egyenlő a várossal. A
város egy bonyolult szövet, amiben mindenki megpróbál egy speciális jelenlétet produkálni,
s mi ebben valahol a látható és a láthatatlan határán egyensúlyozunk. De félig hangosan is
jobb lenni, mint nem lenni. Ha a THEALTER nem lenne Szegednek, az egy másik város lenne.
Olyan, ami engem nem érdekelne.

Balog József, Martinkovics Katalin, Fábián Zsolt, 2015, fotók: Révész Róbert

„

50

tiszatáj

EUGENIO BARBA

Lépcső a folyóparton*
A költő beteg. Brindisiben száll partra, és hordágyon viszik az Appennineken keresztül Nápolyba, ahol meghal (Hermann Broch Vergilius halála című regényéről beszélek). Amint leszáll a hajóról Brindisi kikötőjében, megpillant egy sötét bőrű fiút, ragyogó, huncut szemekkel. Felismerni véli. Aztán rájön, hogy sohasem látta korábban. Mégis úgy érzi, mintha közelről ismerné.
Az utazás, az utolsó út során Vergilius, a tudós költő, aki népének, az etruszkoknak vénjeitől megtanulta a titkos és mágikus tudományokat is, azon elmélkedik, amit élete során véghezvitt.
A költészet?
Mire jó az, hogy elmesélte Aeneas történetét, aki egy aggastyánnal a nyakában és egy
gyermeket kézen fogva indult útnak egy lángokban álló városból?
Amikor hosszú szendergéseiből felriad, Vergilius körbetekint és minden alkalommal a
ragyogó, huncut szemeket látja. A fiú követi őt, kisebb távolságot tartva, nevetve, egy okos és
kissé enyves kezű gyermek mozdulataival. Végül, épp akkor, amikor utoljára álomra hajtja fejét, Vergilius ráeszmél, hogy az a sötét bőrű fiú ő maga, amikor az élete még nagyon távol állt
attól, hogy híres legyen.
Drammensveien volt a harmadik utcanév, amit megtanultam, amikor 1954-ben, tizenhét
évesen elhagytam Itáliát, és Oslóban, Norvégiában telepedtem le. Az első a Bogstadveien volt,
annak az utcának a neve, ahol hegesztőként dolgoztam egy műhelyben; a második a Damfaret volt, ahol laktam; a harmadik a Drammensveien volt. Később felfedeztem, hogy Drammen
egy Oslótól negyven kilométerre fekvő kisváros, így tehát Drammensveien egyszerűen annyit
jelentett, hogy a „Drammenbe vezető út”. Ám „drammen” hangzásában nagyon hasonlított a
„drömmen”-re, ami norvégul „álmot” jelent.
Azt képzeltem, hogy a Drammensveien név azt jelenti: az „álmok útja”. Annál is inkább,
mivel ebben az utcában volt az egyetemi könyvtár, ahová minden nap bemenekültem munka
után, öt óra körül.
Senkit sem ismertem Oslóban, nem tudtam norvégul, és nem akartam elmúlatni a szabadidőmet azokon a vendéglátóhelyeken, ahol a külföldiek gyűltek össze, hogy anyanyelvükön
beszélgessenek. Így tehát elmentem a könyvtárba, az „álmok házába”, olasz nyelvű könyveket
kölcsönöztem ki, és olvastam.
Az olasz könyvek hamar elfogytak, így áttértem a franciákra.
Akkor még nem beszéltem franciául, de tanultam az iskolában, és kisebb-nagyobb nehézségekkel tudtam olvasni ezen a nyelven. Nem válogattam, egyik könyvet a másik után vettem
kézbe, véletlenszerűen. Egy nap Romain Rolland Ramakrishna című könyve akadt kezembe.
*

A szöveg eredeti megjelenési helye: Eugenio Barba: Teatro. Solitudine, mestiere, rivolta, Ubulibri, Milano, 1996, 252–265.

2015. július

51

„

Felfedeztem, hogy a múlt században született Bengalában egy parasztfiú, aki Khali követőjeként szerzetesnek állt, és egy sor megvilágosodáson ment keresztül. A vallási elhivatottság
megújítója volt abban az időszakban, amikor Bengalában hatalmas filozófiai, irodalmi, politikai és társadalmi ébredés vette kezdetét, amelynek központi alakja Ram Mohum Roy és a Tagore család három generációja volt. A legfiatalabb közülük, Rabindranath, az 1913-ban Nobel-díjat kapott nagy költő húsz évvel volt fiatalabb Ramakrishnánál.
Ramakrishna egész életét egy Calcuttától néhány kilométerre lévő templomban töltötte,
és a hinduizmuson kívül más vallási formákat is mélyen megélt magában. Ő, aki Khali, az
Anya követője volt, botrányt okozott azzal, hogy egy kis ideig a muzulmán vallást követte.
Egy másik időszakban Krisztus vallásában mélyedt el. A különböző vallásokról azt mondta,
hogy olyanok, mint a különböző nyelveket beszélő emberek, akik vizet mernek ugyanabból a
folyóból: mindenki más szót használ arra, amivel az edényében lévő valamit nevezi meg; az
edények is különböznek, de a lényeg ugyanaz.
Közömbös voltam minden vallás iránt, már akkor agnosztikus voltam. Nem tudnám
megmondani, miért, de emésztő vágy ébredt bennem, hogy elmenjek Dakshineswarba, ahol a
Gangesz partján állt az a templom, amit egy alacsony kasztba tartozó gazdag özvegy kifejezetten Ramakrishna számára építtetett. Perzselő vágy fogott el, hogy ráléphessek azokra a
lépcsőfokokra, amelyen – ahogy Romain Rolland mesélte – Ramakrishna minden reggel lement a folyóhoz, hogy rituális fürdőt vegyen. Az álmok utcájában az volt a vágyam, hogy lemehessek oda.
Nem volt pénzem. 1955-ben lehetetlennek tűnt, hogy Indiába utazzam. A dakshineswari
lépcsőkről szőtt álmok, amelyeket magamban dédelgettem, felmelegítettek a skandináv tél
szürkeségében.
Az „álmok házában” az egyik könyvtáros elkezdett beszélgetni velem. Barátok lettünk.
Festő volt, délelőtt festett, és esténként, amikor besötétedett, a könyvtári munkával kereste
meg kenyerét.
Egy nap megkérdezte tőlem, hogy akarok-e egy kis plusz pénzt keresni azzal, hogy modellt állok az egyik festő barátjának. Így jutottam el az egyik legismertebb norvég festő, Willi
Midelfart műtermébe. Hatalmas műterem volt, a hátsó falat teljesen beborították a könyvek.
Pózban kellett állnom, nem beszélhettem vagy olvashattam.
Műveltségem nagy része ettől az idős, kifinomult embertől származik, aki a húszas években Párizsban, a harmincas években Moszkvában élt. Miközben lefestett, mesélt nekem, magyarázott, a könyvet, amit épp olvastam, összekötötte más könyvekkel, más nevekkel, történelmi eseményekkel. Amikor visszatértem a könyvtárba, tudtam, hogy a könyvek egy titokzatos épület, egy labirintus téglái. Egy labirintusé, amelynek élő Ariadné-fonala a kinyomtatott szavak alatt rejtezik.
Egy nap megemlítettem Ramakrishnát Willinek, és megkérdeztem tőle, ismeri-e? Persze!
Aztán beszélt nekem Ramakrishna tanítványairól, Vivekanandáról, aki mestere ellentéte volt,
az extrovertált, intellektuális tanítványról, aki fáradhatatlanul utazott Nyugatra, és a tetteknek szentelte életét. Elmeséltem az álmomat. Willi azt válaszolta, hogy minden év december
26-án ebédre volt hivatalos Wilhelm Wilhelmsenhez, a norvég hajótulajdonoshoz. Minden
hajójának neve különleges volt: mindegyik „T”-vel kezdődött. Azt mondta, beszélni fog vele
rólam.

„

52

tiszatáj

December 29-én Willi felhívott telefonon. Kapcsolatba kellett lépnem a hajótulajdonos
valamelyik irodájával, mert adódott egy munkalehetőség. 1956. január 5-én, hatalmas hóesésben hajóra szálltam a „Talabot” nevű hajóval, ami Keletre tartott.
Akkor még nem is gondoltam a színházra. Kelet számomra azokat a furcsa vallásokat és
filozófiákat jelentette.
Nem, a színház még nem létezett.
Áthaladtunk a Szuezi csatornán, megérkeztünk Ádenbe. Csomagom érkezett. Willi küldte
nekem, három könyv volt benne. Az elsőre nem emlékszem, mi volt. A második Céline Voyage
ou bout de la nuit-je volt. A harmadik Malraux La condition humaine című könyve volt, egy lázadás története 1927-ben Kínában, amely Chiang Kai-shek csapatai által elkövetett vérengzésbe torkollott. Egy másik Keletről szólt, a történelem kegyetlen Keletéről.
A Talabot továbbhajózott a Colombo, Cochin, Madras, Chittagong útvonalon. Aztán Calcuttában kötött ki. Reggel, nagyon korán elmentem Dakshineswarba, láttam azokat a lépcsőket. Rájuk léptem. Lementem rajtuk a folyóhoz. Semmi más nem történt.
Aztán a gépzsírtól mocskos munka a Talabot fülsiketítő géptermében, és a hányinger a
visszafelé vezető úton a monszunok korbácsolta tengeren.
Ez az első út Indiába az individuum földalatti történetéhez tartozik – tele misztériumokkal és valószerűtlen egybeesésekkel –, és nem lehet azon kritériumokkal feldolgozni, amelyekkel a színháztörténetet mesélik el és ítélik meg.
Lábjegyzet
1963-ban tértem vissza Indiába Judyval (aztán összeházasodtunk). Abban az időben Grotowskival dolgoztam Opoléban. Azok voltak színházának legsötétebb és legvakmerőbb évei.
Akkoriban szinte teljesen ismeretlen volt, folyton azon a ponton, hogy megfojtja a cenzúra.
Külföldiként könnyebben tudtam külföldre utazni, hogy hírét vigyem a színháznak, és kapcsolatokat építsek ki, amelyek megnehezítették a lengyel bürokrácia dolgát, hogy megszüntessék azt a parányi vidéki színházat.
1963 júniusában Varsóban rendezték meg az ITI (International Theatre Institute) nemzetközi kongresszusát. A lengyel hatóságok igyekeztek elkerülni, hogy a rendezvényen akár
csak egyetlen apró említés is essék Grotowski létezéséről. Arról vitatkoztunk Grotowskival,
hogyan törjük meg ezt a csendet. Ő akkor Lódzba ment, csupán kétórányi távolságra Varsótól, ahol a Dr. Faustus című előadását játszották, amit Opoléban rendezett. Én elmentem Varsóba, és elvegyültem az ITI kongresszusának delegáltjai között. Sikerült jó néhányukat meggyőznöm, hogy jöjjenek Lódzba megnézni a Dr. Faustust. Az előadás sokként érte őket. Másnap reggel a kongresszusi teremben mindenki Grotowski nevét emlegette. A lengyel hatóságokat korábban nagyon dicsérték kultúrpolitikájuk miatt. Most azonban ezzel az esettel a
lengyelek elveszítették a korábbi nimbuszt. Jó képet kellett vágniuk a dologhoz.
Judy az ITI nemzetközi titkárságán dolgozott, így ismerkedtünk meg. Elmeséltem neki,
hogy szeretnék Indiába utazni, ezúttal szárazföldön. „Nekem van autóm”, mondta ő. „Menjünk”, javasoltam én. Egy hónappal később kezdődött a nyári szabadságok ideje. Együtt indultunk útnak.
Mivel hozzászoktam az európai utazások tér-idejéhez, ahol egy nap alatt az egyik fővárosból a másikba ér az ember, miközben történelem és kultúra évszázadait szeli át néhány
száz kilométer alatt, India az elején olyan volt számomra, mintha beleestem volna egy fene-

2015. július

53

„

ketlen kútba. Három nap alatt értünk el Újdelhibe, holott a térképen úgy tűnt, mintha közvetlenül a határ után következne. Judy vezette az öreg Land Rovert. Én nem tudtam vezetni.
Gibbon The Decline and Fall of the Roman Empire című könyvét olvastam – talán azért, hogy
ellensúlyozzam az iráni sivatag monotóniáját.
Ezúttal szerettem volna valami szakmailag hasznosat megtanulni. Tudatosan az „indiai
színházat” kerestem. Újdelhiben végre megtaláltam.
Azok, akiket megkérdeztem, azt mondták, hogy Ebrahim Alkazival kellene találkoznom. Ő
volt a legismertebb személyiség, és a Nemzeti Dráma Iskolában tartott órákat. Legnagyobb
meglepetésemre valami olyasmit hallottam, ami nem igazán különbözött attól, amit a varsói
színházi iskolában tanítottak nekünk. Ebrahim Alkazi hosszú ideig Egyiptomban élt, jó ismerője volt az angol színháznak, és sikerét annak köszönhette, hogy a színház megújítója volt
Sztanyiszlavszkij és az Actors Studio szemléletmódjának bevezetésével.
Akkor valaki azt kérdezte: „Miért nem mész el Bombay-be? Ott találkozhatsz Adi Marzbannal, egy íróval, aki érdekes színházat csinál.” Újra hosszú napok következtek az autóban.
Ám a színházi tájkép – az angol hagyományból átvett komédiák és populáris farce-ok között
– Bombay-ben sem volt túlzottan izgalmas egy fiatal számára, aki szakmai „titkokra” éhezett,
és mindent azonnal meg akart ismerni.
Valaki ezt javasolta: „Miért nem mész Délre? Ott tényleg valami egyedülállót találhatsz!”
Biztosított arról, hogy a Kathakali nem okoz majd csalódást. Ez az ember Keralából származott.
Így aztán Judy újra a Land Rover kormányához ült. Hosszú napokig tartó utazás után érkeztünk Keralába, ahol először sehol nem találtunk egyetlen Kathakali színházat sem. Végül
Trichurban, a korábbi keralai kulturális miniszter könyvesboltjában hallottunk egy Kathakali
iskoláról Cheruthuruthy faluban.
Végre megérkeztünk.
A kórház épületében laktunk, egy félreeső pavilonban, amit, ha jól emlékszem, leprakórháznak tartottak fenn.
Elmentem a Kathakali Kalamandalam nevű iskolába. A mestereket egyáltalán nem érdekelte a jelenlétem. Teher voltam számukra, kérdéseimet tudálékosnak és unalmasnak, puszta
időpazarlásnak tartották. A vendég iránt tanúsított alapvető kedvesség patinája alatt a mesterek semmit sem tettek azért, hogy elrejtsék velem szemben táplált utálatukat. A Kathakali
iskolában eltöltött hetek emléke még mindig keserű ízt csal a számba, habár ma már nem hibáztatom őket. Az én előítéleteim az övéikkel álltak szemben. A magam részéről képtelen
voltam arra, hogy ne a rutin képét lássam az iskolában, a földön ülő tanárokkal, akik olyan
testtartással ütötték a ritmus, amiről nem tudtam eldönteni, hogy türelmes vagy beletörődőe. A tanítványok a végtelenségig ismételgették ugyanazt a maroknyi gyakorlatot. Épp az ellenkezőjét tették, mint ami azokban az években a képzeletemben élt a szakrális, a szükséges
színházról.
Ám egy nagyon fontos dolog bevésődött emlékezetembe. A gyerekeket kilenc-tíz éves korukban vették fel az iskolába. Korán hajnalban, öt órakor kezdtek el dolgozni. Egyedül kezdték – még kicsit álmosan – a Kathakali nehéz (és fájdalmas) lépéseit gyakorolni.
Kedvesek voltak és kíváncsiak. A társaimmá váltak.
Alapvető különbség van aközött a színház között, amit az ember felnőttként kezd el gyakorolni, és aközött, ahol a tanulás gyermekkorban kezdődik. A gyerekek olyan közegbe ke-

„

54

tiszatáj

rülnek, amely értékkel ruházza fel őket, olyan hagyomány részévé válnak, ami felülmúlja
őket, és amit az elején nem értenek meg, de amit lassacskán megtestesítenek. Érzik, hogy valami olyasmit képviselnek, aminek felsőbbrendű értelme van, és ami meghaladja őket.
Magamra és társaimra gondoltam a varsói színházi iskolában. Mi türelmetlenek voltunk,
tele önigazolással, saját szilárd gondolkodásmóddal, szilárd meggyőződéssel, amivel a színházat magyaráztuk és vitatkoztunk róla. „Milyen nehéz – morgolódtam magamban – a művészetet szeretni magunkban, és nem magunkat a művészetben, ahogy Sztanyiszlavszkij előírása mondta, amikor az ember felnőttként, már kialakult személyiségként kezdi a színházi létét”.
Cheruthuruthy-ben a színház értéke nem abban állt, amit a gyerekek mondhattak, hihettek vagy álmodhattak. Olyan volt, mintha törékeny vállukon, néha nagy fáradsággal, máskor
gondtalanul, olyan hagyomány képét hordozták volna, amit később akár meg is testesíthettek
és variálhattak, de amiről nem állíthatták, hogy a saját alkotásuk volna.
Számomra a Kathakali azokkal a gyerekekkel volt azonos, akiknek minden nap figyelemmel kísértem a munkáját, akikkel beszélgettem, és akik udvariasan és türelmesen, szégyenlős
mosollyal válaszoltak nyakatekert kérdéseimre.
Az évnek abban a szakaszában kevés Kathakali előadást játszottak. A három hét alatt,
amíg Cheruthuruthy-ben maradtam, csak néhány, egész éjjelen át tartó előadást láttam. Az
idő olyan kitágítása volt ez, ami számomra, az európai színházi ember számára kínokkal telt
meg, a hosszú órákon át tartó üléssel a gyékényszőnyegen abban a hatalmas szabad térben.
Az előadások mélyen sértették az elkötelezett nézői attitűdömet, hiszen ugyanúgy elaludtam,
mint sok más néző a kacagó és játszó gyerekek, a mozgóárusok között, abban a hatalmas jövés-menésben a szabadban tanyázó tömegben. És közben fönt, a színpadon a színész fénye
tovább ragyogott, érdektelenül az érdektelenségre, a szakralitás aurája nélkül, mégis önmagában élettel telten.
Grotowski Opoléban szerzett tapasztalataiból érkeztem, ahol 1961-től részt vettem a
színház új identitásának megtalálásában, ahol megpróbáltuk jóvátenni a színház szakralitásának elvesztését. És itt, Keralában a szakralitás nyugodt és derűs tiszteletlenséggé vált. Azt
hiszem, hogy az előadás szépségénél még jobban meglepett a megértés képtelensége. Miért
voltam lenyűgözve, holott nem értettem a színészek által bemutatott történetet, de még üzenetük értelmét sem? Mi tartott fogva ebben az indiai vasútállomásra hasonlító atmoszférában, minden, a színházról és szakralitásról felépített elképzelésem ellentmondásában?
Amikor hazaindultam Cheruthuruthy-ből, ezt a rövid köszönőlevelet írtam:
A Kalamandalam Cheruthuruthy titkárságának
Tisztelt Uram!
Nem volt alkalmam tegnap éjjel az előadás közben megköszönni önnek a segítségét ittlétem során.
Szeretném kifejezni hálámat és legőszintébb köszönetemet Önnek, a főfelügyelőnek és minden növendéknek szívélyes segítségükért.

2015. július

55

„

Látogatásom a Kalamandalamnál nagy előrelépést jelentett tanulmányaimban, és a kutatásaim során összegyűjtött anyag minden kétséget kizáróan hatalmas segítséget jelent a Teatr
Laboratoriumban dolgozó személyeknek Lengyelországban.
Még egyszer köszönetet mondva önnek, szívélyes üdvözlettel…
Egy formális levélkéről van szó, amire nem emlékeztem, és amit meglepetésemre tíz évvel ezelőtt láttam viszont Richard Schechner Performative Circumstances from Avant Garde to
Ramlila című könyvének 147. oldalán. Ezt a könyvet az a Seagull Books kiadó adta ki Calcuttában, amelynek ugyanaz az emblémája, mint a Moszkvai Művész Színházé.
Schechner 1972-ben találta meg ezt a levelet az iskola vendégkönyvében, amikor ő tett
ott látogatást. Azért idézte könyvében, hogy emlékeztessen arra a huszonhét éves olasz fiatalemberre, aki akkor voltam, és aki a Kathakali gyakorlatairól vitt híreket egy alig harminc
éves lengyel fiatalembernek. Az a lengyel ifjú – Jerzy Grotowski – aztán beépítette őket a
Teatr Laboratorium színészeinek tréningjébe.
Az a régi levél ma éppen csak egy lábjegyzet a XX. század második felében végzett színházi kutatások történetében, abban a fejezetben, amely Grotowski színházának kezdeteit meséli el, az Állhatatos herceg és az Apocalypsis cum figuris, a „szegény színház” és a hírnév előtti
időket. Ugyanakkor alkalmas volna arra is, hogy bevezessük az Odin Színház mint eurázsiai
színház történetét.
Az eredet
Amikor visszatértem Európába, írtam a Kathakaliról néhány francia, olasz, dán és amerikai
színházi folyóiratban. Ezek a cikkek felkeltették a figyelmet, és olyan érdeklődést váltottak ki,
amely miatt az évek során számos színházi szakember, nő és férfi választotta úti céljául
Cheruthuruthy-t.
Ám nem az a fontos, hogy én jutottam el először oda, és hogy miért indultam el. Mint
ahogy az sem fontos, hogy azokban a cikkekben voltak-e pontatlanságok vagy sem a Kathakaliról és a történetéről.
Még kevésbé számít, hogy megkérdezzem, mi az, amit a Kathakalitól, a tréningjeiből vagy
az előadásaiból vettem át.
Az a fontos, ami sem a Kathakalihoz, sem hozzám nem tartozik, és ami egy egészen más
kontextusban, összehasonlíthatatlan formákban még mindig irányít, amikor a színház értelméről teszek fel kérdéseket.
Egy technikai részlet vagy egy szavakba öntött válasz helyett azoknak a kedves gyerekeknek a képe jut eszembe, akik hajnalban bementek az iskolájukba, és a mestereik jelenléte
nélkül elkezdték végezni gyakorlataikat. És elismétlem a szavakat, amiket harminc évig suttogtam színészeimnek: „Amit tenned kell, meg kell tenned. És ne kérdezz, ne kérdezz”.
A színháztudósok időnként írnak rólam. Azt írják például, hogy szeretek együttműködni a
klasszikus ázsiai színházak színészeivel. Gyakran említik együttműködésemet Sanjukta Panigrahi-val, aki a kezdetektől részt vett az International School of Theatre Anthropology
(ISTA) munkájában. Igazuk van. Mégsem ismerem fel magam ebben a képben.
Valóban szeretek dolgozni más színházi hagyományok képviselőivel? Valójában akkor
kezdődik az igazi együttműködés, amikor nem emlékszem többé a hagyományokra, a földraj-

„

56

tiszatáj

zi és kulturális távolságokra, az összes különbözőségre, ami megtestesül a velem szemben álló személy egyediségében.
Sok-sok évnyi együtt végzett munka után gyakran elfeledkezem arról, hogy Sanjukta indiai, hogy kizárólag Odissi stílusban táncol, és hogy műfajának kimagasló mestere. És azt hiszem, ő is képes időnként elfeledkezni arról, mennyire európai vagyok én.
A hagyományok nem léteznek. Ugyanúgy, mint ahogy nem léteznek az ideák és a vallások
sem. Csak az emberek léteznek, akik megtestesítik őket. A hagyományhoz való hűség és a törekvés arra, hogy megőrizzük tisztaságát, hatalmas erejű útmutatás lehet, ha nem egyéni víziókat követ. Másokra erőltetett teher lehet, ha ortodoxiává alakul. Ekkor a múlt minden
életcsírát megfojt, és a holtak maguk alá temetik az élőket.
Van néhány régi fotó a gyermek Sanjukta Panigrahi-ról, ahol a táncruhák és arcfestés alól
áttűnik azoknak a nagyon szép kislányoknak az arckifejezése, akik ha találkoznak valami fölöttük állóval, azt kockáztatják, hogy fölényessé válnak. Biztos, hogy az a kislány nem könynyen tűrte el, hogy engedelmeskednie kellett. Éppen ezért oly becses művészi alázata. A
gyermek Sanjukta fotói képzeletemben egymás mellett állnak azokkal, amiket magam készítettem Cheruthuruthy-ban a Kathakali Kalamandalam fiatal tanítványainak törékeny testéről.
Amikor találkoztam Sanjukta Panigrahi-jal, ő már híres volt Indiában. Megalapított egy
stílust, és akkoriban ismertette meg a határokon túli világgal. Mégis, van valami, ami felismerhetővé teszi azokat, akik hozzászoktak a korai keléshez és a magányos munkához, amikor senki sem látja őket, és senki sem tudja korholni vagy dicsőíteni őket.
Az országok és a legfantasztikusabb kultúrák sokféleségén túl azok, akik hasonló munkatapasztalatokon keresztül haladtak, amely során a színházcsinálás értelme egyszerű, alapvető, szavak nélküli cselekvéseken keresztül szűrődik le, valójában honfitársak.
Ha mindennek az etika nevet adjuk, máris azt kockáztatjuk, hogy elméletet vagy retorikai
szólamot teremtünk.
Hosszú idő után újra megkérdezem magamtól, hogy mi fogott meg annyira Romain
Rolland Ramakrishnáról írt könyvében. A szerző nem engedett a csábításnak, hogy hatalmas
képeket és lenyűgöző kifejezéseket használjon. Nem állította szembe a tudományos gondolkodás behatároltságát a szellem határtalan horizontjával. Nem állította szembe Indiát Európával, a Keletet Nyugattal. A könyv főszereplőjének rendkívüli tapasztalatait ugyanannyira
kézzelfoghatóan és józanul írta le, mint ahogyan a természetet vagy a modern India történetét. Az extázisba bevont izmokról és idegekről beszélt. Úgy mutatta be Vivekanandát, mint
aki a tanítványnak jelentkezőknek az izmait tapogatja ki, mielőtt a spirituális tapasztalatokba
avatja be őket.
Mindenekelőtt a megvalósítás fogalmát hangsúlyozta. Tagadta, hogy volna értelme különbséget tenni a valós és az ideális között. Ramakrishna megvalósító volt.
Abban a könyvben volt egy elmosódott fénykép, amit az egyik lábjegyzet különleges dokumentumként mutatott be. Anélkül, hogy észrevettem volna, titkon felidéztem ezt a képet
néhány előadásomban. Néhány fehérbe öltözött ember látható rajta, akik egy hatalmas, gyékénnyel takart ablakkal szemben guggolnak, amelyen átszűrődnek a perzselő nap vakító sugarai. Középen, mint egy járni próbáló, de támolygó beteg, vagy mint egy ember, aki túl sokat
ivott valamely ünnepségen, a vézna és szakállas Ramakrishna áll. Egyik kezét a magasba
emeli, a másikat a szív magasságában tartja, kezének ujjaival egy mudrát mutat, azt, amelyik

2015. július

57

„

a táncban a virág nektárját szívni készülő méhet jelenti. Mellette egy megtermett ember áll,
készen arra, hogy megtartsa az imbolygó testet.
A levegőben valami családias és rusztikus öröm áradt, az ünnepi csillogást nélkülöző vidámság, ami olyan emberekre jellemző, akiket nem rémít meg, ha egyik társuk a határait súrolja. Ramakrishna – amennyire a félhomályban kivehető volt – nevetett. A lábjegyzet szerint a fotó azt a pontos pillanatot ragadta meg, amikor a szent épp a samadhi állapotába lépett be, abba
az extázisba, ami egy kirtan, a vallási táncokból és énekekből álló összejövetel során jön el.
A hétköznapi cselekvések alázatán keresztül ábrázolt fény az, amit Ramakrishna, a Kathakali
gyermekei, Sanjukta és India tanított nekem. Ez az, amit újra felfedezek a technikai részletek
gondosságában és a víziók feszültségében az eurázsiai színházat benépesítő nők és férfiak
körében.
Amikor az eurázsiai színházról beszélek, nem egy adott földrajzi térség színházaira gondolok, hanem egy mentális dimenzióra, egy cselekvő gondolatra századunk színházában. Ez a
fogalom magába foglal minden olyan tapasztalatot, ami minden művész számára – akármi is
legyen eredeti kultúrája – alapvető viszonyítási pontot jelentett színházi gyakorlatában: Ibsentől Zeamiig, a pekingi operától Brechtig, Decroux pantomimjétől a nó-ig, a kabukitól a meyerholdi biomechanikáig, Delsarte-tól a Kathakaliig, a klasszikus balettől és a modern tánctól
a butoh-ig, Artaud-tól Baliig, Sztanyiszlavszkijtól a Natyashastráig.
Mondhatnánk, hogy az eurázsiai színház egy közös hazát jelent: mesterségünk, szakmai
identitásunk országát. Vagy eredetről van szó, arról, ami megmarad és ugyanakkor elosztható az átmenet országában, ami a színház.
Kulturális identitás és szakmai identitás
Életünk eseményei, amikor gyümölcsökké és száraz virágokká válnak, az emlékek sorává
alakulnak. A tapasztalat megengedi, hogy különböző stílusokban és nyelveken egészítsük ki
és meséljük el.
A víziómat az Odin Színházról mint eurázsiai színházról, amit élő és halott indiai emberekkel való kapcsolatomról szóló anekdotákon keresztül meséltem el, más szavakkal is el lehetne mondani. Használhatnék olyan távoli és semleges fogalmakat és megfogalmazásokat,
amiket általában az elmélet használ, ami, ne felejtsük el, megfigyelést és reflexiót jelent,
ugyanakkor képek, epizódok és ideák sorát is. Ebben az esetben a színházi antropológia fogalmait használnám.
A színházi antropológia kutatási területe a színész technikája. Minden kézműves a saját
kultúrájához tartozik, de ugyanakkor saját kézműves mesterségének kultúrájához is. Van egy
kulturális identitása és egy szakmai identitása. „Honfitársként” találkozhat azokkal a kézművesekkel, akik más országokban az ő mesterségét űzik. Éppen ezért régen a Wanderlehre, a
szülőföld határain kívül megvalósított „tanulmányi út” részét képezte a legegyszerűbb mesterség képzési folyamatának is.
A hivatás maga is egy ország, amelyhez tartozunk. Választott haza, földrajzi határok nélkül. Ma természetesnek tartjuk, hogy egy mexikói filológus egy indiaival vitázik, hogy egy japán építész egyenrangú félként osztja meg tapasztalatait egy svéd építésszel, mint ahogy kulturális hiányosságnak érezzük, hogy a kínai orvoslás és az európai eredetű orvostudomány

„

58

tiszatáj

nem válik egyetlen tudás egymást kiegészítő aspektusaivá. Nem furcsa, hogy a színészek hivatásuk közös határain belül találkoznak. Az a furcsa, hogy furcsának tűnik.
Az identitás fogalma a latin „idem” szóból ered, amelynek jelentése ”az, ami nem változik,
ami ugyanaz marad”. Az identitás egy tengely, középpont, olyan értékek csírája, amelyek különböző helyzetek és nehézségek közepette irányítanak bennünket. A színészek felfedezik saját történeti-életrajzi távlataikat, és a művészi eredmények a tapasztalatukhoz, az eredetükhöz és világképükhöz viszonyulnak. Ez a viszonylagosság teszi lehetővé minden személy
számára, hogy egyedi és másokhoz képest különböző legyen.
A színházon keresztül cselekedni azt jelenti, hogy az ember saját kultúrájában halad előre. Ez azonban olyan területen történik, ahol minden színész ugyanazzal a problémával
szembesül: hogyan tudja színpadi jelenlétét hatásossá tenni a nézők szeme előtt.
A szakmai identitás ezen a területen ver gyökeret különböző stílusaival és performatív
műfajaival, vagyis a színpadi jelenlét megformálásának különböző módjaival.
Ez a szakmai identitás a korábbi mesterek által felépített transzkulturális színháztörténettel azonosítja magát. Tehát egy polinéz vagy olasz színész saját szakmai identitását olyan
értékek és tapasztalatok alapján építheti fel, amelyek orosz vagy kínai, kolumbiai, francia
vagy skandináv mesterektől származnak.
Identitásunk egyrészt egyéni, élettörténetünkből, az általunk megélt térből és időből
származik. Másrészt szükség van olyan szakmai identitásra, ami az idő és tér határain túl
összeköt bennünket a mesterségünket művelőkkel. Két pólusról van szó. Egyik sem létezhet
a másik nélkül.
Az élő színház ebből a polaritásból táplálkozik. Egyrészt abból a kérdésből, hogy miért
csinálunk színházat? Másrészt, ezzel a kérdéssel összefüggésben, abból a képességünkből,
hogy szakmai cserét folytassunk más személyekkel, tértől és időtől függetlenül.
A színész, azért, hogy hatásosabb legyen saját természetes közegében, hogy felszínre
hozza saját történeti-életrajzi identitását, formákat, stílusokat, viselkedésmódokat, eljárásmódokat, fortélyokat, alakváltozásokat, megjelenési formákat használ: azt, amit technikának
nevezünk. A technika jellemez minden színészt, és minden hagyományban létezik technika.
Ha figyelmesen megnézzük, mi van a kultúrákon (keleti, nyugati, északi, déli) és a műfajokon
(klasszikus balett, modern tánc, pantomim, opera, operett, szövegszínház, testi színház, hagyományos, kísérletező, és így tovább) túl, eljutunk az első naphoz, az eredethez, amikor a jelenlét technikává, hogyanná kristályosul, hogy hatásossá váljék a nézők előtt.
Az ISTA összehozza egymással a keleti és nyugati színházi mestereket, hogy összehasonlítsák a legkülönbözőbb munkamódszereket, és arra a technikai területre koncentráljanak,
amely mindannyiunk számára közös alap, függetlenül attól, hogy Keleten vagy Nyugaton csinálunk-e színházat; hogy az úgynevezett „kísérletező színházzal” vagy az úgynevezett „hagyományos színházzal”, a pantomimmel, balettel vagy modern tánccal azonosítjuk-e magunkat. Ez a közös alap vagy szubsztrátum a pre-expresszivitás területe. A színész munkájának
az a szintje, amelyben energiáit a mindennapitól eltérő viselkedés alapján használja, megformálva színpadi jelenlétét a nézők előtt.
A pre-expresszivitásnak ezen a szintjén hasonlóak az elvek, akkor is, ha azokat a hagyományok és különböző színészek közötti hatalmas kifejezésbeli különbségek táplálják. Hasonló elvekről van szó, mert a különböző kontextusokban meglévő hasonló fizikai feltételekből
származnak. Ezzel szemben nem azonos értékűek, mivel nincs közös történetük. Ezek a ha-

2015. július

59

„

sonló elvek gyakran olyan gondolkodásmódhoz vezetnek, amelyek a különböző megfogalmazások ellenére lehetővé teszik a különböző hagyományokat képviselő színházi embereknek,
hogy párbeszédet folytassanak egymással.
Néhányan tanácstalanok maradnak: hogyan lehet a színész alkotófolyamatait tanulmányozni anélkül, hogy megvizsgálnánk történeti és társadalmi kontextusát? Hogyan lehet öszszehasonlítani ezt vagy azt a színpadi viselkedést, hogyan lehet transzkulturális elveket felfedezni anélkül, hogy számításba vennénk, hogy mindegyik példa más kulturális környezethez tartozik, amelyek időnként összehasonlíthatatlanok. És végül megállapítják: a színházi
antropológia elfeledkezik a történelemről; mindent a színpadi bios anyagiságára vezet vissza.
Nem, a színházi antropológia nem feledkezik el, és nem vezet vissza… Hanem másra koncentrál.
A színészek, akik egy szervezett előadáshelyzetben cselekszenek, mélységes különbségeken és ugyanannyira mély közös pontokon keresztül ismerszenek meg. Lehetséges tehát
olyan tudományos jellegű kutatást végezni, amely a transzkulturális elvek megkülönböztetését tűzi ki célul, amik gyakorlati szinten építik fel a színpadi viselkedést.
E feltevés köré épül a színházi antropológia és az ISTA.
Hagyományok és hagyományok alapítói
Amikor hagyományról és kultúráról beszélünk, vagyis kapcsolatokról, minden diskurzusunk
középpontjában ott található az identitás témája.
Etnikai identitásunkat a történelem határozza meg. Nem mi alakítjuk ki.
A személyes identitást mindenki önmagából építi fel, de öntudatlanul. Ezt hívjuk „sorsnak”.
Az a profil, amin tudatosan, racionális lényként dolgozhatunk, az a szakmai identitásunk.
Lehetséges olyan szakmai identitást felépíteni, amely más kultúrákkal kapcsolatban fejlődik, sőt, transzkulturális szinten is, hogy felfedezzük és beépítsük a „mást” a saját kultúránkba. A XX. századi európai reformerek számára szakmai gyakorlatuk újraalapozása érdekében alapvető fontosságú volt néhány történelmükhöz tartozó tény és jelenség: a klasszikus
görög színház és a commedia dell’arte, a kabaré, a music hall, a cirkusz – már letűnt vagy még
létező performatív megnyilatkozások, amelyek marginalizáltak vagy el nem ismertek voltak.
A kulturális cserében és az elszigetelődésben tud egy kultúra organikusan fejlődni és átalakulni. Ugyanez vonatkozik az egyénekre és azokra, akik a színházban dolgoznak. Ám ahhoz, hogy létrejöjjön a csere, valamit fel kell ajánlani cserébe. Ebben az értelemben a történeti-életrajzi identitás alapvető ahhoz, hogy szembenézzünk az ellentétes pólussal, a „mássággal”, a különbözővel való találkozással, de nem azért, hogy saját látóhatárunkat és látásmódunkat rákényszerítsük a másikra, hanem hogy lehetővé tegyük az elmozdulást, és az ismert
univerzumon túl megpillantsunk egy másik területet.
Saját szakmai identitásunk elmélyítése magával hozza az etnocentrizmus meghaladását,
mígnem saját középpontunkat a „hagyományok hagyományában” fedezzük fel. Itt a „gyökerek” fogalma paradoxonná válik: nem olyan kapcsolódást jelöl, ami egyetlen helybe kapaszkodik, hanem „ethost” jelent, ami lehetővé teszi az elmozdulást. Vagy pontosabban, olyan
erőt képvisel, ami éppen azért változtatja meg a látóhatárt, mert egyetlen középpontban
gyökerezik.

„

60

tiszatáj

Ez az erő akkor mutatkozik meg, ha legalább két feltétel jelentkezik: az igény, hogy saját
hagyományunkat meghatározzuk magunknak, és a képesség, hogy ezt az egyéni és kollektív
hagyományt olyan kontextusba illesszük, ami egyesíti más kultúrákkal.
Nem a hagyományok választanak minket, hanem inkább mi választjuk a hagyományokat.
Egy francia muzulmánná válhat és egy indiai a klasszikus európai zene kiváló karmesterévé
válhat.
Mit jelent angolnak, európainak, brazilnak, kanadainak, latin-amerikainak lenni? Sőt: mit
jelent, hogy az ember nem csak latin-amerikai, indiai, dán?
Történetünk alapos ismerete (a mi történetünké mint színházi nők és férfiak, nem pedig
latin-amerikai, japán vagy európai emberek történetéé) annál inkább szükséges, mivel alkotásaink tiszavirág életűek, és csak emlékezetként tudnak ellenállni az idő múlásának.
A hagyományok fennmaradnak, és egy formát hagynak hátra, nem az értelmet, ami a
formát élteti. Az értelmet mindenkinek magában kell meghatároznia és újjáteremtenie. Ez az
újjáteremtés teszi valóssá a személyes, a kulturális és a szakmai identitást.
A hagyományok rétegezik és finomítják formáikban az alapítók következő generációjának tudását, és lehetővé teszik minden új művész számára, hogy munkája kezdetén ne kelljen
mindent elölről kezdenie. A hagyományok értékes örökséget, spirituális táplálékot, gyökereket jelentenek.
A hagyományok kényszerek is. Nem létezik identitás a „hagyományok” által örökül hagyott formák kényszere elleni harc nélkül. Ha hiányzik ez a harc, a művészeti élet összedől.
Az élet szikrája a művészetben az a feszültség, ami a forma szigora és a lázadó részlet között
feszül, ami belülről megingatja, és új jelentéssel, felismerhetetlen aspektussal ruházza fel.
A színészt, aki nem tartozik kodifikált színpadi hagyományhoz, gyakran az a veszély fenyegeti, hogy kitagadottnak, gyökértelennek érzi magát, akinek nincsenek konkrét viszonyítási pontjai, amelyeknek engedelmeskedne. Akinek nincs hagyománya, gyakran idealizálja a
hagyományt magát, és babonásan fordul feléje, mintha az értelmet tudna adni valaminek is.
Az érték iránt érzett nosztalgia áthatotta századunk színházát Sztanyiszlavszkijtól Grotowskiig, Meyerholdtól Brechtig, Artaud-tól az elfeledett Decroux-ig, Gordon Craigtől Isadora
Duncanig, Jacques Copeau-ig, Martha Grahamig, Kazuo Ohnóig… A hagyományteremtők
egész családfája kanyargós utakat járt be a színház, a pantomim, a tánc egymástól mesterségesen elválasztott területein.
Egy felületes szemlélőnek a hagyományok és a hagyományalapítók közötti megkülönböztetés egyet jelent a klasszikus iskolák és az újítók, az ortodoxok és a lázadók, az arany jelmez
mögé rejtőző ázsiai színész-táncos és a fáradhatatlan, eklektikus kísérletezést folytató kortárs színházművész közötti megkülönböztetéssel. Ez nincs így. Még a legszigorúbb hagyomány is az előadó invencióin keresztül válik élővé, amelyek annál mélyebbek, minél inkább
tűnnek finomnak és a felszínen észrevehetetlennek.
A gyakorlati munkában a „hagyomány” egyet jelent az „ismerettel”, vagyis a „technikával”, ami sokkal alázatosabb és hatásosabb. Nem a technika határoz meg bennünket, de ez a
szükséges eszköz ahhoz, hogy áthatoljunk a minket körbezáró határokon. A technikai tudás
lehetővé teszi, hogy más formákkal találkozzunk, és bevezet bennünket a „hagyományok hagyományába”, azokba az elvekbe, amelyek állhatatosan vissza-visszatérnek a stílusok, a kultúrák, a különböző személyek mássága alatt.

2015. július

61

„

Az elérendő cél nem az, hogy egyetlen hagyománnyal azonosítsuk magunkat, hanem hogy
az értékek csíráját hozzuk létre, a saját gyökereinkhez hű, vagy az ellene lázadó személyes
identitást. Az ide vezető út mindig aprólékos gyakorlat, ami létrehozza a szakmai identitásunkat. Mesterségbeli szakértelem, ami a feltételeket személyes elhivatottsággá változtatja,
és a többiek szemében olyan sorssá, ami egyszerre örökség és hagyomány.
Mi magunk döntünk arról – szakmai értelemben –, hogy melyik történethez tartozunk,
hogy kik az őseink, akiknek értékeiben magunkra ismerünk. Az ősök távoli korokból és kultúrákból származhatnak, de munkájuk értelme az örökség, amit óvnunk kell és örökül kell
hagynunk. Közülünk mindenki valaki munkájának a gyermeke. Közülünk mindenki az általa
választott múlttól távolodva tájékozódik.
DEMCSÁK KATALIN fordítása

Az Odin Teatret Szegeden, 1992, fotó: Révész Róbert

„

62

tiszatáj

SCHULLER GABRIELLA

Halász Péter a THEALTER-en
Halász Péter három alkalommal volt a THEALTER vendége: 1998-ban a Fly by Night
(Éjszakai repülés), 1999-ben
A sisakkészítő gyönyörű felesége, 2000-ben pedig az Egy
őrült naplója avagy Az aknaszedő feljegyzései című rendezése került bemutatásra.
Mindhárom előadás egy-egy
korábbi rendezés újrahasznosítása: az „itt és most
egyetlen egyszer” igénye és
az ismétlés, újrajátszás keresztül-kasul
szövik az életHalász Péter: Egy őrült naplója avagy Az aknaszedő feljegyzései,
művet a kezdetektől fogva.
2000, fotó: Révész Róbert
A három előadás mellett a
Squat legendája is becsempésződött a fesztiválra: 2006-ban, Halász halálának évében a Squat
előadásaiból készült filmeket vetítették, illetve fotókiállítással emlékeztek meg róla.
A Fly by Night eredetileg egy emigrációról szóló szimpózium felkérésére készült 1996-ban,
akkor a Merlinben mutatták be angolul, az 1998-as szegedi játékalkalom a mű magyar nyelvű
ősbemutatója volt. Az előadásban, melyben Halász Péter mint főszereplő és narrátor szerepel,
saját bolygó hollandi identitásáról mesél: Magyarországról való kiutasításukat követően egyfajta exodust kellett átélniük, a New York-i évek alatt is folyamatosan turnékat vállaltak (részint
egzisztenciális kényszerből), majd a rendszerváltás után Halász kétlaki életet élt, illetve folyamatos meghívásoknak és felkéréseknek tett eleget szerte a világban. Mint több interjúban
(bármiféle tragikus felhang nélkül) elmondta, otthontalannak, illetve gyökértelennek érezte
magát: a disszidens vagy nomád identitás a bárhol otthonlevés érzetével társult.
A színpad előterében tüllháló kifeszítve, erre vetítik a repülés képeit. Az előadás kerete
egy éjszakai repülés, az úton levés állapota, a narráció a színpadon megjelenített utazás közben feltoluló gondolatokat hangosítja ki. A film díszletelemként való használatának technikája 1994-től van jelen Halász életművében, újszerűsége a perspektíva szabályainak semmibevételében rejlik: a háromdimenziós hús-vér emberi test és a vetített kép nem arányosak, nem
is törekszik rá a rendezés. A filmhasználat a Squat1 két előadásában is megfigyelhető, de míg
1

A Squat tevékenysége nem redukálható a Halász-oeuvre részévé, viszont Halász Péter életművének
szerves részét alkotják ezek az alkotások is.

2015. július

63

„

az amerikai korszak előadásai elsősorban a mediális különbség kiemelésére törekedtek
(színház és film mintegy csattannak egymáson), az 1994 után bemutatott előadásokban a
médiumok szervesülnek az előadással, nem a színház mint performatív esemény kidomborítását célozzák, hanem egy „gazdag színházi” esztétika részei. Halász élő filmnek nevezte ezt:
„A Fly by Night nagyon komolyan meg van komponálva, vetítés lesz meg a vetítéshez igazított
zene, a szöveghez igazított fény és így tovább. Szóval ilyen értelemben ez egy klasszikus előadás, sőt a mechanikája inkább a modern klasszikusokéhoz hasonlítható. Egy élő film az
egész.”2
Az előadás textuális rétegét három, Ritsaert ten Cate-nek címzett levél strukturálja.3 Ten
Cate a holland Mickery Színház vezetőjeként jelentős részt vállalt Halászék emigrációját követően abban, hogy felkéréseket kapjanak, és ezáltal túléljenek. Rotterdamba is ő hívta őket,
ebben a városban lelték meg a később attribútummá váló kirakatszínházi formát. A három
levél mellett számos töredék, emlék, feltoluló gondolat illesztődik az előadásba, a személyes
monológ4 műfaja a tudatáram technikával kereszteződik. Az előadás meghatározó befogadói
tapasztalata a lassúság, unalom, melyet Halász személyes jelenléte fog keretbe és hitelesít. Az
előadásról szóló egyetlen kritika így foglalja ezt össze: „Álom vagy levél csak dramaturgiai
ürügyek, ami az estét valóban összetartja, az Halász Péter személyes jelenléte. Képesek vagyunk megbocsátani, sőt élvezni ezt a rendkívül unalmas színházat azért is, mert Halász Péter nagyszerű színész.”5
A sisakkészítő gyönyörű felesége című előadás első verzióját a Love Theatre mutatta be
1990-ben. A cím intertextuális utalásaival a halál előtti visszatekintést tematizálja.6 Az előadásban Halász Péter saját nagymamájának állít emléket, akit ő maga játszott. A színpadon
volt még felesége, Sántha Ágnes (Asszony) és lányuk, Cora Fischer (Lány), valamint Seth
Tillet (Szerző). A kilencvenes évekbeli előadás kelet-európai turnéjának előadásai többek
voltak puszta színházi bemutatóknál. Halászt az egykori betiltottság legendája, illetve glóriája övezte, ami befolyásolta a nézői reakciókat is.7 Az Új Színházban 1998 őszén bemutatott
repríz (?) őrzi az eredeti előadás dramaturgiáját, ám ezúttal családtagjai helyett színészek
lesznek Halász játszótársai.8
Az előadás kulcsa a fizikai történések és a narráció feszültsége. A nagymama szöszöl, csoszog, fizikai esendőségének megannyi jelét adja testileg és verbálisan is. A színpadi történések ideje egybeesik az eljátszásukhoz szükséges idővel, mikroszkopikusan felnagyítódnak a
mindennapos történések: cipőfűzés, eljutni a széktől az asztalig, bevenni a gyógyszert, stb.
2

3

4

5
6

7
8

n.n.: Küzdelem nélkül. In: Magyar Narancs, 1998/31 http://magyarnarancs.hu/konyv/kuzdelem_
nelkul-58817 (utolsó letöltés: 2015. 04. 30.)
Mint az a Merlinben tartott bemutató szórólapjáról kiderül, csak a harmadik levél valós, a másik
kettő az előadáshoz készült visszadátumozott pszeudolevél. (A szórólap hozzáférhető az Országos
Színháztörténeti Múzeum és Intézet dokumentációjában.)
A személyes (autobiografikus) monológ a nyolcvanas években Amerikában különösen elterjedtté
vált, a műfaj csúcsát Spalding Gray előadásai jelentették.
Lajos Sándor: Az ötlet hatalmában. Thealter ’98 Szeged. In: Ellenfény, 1998/4, 70.
A cím Rodin azonos című művére, illetve ennek irodalmi előképére, Villon Les Regrets de belle Haulmière című balladájára utal.
Bóta Gábor: Nagymama show. In: Criticai Lapok, 1998. december, 21.
Szereposztás: Nagymama: Halász Péter, Asszony: Kari Györgyi, Lány: Üveges Réka/ Hudi Ada Ráchel,
Szerző: Horváth Virgil. Bemutató: 1998. 10. 19. Új Színház

„

64

tiszatáj

Ezzel szemben a gyereklány által felolvasott szöveg („dédnagyanyám története”) kontinenseket, nemzedékeket és korszakokat fog át, de meglehetősen pimasz módon teszi ezt: a helyekre és olykor eseményekre vonatkozó áladatok szerepelnek a szövegben, a történelem
mint játékos pannó szolgál az események hátteréül, a dokumentarizmus igénye még a traumák kapcsán sem jelenik meg.9Az Asszony mindössze kétszer szólal meg, Lajtai Péter versének10 részleteit szavalja, melynek ismétlődő gondolatritmusai szinte hipnotikus erővel bírnak. A narráció időnkénti megszakítása összhangban áll a zenei betétekkel, illetve a koreográfiával, melyek együttesen a figyelem ébrentartását szolgálják.11 A Szerző nevű szereplő
posztmodern csavarként az előadás megírtságára, szövegbe ágyazottságára emlékeztet azzal,
hogy diktálja vagy éppen kommentálja a szereplők szavait, illetve színpadi leírásokat és szerzői instrukciókat ad (melyek többnyire nem teljesülnek). Ugyancsak a reprezentáció felnyitásához, a színpadi helyzet deklarált felmutatásához köthető az a jelenet, melyben az ablakkeret leesik a falról, miután a nagymama becsapja a díszletablakot.
Az előadás eseményei egy ponton allegorikus képpé formálódnak: a nagymama a székekből tornyot épít az asztalon, olvasni próbál a csillár alatt, majd a hirtelen beálló sötétben leesik.12 Nem ez az egyetlen balesete, folyamatos csetlés-botlása, pontosabban annak színészi
megjelenítése a cirkuszi bohócokat, illetve a commedia dell’arte lazzijait idézik.13 A bohóctréfák a halál és az esendőség kinevetését szolgálják, ami mindig is ezen korporális műfaj pszichikus anyagául szolgál. Ezt a célt szolgálja az időnként zabolátlanná váló testnyelv is: Strauss-keringők csendülnek fel, a szereplők pörögnek, szökellnek, a Lány a Nagymama hátán piruettezik, stb.14 A humor az a minőség, ami megkülönbözteti Halász rendezését Kantor hasonló tematikájú előadásaitól.15
A haldoklás, testi enyészet a primér testi funkciók eljátszásaként is megjelenik. Egy groteszk rituálé szemtanúi vagyunk, a nagymama esetlenül megmosakszik a széktorony megépí9

10

11

12

13

14

15

A nyomtatott szöveg lábjegyzeteiben maga a szerző leplezi le némely földrajzi-, személy- és csatanév
fiktív voltát, feltételezhető, hogy az előadások során a nézők elsiklottak fölöttük.
Lajtai Péter: A felső út, a tisztás, az alsó út és a szakadék. In: Papp Tamás (szerk.): Szógettó. Válogatás az új magyar avantgarde dokumentumaiból. Jelenlét, 1989/1–2.,151–153. A szöveg a hetvenes
évektől fogva több Halász Péter részvételével készült előadásban is felbukkan.
Ugyanakkor az Asszony megszólalásai értelmezhetők a lacani sinthome példájaként, az elfojtott
traumatikus tartalomnak a valóság talaján, hallucinációként való visszatéréseként is. Ezen értelmezés szerint a történelmi traumák nincsenek teljesen kiűzve a darab világából.
Az újságszínházi sorozat (Hatalom Pénz Hírnév Szépség Szeretet, Kamra, 1994. ősz) 2056. október
23. című előadása történelmi parabolává transzformálta a képet, egy öregek otthona volt a színpadi
cselekmény színhelye.
Bóta Gábor: A nagyanyám én vagyok. In: Magyar Hírlap, 1998.okt. 16. (oldalszám nélküli kivágat az
OSZMI dokumentációjában) A Love Theatre előadása kapcsán Nagy Gergely és Bartuc Gabriella
foglalkoztak ezzel. Bartuc Gabriella: Halász Péter színháza. In: Magyar Szó, 1990.okt.21. (oldalszám
nélküli kivágat az OSZMI dokumentációjában); Nagy Gergely: All you need is love. In: Színház, 1991.
október-november, 81.
Erről az előadás egyetlen hozzáférhető amerikai recepciója is megemlékezik D.J.R. Bruckner Theatre
in Review. In: New York Times, June 18, 1992 http://www.nytimes.com/1992/06/18/theater/
theater-in-review-701392.html (utolsó letöltés: 2015. 04. 30)
Fodor Géza: „Az emberi történet szélén” In: Halász Péter: Gázóra. Félálomszínház. Noran, Budapest,
2003. 7. A humor szerepét Bóta Gábor kritikája is elemzi. Bóta Gábor: Nagymama show. In: Criticai
Lapok 1998/12, 21.

2015. július

65

„

tése előtt (egy vizes törölköző csücskével végigtörölgeti magát a hálóing alatt). A színház és
halál összefonódásának nyilvános haldoklásként való felmutatása a mai, visszatekintő pillantás számára a ravatalozást, Halász Péter utolsó nyilvános performanszát is megidézheti.16
Az előadás sikerének kulcsa (a Love Theatre és az Új Színház bemutatójában is) Halász
Péter játéka. Mint arra az előadásról írók utalnak, Halász nem játszotta el a nagymamáját,
sem hangjával, sem mozdulataival nem imitált egy öreg nőt, a befogadók alapvetően őt magát
látják a színpadi alakban.
Az Egy őrült naplója avagy Az aknaszedő feljegyzései című előadásban Halász immár negyedszer nyúl a pszichiátria és őrültség témájához,17 a térkialakítás és a dramaturgia is korábbi előadásokra épít. A nézők három oldalról veszik körbe a tér közepén álló, üvegablakokkal lezárt steril kórházi szobát, melyben futógép, szobabicikli, íróasztal és laptop található. A játszók18 zárt térben letompuló hangját mikroportokkal erősítik ki, mint ahogy a nézők
között helyet foglaló, a külső kontrollt megtestesítő pszichiáter is mikrofonba beszél; számos
szöveg és néhány zenerészlet pedig bejátszásként hangzik el. A hang és a hangokat kibocsátó
testek így leválasztódnak egymásról,19 miként számos jelenetben a verbális dimenzió és a
színpadi történések is szétválnak. A korábbi, eseményszerűen keretezett, a pszichiátria témáját autobiografikus elemekkel vegyítve körbejáró előadásokhoz képest ezúttal a szereplők
megírt szöveget mondanak el/játszanak be, az előadást egy repertoár részeként többször
előadják.20 Ennek megfelelően a kibontakozó eseményeknek van egy leírható íve (egy P. nevű
ápoltat szembesíteni próbálnak múltjával, ő még mélyebbre jut a szétesettségben, ennek ellenére elbocsájtják az intézetből), melynek lezárásaként P. egyes szám első személyű narrációját halljuk arról, hogyan válik emberi ronccsá az intézet falain kívül, míg végül meghal(t).
A sisakkészítő…-höz hasonlóan ez az előadás is egy alapvető reprezentációs paradoxonhoz
kapcsolódik, a halál/őrület egyes szám első személyű reprezentálásának/narrálásának problémájához, melyre Halász is utal jegyzeteiben Gogol műve kapcsán.21 A gordiuszi csomó átvágásaként test és hang erőteljes szétválasztásához nyúl a rendezés.22 Az előadás recepciója
meglehetősen szegényes, a legtöbb szöveg puszta beharangozó. Az egyetlen, a színészek játékával részletesebben is foglalkozó beszámoló az unalmat emeli ki. 23
Ha a három előadás közös elemeit keressük, az egyik a határon lét, a liminalitás lehet
(úton levés, halál, őrület). Egy másik (A Fly by Night és A sisakkészítő felesége esetében) Ha16
17

18
19

20

21

22

23

A haldoklás visszatérő témáját az életműben Fodor Géza előszava is kiemeli. vö. Fodor Géza ibid.
A korábbi változatok leírásához ld. Halász Péter: Jegyzetek az aknaszedőhöz. In: Színház, 2000. február, 33-36.
P: Halász Péter, Margó: Egri Márta, Trixi: Juhász Gabriella Bemutató: 1999.10.05. Új Színház
Ez a posztmodern színházra jellemző megoldás a filmesztétika színházi megjelenéseként is értelmezhető. vö. Helga Finter: A posztmodern színház kamera-látása. In: Ellenfény, 1998/3, melléklet.
Mind a Picasso Pointban 1994-ben, mind a Kamra újságszínházi sorozatában (szintén 1994-ben) bemutatott előképnek vagy korábbi kidolgozásnak tekinthető előadások az improvizáció eszközét
használták, illetve egyetlen alkalommal mutatták be őket.
Ahogy Halász megfogalmazza: „Gogol eljátszásának logikai buktatói: a napló nem napló, leírás egy
őrültről. (…) Az utolsó monológot Popriscsin le sem írhatná. Legfeljebb gondolhatná.” Halász Péter:
Gázóra. Félálomszínház. Noran, Budapest, 2003. 189.
„P. és Margó mozdulatlanságba merevedve ülnek az asztalnál. Szemük nyitva. P. hangja távolról (…) ”
Halász Péter: Gázóra. Félálomszínház. Noran, Budapest, 2003. 186.
Bácskai Júlia: A pszichiátria pedig ilyen. In: Criticai Lapok, 1999. november, 21.

„

66

tiszatáj

lász Péter személye és nem-játszása: az előadások főszereplőjeként „önmagát adja”. Avantgárd test-és jelhasználat ez, melynek előzményeként mind Halász pályájából, mind a színháztörténetből tudunk példákat idézni. 24
Az Új Színházas előadások esetében Halász Péter színházként rendezi meg a korábban off
körülmények között bemutatott, vállaltan személyes élményanyagot mozgósító előadásokat,
más kontextust teremtve, a reprezentációhoz való másféle viszonyt állítva ezzel. Ennek kapcsán tudunk rámutatni egy harmadik közös elemre: a folyamatos megújulásra, a korábbi attitűdök életművön belüli átértékelésére. Ahogy maga Halász a kilencvenes évek elején megfogalmazta: „Amikor darabot készítek, mindig az előző ellenében próbálok dolgozni. Amikor
csak a színész teste és hangja fontos, akkor a következő darabban biztos lesz egy magnetofon. (…) A történet persze mindig változik, alakul. Nincsenek szabályai. Annak sem, hogy hol
játszunk. Most éppen egy kőszínházban, holnap talán egészen másutt.”25
Halász Pétert minden kötelezettség nélküli kísérletezésre hívta Márta István,26 célja a
színészek „megmozgatása”, egy másféle színházi gondolkozás megismertetése volt. Az előadások recepciói arról tanúskodnak, hogy az előadások nem szervesültek a korabeli színházi
életbe, illetve az (új) Új Színház formálódó repertoárjába.27 Mint arra a ’94-es újságszínházi
sorozathoz kapcsolódó konferencia előadói közül többen utaltak, a kétezres évek második felében jelennek csak meg hasonló dramaturgiai törekvések a magyar színházban.28 Ami talán
nem is meglepő egy avantgárd színházi alkotó esetében.

24

25
26

27

28

„Tőled tanultam meg még a hetvenes évek elején, hogy létezik olyan színház, amely magával a valósággal dolgozik, és olyan színész, aki a maga bőrét viszi a vásárra.” Beke László: Levél Halász Péternek. In: Színház 1991. október-november, 82. „Halász Péter megtisztelt azzal, hogy saját magát
játszotta a filmben. Hosszában kettévágott öltönyben, vertikálisan félmeztelenül állt egy budi mellett, a dombtetőn, a szakállát simogatta, az orrát piszkálta.” Najmányi László: Downtown Blues Halász
Péter emlékére. Nyitott Könyvműhely, Budapest, 2006. 42. „A Kassák Klub is ahhoz az avantgárd
propagandaeszközhöz nyúl, amit a forradalmak, a háborúk utcaszínházai használnak: a színész nem
jelként, nem kettős értelmezői helyzetben, nem játékosként és szerepként áll a néző előtt, hanem a
fikció szintjeit eliminálva csak testként, megszüntetve a kettős beszédből leginkább következő
szimbolikus olvasat lehetőségét.” Jákfalvi Magdolna: Avantgárd – színház – politika. Balassi, Budapest, 2006. 199.
Halász Péter: Nem érdekel, hogy mi lesz holnap. In: Színház, 1991. október-november, 96.
Márta István 1998. február 1-től vette át az Új Színház igazgatását, miután a fővárosi közgyűlés
kulturális bizottsága Székely Gáborral szemben alkalmasabbnak tartotta a feladatra.
A témához ld. Koltai Tamás írását, illetve az előadások kritikáit. Koltai Tamás: Új Új Színház. In:
Színház, 1999. február, 2-6.
SZÍKE. Színházi Kreativitási Eszközök, 2013. november 15. Budapest, Kamra. Veress Anna és Boronkay Soma előadásai. Hasonló tézist fogalmazott meg a jelen sorok írója is.

2015. július

67

„

DARIDA VERONIKA

Menthetetlen túlélők
A HÓLYAGCIRKUSZ ELTŰNÉSÉRŐL
Létezik a kudarcnak művészete? Ha igen, akkor a Hólyagcirkusz – mellesleg már nem létező –
társulata szüntelenül ezt gyakorolja. „A legnagyobb kísértés nem hasonlítani semmihez”, írja
Camus egy feljegyzésében, és a társulat működése a legjobb példa arra, hogy a magyar színházi életben ennek az elvnek a megvalósítása a teljes marginalizációhoz vezet. Valóban így
kell ennek lennie? Kultúránk jelenlegi állapotát figyelve ez természetesnek, már-már szükségszerűnek tűnik, ahogy ezzel az előrelátható közönnyel a Hólyagcirkusz (nevezzük még így
őket) előadásai is számolnak, sőt szüntelenül tematizálják azt. Nincs nagyszámú közönség,
nincs értő kritika – vagy ha időnként mégis akad, az is csak a kivétel szabályát erősíti. Mostani írásunkkal mégis felvállaljuk annak a valószínűtlen kockázatát, hogy ismertebbé tesszük
azt az alkotóközösséget, mely saját elkülönülését, kívülállását nem csupán elfogadva, de önként választva, még üres nézőtér előtt is játszana, és ebben csak saját kultúrpesszimizmusának igazolását látná. Mi azonban legyünk most indokolatlanul optimisták, higgyünk abban,
hogy a radikálisan más színházi nyelven gondolkodók hívása előbb vagy utóbb elér a közönségéhez, elér hozzánk.
Ugyanakkor ez az írás, ahogy már utaltunk rá, megkésett laudáció. A Hólyagcirkusz ugyan
csak az idén lenne nagykorú, de már tavaly elhalálozott. Rövid élete során életkorával közel
azonos számú (összesen húsz) előadást hozott létre, vagyis évente átlagosan egyet, ami azért
nem utal túltermelésre. A társulat alapítója a zenész, képzőművész, hangszerfeltaláló Szőke
Szabolcs, akihez az évek során számos művésztárs csatlakozott (Homonnai Katalin, Nádasi
László, Spilák Lajos, Szabó Domokos, Tóth Evelin, Eszes Fruzsina és még sokan mások), míg
végül szinte csak az egyik alapítótárs, Rácz Attila maradt
mellette, de ez már egy új történet kezdete.
Jelen esetben a Hólyagcirkusz szakmai és közönségrecepciójának kérdését tovább
bonyolítja a THEALTER Fesztivál, melynek gyakori szereplőjeként mindig pozitív visszajelzéseket kaptak, mind a szakma, mind a nézők részéről (a
Csődcsicsergővel nyolc díjat is
nyertek). Mindez mit sem változtatott azon, hogy a „han-

„

68

tiszatáj

gos” sikerek után ugyanaz a csendes mellőzés folytatódott és folytatódik tovább.
Mi okozhatja ezt a teljes meg nem értést? Csupán az idegen, a szokatlan elutasítása?
Ha a különös előadáscímek (Hólyagcirkusz, Keserű bolondok, Bohóc Biblia, Szemétre a
vénasszonnyal!, A világvége biciklistái, Mindenkit szívesen látunk!) magyarázatát keresve az
alcímekre nézünk, a legszokatlanabb műfajmegjelölésekkel találkozhatunk: etno-operabuffa, miseria-opera-seria, misteria-opera-széria, anarchista cirkuszi opera, beavatószínház,
látványkoncert, stb. Ezekből is kitűnik, hogy a Hólyagcirkusz előadásai egy totális színház,
egyfajta kortárs összművészet megvalósítására törekednek, amelyben a zene játssza a vezető
szerepet. A legtisztább, legabsztraktabb, legegyetemesebb művészet tehát az irányadó, úgy is
mondhatnánk, az abszolút művészet az, amely formát és keretet, zenei időszerkezetet és ritmikus teret ad az egyes konkrét előadásoknak. Zenei dramaturgia és gondolkodás jellemzi a
bemutatóikat, melyek egyszerre imitálnak kötött és klasszikus struktúrákat, miközben helyet
adnak a szabad és kötetlen improvizációknak.
A zene ugyanakkor elrontott, szétroncsolt formában van jelen: szokatlan hangszerek
(üvegszilofon, szöghegedű, bicikliváz-fuvola), váratlan tárgyak, emberi testek közvetítése által töredékesen megszólaltatva. Minden előadás egy zenekatasztrófa: küzdelem a hangszerekkel és a zenével, hogy egy eddig még nem tapasztalt hangzás jöhessen létre.
A Hólyagcirkusz előadásaiban így minden zenévé válik, még a csend is. Ezek a lényegi
csendpillanatok, „generálpauzák” lesznek az átmenet legjelentősebb mozzanatai, ezek teszik
lehetővé a statikusságból való kimozdulást, a továbblépést, a téma kibontását. Színpadi etűdjeiket vagy műveiket („opera”) a teljes átkomponáltság jellemzi, mely egyszerre jelenik meg a
képi-, mozgás- és szövegkompozíciókban. A színpadképek megtervezésében művészeti igényesség és gazdag utalásrendszer fedezhető fel, mely a színek kiválasztásában és a megvilágításban is megmutatkozik. Itt minden, gyakran agyonhasznált, elkoptatott, ám épp ettől lélekkel bíró tárgy különleges jelentőséggel bír. Az egyszerre hétköznapi és szokatlan tárgyak,
valamint a megindítóan szép bábok (Pinokkió ősöreg kisfiú bábja, vagy a Kedves ismerősök
zseblámpás csontvázfigurája) mintha a Bruno Schultz és Tadeusz Kantor által ábrázolt, szegényes és „alantas valóságot” dicsőítenék.
A mozgáskompozíciókban egyszerre figyelhető meg a cirkuszi porond komikus és groteszk, földhözragadt nevettetése (biciklizések, bohócjelenetek az állandó felbukásokkal) valamint az elbűvölő magasság élménye (az artisták, a légtornászok gravitációt megcáfoló mutatványaival – még csak ha csak a bábok révén is). A szövegkompozíciókban pedig az európai
kultúra egy kiválasztott elitjének (elsősorban az olyan örök, nagy pesszimistáknak, mint amilyen Bernhard, Harmsz, Kafka, Beckett) írásai keverednek a színészek saját szavaival. A témaválasztásban több ezer év irodalmi és színházi hagyománya idéződik (a klasszikus görögöktől a Parasztbiblián, a misztérium- és moralitásjátékokon át egészen a dadaista és abszurd színházig), méghozzá egy teljesen lecsupaszított, minimalista, szegényszínházi nyelven
közvetítve.
A Hólyagcirkusz komplex és kollektív alkotásaiban, hiszen kezdetektől fogva rendező
nélkül dolgoznak, nem különíthető el a fenséges és az alantas, a magas- és a mélyművészet.
Amit látunk, hallunk és minden érzékszervünkkel tapasztalunk (mivel gyakran füst, gyertya
vagy akár hagymaszagú ez a színház), abban egyszerre ismerhetünk rá a cirkuszra és az operára, benne zenebohócokkal és violinistákkal.

2015. július

69

„

A játékok főszereplője az „ember-bohóc”, szinte minden létező és lehetséges alakjában.
Felbukkannak itt a commedia dell’arte ismert típusai, de a szomorú, sőt a tragikus bohócok
is. A bohóc archetípusában minden esendő és szerencsétlen, mint ahogy minden reménykedő
vagy reményre éhes ember is magára ismerhet. A bohóc, ez a tudatos bolond, ugyanakkor
mindig egy másfajta tudás és akarás birtokosa, mely a meg nem valósulásra tör. A bohóc tisztában van a cselekedetek hiábavalóságával, ezért ő lesz a rendezett világban állandóan fenyegető, ám soha ki nem törő lázadás, a csendes anarchia képviselője. A tevékeny ember
szemszögéből nézve a bohóc nem csinál semmit, csak várakozik. De éppen semmittevésével
ébreszt rá minket saját tevés-vevésünk értelmetlenségére. A Hólyagcirkusz bohócai újraélesztik az abszurd már gyakran temetett műfaját, ám nem egy filozófiai nézetet, hanem egy
létállapotot fogalmazva meg, a maga érzéki mivoltában. A semmi történése így válik színházi
eseménnyé, így lesz átélhető az, amit Cioran fogalmaz meg az üresség orgiája kapcsán:
„Semminek lenni – feneketlen forrás, örökös ünnep”.
A Hólyagcirkuszt atmoszféraszínháznak is nevezhetnénk, darabjaik élvezetéhez ugyanis
egyfajta hangoltság szükséges, mely akár az előadások során is megszülethet, habár az sem
árt, ha a néző számára nem ismeretlen a melankólia. Mégis, hozzá kell tennünk, hogy kevés
színházban lehet ennyit, szinte szünet nélkül, nevetni. Nevetünk itt az élet és a saját életünk
kisszerűségén, hétköznapi borzalmain, kapcsolataink banalitásain, mindent elrontó törekvéseinken, szándékaink visszájára fordulásán, gyakori feladásainkon, mások számára észrevétlen összezuhanásainkon, elkerülhetetlen bukásainkon. A Hólyagcirkusz azt a színházi valóságot tárja elénk, melynek semmi köze nincs a hétköznapi realitáshoz, mert annál sokkal mélyebb és igazabb. Ez a színház nem próbálja álcázni magát, mindig és mindenütt felszínre kerül az a színházi szituáció, melynek valamennyien a részesei vagyunk (úgy is mondhatnánk,
mindannyian „benne vagyunk”). A „színház a színházban” azonban nem üres artisztikum
vagy puszta játék a formával, hanem állandó és kíméletlenül őszinte önvizsgálat. Ugyanis
minden Hólyagcirkusz-előadásban megfogalmazódnak az előadó-művészet örök kérdései,
mégpedig az előadónak önmagára és művészetére, valamint a kettő viszonyára irányuló reflexiójaként. Így válik valamennyi játék prezentációvá, a személyes létezés színpadra állításává. A színészek nem egyszerűen egy bohóctípust vagy karaktert jelenítenek meg, hanem a
felhasznált szövegeket magukra és az adott szituációra hangolják, így mindaz, amit látunk,
hallunk és tapasztalunk a színházi este során, a színházról és a színházcsinálásról való hitvallásként lesz értelmezhető. Nem csak az olyan nyilvánvalónak tűnő esetekben, mint amilyen a
Szemétre a vénasszonnyal! története, ahol a vén cirkusz-igazgatónő a haláltusáját vívja a
szomorú bohócok gyászzenéjének kíséretében, vagy amilyen a Csődcsicsergő, amely a csúcsponton lévő művésznő és a zenekari árokban gubbasztó zenészek viszonyát viszi színre, de
még a Pinokkió története is a cirkuszi társulaton belüli (gyakran acsarkodó, pénzért viaskodó) létezést tematizálja, és Kant filozófusáról is kiderül, hogy ő sem más, mint a saját papagája. Valamennyi darab így – a legeltérőbb alaptémák nyomán – ugyanarról szól, vállalt monomániával: az „éhezőművészek” túlélésért folytatott harcáról, a kultúriparral szembeni ellenállásról, a pályázati rendszereknek való kiszolgáltatottságról. Miközben sokat elárul a társulaton belüli konfliktusokról, a versengésekről, az egymásnak feszülésekről és az egymásra
utaltságról. Mindarról tehát, ami az emberek közötti létet jellemezheti.
Végezetül térjünk ki a sokáig halogatott vég kérdésére! „A katasztrófa szükségszerű, a katasztrófa legitim, a katasztrófa a gondviselés ajándéka, a világ csak így tud megújhodni, és ha

„

70

tiszatáj

nem tud megújhodni, el kell tűnnie”, írja egy aforizmájában Caraco, a pesszimizmus filozófusa, és ezt a belátást a Hólyagcirkusz mintha a színházra nézve is osztaná. Így lesz főtémájuk
(Leitmotiv) az örökké fenyegető feloszlás.
Bemutatóikban ezért következetes agonizálást, állandó végjátékot („játékot a halállal, háló nélkül”) láthatunk. Mindeközben fennen hirdetik, hogy bármelyik percben fennáll annak a
veszélye, hogy „dugába dől a világ”, vagy ami a megszállott színházcsináló számára szinte
ugyanaz, hogy megszűnik a színház. A társulat mindig aktuális alapproblémája (melyet cserélődő szereplői kivétel nélkül megélnek) így fogalmazódik meg: „belepusztulunk-e ebbe a játékba, vagy ennek is lehetséges folytatása?”
A számtalan végső fázis között azonban mindig akadnak hangsúlyosabbak. Ezek közé tartozott a 2014-es év, amikor a Hólyagcirkusz megszűnt és egyben átalakult Közmunka Színházzá (a névválasztás politikai konnotációja nem szorul magyarázatra). Azonban, továbbra
sem meglepő módon, a színházi szakma egyik eseményről sem vett tudomást: nem temetett
és nem ünnepelt.
Mit mondhatunk a folytatásról? Az új minimáltársulat, melynek alapító és oszlopos tagjai
Szőke Szabolcs és Rácz Attila, eddig négy produkciót hozott létre. Ezek közül kettő – Végrendelet, Messécske a Csodatevőről – a Hólyagcirkusz nagy felfedezettje, Danyiil Harmsz művei
nyomán született színpadi kompozíció, a másik kettőben viszont – Megnyugszunk, Zenekatasztrófa – visszafordultak Thomas Bernard magányszínházához. Több mint tizenöt év elteltével így újra látható a két művészetromboló zenebohóc etűdje (azzal a jelentős különbséggel, hogy Spilák Lajos helyett Rácz Attila lett Szőke Szabolcs társa). Mi pedig, tizenöt év múltán, újra elmerenghetünk azon, hogy „a kultúra egy szemétdomb, amelyen megterem a színház és a zeneművészet, de akkor is szemétdomb.”

Hólyagcirkusz: Zenekatasztrófa, 2000, fotók: Révész Róbert

2015. július

71

„

Gondolkodó művészetet csinálni
IBOS ÉVA INTERJÚJA B ARÁTH FERENC GRAFIKUSSAL
A THEALTER Fesztivál plakátjai ma már messziről megismerszenek, és ez nem is csoda: huszonöt év óta edződik rajtuk a szem. Nagyon hatásosak, mindenhonnan kiugranak, részben azért, mert vizualitásuk kissé szürrealisztikus, másrészt két állandó jellemzőjük miatt: mindig szerepel rajtuk egy állatfigura, s általában fekvő alakúak.
– Remélem, nem lepem meg túlságosan az első kérdésemmel: hogyan gondolkodik az állatokról?
– (nevet) Ez érződik a műveimen is. Az életben talán mindennél jobban vonzódom az állatokhoz, rajtuk keresztül próbálom megjeleníteni a legintimebb érzelmeket. Az állatok milyensége a külsőjükben tükröződik, legyen az madár, kutya, nyúl, gyík vagy bármi más. A költészetben például – én legalábbis úgy érzem – a szavak vizualitása az állathasonlatokban is érzékelhető. A madarak különösen közel állnak hozzám, valószínűleg azért, mert apám madarász
volt fiatal korában, s ha olykor leült, hogy velem foglalkozzék, mindig madarakat rajzolt. Talán ez az, amit a genetikán kívül a családomtól örököltem, s talán ennek köszönhető, hogy
szinte minden munkámon megjelennek a madaraim. És a többi állataim is, hiszen az állatok
valahogy mindig egy nemesebb karaktert képesek kifejezni. Egyébként, amióta ennyire állatcentrikus lettem, még a horgászást is abbahagytam.
– Akkor folytathatjuk is a szakmával, bár máris benne vagyunk. A grafika szak sokakat a kereskedelmi plakát felé terel a könnyebb megélhetés érdekében, de maga a kevésbé kifizetődő kultúra felé csúszott. Ez tudatos döntés volt?
– Nálam semmi sem tudatos, a pályám kezdete óta minden szerencsésen alakult. Elsőként az,
hogy elkerültem abból a mélységből, ahol senkinek semmi köze nem volt a művészethez.
Csupán egy magányos, önkényes életformát élő, furcsa festő élt a szülőhelyemen, ezért a szüleimnek egyáltalán nem volt
imponáló, hogy én is arra a
sorsra jussak. Én nagyon kevés
alapműveltséggel rendelkeztem,
az általános iskolai tanáromnak
köszönhetem, hogy Magyarkanizsáról Újvidékre kerültem.
Akkor még nem tudtam szerbül,
így erősebben működtek a magyar kapcsolatok, s ennek köszönhetően jutottam be a Forum körüli műveltségi körbe.
Épp abban az időben alakult az
Új Symposion című folyóirat,
amelynek a főszerkesztője a

„

72

tiszatáj

szintén kanizsai származású Tolnai Ottó lett. Valójában a vele való kapcsolatnak köszönhetek
mindent. Ez a kör megadta a lökést, hogy csakis kultúrával foglalkozzak egész életemben.
– Az Új Symposion ekkoriban legendás folyóirat volt. Aki átjárt Jugoszláviába, hozta, terjesztette.
– Ez egy olyan szellemi műhely volt, amelyben nem lehetett külsősként létezni, vagyis grafikusként kívül állni, s mivel az alkotói körben stimulatív hangulat uralkodott, mindenki eredményeket produkált. A magyar értelmiség nagy szimpátiával figyelte a működésünket, sok
magyar író támogatta a lapot, de vizuális téren ugyanígy történt: Kassáktól személyes dicséretet kaptam.
– Akkor már értem, hogy Magritte reprója mellett miért látom a könyvespolcon Kassák nagyméretű fotóját…
– …és még annál is többet köszönhetek neki. Ő ugyanis megtette a műfajnak azt a nagy szívességet, hogy kijelentette, a jó plakát is egy képzőművészeti forma.
– Ami a fejlődést illeti, gondolom, a kulturális kohó, ami Jugoszlávia sajátja volt, ugyancsak
megtette a hatását.
– Mindnyájan élveztük, hogy abban a sokféle idegen nyelvű kultúrában milyen sokféle értéket tudunk a magunkévá tenni. Ljubljana és Zágráb hatalmas kulturális központok voltak
már akkor is, óriási grafikusok működtek ott, akik példával szolgáltak. A színházi fesztiválokra, például az újvidékire, vagy a belgrádi BITEF-re mindegyik társulat magával hozta a grafikusát, akik nagy hatással voltak rám a kezdet kezdetén.
– Aztán mégis átjött Budapestre.
– Tragikus volt Újvidéket otthagyni 46 éves koromban, amikor a csúcsponton voltam. Az életem felénél mindent újra kellett kezdeni, pár évig nem is tudtam magam feltalálni. Az első
színházi plakát megbízást egyébként épp Szegedről, a kőszínház akkori igazgatójától, Kormos
Tibortól kaptam.
– És ezzel el is érkeztünk oda, amiért most beszélgetünk, a THEALTER Fesztivállal való együttműködéshez, illetve a színházhoz való viszonyához. Hogyan lát hozzá egy feladathoz? Ahány
rendező, annyi olvasata van egy darabnak.
– Én csak a szöveget tudom előre elolvasni, s annak alapján megrendezem a saját színdarabomat. A prózai darabokról könnyebben képet kap az ember, bár nem könnyű elérni, hogy a
színházak ne csak illusztrációként vagy reklámként igényeljék a plakátot. A THEALTER-nél
épp az a jó, hogy sok műfajú, tehát a fesztivál egységében keletkezik egy fantasztikus, sajátos
hangulat, amit vizuális eszközökkel kell megfogni. Az általam tervezett kollázsok valamenynyire tükrözik azt a szabad formát, ami itt megjelenik, s amelyeknek szerencsére, még mielőtt idejöttem volna, nagy ismerője voltam Nagy József révén, aki szintén magyarkanizsai.
– Az világos, hogy az összetéveszthetetlen képi nyelv összeköti a THEALTER plakátjait, de hogyan lehet évről évre valamelyest is mást mondani?
– Megint az őskorhoz nyúlok vissza, ahhoz, amit az Új Symposion költőitől megtanultam, és
azóta is a magaménak vallok: próbálok gondolkodó művészetet csinálni a plakátból. A plakát

2015. július

73

„

akkor jó, ha szöveg nélkül is értelmezhető. Egyébként meg az irodalomból merítem a megfogalmazás művészetét. Tolnai, Esterházy, Zalán prózájában tudom megtalálni magam, az egyszerű tőmondatokban. Én a saját műfajomban igyekszem megtalálni a szavak formáját, amelyek összesimulva érzelmi tartalmakat képesek kifejezni.
– Utolsó kérdés: másik jellegzetessége a fekvő alakú plakát. Mikor fordult meg 90 fokkal a szokásos álló formátum, és miért?
– (nevet) Nem tudom… a fene tudja. Még egy portrét sem tudok elképzelni álló formátumban,
mert személyigazolvány-illata van. A fekvő lapon több hely van komponálásra, az álló képnél
nem tudsz mozdulni. Ezzel mindig cseszegetnek…

Balog József és Baráth Ferenc, 2012, fotók: Révész Róbert

„

74

tiszatáj

MIRA TODOROVA

Ivo Dimcsev összetett egyénisége*
Ivo Dimcsev koreográfus és
előadóművész, aki számos
nívós díjat nyert már el Európában és Észak-Amerikában egyaránt. A neve kortárs tánc és performansz
kategóriában mára fogalommá vált a fesztiválokon.
A bolgár közeg eleinte sem
esztétikailag, sem strukturálisan nem tudta befogadni a művész „szürreális” jelenlétét. Néhány évvel később, miután Ivo külföldön
tanulva és dolgozva világIvo Dimcsev: Lili Handel, 2005, fotó: Révész Róbert
szerte sikereket ért el, a
bolgár közeg már jóval nyugodtabban és nyitottabban viszonyult munkásságához. Véleményem szerint annak oka, hogy stílusa (bármennyire sokoldalú is legyen az!) a kezdetekben
nehezen talált befogadó közönségre, a színpadi művészetek iránti klasszikus attitűdben keresendő, mely az évtizedeken át tartó szocialista realizmus, valamint az azt megelőző, sebtében átélt avantgárd eredménye. A performansz, ahogyan a modern tánc is, az absztrakt kifejezésmódok csúcsán helyezkedik el. Ezek a műfajok előtérbe helyezik a testet, az előadás aktusát, annak fizikai és materiális megvalósítását, valamint a plasztikus, akusztikus és vizuális
kifejezési módokat, és ezekkel az eszközökkel próbálnak felfedni egy fikcionális világot, megteremteni az illúzióját valami olyasminek, ami valójában nem létezik. Mindez ellentétben áll a
klasszikus színház „szemiotikai” attitűdjével, mely elsősorban nyelvi eszközökkel operál és
csak kisebb hangsúlyt fektet a plasztikus elemekre.
Ivo Dimcsev állandó szereplője a nemzetközi fesztiválok színpadjainak, melyek számára
egyformán vonzó a művész organikus egyedisége, modern kifejezésmódjának ismert és újraalkotott művészi fogásai, valamint kivételes perfekcionizmusa, mellyel átadja plasztikus
rendkívüliségét. A koreográfia fogalmának különböző értelmezéseit alkalmazza. Esetében
nem általános értelemben vett koreográfiáról beszélhetünk, mely mozgások komponálását
jelenti, olyan mozgásokét, melyek ideákat és érzelmi állapotokat sugallnak, történeteket mesélnek el vagy ideológiát közvetítenek, de nem is arról a koreográfiáról, mely a mozgást és a
test belső logikáját kutatja. Ivo Dimcsev nem szimbólumokat komponál, hanem gátlástalanul
*

A szöveg eredeti megjelenés helye: Abitare, 2013. 08. 07.

2015. július

75

„

ontja magából azt, ami foglalkoztatja, ez pedig nem más, mint az, ahogyan az érzékeny, nyughatatlan, ambivalens test magába szippantja, valamint szociális, politikai, gazdasági és művészi szempontból reagál arra a kulturális közegre, amelyben jelen van. Ez az energia a live artra vagy a happeningre emlékeztet, de nem a spontaneitás szempontjából, hanem mint az emberi lény legmélyéről fakadó közvetlen reakciója saját, a világban betöltött helyzetére. Teszi
mindezt anélkül, hogy ez átvenné a helyét az általa bemutatott mozdulatok, látvány és hangi
világ alkotta, kivételesen precíz partitúrának.
Ivo Dimcsev munkássága a színház, a performansz, a modern tánc és a fizikai installáció
határán helyezhető el. Már pályája kezdetén megmutatkozott kíváncsisága a különböző technikák és praktikák iránt, amelyek segítségével egyre távolabb tolta saját testének korlátait. A
művész 2001-ben színre vitte az Alvó kutya című butoh japán kortárs tánc stílusú előadást,
amelyben Masaki Iwana is aktívan közreműködött. Ez volt az első kísérlet Bulgáriában e
technika bemutatására, mely a test belső feszültségén alapul, s amelyet külsőre minimális,
fokozottan kontrollált plasztikus mozdulatok alkotnak. A butoh tánc többnyire nyugalmi állapotok hosszú sora, megszakítva mikro-mozdulatokkal, melyek kivételes koncentrációt és
precizitást követelnek.
Ivo Dimcsev a Lili Handel – vér, költészet és zene a fehér kokott budoárjából1 (2005) című
szóló előadásával tett szert a világhírnévre, melyet több mint ötszázszor adott elő. A művész
teljességgel elsajátította a különböző kiegészítő eszközök – hang, mozgás, beszéd – használatát, méghozzá oly módon, hogy közülük egyik sem dominál. Ezek kölcsönösen kiegészítik
egymást, gazdagabbá téve így a művész színpadi jelenlétét. Ebben az előadásban a művész
először énekel, a test mint zenei eszköz foglalkoztatja. Lili Handel alakjában egy olyan testet
formál meg, aki önmaga válik műalkotássá. Élő műtárgy, aki azt árulja, ami éppen történik
vele: miután a közönség előtt egy fecskendővel vért vett magától, árverésre bocsátja azt. A
performanszban részt vevő test valójában nem testesül meg, nem absztrahálódik személyiséggé, azaz rajta kívüli jellé, hanem a test maga a kulturális történés helyszíne, annak a társadalmi interakciónak a helyszíne (még az előadás pillanatában is), amelyben az létrejön, és
amelyet a színpadon megformál.
Ivo Dimcsev egyik legérdekesebb előadása azokból a tapasztalatokból táplálkozik, melyeket az elismert osztrák szobrász, Franz West munkáiból merített. Az I-On2 (2011) című
szóló előadásban a koreográfus különös kölcsönhatásba lép a híres szobrász alkotásaival.
Franz West munkásságát a műalkotás és a befogadó közti kapcsolat iránti alapvető érdeklődése ihleti. West úgy véli, hogy az ún. „adaptívái” (angolul adaptives, németül Passstücke)
csak akkor kapják meg teljes körű státuszukat műalkotásként, ha kapcsolatba kerülnek az
emberi találékonysággal, mely a használat sajátságos rendszerébe kényszeríti őket. A tárgyak
valamilyen módon furcsák, kényelmetlenek, esetlenek és különösek, értékük éppen nyitott
kódjukban és absztraktságukban rejlik. Ivo Dimcsevnek sikerül őrült zabolátlanságával, mely
kívül áll minden koncepción és performativitáson, rátalálnia erre a megnevezhetetlen „jellemzőre”. A performanszt jó humorérzék, tehetség és találékonyság jellemzi az őrültség stílusában, de ez nem nevetséges, hanem stílusosan groteszk és abszolút utánozhatatlan. E tár-

1

2

Az előadás a THEALTER Fesztiválon 2005-ben volt látható Szegeden, majd 2006-ban újra visszatért
a Régi Zsinagógába. (a szerk. megj.)
Az előadás a THEALTER Fesztiválon 2012-ben volt látható. (a szerk. megj.)

„

76

tiszatáj

gyaknak a mértékét kivételesen érzékeny módon határozza meg a diszharmonikusságukkal
létrehozandó harmonikus vibráció folyamata során.
Az I-on szóló projekt az X-on című előadássá növi ki magát, amelyben Hrisztian Bakalov,
Veronika Zot és Yen Yi-tzu is részt vesznek. Franz West adaptívái közé Ivo Dimcsev belopja a
már említett Lili Handel elemeit is. Lili Handel úgy viselkedik, mint egy önfejű díva, aki mindenkit leigáz oly módon, hogy a többieket a saját kivetüléseivé változtatja. A művészet tárgyai milyen módon tudnak manipulálni, ha egyszer már önálló életre keltek? A művészeti piac területén megjelenő spekulációk nem engednek-e teret a múzeumok és galériák tárgyaira
vonatkozó manipulációs mechanizmusoknak? Ez a performansz egyik olyan témája, mely átszövi Ivo Dimcsev munkásságát.
A P project című darabban, melyet a bécsi Impulstanz fesztiválon mutatott be 2012-ben, a
művész először bízott meg a közönségben mint társszerzőben, s az előadás dramaturgiáját a
közönség kegyeire bízta. A koreográfus a közönség soraiból hív fel embereket a színpadra,
hogy fizetés ellenében teljesítsenek különböző műsorszámokat, kezdve az ártatlan versek
írásától a táncoláson és a csókolózáson át a szex szimulálásáig. Az előadásnak, a művészi
gyakorlatoknak és az intim emberi kölcsönhatásoknak eme jam sessionébe Ivo Dimcsev szabadon, kontroll nélkül kapcsolódik be (már amennyire ez lehetséges egy megrendezett színpadi szituáció esetében) a véletlent kutatva. Minél emancipáltabb, szabadabb és együttműködőbb a néző, annál jobban teljesül a véletlen alkalmazott képlete. Az előadás könnyedén
eljátszadozik minden emberi tevékenység kezdeti motivációjával, a fogyasztói kultúrával, a
művészeti piaccal, valamint a kötöttségből és a kontextualitásból adódó manipulálhatósággal. Míg szórakoztat, az előadás észrevétlenül arra provokálja a közönséget, hogy bátran nézzen szembe saját határaival, és lépjen át azokon.
A koreográfus egyik utolsó projektje a Fest (2013), amelyben a művész a kortárs művészet megvesztegethetőségével foglalkozik, valamint a fesztiválokkal, melyek kiszolgáltatott
helyzetben vannak a politikával és a politikai mechanizmusokkal szemben. A művészetek
már nem azt a romantikus korszakot élik, amikor egyértelmű, hogy mi az igaz és mi nem,
hogy mi az értékes és szép, és mi nem. Minden csak megegyezés kérdése, szó szerint és metaforikus értelemben is. Valaminek az értéke csupán az adott szituációban történő megegyezéstől és a kontextustól függ. Ily módon a fesztivál egyfajta emanációja a korrumpálódott
művészet működésének, mely a kölcsönös hasznon/előnyön/kihasználáson/megegyezésen
alapul, az alkotó/előadás/művészet ideiglenes értékelése/jelölése céljából. Egy nagy átfogó
szabályozó rendszer hiánya, amelyhez viszonyítva értékelődik fel az adott művészi gesztus,
ahhoz a helyzethez vezet, hogy egy más természetű elképzelés beavatkozik a művészi folyamatokba, és eldönti, hogy mi a jó és értékes, és mi nem az. Ezeket az esztétikai kategórián túli
„találkozásokat” Ivo Dimcsev végletesen és groteszkül jeleníti meg a testiségen, az erotikán,
sőt néha a pornográfián keresztül, mely elemek a korrumpálódott rendszerben, a romantikus
szerelmi diskurzuson kívül is működnek.
Ivo Dimcsev előadásait intenzív emocionalitás és változatos technika jellemzi, széles
spektrumuk a betegességtől az iróniáig, az önéletrajziságtól a fikcióig, a szépségtől a rútságig,
a valóságtól a szürrealizmusig, az organikusságtól a precíz műszakiságig terjed, aminek hatására összemosódnak a különböző gesztusok és ábrázolások.
CSIZMADIA RITA fordítása

2015. július

77

„

KÉRCHY VERA

Temetetlen testek a kortárs tánc színpadán
GERGYE KRISZTIÁN MELANKÓLIA CÍMŰ ELŐADÁSÁRÓL
Huncut dolog egy kortárs táncelőadás címében a melankólia pszichés állapotát megjelölni.1 A
nem szokványos narratívával rendelkező, lineáris cselekményvezetést és egyértelműen behatárolható jellemeket nélkülöző művészeti esztétika, valamint a tárgy nélküli veszteségként
meghatározott melankólia pszichoanalitikus definíciója egyaránt a hiány köré épül. Mondhatni, a kortárs tánc esztétikája alapvetően melankolikus. Ezért egy ilyen címmel rendelkező
kortárs performansz önreflexiós, öndefiníciós kísérletet ígér, mintha Gergye Krisztián darabja ezúttal a melankólia „ürügyén” kísérelné meg elmesélni nekünk a testtel való kifejezési lehetőségek reprezentációs dilemmáit.
És valóban, az előadás már a legelső pillanataiban megálljt parancsol a történet kialakulásának, hogy a melankóliát ne egy cselekmény kibontakozásában, hanem csupasz szerkezetében, lényegiségében mutathassa fel. A fekete tér közepén a hosszú fehér ünnepi asztal és a
térben szétszórt fekete
ruhás alakok megidézik
egy halotti tor jelenetét,
de nem engedik konkretizálódni azt egy fiktív
cselekmény közegeként.
Nincsenek behatárolható szereplők, s így nincsenek szereplők közötti
viszonyok. Hiányzik a
halott a ravatalról, a
„gyászolók” nem beazonosítható rokonok vagy
ismerősök. Nem ismerjük meg a halál előtti
1

Gergye Krisztián Társulata: Melankólia. Táncosok: Blaskó Borbála, Gresó Nikoletta, Négyesi Móni,
Virág Melinda, Domokos Flóra, Bora Gábor, Szabó Gábor, Téri Gáspár, Major László, Gergye Krisztián. Zenei szerkesztő: Philipp György. Ének: Szakács Ildikó és Philipp György. Zene: requiem-fragmentumok és gyászénekek montázsából álló zenei mű (Mozart, Verdi, Fauré, Brahms, Bach, Purcell,
Pärt, népi kaddis, Zombola, Jeney, Schnittke, Mahler, De Falla, Josquin). A darabban megszólaló
kórusművek minden szólamát Szakács Ildikó és Philipp György énekli. További szereplő, bábművész: Tárnok Marica. Jelmez: Béres Móni. Smink, maszk, testfestés: Károlyi Balázs. Hang: Pálinkás
Márton. Fény: Fogarasi Zoltán. Produkciós asszisztens: Trifonov Dóra. Dramaturg: Miklós Melánia.
Rendező, koreográfus, látvány: Gergye Krisztián. Bemutató: 2008, Trafó

„

78

tiszatáj

élet előtörténetét, ezáltal a gyász pillanata kimerevedve egy végtelen, állandó állapottá válik.
Jóllehet, a figurák nem egy nagyobb ívű történetet körvonalazó szereplők, mégsem
mondható, hogy nem történik semmi a színpadon. Ellenkezőleg, a tér hemzseg az akcióktól,
az egymástól elszeparált alakok és alakcsoportok mind mással vannak elfoglalva, olyan belső
montázsokat létrehozva, melyek részletei között kapkodni kell a tekintetünket, hogy le ne
maradjunk valamiről. Egyesek magányosan álldogálnak egy-egy fénycsóvában, mások párban lejtenek udvari táncot, egy alak óriás kartonbábokkal játszik, egy bohóc az asztalon végez groteszk mozgássorokat, miközben egy fiú és egy lány dalnok egymást váltogatva gyászmiséket énekel. Az egész kavalkádot az egységesen lassú, monoton ritmus hangolja össze,
könyörtelenül gépszerűvé téve ezt az eklektikus, posztmodern haláltáncot.
Bár kibontakozó cselekmény nincs, az egyes motívumok nagyon is jelentésesek, és összeszövődő (gubancolódó) intertextusokként egymást ismételve, variálva kattogják a megtartott
veszteség melódiáját. Itt van kezdetnek a Mária-siralom: „Én imádottam a kereszt tövébe
hullva / kábíts el örök ájulásba, / bukva lábadról letörölni véred / halva, hajammal”2 – énekli
magas tiszta hangon az ezüstbe öltözött dalnok fiú hatalmas dobbal a nyakában. A gyászszertartás részeként újramondott istengyilkosság felidézi a nyugati keresztény kultúrkör traumatikus magját, alapvető melankolikus struktúráját. Akár, ha az anya, Mária oldaláról nézzük a
fiú elvesztését („A Mater dolorosa nem ismer más férfitestet, csak a halott fiáét, és egyetlen
túláradó érzelme […], a holttestre csorduló könnyei”3), akár, ha az emberiség oldaláról az
Apáét („…a közvetlen brutális erőtől a szimbolikus tekintély szabályáig vezető út mindig az
ősi bűn /megtagadott/ tényében gyökerezik”4), a vigasztalhatatlan veszteség egy ambivalens
(megoldatlan elfojtásokat hordozó) identitás (és társadalmi berendezkedés) kialakulásához
vezet.
A keresztény motivika vissza-visszatér az előadás során. Van, hogy a hajtogatható részekből álló padló fekete lapjait fehér kereszt alakot kirajzolva lapozzák félre, melynek száraiban hasonmás táncospárok vergődnek-vonaglanak egymással szemben. Vagy az egyes élőképek idézik fel a Jézus-történetet ábrázoló festmények túlszabályozott kompozíciót: egy
magányos figurával szemben egy csoportnyi alak kinyújtott ujjakkal, groteszk fintorokba és
dühös grimaszokba merevedve „játssza el” a kitaszítás, megvádolás jelenetét. A fehér abroszos ünnepi asztal a gyümölcsös tállal és a kristálypoharakkal pedig a misékben továbbélő
áldozati oltárként vagy az utolsó vacsorára való utalásként is értelmezhető.
A montázsolt jelmezek felskiccelt reneszánsz kosztümrészletek és posztmodern futurisztikus-fetisisztikus minták kombinációi. Az egységesen fekete szín a ragasztó a különböző korok ruhatextusai között. A nadrág buggyos szára és selymes anyaga által felidézett udvari viselet képi világát a gömbölyded ívekre finoman felfestett fehér vonalak egyrészt továbbrajzolják, másrészt viszont orvosi könyvek anatómiai illusztrációi fele terelik: olyan, mintha a
bőr alatti izomszöveteket látnánk, vagyis mintha az előadók (félig) megnyúzva táncolnának.
A reneszánsz így azzal az episztemológiai válsághangulattal együtt idéződik fel, melyet a kor
test iránti érdeklődése is visszatükrözött, gondoljunk az anatómiai színház hagyományára

2
3
4

Népi imádság Weöres Sándor magyarosításában.
Julia Kristeva: A szeretet eretnetikája. Ford. Gyimesi Tímea. In: Helikon 1994/4. 491–509. 501.
Slavoj Žižek: A nagy Másik nem létezik. Ford. Csabai Márta. In: Thalassa 1998/2–3. 34–50. 35.

2015. július

79

„

vagy Shakespeare, Webster bodyhorrorra hajazó drámarészleteire.5 A ruhák vonalvezetése
még azt a merev malomkerék-gallért is megidézi, mely – egyes elemzők szerint – a fej kiemelésével és kimerevítésével keltett méltóságteljes kisugárzás mellett a lefejezés vágyképét is
magában hordozta. Béres Móni magas fekete bőrgallérjaiból úgy törnek elő a fejek, mint agresszívan feltörekvő, élni akaró növényi hajtások. (A padló fekete négyzeteinek felhajtott
csücskeibe állított alakok ugyanennek a képnek a rímpárjai.)
Egy fekete udvaribolond-kalap fejről fejre vándorol. A sötét hangulatú környezetben, a
kegyetlen tekintetek fölött elhelyezkedő ruhadarab a nevetést legfeljebb a halál oldalán engedi elképzelni, ő az, aki kineveti a vanitast félreértő emberi lények komolyságát. A bohócbolond képe ugyanakkor ahhoz a középkori előadásréteghez is kötődik, melynek karneváli
elemei az élet-halál, szép-csúf, öreg-fiatal, test-szellem kettősségeket nem egymást kizáró ellentétekként, hanem szerves egységként ábrázolják. A (Bahtyin elemezte6) karneváli világképben a sötét oldal, a világ obszcén alfele (fekete lé folyik a fehér abroszon vörösbor/vér
helyett) nem a nappali rend kioltását, sokkal inkább annak megerősítését célozza egy ciklikus, határokat feloldó logika mentén. Gergye táncosai összefonódnak, négykarú, négylábú
gömblényeket alkotnak. A férfi-nő párosok nem szerelmi viszonyok szemiotikai motorjai,
hanem androgün lények megformázói. A fehér fénykereszt száraiban egymással szemben
táncoló-vergődő Doppelgänger fiúpár szintén a heterogén identitás tükrös szerkezetű verziója. A szexuális aktus és a halál mint a test határait feszegető gesztus válik fontossá a karneváli közegben. A táncosok kezeiket – egy némajáték ikonikus jelrendszerét követve – hol a
nemi szervük, hol a szájuk elé helyezik, így mutatva – s ezáltal kérdezve – rá a (szexualitás és
a beszéd helyét jelölő) testnyílásokhoz kötődő tabukra. Ugyanezzel az egyértelműsítő jelrendszerrel zárják le a táncosok saját szemeiket a halál beálltát követő kulturális gesztust
ismételgetve – az ismétlés által kioltva a mozdulat egyszeriségre építő performatív erejét.
A mozgásstílusok a megidézett gyász-intertextusoknak megfelelően szintén meglehetősen sokszínűek. A geometriai pontosságú, merev udvari tánc (melynek szabályszerűségét
fölerősíti a négyzethálós padlózat) klasszikus esztétikát idéz, mely a testeket könnyednek,
légiesnek, sokkal inkább szelleminek, mint materiálisnak mutatja. E táncos párok ellenpontjai a test nehézkességét hangsúlyozó kortárs táncszólók és duettek, melyek a megfeszült izmok, visszacsavarodott lábfejek, ívbe feszülő pózok által épp azt a gravitáló fájdalmat érzékeltetik, amit a klasszikus esztétika elkendőzni hivatott a konkrét sérelmeket absztrakt fogalmakká szublimálva. A szabályos tánclépések időnként „elromlanak”, a légies testek berozsdásodnak, átvéve az ellenpont szaggatott mozgásstílusát.
Hasonló átmenet zajlik az óriás kartonbábok és az emberi táncosok között. Kezdetben a
hosszú pálcákkal mozgatott férfi és női papírmasé figura az élő testek másikjaként jelenik
meg, ők azok, akik – mint azt Kleisttől is tudjuk7 – a mimetikus pszichologizáló játékmódtól
tökéletesen képesek elszakadni, jelentés nélküli puszta formát, önreferenciális mozgást prezentálva a színpadon. Majd a bábokat mozgató pálcák emberi húsba szúródnak, és élő fejeket
5

6

7

A témával Kiss Attila részletesen foglalkozik pl. a következő helyen: Kiss Attila Atilla: Betűrés.
Posztszemiotikai írások. Ictus Kiadó – JATE Irodalomelmélet Csoport, Szeged, 1999.
Mihail Bahtyin: François Rabelais művészete, a középkor és a reneszánsz népi kultúrája. Ford. Könczöl
Csaba, Raincsák Réka. Osiris, Budapest, 2002.
Heinrich von Kleist: A marionettszínházról. In: uő.: Esszék, anekdoták, költemények. Jelenkor Kiadó,
Pécs, 2001, 186–192.

„

80

tiszatáj

és végtagokat kényszerítenek külsőleg behatárolt mozgásra. Lábra gabalyodó zsinórok buktatják és akadályozzák az élő testeket, a pár egyik tagja merev bábuként emeli súlyossá vált
partnerét.
A menüett könnyedségének, a kortárs tánc nehézkességének és a bábok gépszerűen kattogó, jelentés nélküli mozgásának egymásba alakulása megakadályozza, hogy bármelyik
táncformát önmagában komolyan vegyük, autentikusnak ítéljük. Minthogy egymás mellett,
egymás határait átlépkedve művészeteszmények verzióiként mutatkoznak meg, feltárul az
„egységes” formák mögött rejlő ideologikus szerkezet, melynek fókuszában mindig ugyanaz a
cél áll: a test szövegesítése. A válaszok (határátlépésekkel leleplezett) sokasága, a verziókban
létezés a tánc mindenkori dilemmáját, a materialitás ábrázolhatóságának kérdését állítja fókuszba. A testekre minduntalan rátelepedő szemantikai többlet („szenvelgés”) mérgezett köpenyként, levetkőzhetetlen ruhaként fojtja meg a mozgásnyelv nem jelentő, performatív dimenzióját abban a pillanatban, amint erről – a táncnyelvek bármelyikét is használva – beszélni próbálunk.
Nincs a koreográfiának egyetlen kiemelt holttest főszereplője, viszont mindegyik táncos
maga válik saját halottjává, ahogy – a már emlegetett ikonikus mozdulattal – lezárja a saját
szemét vagy felhelyezi magát (a padlózat négyzeteivel elszeparált) privát ravatalára, s magára húzogatja a fekete plasztiksírt. A lezárt szem azonban minduntalan felpattan, a felravatalozott holttest újra és újra megmozdul a reprezentáció önmagába záródó közegében. A viszszasírt halott tehát Gergye koreográfiájában az esztétizálatlan test a maga csupasz
fizikalitásában, az a test, amit a színpadra vitt tánc, a művészeti forma azonnal megöl, nem
enged megmutatkozni közvetlen lényegiségében.
Nem szabad elfeledkeznünk azonban arról a szubverzív potenciálról, ami a melankólia
gyásztól való különbözőségében rejlik. Freud szerint a melankólia tudattalan a tárgyvesztést
illetően, míg a gyász tudatos, miáltal ez utóbbinak lehetősége nyílik a tárgy eltávolítására (vö.
elföldelés), s ezzel a frusztráció feloldására.8 A melankóliának nincs esélye túllendülni a fájdalmon, mivel nem tudja, pontosan mivel áll szemben, mi az, amit elveszített. Ugyanakkor – s
ez már Judith Butler olvasata9 – ez a megoldatlanság biztosítja számára a (sikertelenül) elfojtott tartalmak felszínre töréséhez szükséges robbanóerőt. Így hát, amennyiben a test (leginkább felvilágosodás általi) elfojtása tökéletlen, lehetőség nyílik kísérteties visszatérésére. S
minthogy elmondhatjuk, hogy nem tudjuk, mivel állunk szemben – fluid belsőségeivel, vegetatív energiáival a test minduntalan kibújik a megértés alól, túlcsordul res extensaszerepkörén –, e testetlenített lélektartály permanens fenyegetést hordoz racionális gondolkodásunkat illetően. A karneváli forgatagba kipergő groteszk alakok, a reneszánsz boncasztalokon meredező hullák és a kortárs tánc nehézkedő testjei a normatív szépség nappali
rendje, a hullát bevarró tudományos megértés és a testet antigravitánsnak hazudó klasszikus
esztétizálás erőszakos, elfojtó gesztusának sikertelenségét hirdetik.
A sirám oka tehát a kortárs tánc számára mindenkor a test elvesztése („Táncából a táncost: kitudhatod?”10 – Nem.), minden tánckoreográfia materialitást sirató gyászszertartás. De
mivel a veszteség tudattalan, a halotti tor kimerevedik a melankólia megfagyott pillanatában,
8

9
10

Sigmund Freud: Gyász és melankólia. In: uő: Ösztönök és ösztönsorsok. Metapszichológiai írások.
Filum Kiadó, Budapest, 1997, 129–143.
Judith Butler: Kritikus queerség. Ford. Sándor Bea. In: Theatron 2003. nyár–ősz (4. évf. 2. sz.) 84–97.
W. B. Yeats: Iskolások között. Ford. Tandori Dezső.

2015. július

81

„

ami lehetővé teszi a tárgy nárcisztikus megtartását s a veszteség végtelen újramesélését.
Gergye testet gyászoló metaforája hasonlít Heiner Müller színháztemető gesztusának paradoxicitásához („Nem vagyok Hamlet. Nem játszok többé semmilyen szerepet.”11): „amíg mondva van, hogy a darab nincs, addig a darab igenis van, és benne a szubjektum is.”12 A gyász
kényszerének s egyben ennek (a sikeres temetés) lehetetlenségének színrevitele a test elfojtását rafináltan önmaga ellen fordítja, saját erőszakosságába fullasztva a kultúra elháríthatatlan, testgyilkos esztétikai ideológiáját.

Gergye Krisztián Társulata: Melankólia, 2008, fotók: Dusa Gábor

11
12

Heiner Müller: Hamletgép. Ford. Csapó Csaba. In: Kalligram 2005. szept.–okt. 62–66. 63.
Kiss Attila: A gyönyörtelen színház, avagy a reprezentáció kitakarása. A trauma színrevitele a Hamletgépben. In: Kiss A. – Hódosy Annamária: Remix. ICTUS és JATE, Irodalomelméleti Csoport, Szeged,
1996. 53–62. 58.

„

82

tiszatáj

ERDÉLY PEROVICS ANDREA

Artopéd-ars poetica
Művészetellenes, anti-művészetellenes Művészet
GONDOLATOK PEROVICS ZOLTÁN ARTOPÉD BALANSZ CÍMŰ
MEDITÁCIÓS OBJEKTUMA KAPCSÁN
Perovics Zoltán alkotói magatartásáról
Hegel szerint a vallás, a filozófia és a művészet egy gyökérből nő ki. Pero alkotásainak minden kis részecskéje ezt támasztja alá. A vallás mint hit; a filozófia mint kérdések felvetése; a
művészet mint a folytonos keresés. Nincsenek praktikus érdekek, nincs haszon. Mintegy az
abszolút léthez való hűségként, az alkotások (installációk, előadások) meg kell, hogy szülessenek – ezt nevezi Karl Jaspers feltétlen parancsnak. ”Nem tudni, miért csinál színházat. Úgy
tűnik, nincs célja vele. Az az érzésem, ahogy nézem az előadását, hogy ennek létre kellett
jönnie, ennek a kis univerzumnak, ahonnan belelátni abba a nagyobba, vagy még kisebbe –
egyre megy.”1
A feltétlen parancs nem a tudás tárgya, hanem a hit eleme. Megmagyarázhatatlan hajtóerő.
A feltétlen parancs forrása az egyénben van – a
bensőjében –, ez biztosítja belső tartását azáltal,
hogy ami benne van, nem csak önmaga. Min
Tanaka, korunk egyik legkiválóbb táncosa szerint a táncos vagy színész olyan mélyre kell ásson, hogy elveszítse önmagát és találkozzon sok
más énjével – mert a nézők a testen keresztül
kell lássák a mindenséget. Hamvas Béla szerint
„(…) ha magamat önmagamnak tartom meg, magamat elvesztem, és létem is elvész. S ha önmagamat eleresztem, megnyerem, és létem gazdagsággal telik meg.”2 Perovics Zoltán ezt az alkotásain keresztül minden alkalommal megteszi.
Tárgyakat kelt életre. „Ahogy az emlékezet
megcsomózott fehér zsebkendője átváltozik a
szemünk láttára a Tanítás Angyalává, majd pedig
égbe tartó romolhatatlan bárkává lesz, mely
mintha Mahler szimfóniájának hullámain lebeg1
2

Halász Péter levele, Fosszília különszám 2004/2
Hamvas Béla: Arlequin, In: Hamvas Béla művei 17., Titkos jegyzőkönyv, Medio Kiadó, 2006, 171.

2015. július

83

„

ne már-már anyagtalanul a felsőbb régiókba a közönség néma áhítatától követve, úgy megy
át a maga metamorfózisain a fekete tér is: a börtön falai ’spiritualizálódnak‘, feloldódnak, s
lábunk alatt nem a föld nyílik meg, hanem a hit szakadéka egyetlen parányi fényponttal a horizont fölött.”3 – írja Mikola Gyöngyi Pero lakásszínházi előadásáról, amelyet Tizenhárom hónap – házi őrizetben címmel mutattak be az Artopéd Műteremben. Egy-egy installációja több
rendezésében is szerepel, de minden alkalommal más jelentéssel bír. Mindig a térben elhelyezett pozíciójától, a megvilágítástól és a színészek hozzá való viszonyától is függ a jelentés.
Az installációk, akár az élőlények is, idővel változnak, egyre többet vagy kevesebbet tudnak,
és ezáltal újabb összefüggésekben mutatkoznak meg, újabb kérdéseket vetnek fel, illetve
újabb olvasati lehetőségeket kínálnak azok szemlélőinek, olvasóinak. Pero installációihoz való viszonyában is érezhető a nyitottság megtartása, az azokkal kapcsolatos új lehetőségek
megragadása és feltárása – a folytonos keresés.
Ezek fényében látom megközelíthetőnek azt a kis installációt, amelyről az alábbiakban
írok. Pero következő munkájában az ő saját történetének, küzdelmeinek, alkotói magatartásának miértjei esszenciálisan, letisztultan mutatkoznak meg. Számomra abból kiolvashatónak tűnik Artopéd-ars poeticája is.
Artopéd balansz – Művészetellenes, anti-művészetellenes Művészet – című meditációs
objektumáról
Egy 1,2 méter magas, háromszög alapú, karcsú, kerekes fémállvány csúcsán körbeforgatható,
kb. 25 cm x 25 cm-es alapterületű fekete drapériával letakart négyzetalapú sík felületen, egy
20-25 cm magasságú, fából és fémből készült miniatűr rokkantkocsi menetirányban előrefelé
forgó kerekeivel haladó mozgást imitál. A kis tolókocsi ülőkéjén nem ül senki. A tolókocsi fejtámláján egy kb. 60-70 cm hosszúságú, karcsú nádpálca balanszpontján támaszkodva ringatózik. A nádpálca menetirányba mutató végén egy egész dióbél egyensúlyoz, míg keskenyedő
végén egy kicsiny WC-papírsáv zászlócskaként lengedez. A nádpálca első negyedének egyik
pontjából ívben induló, gyeplőként is funkcionáló laza cérnaszálak összeköttetésben állnak a
– kerék forgó mozgásával összehangoltan, ciklikusan billenő – kis fémszerkezettel, amely a
kocsi zökkenései, valamint a változó légmozgás által is befolyásolt nádszál mozgását kontrollálja, és befolyásolja. Nem kell sokáig szemlélődnünk, hogy észrevegyük a drapériával letakart sík felület oldalából kiálló és látszólag ugyancsak magától körbeforgó kis tekerőkart,
amelyen egy fehér tollpihe csüngve követi a kar mozgását. Látszólag magától forog az a kis
kar, amellyel elvileg mozgásba hozhatná a mutatványos vagy a kíváncsiskodó a tolókocsi kerekeit.
A szemlélő számára az első pillanattól világos, hogy van valahol egy rejtett mozgató, egy
rejtett forrás, amely az alapmozgást produkálja. Az is világos, hogy mégis éppen ennek a rejtett forrásnak az alkalmazása idézi elő a szemlélő bizonytalanságát, illetve indítja be sok más
gondolat mellett a mozgással, mozgatóval, mozgatottsággal kapcsolatos megannyi lehetséges
kérdés felvetését. Első benyomásunk az lehet, hogy a kis Artopéd-kocsi magától halad, hogy
esetleg elszabadult, vagy hogy azt annak láthatatlan utasa hajtja. Ezeket a benyomásainkat
erősítheti a magától forgó kis indítókar látványa is.

3

Mikola Gyöngyi: Emlékszel még?, In: A pillanat küszöbén, zEtna, 2013, 174–175.

„

84

tiszatáj

A nád az ókorban a királyság szimbóluma volt. Érzékeny, finom, és mégis képes sértetlenül túlélni nagy viharokat is. Ha egy embert egy nádszálhoz hasonlítanak, akkor ott a királyi
tartás mellett az alkat látszólagos törékenységén és rugalmasságán túl az ellentmondást nem
tűrő és kompromisszummentes tulajdonságaira is utalhatnak.
A dióbél formáját, rajzolatait szemlélve első asszociációnk azt az agytekervényekkel, az
agy működésével, a rációval, a tudatos gondolkozással hozhatja összefüggésbe. Menetirányba vezeti/irányítja a tolókocsit.
A WC-papírsáv. „Artopédlandia lobogója újrahasznosított papírból készül, minimum egy
törlésre alkalmas hosszúságú WC-papírsáv. Színe a fehérhez közelít. Törtfehér.”4 A Metanoia
Artopédia szinte minden előadásában sor kerül az „ünnepélyes” Artopédzászló-felvonásra.
A rokkantkocsi utalhat nyomorúságra, valamilyen hátrányosságra, nehézségekre, tökéletlenségre. De ez a hátrányosság a nehézségek ellenére óriási erővé válhat. Az Artopéd-kocsi
egyik legfőbb varázsa talán éppen az, hogy azt az illúziót kelti a szemlélőben, hogy a gép, a
tárgy, az eszköz itt mintha egy másik dimenzióba lépne, mintha átlelkesülne, kiszabadulna
látszólagos, eredeti tárgyiasságából, funkciójából és gépiességéből is. Ebben az átlelkesültségében céltudatosan halad a maga útján valami felé, ahogyan Cervantes hőse, az örök illúziók
és reménytelen küzdelmek (szélmalomharcok) allegorikus alakja, Don Quijote de la Mancha
lovagja is tette. Minden akadályt legyőzve halad a „bizonytalan bizonyossága” felé és mintha
egy láthatatlan személy segítene a kis tolókocsinak a tekerőkar forgatásával, amelyen a tollpihe lengedezik. A toll mint a lélek szimbóluma, a mozgatóerő, amely képes a csodákra, és
képes megvívni a szélmalomharcait is, hogy megvédje Dulcineája, szerelme becsületét. Persze ennek a tollpihének a forgatókaron való jelenléte felfogható szignóként is. (Megjegyzés:
érdekesség, hogy PERO jelentése a szláv nyelveken hol madártoll, hol annak hegye, amellyel
írnak – sok ehhez hasonló finom, apró utalás lelhető fel Pero installációiban.) A karon forgó
tollpihe a szemlélőben azt a benyomást is keltheti, hogy az ennek a miniatűr Artopédkocsinak – amely magának a kreálásnak, artopéd-art-nak a metaforája –, magának az alkotásnak elragadtatottja, mozgatottja, de ugyanúgy utalhat a kerekeivel forgó haladó kocsi, és a
forgó tekerőkaron lengő pihe közötti rejtett tengelyre, amely mindkettejük valódi mozgatója,
amely nem csak valamilyen rejtett áramforrással van összefüggésben, hanem magával az alkotói képzelettel, magával az ismeretlennel, a kimeríthetetlennel, amelyben az installáció fogant, amelyből az előlépett és folyamatosan előlép, mert mindig érinti a kiszámíthatatlan, a
váratlan, mint például a szellő erejének állandó jelenléte. Tehát olvasatunk leszámolhat az
összes látszat mozgatóval.
Persze miközben erről elmélkedünk, a kis rokkantkocsi fejtámláján a nád „lélegzetelállító
eleganciával balanszírozik a Van és a Nincs között.”5 A ráció (dióbél) határozottan, menetirányba mutat, mögötte a kis („ semmis”) zászló lengedez, integet, játszadozik a szellővel. Ha
a dióbél az alfára, a fejre, az agyra, a tudatra vagy tudatosságra, az értelemre, a szellemre, a
gondolkozás szervére, illetve mindezek együttesére is utalhat, akkor a kis WC-papírsáv mint
valami farkinca, ösztönként, tudatalattiként, a tudattalanként, a dolgok ómegájaként is felfogható, amelyek a fejtámla balanszpontján, egy pontban nyugszanak, összeköttetésben a
láthatatlan mozgatóval és annak szemlélőjével. Aki talán olvasatának összeköttetettségében
4

5

Perovics Zoltán: Haszontalan szövegek gyűjteménye www.metanoiaartopedia.hu/haszontalan_
szovegek_gyujtemenye.html
Mikola Gyöngyi: Emlékszel még?, In: A pillanat küszöbén, zEtna, 2013, 175.

2015. július

85

„

szívének melegedését érezve azt is gondolhatja, hiszen ez én vagyok, ez a kis Artopéd-kocsi
maga az emberi lény minden esendőségével és hibájával, örömével és fájdalmával és nyomorúságával.
A két pólust a nád egyesíti – királyi eleganciával. A nád törékenysége, érzékenysége, finomsága egy apró szellőcske hatására is válságos helyzetbe kerülhet, de mindig visszatalál,
megtalálja az egyensúlyt. A kiszolgáltatottságában is ott az ereje, egyenes tartásában, könynyedségében, rugalmasságában bizonyossága maga a nyugalom, amely mozgása alapja, bázisa és balanszpontja.
„Nádszál az ember, semmi több, a természet leggyengébbike; de gondolkodó nádszál.
Nem kell az egész világmindenségnek összefognia ellene, hogy összezúzza: egy kis pára,
egyetlen csepp víz elegendő hozzá, hogy megölje. De még ha eltaposná a mindenség, akkor is
nemesebb lenne, mint a gyilkosa, mert ő tudja, hogy meghal; a mindenség azonban nem is
sejti, hogy mennyivel erősebb nála.”6

Perovics Zoltán: Artopéd balansz, 2011, fotók: Tóth Balázs Zoltán

6

Blaise Pascal: Gondolatok, 347.töredék, Budapest, Gondolat Kiadó, 1978.

„

86

tiszatáj

BLAŽ LUKAN

A néző eltörlése
BEJEGYZÉSI KÍSÉRLET
A néző: az, aki tud
A Via Negativa honlapján a nézőnek szánt megszólítás azt feltételezi, hogy a néző tudással
rendelkezik. „Te tudod, hogy mi tudjuk, és mi tudjuk, hogy te tudod […]”1, viszont a néző csupán a kérdezés, s nem a válaszadás művészetét ismeri. Ez a feltételezés a néző tiszteletéből
fakad, a performatív cserében játszott kulcsszerepének figyelembe vételéből. Ezáltal lehetővé tesszük a performer tudását és – paradox módon – az előadás tudatlanságát, mindez pedig
a vakegerek játékává válik. A néző az, aki tud, és felvállalja a játékot, mely a tudás és a tudatlanság között zajlik, pontosabban a tudás láthatósága és láthatatlansága között. Röviden a
néző a tudás szubjektuma és a játék tárgya, az előadó, illetve az előadás előtt megvilágításba
kerül, ráadásul mindkét értelemben, a fizikaiban, illetve a technikaiban és a metaforikusban:
a performer működése a néző felé irányul,
sőt mi több, neki van szánva, aki a játék, illetve a performatív színpadi cselekvés fókuszában van. Valójában fordított optikáról van szó: a performatív cselekvés
(performansz) látványa igazából maga a
néző, illetve a nézőtér; a nézőtéren –
melyben egy és ugyanaz az, aki lát és a látás által tud – zajlik a tényleges történés. A
színpad, illetve a látvány a kiinduló pont,
az elindító rámpa, mely a performansz kilövésekor összeomlik, magába roskad. Ezzel a mozzanattal, pontosabban fordulattal a nézőből performer lesz, a performer
pedig csak kezdeményező és közvetítő, az
előadás médiuma, mely valójában a nézőtéren játszódik és végződik, vagyis magában a nézőben.
A tudatlan néző
Via Negativa: Szégyen, 2012, fotó: Révész Róbert
1

www.vntheatre.com

Ez a helyzet minket, a nézőt (a fejedelmi
többes és egyes szám közti ellentmondást

2015. július

87

„

feloldatlanul hagyjuk) nem elégít ki. Ezzel nem azt akarjuk mondani, hogy a taktika, melyet a
Via Negativa választ a nézőhöz való viszonyában, téves. Éppen ellenkezőleg: helyes a taktikájuk, mi azonban felhívnánk a figyelmet egy többletre, egy konzekvenciára, melyről a Via
Negativa, mint performatív korpusz, melynek kiindulópontja a vakegeres játék – tehát látszólag azoknak a tudatlansága, akik tudnak –, mégis szilárdan a reális dimenzióban horgonyzik,
nem is kell tudnia, mert a néző az, aki tud róla. Igazából nem tud róla! A mi kiindulópontunk
a „tudatlan néző” paradigmája, Jacques Rancière nyomán. Rancière, ha egészen pontosak
akarunk lenni, egy esszéjében az „emancipált nézőről”,2 míg ismert könyvében a „tudatlan
tanítóról”3 beszél. Mi összekötjük ezeket a szintagmákat: a tudatlan néző csak azt tudja, hogy
az előadás nem a tudás, a performer és a néző közötti levegőcsere közvetítője, hanem igazából semmi sem birtokolhatja, legalábbis a köztük megbúvó értelmét nem. És a néző bármikor
az ok (előadás) és az okozat (recepció) a priori azonossága közé kerülhet. A tudatlan néző
semmissé tesz minden privilégiumot, amit az előadásnak és a nézőnek írunk elő, tagadja
bármelyikük dominanciáját, beleéli magát a névtelen megfigyelő szerepébe, mely a nézők új
közössége, mint társadalmi sokaság létrejöttének a feltétele. A tudatlan vagy a névtelen néző
kifejezi a lehetőséget, mely átlép minden leküzdhetetlen távolságon, mely az asszociációk és
disszociációk előreláthatatlan játékában jön létre. Ebben az új hatalmi játékban manifesztálódik az emancipáció, illetve – fűzzük hozzá – a néző új tudása. Az új, alternatív nézés funkciója tehát nem egészen abban fogalmazódik meg, hogy a néző passzív szerepét aktívvá változtassuk, hogy a színpadra a nézőt, az előadót pedig a nézőtérre, a még mindig kitüntetett
szubjektumok viszonyának terepére helyezzük, hanem a mindenféle kitüntetettség elvesztésében, ami lehetővé teszi a néző új tudását (tegyük hozzá: a performerét is). Az emancipáció
vagy az új tudás a korábbi előre meghatározott felosztások rekonfigurációját jelenti, a színpad és a nézőtér (vagy új nézőtér) új felcserélhetőségét, vagyis összeköti azt, amit nem tudunk, azzal, amit tudunk. A hajdani nézőt, egyszerűen szólva, el kell törölni, hogy a helyére új,
emancipált, felszabadított néző kerüljön.
A néző eltörlése
A mi helyzetünk tehát másmilyen: már nem „azé, aki tudja”, hanem éppen fordítva, „azé, aki
nem tudja”. Ami nem jelenti azt, hogy aki nem tud, az egyben az, aki semmit sem akar. Csupán az elsődleges vágy, akarat, akció elvesztése, és az új változásra való hajlam, az előzetes
tudás csökkentése, mely akárhogy is szemléljük, kitüntetett, domináns (a Via Negativa a nézőt mégis a performatív csere fő uraként kezeli, noha ezt rejtett/kifejezett ironikus, fensőbb
rendű távolsággal teszi). A tudatlanságnak nincs helye a performatív csere aktusának hierarchikus létráján, nincs többé a csúcson, ahogyan az alján sem. Igazából, ha pontosak akarunk
lenni, valamiféle alsó fokon van, ám olyan alsó fokon, amit Tim Etchells4 nyomán leginkább
„a néző nullpontjának” nevezhetnénk. Az alsó fok, mely nem veszít el minden tudást a vissza-

2
3

4

Jacques Rancière. Emancipirani gledalec. Ljubljana, Maska, 2010.
Jacques Rancière. Nevedni učitelj: pet lekcij o intelektualni emancipaciji. Ljubljana: Zavod En-knap,
2005.
Tim Etchells. „Incomplete Alphabet. Some notes after twenty years of Forced Entertainment”. In: J.
Christie, R. Gough, D. P. Watt. A Performance Cosmology: Testimony from the Future, Evidence of the
Past. London & New York, Routledge, 2006, 140.

„

88

tiszatáj

térés lehetősége nélkül, hanem ellenkezőleg, azt a pillanatot, amikor minden lehetőség a
rendelkezésre áll, az ezer lehetőség pillanatát, az elvárás pillanatában összesűrítve (hasonlóan Etchells zero of theatre-jéhez, a színház semmijéhez, ami az előadás végén is megtapasztalható, amikor az előadás átkerül az időbeliségbe, s az előadók újra szembesülnek a nézőkkel az elvárás azon – paradox – mozzanatában, hogy mi zajlott le, tehát az utólagos elvárásban, ami így lehetővé teszi az előadás számára, hogy elérje a teljes vagy a szándékolt hatását). A néző tehát egy bizonyos ponton el van törölve.
Türelem vs. türelmetlenség
„A néző eltörlése” olyan szintagma, mely Alan Readnek az előadásról, illetve a nézőtérről szóló „puha elméletével” függ össze.5 Az előadás (az angol performance szóban a form tő, vagyis
az alak, illetve az alakítani konnotációk nem egyeznek a szlovén „előadás” szó tövével
(predstava, tehát itt a stav, a felállítani értelme kerül előtérbe, ám mindkét kifejezés valami
cselekvésformára utal). Ez pedig nem az jelenti, hogy valami történik, hanem egészen minimális feltételeket jelent, melyek ahhoz szükségesek, hogy létrejöjjön a „várakozás, hogy valami történjen”, tehát a várakozás, a kivárás, egy olyan folyamat, mely előrejelzi az eseményt,
noha az esemény (még) nincs a cselekvés értelmében. A türelem (várakozás) így lesz az előadás konstitutív pontja (ahogyan a demokráciáé is, teszi hozzá Read). Bármikor különbséget
kell tennünk a türelem és a türelmetlenség rezsimje között. Most azonban áthidalhatatlan
különbség feszül köztük: a várakozás a szenvedés, illetve a türelem aktusa, tehát a tervezett
passzivitásé, mely semmit sem vár el, s így könnyen pontosan meghatározott konstitutív
gyakorlatként tételeződik (demokrácia, nézőtér), a türelmetlenség pedig egy olyan cselekvést képvisel, mely el van halasztva, mely még nincsen, majd csak be fog következni, még
egészében meg kell, hogy érkezzen, egyelőre azonban valahol a sarok mögött várakozik. A
különbség pontosan a muszáj ige modalitásában észlelhető: a türelem lemond minden
muszájról, s mindarról, ami lesz, tehát a cselekvést ajándékként fogadja, míg a türelmetlenség teljesen a muszájon alapul, az ajándék pedig egyéni részvétel a cselekvésben. Míg a türelem lemond az ajándék birtoklásáról, a türelmetlenség az ajándék bitorlójává válik.
Paralaxis vs. paradox
Read azt javasolja, hogy a társadalmi (és performatív) viszonyokba térjenek vissza bizonyos
elfeledett vagy egészen elvetett gyakorlatok, melyek közé sorolja a jámborságot (meekness),
a visszafogottságot (reticence) és a kétértelműséget (ambivalence). Ugyanez érvényes azokra
a cselekvésekre, melyek cselekvés nélküliséggel, névtelenséggel, tudatlansággal függnek öszsze, a domináns beszédmódok és társadalmi kommunikáció struktúrái elhanyagolták őket,
elvetették, vagy elfelejtették őket. Mi az új nézői paradigma alapjaként fogjuk fel, a nézői intenció formációjaként, aki semmit sem akar, semmit sem vár el (érdek nélküli néző, ahogyan
Read állítja), ami nem azt jelenti, hogy inaktív, illetve, hogy semmihez sem járul hozzá. Éppen
ellenkezőleg: a szelídség, a visszafogottság és a kétértelműség azt a lehetőséget jelzik, hogy
az akció (aktivizmus) a maga tiszta, közvetlen és birtokolhatatlan formájában mutatkozzon

5

Melyet a következő művében fejtett ki: Theatre, Intimacy & Engagement: The Last Human Venue.
New York, Palgrave Macmillan, 2008.

2015. július

89

„

meg, mint cselekvés, mely igazi (társadalmi) átalakulást tesz lehetővé. És a néző érdek nélkülisége (mely nem azonos az érdektelenséggel) képes a performatív cserében, pontosabban az
előadásban észlelni azokat a változásokat, melyek nem a paradoxonok eredményei, hanem a
paralaxisoké, ahogyan azt (Žižek nyomán)6 állítja Read: amennyiben a paradoxon egyenlőséget fejez ki az ellentétben, a paralaxis ellentétet fejez ki az egyenlőségben. Ez az (új) érzékenység, mely egyedül képes észlelni a társadalmi változásokat, azok lényegi, tehát
paralaxisszerű tartalmát, a paradoxonok pedig (törvényszerűen) a tömeges fogyasztásra
szánt spektákulumok. Read három elfeledett gyakorlatához hozzáadjuk még a szégyent, öszszekötvén a néző tapasztalataival, melyet a Via Negativa korpuszával kapcsolatban fogalmaztunk meg. Erről azonban majd később.
Néző/tanú
A tudatlan, érdek nélküli, paralaktikus néző fogalma egy megvetett, elhasznált gyakorlattal
függ össze, mely a néző mint tanú fogalmát idézi meg. Hogy a problémát ne túl tágan vessük
fel, Agamben tanú-definíciójából indulunk ki. E szerint a tanú valaki helyett beszél, akinek
nincs nyelve, a történetben manifesztálódik a hiány, a lehetetlenség, mely „önmagába hanyatlik, hogy létrehozza a tanú elbeszélhetőségének másik terét – annak lehetetlenségét,
aminek nincs nyelve”.7 Tehát a tanú mint kettős lehetetlenség manifesztációját leszűkítjük a
néző/tanú definíciójára, mely a performatív esemény helyett beszél, mely ennek érdekében,
hogy beszélni tudjon, el kell, hogy némuljon, vagy a végső konzekvencia szerint el kell törölni. A tanúkat a kettős törlés alapján, melyre, ahogyan azt mondtuk, szükség van, hogy a néző/performer új formában jelenjen meg, nem egészen a nézőként, illetve performerként, hanem egész világként. Lyotard nyomán a tanú több, mint pusztán az előadás, vagy a performer
aktivitásának konstrukciója. És a tanú több, mint pusztán jogi értelemben vett tanú, tehát az
esemény inaktív résztvevője értelmében, mint puszta szemtanú vagy a szem tanúja, tehát egy
esemény szeme, objektívje, mely objektíven mesél a folyamatokról, a valóságban pedig idegen, az esemény mellékes produktuma, véletlen járókelő, illetve a véletlenül megállított járókelő, akinek magával az eseménnyel semmi előre meghatározott dolga nincs, post festum pedig reálisan létezőként állítja be, mint inkrimináltat. A tanú tehát több, nem egészen véletlenszerű megfigyelő, inkább az esemény kulcsszereplője, legalábbis enélkül jogi-legális értelemben vett tanú nincs, vagyis nem a színrelépő vagy a performer értelmében vett előadó, hanem szubjektum, melyben lejátszódik az esemény véletlenszerű sorsa, és melyben feléled az
esemény résztvevőinek pillanatnyi fájdalma. A tanú tehát akaratlan résztvevő, érdek és tudás
nélküli résztvevő, aki addig a pillanatig névtelen, míg az eseményben, melyben az ezer lehetőségből egy valósul meg a tanuság felfedése által, s annak helyén jelenik meg, akinek nincs
(többé) nyelve, illetve beszédképtelen, s már nincs lehetősége az autonóm beszédre. Ezért
minden, ami lejátszódik és az eseményen alapul, létének ontológiai – és a meghalásának, eltörlésének is – feltétele. A tanú által beszél, mely szó szerint megtestesíti, megszemélyesíti,
hangot ad neki, és a valóságban nem helyette lép színre, ami paradox helyzet lenne, hanem
6

7

Ld: Slavoj Žižek: Paralaksa: za politični suspenz etičnega. Ljubljana, Društvo za teoretsko psihoanalizo, 2004.
Giorgio Agamben: Kar ostaja od Auschwitza: arhiv in priča. Ljubljana, Založba ZRC, ZRC SAZU, 2005,
30.

„

90

tiszatáj

mint másik ő/én, ami paralaktikus helyzetet idéz elő. Előttünk tehát nem szerepel többé az
egykori identifikáció, mikor a néző a performerrel azonosította magát, és szó szerint behatolt
a (fiktív) testébe, sem a performer távolsága vagy objektív szemtanúsága, akinek a néző nem
engedélyezi a behatolást. Új helyzettel van dolgunk, mikor a vegyes, érdek nélküli mezőben,
mely a performer és a néző között jelenik meg, kialakul „az önkép új változata”, ahogyan a
performer művéről Tim Etchells gondolja,8 tehát valami új – a néző esetében is – test, mely jó
úton van, hogy a jelenlétével elősegítse a társadalmi test kialakulását.
Az eltörölt érintése
Számunkra tehát annyira nem is a tanú a fontos, aki egyszerre jelenti a performert és a nézőt
a performatív cserefolyamatban. Ebben a pillanatban jobban érdekel minket a néző, aki
(meg)szólal vagy néma marad (Agamben), vagy benne az előadás elfojtásként tükröződik,
mely szimptómák formájában kerül napvilágra (ami nem feltétlenül válik beszéddé [Freud]),
vagy a maga véletlenszerű helyzetével valamilyen kulcsfontosságú társadalmi szerepről tanúskodik (Brecht). Ennél fontosabbnak tűnik számunkra a szó etimológiája, mely a latinhoz
képest, melyet Rokem idéz fel (a tanú, mint áldozat, a szenvedő, a vértanú),9 s az eseményben
való részvételre, illetve a róla szóló elbeszélésre figyelmeztet, valamint az érinteni ige
konnotációjára.10 A néző-tanú tehát az a valaki, aki megérinti azt az eseményt, tehát magát az
előadást, melynek ő a tanúja, vagyis akit az esemény ugyanúgy megérint. Az „eltörölt érintése” csupán az első pillantásra poétikus (a környezetünkben szintúgy zsigerien reális)11, illetve paradox kijelentés, ezért a nézés és látás aktusában, tehát az előadás recepciójában mindenkor a következőre vonatkozik: amikor a két eltörölt entitás megérinti egymást, akik belépnek az érintés mezejébe vagy az érdek, név és tudás nélküli érintésbe, kapcsolatba léphetnek egymással a létük dimenziójában, mint két terület entrópikus és aporetikus egymáshoz közeledése, akik az előttük lévő átkarolhatatlan mezőt új energiával töltik fel, amit akár
hitnek nevezhetünk. Természetesen nem valamiféle vallásos gyakorlatra gondolunk, hanem
a tárgyalás szerkezeti következményére, mely a performer és a néző között zajlik le, egy
olyan szerződésre, mely az elviselhetetlenségig tartalmazza mindkét résztvevő hozzájárulását – azért az elviselhetetlenségig, mert iszonyodik attól, hogy felbomlik, s mert az elviselhetetlenség a cselekvésre utal, a nyomás eredményére és a teher elviselhetővé tételére, tehát
arra a szintre, mely lehetővé teszi, hogy elbírjuk (vagy viseljük) azt. Az érintés, amiről beszélünk, egyfelől a néző részéről áthágja a performer érintésének tabuját (a nézőnek nem szabad megérinteni a performert, sem mint performert, sem mint reprezentált személyiséget –
mely egyben „ő saját maga” – mert ezzel feloldja a fikciós szerződést), másfelől pedig új módon határozza meg a megengedett és a néző performer általi érintésének gyakran alkalma8
9

10

11

I.m. 143.
Freddie Rokem: »Witnessing the Witness«. In: J. Christie, R. Gough, D. P. Watt (ed.). A Performance
Cosmology: Testimony from the Future, Evidence of the Past. London & New York, Routledge, 2006,
169.
A szlovénban dotakniti se ’érinteni’ visszaható igére utal a szerző, amiben az érintés kettős
irányultságára utal: az, aki érint, ugyanúgy érintett lesz. (A fordító megjegyzése)
Azokra az állampolgárokra gondolunk, akiket kitöröltek Szlovénia függetlenné válásával az állandó
lakók névsorából, és azok állampolgársági jogaik visszaszerzésére vonatkozó hosszadalmas igyekezetükre; a legalapvetőbb információkat lásd itt: http://www.izbrisani.org.

2015. július

91

„

zott érintését. Ez esetben nem annyira a fizikai cselekvés tényszerű valósága számít, tehát az
érintésé, hanem inkább a néző valódi látása a performatív cserefolyamat cselekvő erejeként,
aki a saját bőrén nem rendelkezik több előjoggal annál, aki tud. Azzal, hogy a néző megengedi
a performernek az érintést, magát a performert is helyreállítja – természetesen a törlés által.
Út a szégyenhez
Szégyent is ígértünk. Arról a helyzetről van szó, melyben gyakran találjuk magunkat – tekintsük ezt személyes vallomásos, intim nyilatkozatnak – a kortárs performatív események megfigyelőjeként, amiről már szintén írtunk.12 A továbbiakban konkretizálni fogjuk, egyelőre
azonban néhány új fogalomról lesz szó. A szégyen Agamben szerint „az én legvalódibb érzékelése, annak tiszta, üres formája.”13 Mindebből elsősorban a „tiszta, üres formára” összpontosítsunk, jobban, mint „az én legvalódibb érzékelésére.” Ez az utóbbi hamar romantikus
misztifikációnak, végeredménynek, illetve értelmezésnek tűnhet, mely felnagyít valami
gyengeséget, hiányt (ez a szégyen a hagyományos lélektani felfogásban), és kompenzatorikus
funkciót tulajdonít neki. Fontosabb, hogy a szégyenérzetben megmutatkozzon az üresség,
mely tiszta, tehát nesztelen és makulátlan, korlátlan és akadálytalan; ez az üresség zavartalanul működhet, teljes erőbedobással, tiszta lehetőségként merül fel, amelyről már beszéltünk,
s amely a következő pillanatban „bármivel”, pontosabban az énnel töltődik fel. A szégyen tehát nem egészen szégyen, hanem az önmegvalósítás lehetősége, s úgy tűnik, ennek során valami lényeges hiányzik, amiről Agamben egy másik helyen szól.14 A szégyen valamiféle (pszichológiailag, társadalmilag) stigmatizált helyzet, függőségi aktus, illetve valami megtörés,
indomináció, exkommunikáció következménye, tehát a kapcsolatból, a hatalommal rendelkezők közösségéből való számkivetés. A szégyen bizonyára az én legvalódibb érzékelését
implikálja, ahogyan valamiféle száműzést az énből is, egy bizonyos félelmet az elveszéstől,
amit, ha kifejeződik, valós, pillanatnyi következmény kísér: az én elvesztése, mely persze
nem tartós, ám a maga aktusában végleges. Ez a véglegesség reálisan és autentikusan „tragikus” érzés, mely a szégyenből fakad, bizonyos értelemben visszavonhatatlanul és katartikusan. A katarzist a kísérteties irreverzibilis érzéseként való értelmezésben azonban – melyet a
rákövetkező „élet” teljesen elfedhet –, nem muszáj többé az egykori „boldogsággal” helyettesítenie vagy azt visszaszereznie.
A pénisz mutogatása
A mi (Agamben) értelmezésünk a szégyenről semmit sem mond el a szégyen forrásáról, illetve a szégyenérzet okáról. A szégyen etimológiája meghökkentő – illetve mégsem: a fogalom
eredeténél ott a nemiszerv, a pénisz. Noha vonzó e tény tágabb pszichoanalitkus magyarázata, maradjunk inkább a mi – többé-kevésbé fenomenológiai – kereteink között. A recepciós
paradigma szerint a szégyen a (pénisz) mutogatástól való félelemként mutatkozik meg, a néző nézőként való lemeztelenítésétől való félelemként, aki a saját helyéről valaki olyanra lát,
aki felfedi magát, majd elrejtőzik, illetve kitér az alól, hogy maga is látható, hogy saját maga is

12
13
14

Blaž Lukan: »Projekt Janez Janša«. In: Amfiteater 1. 1 (2008), 71–72.
Giorgio Agamben: Ideja proze. Zagreb, AGM, 2004, 71.
Lásd a Sram ali o subjektu című fejezetet, In: Kar ostaja od Auschwitza, 63–96.

„

92

tiszatáj

(meg)mutatkozik. A néző tehát nem szívesen mutatja meg vagy fedi fel magát, a látens exhibicionizmusát elfojtja, pontosabban a cserefolyamatban a performernek tulajdonítja, aki helyette mutatkozik meg. Ez a helyzet pedig túlságosan leegyszerűsítőnek tűnik, különösen
azért, mert benne egy klasszikus arisztotelészi paradigma nyilvánul meg: mikor a (tragédia)
hőse szenved és meghal a néző „helyett”, aki a katarzis folyamatában a hozzájárulásával felszabadító módon megtisztítja magát, majd azzal a megismeréssel telítődik és gazdagodik, sőt
mi több a saját bőrén tapasztalja meg egy idegen – a végső tanulságként pedig a saját – sorsát. Mi van akkor, ha a néző – az én – szégyene(m) pusztán a néző önmegmutatkozási vágyát
mutatja meg, nem a helyettesítő, vagy a képviselő, vagyis a performer által, hanem közvetlenül? Mi van akkor, ha a saját pénisz közvetlen mutogatását – bizonyos megszorításokkal –
úgy is felfoghatjuk, mint önmegvilágosodást, mint tudást a performer részéről az előadás recepciós, illetve performatív folyamatában? A szégyen nem egyjelentésű, hanem konfliktusos
helyzet, s az eredeti harcra (agon) utal, mely az előadás és a befogadása között zajlik a nézőben. A néző a befogadási aktusban a valóságban „cselekszik”, ahogyan azt a bizonyos hagyományos recepciós elméletek állítják, aktív, sőt mi több, a harc résztvevője (protagonistája),
mely benne történik, annak ellenére, hogy maga az előadás a csatatér. Az eltörlés vágya az
érintés vágyával cserélődik fel: ahogyan a performer és az előadás megérintésének a vágya,
úgy a nézőé is az előadás vagy a performer részéről. Az előjogok elvesztése az előjogok újbóli
meghatározásával küzd: az érinteni és megérintve lenni „demokratikus” előjogáért, az ajándék adásáért és elfogadásáért. – Erről bővebben a vita összefoglalásában.
Közösülés az előadással, mint a nézőnek szóló ajándék
De térjünk vissza a péniszhez. Amennyiben a pénisz mutogatását a néző mutogatásává általánosítottuk, úgy is mondhatjuk, a Via negativa előadásának nézése esetében a pénisz mutogatása szinte szó szerint értendő. A pénisz megmutatása a Via negativánál konkrét tetté válik: nem egészen a néző láthatóságaként, tehát a (néző) előjogainak elnyeréseként és elvesztéseként. Mert ebben a pillanatban a néző, mint a színrevitel (látható) protagonistája jelenik
meg, ugyanakkor pusztán egy a sok látható közül, tehát elveszett a láthatóság sokaságában, a
performatív folyamatban lévő aktív, részvételi szerepben, mely meghaladja mindkét, tehát a
performer és a néző elementáris szerepét. Az Akarom nem akarom című előadásban a színész
Katarina Stegnar, miután megmutatja a lemeztelenített lábaközét, felhívja a férfi nézőket,
hogy ők is cselekedjenek ugyanígy. És valóban valaki a nézőtérről15 megmutatja a péniszét, s
ajándékként eltávozhat a színésznővel – amennyiben követjük az előadás útmutatását, valahová, ahol kiélhetik a vágyaikat, amire a színésznő a maga „illetlen felhívásával” utalt. A konfliktus fölötti diadal, melyet a szégyen fogalma idéz elő a néző recepciós aktusa során, tehát
megkapta a jutalmát, igaz, valahol a háttérben, a „másik színen”, lehetőleg megint a fikció terében. A feltételezett, résztvevői nézés jutalma bizonyos értelemben a színésznővel való közösülés, melyet előadássá általánosíthatunk, vagy legalábbis annak ígéretévé. Erre azonban
nincs igazolásunk, a színésznő játéka a reális mezőben afelől biztosít minket, hogy a nézői
cselekedet, mely az előadás számára több mint a néző identifikációs aktusa: egy vágy közös
15

Ugyanakkor a felvétel megnézése után (melyet a kétszer látott, ám különbözően megvalósult előadás
emlékével hasonlítok össze), úgy sejtem, hogy mind a két alkalommal ugyanaz a személy került elő a
nézőtérről.

2015. július

93

„

kielégítésének lehetősége, mely a hagyományos produkciós-recepciós körülmények között
kielégítetlen marad. A néző szégyene – az én szégyenem – tehát az első pillantásra nem csupán az önkielégítést javasolja számára (nekem) – vagyis a színésznővel való nemi közösülést
–, hanem, hogy belebújna a néző szerepébe is. Ám igaz ez?
Az ígéret mint botrány
Igaz, noha pusztán a praktikus, empirikus szinten. A szégyen ugyanis nem fosztja meg a nézőt a nézői legitimációtól, ráadásul minden tekintetben és az összes nézői kompetenciával, a
szégyen csupán a „gyakorlat” és a „tapasztalat” lehetőségét szavatolja számára. Vajon (minden) néző részt akar-e venni az előadásban, válaszolni a felhívásra és megmutatkozni, illetve
végső konzekvenciaként előkapni a péniszét? Pontosabban: vajon az efféle részvétel nem
vonja-e maga után a néző egyforma mechanikus inverzióit a színésszel kapcsolatban? Azokat
a pragmatikus beleavatkozásokat, melyek a nézőnek/performernek új helyet biztosítanak a
nézői topográfiában, anélkül, hogy új szerepeket adna neki a társadalmi viszonyokban, melyeket a színházi előadás modellez, illetve tükröz? A válasz elfogult lesz: a néző kiugrása a
szégyen konfliktusos teréből, a „csatatérből”, mely kimeríti az erőit a nézés aktusa során, és
még távolról sem nyújt számára élvezetet, ahogyan azt egykor Anne Ubersfeld16 állította.
Munkája teljesen „hiábavaló”, nem a nézői aktus célja, hanem botrány, mely valamilyen
performatív hipotézist támaszt alá, miszerint az emancipált néző szó szerint a nézőtéri székéhez lesz láncolva (akárhol is legyen az). A kötélekek alóli felszabadulása során hallja és érzi, miért „ajándékozták meg” a szégyenérzettel. Miután a kortárs performatív gyakorlatokban
(ténylegesen a hatvanas évektől kezdődően) a néző különböző módokon integrálódott a
performatív folyamatokba, cselekvő szereplővé vált, társszereplő-performerré a performatív
csere során, vagyis az elsődleges pozíciója nézői, nem pedig performeri. A néző végső átnevezése performerré (Pavis spectacteur-je) a performatív aktusnak mint olyannak az eltörlését eredményezi, így senki sem marad, akit e célra szánnának neki (mégsem válik az egész
pszichodrámává, még ott is transzfer képződik az analitikus és a páciens között). Ez hasonló
a performer nézővé történő átnevezéséhez egy performatív aktus során, melyet a „néző” indítványoz, ami gyakori helyzet a kortárs színházi művészeteknél (lásd a Forced Entertainment különféle darabjait, de a Via negativa is ismeri ezt a gyakorlatot). A néző a színpadi
esemény során elsősorban néző, úgy viselkedik, illetve úgy akarja magát észrevétetni, és a
felkészültségének bizonyítéka alapján így akarja elhagyni a nézőteret az előadás legcsinosabb színésznőjével. Nem arról van szó, hogy a néző az akcióban való részvételével többé
már nem lesz néző, vagy hogy az aktus végrehajtójává, performerré transzformálódna, hanem arról, hogy a néző ezen a módon felhasználja azon előjogait, melyeket el kellett volna törölni. Így a néző a helyzet uraként lép fel, melyet a potenciájával jelölt meg (a megmutatott
péniszével, igaz, nem merevedés közben), s nemcsak a potencialitásával. A hozzájárulásával
lehetővé tette a fennálló társadalmi (nemi) viszonyok elhárítását, létrehozott egy olyan érdekfelületet, mely valójában regresszív, mert nem pusztán a nemi, hanem mindenféle viszony elfogadásához vezet. Azt is mondhatjuk talán (ezzel pedig megismételjük a szóban for-

16

Ld pl. a következő művét: L'École du spectateur. Paris, Éditions sociales, 1981, a Néző élvezete
fejezetet, In: E. Hrvatin (ur.). Prisotnost, predstavljanje, teatralnost. Ljubljana, Maska, 1996, 205–218.

„

94

tiszatáj

gó Via Negativa előadásával kapcsolatos „szemrehányásunkat”),17 hogy a néző, aki már (tételezzük fel…) a felingerelt péniszével elhagyta az előadást Katarina Stegnarral, könnyen megújíthatja a nézői szerepét azzal, ha visszatérne a színhelyre (a színházba), hogy a színésznővel megélt (nemi) tapasztalatairól számoljon be. Az elbeszélése – függetlenül attól, hogy „bevallaná” vagy „eltitkolná” a tapasztalatát – ezzel az előadás ugyanolyan fölösleges elemévé
válna, amiről már beszéltünk. Tehát a megmutatás, illetve a nézés ok és okozat közötti távolsági tere, a néző és a performer közös (performatív, társadalmi, történelmi) tapasztalati tere,
mely a beszédképtelenség alaptulajdonságával (a reális és a fiktív, a vágy és megvalósítása
közé feszítve) megtestesítené az előadás lehetőségét és rámutatná az „erejére”, mely mindeddig erőtlenségként, pontosabban tiszta forrásként, üres formaként mutatkozott meg,
melyből/melyre létrejöhet/rávetülhet az emberi mint olyan.
Az erőtlenség ereje
A néző, aki a Via Negativa által bemutatott előadásokra szégyenérzettel reagál, váratlan fénytörésbe kerül, mint nézőt, mint az elevenség bizonyítékát (mert a vörös a vér színe, tehát az
életé) szó szerint beragyogja a vörös, a szégyen színe, ez az ő autonómiája, melyet senkivel
sem akar megosztani. Nem is akar a vágya – amennyiben tényleg valós – mélyére hatolni, ő
csak a saját harcát vívja, melyet igazából el akar hagyni, anélkül, hogy kielégítené a vágyát,
mert azzal elismerné a bukását, pontosabban nem fejezné be a küzdelmeit, ami nem feltétlenül jelent győzelmet vagy feladást, talán inkább az előadás idejének csökkentését, tehát a
megszakítását, a produkció logikájából fakadó abbahagyást, vagyis a várakozást, a
potencialitás bizonyos állapotát. Az erőtlenségéből bizonyos értelemben hasznot húz, mert
abban segíti, hogy felismerje az előadás minden paralaktikus egyformaságát, ugyanakkor sejtelme sincs arról, hogyan profitálhatna a performatív ökonómia folyamatából. Sőt, gyakran
kizsákmányoltnak, becsapottnak érzi magát, mert az előadás áthágta a szerződést, melyről
azt feltételezte, hogy abszolút. Ez az érzés pedig csak akkor lehetséges, amikor a néző a valóságban belefekteti a szégyenét, tehát a saját elsődleges és konfliktusos erejét (annak hiányát). Amikor a szégyen csupán morális (lélektani) reakció az előadás kellemetlen jeleneteire, az érzés elmarad, az eredmény élvezet lesz vagy csalódás. A valódi szégyen lehetővé teszi
az új észlelést, az előadás a nézőben új nemiségként, új húsként, új szervként nyilvánul meg.
Ismétlem: a szégyenben nincs élvezet, az csak annak tudatában jelenik meg, hogy minden
erőfeszítés ellenére eltűnt. Inkább mint megkönnyebbülés, tehermentesítés érzékelhető,
mely a társadalmi kommunikációban teszi lehetővé a következményeket. És a szégyen a valóságban kedvetlen, leírhatatlan, ellenőrizhetetlen, csupán gyakorolni lehet. A szégyen hiánya az én érzetének hiányát is jelenti mindig, melyről Agamben beszélt, ami az emancipált
nézés, illetve a színházi recepció feltétele is egyben.
ORCSIK ROLAND fordítása

17

Blaž Lukan: »Malo bi, malo pa tudi ne bi«. In: Delo, 47.294 (20. 12. 2005), 9.

2015. július

95

„

A színház a valóság költészete*
TIJANA DELIĆ INTERJÚJA U RBÁN ANDRÁSSAL
Az elmúlt időszakban Urbán András kiemelkedő előadásokat hoz létre, melyek
rendezői értelemben is előrelépést jelentenek. Előadásai egysíkú színházi életünkben új és provokatív nyitott formákként
jelennek meg, melyekre nem jellemzőek a
rendezői ismétlések, így az előadások hiteles esztétikai kalanddá változnak. Urbán a
szöveget is szabadon kezeli, a dráma legtöbbször csak kiindulópontként vagy ihletforrásként szolgál a nem konvencionális
rendezői eljáráshoz. Shakespeare A viharját például nem verbális színházzal egészíti ki, nagyobb szóbeli traktátusok nélkül.
Az előadást azzal teszi részben még dinamikusabbá, hogy nyolctagú női kórust iktat be, amely a cselekvésről beszél artikulátlan hangok, leheletek és sikolyok révén.
Ugyanakkor a mitikus játék is jelen van,
ami a kórus cselekvését binárissá teszi
rendezői értelemben, hangsúlyozva, hogy
mindent meg kellene tisztítani a korrupciótól, és talán újrakezdeni az egész történeUrbán András, 2014, fotó: Révész Róbert
tet. De ugyanakkor mindez talán értelmezhető egyfajta cselekvés és igazság nélküli társadalom elleni rezignált gyűlöletként is. És
végül az ember árucikké válik (az elrabolt Ferdinándot egy bevásárlókocsiban tolják be). Akció nélküli idő.
Urbán rendezői megoldása nem veszít sem a színházi artikulációból, sem hatékonyságából. Stilisztikailag koherens és következetes alkotások ezek, mint amilyen a tematikailag és
ötletében is hasonló előadás, Borislav Mihajlović Mihiz Banović Strahinja című előadása,
amelyben a dramaturgiai polifónia következetesen halad egy mítosz szétrombolása mentén.
A történelmi szövegkörnyezetet a kortárs kételyek problematizálják, azok a viszonyok, amelyeket ma is a legnagyobb krízis fenyeget. Ezek az erkölcs, a becsület és az egyén szabadsága.
Jelenünk dilemmái szintézisként jelentkeznek Urbán előadásaiban, amely dilemmák bizonyos értelemben egészként maradnak meg a legkülönbözőbb folyamatok ellenére is. Mi az
ő személyes álláspontja ezzel kapcsolatban, illetve vajon a színház történeti kontinuitása

*

A szöveg eredeti megjelenési helye: Nova Misao 2010/11.

„

96

tiszatáj

megmarad-e a jövő zálogaként és a múlt állandó jelenlétében? Erről kérdeztük Urbán Andrást a színházi megvalósítás, a tapasztalat és a gyakorlat ötvözetének fényében.
– Az Aiowa színházi csoportra, amelyet ön alapított, egyfajta ideológiaként és bizonyos színházértelmezésként lehet tekinteni. A csoportosulást megelőzte egy színházi és irodalmi műhely,
amelyben színészként és rendezőként alkotott. Visszanézve mennyire áll közel ez a koncepció
önhöz, alkotásainak és tapasztalatának viszonylatában?
– Az Aiowát velem egyidős emberekkel alapítottuk. Tizennyolc évesek voltunk akkor. Elméletileg egy olyan koncepció alapján, amelyben az emberek kölcsönösen támogatják egymást.
Az olyan előadások mellet, mint például a Rosa, állandó jelleggel hoztunk létre akciókat, happeninget vagy performanszokat. Az akció talán a legpontosabb kifejezés itt. Színházi elemekkel persze, mindig. Az Aiowa csoport megannyi előzetesen be nem jelentett és meg nem hirdetett akciót vitt véghez a médiában, a köztereken vagy az utcákon akár. Nagyon gyorsan felhívtuk magunkra a figyelmet, mintha valami feltörekvő zenei együttes lennénk, miközben mi
mégis színházzal foglalkoztunk. És ami akkor különösen fontos volt, és úgy gondolom, hogy
ma is az, olyan fiatal lányokból és fiúkból álló csoportosulás volt ez, akik színházi értelemben
nem kötődtek semmilyen meghatározott hagyományhoz sem, azaz nem abból nőttek ki. Nem
akartunk senkire sem hasonlítani, a színház egyfajta kifejezésmódként szolgált, és bizonyos
értelemben a létezést jelentette. Az Aiowa csoport a maga kissé komolytalan, gyerekes és
anarchisztikus módján amolyan művészeti maffia volt, egy magasabb célt tűzve ki maga elé,
amely cél a tagok felfegyverezése és további területek elfoglalása volt, a végső győzelemig.
Akkor, a nyolcvanas évek végén, nem tudtuk még, hogy mi fog később bekövetkezni. Az előadásokban megjelenő nyerseség sem szolgált soha valami szörnyű történet előjeleként, ahogyan azt olykor értelmezik. Mindig azt hittem, hogy az ilyen durvaság a művészetekben
őszinte, igaz. Hogy eszközként szolgál, egy kés, amit az ember maga felé irányít, és ebből az
összetűzésből valamilyen igazság, igazságosság jön létre. Persze a durvaság egyfajta póz is...
az állóvíz megbolygatásának a mozzanata. Természetesen durva szoktam lenni ma is, elsősorban magammal szemben, azaz kitartok az igazság létrehozása mellett. A színház egy igaz
valóság, ami az igazságról szól. Legalábbis a jó színház.
Az ideológia ma már nem a színház alapját képezi, hanem a provokáció eszköze, így volt
ez az Aiowa idejében is. Az ideológiai pillanat, ha egyáltalán létezik olyan, mindenképpen annak az egységnek a része, amit előadásnak nevezünk. Általában reklámhúzásként használják,
ami amellett, hogy egy bizonyos tárgy popularizációja, mindenképpen a saját funkcióját is
végzi, azaz mindenképpen bizonyos reakciókat, cselekvést vált ki. Egy imázs. Habár azzal
ilyen értelemben nem foglalkozom…
Ha pedig valamiféle művészeti ideológiáról beszélünk, akkor úgy gondolom, ugyanazokat
a dolgokat csinálom most is, amit a színházzal való foglalkozásom kezdetekor csináltam. Úgy
gondolom, hogy nem sokat változtam, legalábbis nem művészeti értelemben. És ennek nagyon örülök. De az ilyenfajta létezés, kitartás nemcsak elhatározás kérdése, hanem inkább
egy specifikus vagy egyedi valóság- vagy művészetértelmezés. Magáról a színházról nem
gondolok semmi különöset, azaz úgy tekintek rá, mint egy jellegzetes művészeti ágra, ami
egy adott időben és helyen, illetve annak a viszonynak a metszéspontján jön létre, ami a
színpadon és a közönség között történik, beleértve azt a világot is, ami minden egyes emberben zajlik az előadás alatt. Ez nem csupán a színész és a publikum közötti viszony, hanem egy

2015. július

97

„

másik valóság, amelynek a néző is része. És ez nem az a happening-értelemben vett interakció, inkább egy bizonyos egészséges és intim párbeszéd. Nem szabad elfelejtenünk, hogy a
színház alapeleme a történés, mint egy külön egész. Az ember pedig megpróbálja megalkotni
vagy artikulálni azt a másik valóságot, azaz a valóság tudatalattiját, még ha csak a felszínen is
alkot. Hogy őszinte legyek, én nem tudok vagy nem akarok, vagy egyszerűen nem húzok határt, azaz nem különböztetem meg a valóság magasabb szintjeit, és nem hierarchizálom azokat. Egyszerűen úgy szólalok meg, ahogyan megszólalok. Meghatározott történések által.
Számomra a színház, bizonyos értelemben, a valóság költészete, a megtörtént valós dolgok,
cselekvések, mozzanatok egyvelege. Hangsúlyoznunk kell, hogy nem egy hús-vér dologról
van itt szó, hanem valami másról. De bármennyire is komollyá szeretnénk tenni a dolgokat,
annyi világos, hogy mindig show businessről van szó, azaz mindig a tetszetés vágyáról, annak
szándékáról, hogy valakit felizgassunk vagy jókedvre derítsünk. Persze, ezt nem komolyan
mondtam, de nagyon komolyan gondolom, miközben nagyon veszélyes az is, ha túl komolyan
vesszük magunkat is. Közben komolytalan művészet nem létezik, úgyhogy egy ilyen ellentmondásban létezünk…
Amikor az előadásaimról, mint elkötelezett vagy politikai színházról beszélnek, azon azt
értem, hogy a valósággal foglalkoznak, azzal, ami körülvesz bennünket, a személyes, a társadalmi, a politikai (amihez én személyesen nem értek…). Feltételezem, hogy minden előadásnak van valamiféle feladata, akar valamit. És nagyon remélem, hogy ez az utóbbi nem szolgál
majd ürügyként a kritikusok számára. Egy szó mint száz, nem szívesen beszélek arról, hogy
én mit akartam bemutatni egy-egy előadásommal…
– Ön a Desiré Central Station színházi fesztivál alapítója. Lehetséges volt-e a fesztivál ötletét
teljes mértékben megvalósítani, az eredeti elképzelés vagy ötlet alapján, lévén a kultúrával
kapcsolatos anyagi támogatások erősen korlátozottak, és határokat szabnak, olykor művészeti
értelemben is. Mekkora mértékben akadályozta ez a megvalósítást?
– A Desiré Central Station egyelőre nemzetközi/regionális kortárs színházi fesztivál. A Kosztolányi Dezső Színház a fesztivál szervezője és a fő támogató Szabadka városa. Szemle jellegű
és nem kötelezi semmi arra, hogy bizonyos projekteket bemutasson. Egy kiválasztott régióra
és egy meghatározott alcímre összpontosít. Egyik irányelv sem azért formálódott, hogy beszűkítse, hogy zárja a dolgot, hanem éppen ellenkezőleg. A fesztivál alapcélja, hogy egy igazi,
egészséges, progresszív felületet alakítsunk ki a színházi eseményeknek, és hogy azt jelképezze, ami értékes, kortárs, érdekes és akár különbözik is tőlünk, azaz, hogy betekintést
nyújtson a kortárs színházi történésekbe. Mindezt úgy teszi, hogy nem hagyja figyelmen kívül, hogy melyik városban, melyik régióban van, hogy mi a szerepe magának a földrajzi meghatározottságnak. Ugyanakkor az egész ország iránti viszonyában is kifejezi magát. Mindent
összevetve az a célja, hogy egy kitűnő színházi fesztivál legyen, és csakis ennyi. És ez a csakis
nagyon fontos. Egy olyan fesztiválról van szó, ami nem konvencionális szeretne maradni,
hogy az emberek, akik ellátogatnak hozzánk, mind a nézők, mind az előadók, csak és kizárólag a színház miatt jöjjenek. A protokoll el tudja rontani a lényegi dolgokat, és az alapötlethez
való ragaszkodás úgyszintén. D e s I r e D E c e n t r a l s t a t I o n !!!!
A Desiré Central Stationt már első évében remek fesztiválként könyvelhették el. A tavalyi
(2009-es – a szerk.megj.) fesztivál a West alcímet viselte, az idei alcíme a North/South, jövőre
pedig az East alcímet kapja. Minden alkalommal az önidentitás kereséséről van szó, innen
nézve, az európai valóság tükrében. Az alcímet nem kell túl komolyan értelmezni, nem azért

„

98

tiszatáj

találtuk ki, hogy a kritikusok azt róják fel, hogy például nem értik, miért szerepel egy előadás
a programban, ha az nem nyugatról érkezik, stb. Az egész fesztivál előadás és játék a maga
módján. Novemberben zajlik, hogy felbolygassa azt a téli depressziót, ami akkortájt jellemző
mifelénk. Kulturális űrt tölt be, amit a fesztivál látogatóinak száma is jól mutat. Nyilvánvalóvá
vált, hogy Szabadkának szüksége van egy ilyen fesztiválra, de úgy gondolom, hogy Szerbiának is. A Desiré Central Station szeretné elkerülni azt, ami nagyon sok fesztivállal megtörtént, hogy önmaga miatt létezik, és ezáltal a maga jelentéktelenségébe és középszerűségébe
fullad.
– És a finanszírozása?
– A finanszírozással kapcsolatos része is nagyon fontos, de most talán nem beszélnék arról,
hogy mennyi kompromisszumot kellett kötnünk a költségvetés korlátai miatt. Nem beszélnék róla, mert a színházi tapasztalatom arra tanított meg, hogy csakis arra támaszkodjam, és
azt használjam, ami rendelkezésemre áll, hogy az adott körülmények szerint intézkedjek,
hogy ebből alkossak valami egészet. Így van ez a Desirével is. Mindenképpen dicséretre méltó, hogy a város akár ekkora összeggel is tudott támogatni bennünket, amiről persze mindenki tudja, hogy kevés, hisz a sokkal kisebb és kevésbé jelentős fesztiválokat is jóval nagyobb költségvetésből szervezik. Számítunk arra, hogy a hatalom más szintjein is hozzájárulnak majd bizonyos forrásokkal. Máris mondhatom, hogy az idén a szerbiai művelődési
minisztérium is társfinanszíroz egy előadást.
Úgy gondolom, hogy a fesztiválokkal is hasonló a helyzet, mint a színházak esetében. Nagyon sokban függnek az ott dolgozó emberek minőségétől, és ez sokkal fontosabb a szabályozási irányelveknél. Nem minden a pénz, de nélküle nem lehet. Nem győzöm hangsúlyozni,
hogy azokba a projektekbe kellene befektetni, amelyek megmutatták, hogy fejlődőképesek,
amelyek előrejelzik, hogy még hatékonyabbak és még gyümölcsözőbbek tudnak lenni a jövőben. Mégis sok keserűség jön elő e téma kapcsán. Főként ha a Kosztolányi Dezső Színházról
és a Desiré fesztiválról beszélünk. Gondolom, megértik, ha azt mondom, hogy nem a legcsodálatosabb dolog a túlélésnek örülni… és majdnem a legtöbbször így van.
– Amennyiben az anyagiak és a művészet szintéziséről beszélünk, megemlíteném, hogy független színházi előadásokat is készített a szegedi MASZK Egyesület segítségével, amelyek nem
marginális színházi alkotások lettek. A művészi és rendezői poétikáját sikerült-e jobban kifejezni e projektek által? Teljesebbé és láthatóbbá vált ez a poétika?
– Én már évek óta azt mondogatom, hogy mi nem marginálisak vagyunk, hanem a mainstream! De hadd tisztázzuk le a MASZK körüli történetet: ennek a századnak az elején, amikor hétéves szünet után visszatértem, illetve, amikor konkrétan elkezdtem újra színházzal
foglalkozni, akkor abban a környezetben, ahol ma is élek, senki kedvence sem voltam. Egyáltalán nem volt egyszerű dolgozni, azaz úgy dolgozni, ahogy rám jellemző. Az akkori helyi kulturális mainstream nem nagyon akart befogadni olyasvalakit, mint én. Leginkább azért, mert
másmilyen vagyok, nem tartozom hozzájuk, és akkor még mindig rossz hírem volt, annyi idő
után is, a Ljubiša Ristićtyel való együttműködésem miatt. Mindemellett személyes meggyőződésem, hogy a vajdasági színházakban, illetve a vajdasági magyar színházakban a fiatal
rendezőket nem szívesen látják. A félreértelmezett színészi egyeduralom rég meghozta gyümölcsét, és a rendező bármikor veszélyt jelenthet. És ekkor kaptam támogatást a MASZK
Egyesülettől, akik már 20 éve rendezik meg a THEALTER nevű egészen szolid, független és

2015. július

99

„

alternatív színházak előadásaiból álló fesztivált. Ismertük már egymást korábbról, 1992-ből,
az izoláció idejéből, aminek ellenére mégis létre tudtuk hozni a Wozzeck című előadásomat
és nagy sikerrel játszottuk is. Tehát ők ajánlották fel, hogy szerény eszközökkel támogatják
egyik projektemet, egy Tolnai Ottó-dráma színrevitelét. És így alakult ki ez a történet. Megalapítottunk egy kis társulatot Urbán András Társulata néven, és elkezdtünk dolgozni. Minden évben segítettek egy előadásom megvalósításában. Nagyon szerény keretek között, nekem mégis nagyon sokat jelentett ez a segítség. Nem formális társulat volt, mert jogiadminisztratív értelemben ez a társulat a mai napig nem létezik, ez egy kiválasztott csapat
egy-egy projekten végzett közös munkáját jelentette. Tehát ez egy olyan virtuális társulat,
ami nagyon is valós. 2006-ban, amikor a Kosztolányi Dezső Színház igazgatója lettem, lehetőséget kaptam arra, hogy megalakítsam a színház társulatát. Új és fiatal emberekkel szerettem
volna dolgozni, és ezért hívtam meg mindazokat, akik a mai napig tagjai ennek a társulatnak.
Azaz, én választottam ki őket. Azokat, akikkel együtt dolgoztunk a MASZK-projekteken, és így
alakítottam ki egy koprodukciós viszonyt önmagammal. Ma már nincs különbség a két dolog
között, legfeljebb egyfajta produkciós-menedzsmenti értelemben. Mindenesetre ezekből a
közreműködésekből alakultak ki azok az előadások, amelyek alapján másmilyenként tartanak számon.
– Ahogy említette is, 2006-tól a szabadkai Kosztolányi Dezső Színházat igazgatja. Ebből a
szempontból művészeti felelősség hárul önre, hogy a repertoáron lévő darabok által szóljon a
művészi valóságról is, a színházon belüli határok megszegéséről, és talán az ezektől még provokatívabb akciókról, mert – ahogy azt mondja is – magára a színházra is ilyenként tekint, a
„megvilágosodás” tereként látja azt. Hogyan lehetséges a repertoáron keresztül kommunikálni
a nézőkkel, és hogyan határozza meg a színház repertoárjának fogalmát?
– A Kosztolányi egy magyar színház, ami egy nemzeti kisebbség nyelvén tevékenykedik. Már
ennek puszta ténye nehézségeket és különböző feladatokat eredményez, és olyan problémákat szül, amelyek más esetekben nem léteznének. Kisebbségként létezni, annak ellenére,
hogy ezt mi be akarjuk vallani vagy sem, mindennapos harcot jelent azért, hogy minél otthonosabban tudd érezni magad ott, ahol egyébként is otthon vagy.
A repertoár, amit összeállítok vagy meghatározok, nem próbálja magyarázni magát, nem
bújik missziók vagy hivatások mögé. Olyan színházzal foglalkozunk, ami Szerbia kultúrájának
a része és ugyanakkor az általános magyar kultúrához is tartozik. Néha nagyon jó otthon
érezni magad mindkét oldalon, de ezek nagyon ritka pillanatok. Úgy gondolom, hogy a valóság értelmezésének egy specifikus módja eredményezi ezt. A közhiedelem ellenére minket
annyira nem terhelnek azok a frusztrációk és problémák, amelyeket úgy általában a kisebbségekre szoktak fogni. Ugyanakkor persze jogunk van kritikát megfogalmazni az önkritika
mellett.
A Kosztolányi Dezső Színház három síkon működik. Megvalósítja a saját produkcióit,
évente három-négy előadást. 2006-ban elindult a Desiré-sínbusz elnevezésű projekt, amely a
régió különböző művészeti vállalkozásait öleli fel és hívja meg azért, hogy bemutassa azt a
színházi, irodalmi, vizuális valóságot, ami egyébként itt nincs jelen. Azaz, hogy érdekes és
kortárs projekteket hozzon ide, függetlenül attól, hogy zenéről, színházról vagy valami másról van szó. Mindenképpen fontos mozzanat a független és alternatív magyarországi színtér
bemutatása is. Eleinte az egész évi programot a tartományi művelődési titkárság segítségével

„

100

tiszatáj

bonyolítottuk le, de a minőség, a siker és a kulturális űr betöltésének funkciója ellenében is
nagy kérdés, hogy továbbra is tudjuk-e majd így folytatni. Én bizakodó vagyok.
A tevékenységünk harmadik részét pedig a Desiré Central Station szervezése alkotja.
A színház társulata öt kiváló, fiatal színészből áll, ők hordozzák ezt a viszonylag nagy repertoárt. És nem kell elfelejtenünk, hogy színészeink havonta körülbelül tíz előadást játszanak Szabadkán és még három-négyet vendégszereplések alkalmából. A repertoárt eddig az
én és mások rendezői munkája alapozta meg, tehát fontosabb volt az emberi tényező, azaz a
rendező, mint maga a darab. Leginkább élő színházat próbálunk létrehozni, attól függetlenül,
hogy a színdarab formájáról van-e szó, vagy a téma által bemutatott tartalomról. A színházért
létrejövő színház egyelőre nem foglalkoztat. Mindegyik előadásunk ahhoz a térhez, ahhoz a
környezethez kapcsolódik, amelyben létrejön, aktuális, és egy meghatározott publikummal
kommunikál a maga módján. Amikor megkérdezik tőlem, hogy kinek készítjük az előadásainkat, azt szoktam válaszolni, hogy mindenkinek, aki előítélet nélkül érkezik, azaz nem egy
előre legyártott válaszért jön arra a kérdésre, hogy milyen színház is kell neki. Főként ennek
a közönségnek kell az a színház, amelyik még nem is létezik. Mi olyan színházat szeretnénk
csinálni, amiről még mi sem tudjuk, hogy milyen lesz. Ma már egészen érdekesnek tűnik,
amikor a munkánkra előítéletekkel tekintenek. A munkánk jellegzetes mozzanatává vált már
ez az értelmezés. Egyszer sem fogtunk hozzá valamihez, hogy akkor most kommerciálisak leszünk. Legtöbbször annak a repertoár-felfogásnak, ami mindenféle közönségnek hízelegni
akar, az a vége, hogy a színházak nem tudnak megszabadulni a saját kereskedelmi kritériumaiktól, és ezért egy bizonyos méretű tömeg szorongatja őket közönségként. Soha sem tudtam elfogadni azt, hogy a közönséged hülyékből áll, akikkel bármit megetethetsz. Megpróbáljuk nem lebecsülni és nem átverni a közönségünket. Sőt, már az is szerencse, hogy egyáltalán
van közönség.
Arra törekszünk, hogy az intézmény ne álljon a saját repertoárjának a terhe alatt, hanem
egy igazi, vagy legalábbis egy igazibb alkotás terévé váljék.
Csak az a baj, hogy nagyon kevesen vagyunk. Nem magára a társulatra gondolok, hanem a
Kosztolányi színházhoz tartozó csapatra. Alig győzzük a munkát.
– A színész, a színpadon megalkotott valóság és a néző közötti viszony jelenti egy előadáson belül a kommunikációt. Az ön rendezései a színésszel való interaktív kommunikáció révén valósulnak meg. Ez vajon ugyanazt a valóságot jelenti-e egy másfajta esztétikai síkon? Mekkora
mértékben kapcsolódik ez a közönséghez?
– Igen, azt kell mondanom, hogy a megfelelő munkatársakra, színészekre találtam. Mindig interakcióról van szó, csupán ennek az interakciónak a szintje módosul. Amikor ezt mondom,
akkor a Kosztolányi Színházban létrehozott darabjaimról beszélek. Az interaktivitás egyfajta
útmutatáson, feladaton, vagy ha úgy tetszik, instrukción alapszik. Ez nem ugyanaz a valóság,
ezt színházi valóságként kell felfogni, de maga az a mód, aminek a segítségével egy meghatározott szöveghez és történéshez jutunk, úgyszintén ennek a valóságnak a része, az előadás
pedig e két említett valóság határmezsgyéjére tehető. Valós, de egyben játék is. Ezt mindig
szem előtt kell tartani. A színház nem rendelőintézet és nem kell belőle bolondokházát sem
csinálni. Sőt, úgy gondolom, hogy az interaktivitás szerepét, amely a későbbiekben az improvizáció feladatát tartalmazza, kissé túl is hangsúlyozzák a munkámban azzal, hogy én ezt teljes mértékben normálisként és természetesként fogom fel. Ez csak eszköz, nem ez a cél.

2015. július

101

„

Tény, hogy olykor arra törekedtem, hogy ezt előidézzem, és ezáltal elérjem, hogy aki
részt vesz az előadásban, azt higgye, hogy ezt ő csinálta, determinálni akartam a dolgokat, de
úgy, hogy azok mégis maguk érjék el a megfelelő pillanatot. Mostanában, valóban nagy mértékben alapozom a munkám az előadás színészeire. Magától a szöveg szintjétől egészen a
színdarab előadásáig. És jó is az, ha nem kell csak azért hazudoznod, hogy létrehozhass egy
jelenetet.
A színen végbemenő akció kollektív tett a szó szoros értelmében, habár számomra most
már ezt a tettet tudatos személyiségekből álló egyedek csoportja hajtja végre, nem pedig egy
identitások nélküli tömeg.
– Kinek a rendezői, művészi esztétikáját tudná egyediként és érdekesként megemlíteni? Miért
lehet fontos ma egy ilyen megközelítés ön szerint, a feldolgozott téma, a munkamód minősége,
a színészekkel való munka, a másmilyen olvasat miatt, stb.?
– Szerénységem és alázatom folytán nem tenném meg, azaz nem nagyon szeretnék beszélni
más rendezőkről, mert nem is tudnék. Szívesebben beszélnék a Tisza mellett töltött gyerekkori élményeimről, hogyan nőttünk ki a szó szoros értelmében ennek a folyónak az iszapjából, a meleg agyagból, a város és a természet határán. Erről a végtelenbe vetett látásmódról,
ami valamiképpen meghatározó mozzanat volt esztétikai értelemben.
Volt néhány név, akiket nagyon fontosnak tartottam.
– Mennyiben különbözik a színjátszás az ön darabjaiban egy klasszikus modelltől? A színész az
ön előadásaiban korszerű kellékek, a technológia által is kifejezi magát a színpadon. Ez egyben
az ön rendezői érzékenységét is jelzi?
– A színésztől elvárok, vagy vele együtt próbálok létrehozni egy bizonyos fokú jelenlétet a
színpadon, egy adott térben. A színész nem a szerep által, hanem testileg-lelkileg van jelen a
színpadon, sohasem a színész személyisége, hanem valami természetesebb van jelen. Egy hiteles jelenlétre gondolok, már az előkészületek folyamán. A színész a maga színészi lényege
mellett performer és akcióművész is kell, hogy legyen, valahol a privát szféra és az eljátszott,
a valós és a kitalált határán. A színház mégiscsak egy olyan cselekvés, ami a jelenben történik, és valóban történik.
A technológia kellékként van jelen, legalábbis a színész így kell, hogy kezelje. A különféle
technológiák használata csak az ő hozzáállását határozza meg, de ez is az előadás, az ő játékának, a mise en scène-nek a része. Bármilyen technológia használata az élő kifejezés szféráján belül történik. Ez a valóság része, semmi különös nincs benne. Be kell vallanom, hogy én
nem tartozom a multimediális irányelvek mentén működő rendezők közé. Nagyon ritkán
használok olyan modern eszközöket, mint például a kamerák. Az utóbbi időben olyan színdarabokat rendeztem, amelyek leginkább csak a színészeken múltak, lemondtam a díszletről,
sőt még a zenéről is.
Minden megengedett a színházban, egy dolgon kívül, hogy ti. a színen lévő színész, esemény vagy tárgy ne legyen hiteles. Csak ezután az autentikusság után beszélhetünk színházról.
– Az új médiumok az alkotóművészet részévé váltak. Ezt a szimbiózist kortárs művészetként értelmezik, amely eltörli a médium és a művészet, az alkotóművészet közötti határokat. Az ön
előadásait uralja egy talán természetesnek is nevezhető szükség, ami szerint ki kell próbálni
minden új kísérletet. Hogyan határozza meg ezek kritériumait?

„

102

tiszatáj

– Én nem próbálom ki a dolgokat, hanem csinálom azokat. Viccelek csak. Igazából sohasem
értettem teljesen a kísérlet fogalmát. Az ismeretlenbe, a bizonytalanságba való belépést mindig is nagyon természetesnek tartottam, mint valamiféle magától értetődő feladatot.
Úgy gondolom, hogy a színházi előadásban nagyon fontos a zene vagy a képzőművészetek felé fordulni, és el kell felejteni azt, hogy az irodalom az egyetlen, fő támasz.
– A posztdramatikus színház az utóbbi időben olyan kifejezéssé vált, ami magával ragadja
mindazt, ami érthetetlen, kaotikus, kellemetlen a közönségnek, és olykor maguknak az előadóknak is. Egyetért-e ezzel az állítással, és hogyan határozná meg ön a fogalmat?
– Sohasem beszélek posztdramatikus színházról… átengedem azt másoknak… csak mostanában találkoztam néhány olyan kritikával, amelyek az én munkámat is ezzel a kifejezéssel jellemzik. Nem hiszem, hogy jó megoldás azokkal a tulajdonságokkal összekötni a „posztdramatikus” kifejezést, amelyeket a kérdésében felsorolt. Manapság a legkülönfélébb terminusok is frázissá silányultak, olyanok, mint a modern, a kísérleti, az alternatív, az avantgárd
vagy az underground. Az alapvető terminusok megsemmisülésének tanúi lehetünk ma, mert
a mindenféle jelentések lavinájában végül eltűnik a jelentés. A legkülönfélébb szövegkörnyezetekben használják őket a szó szoros értelmében az egyes művek minőségi osztályozására.
Mi is a kortárs színház fogalma mögé bújtunk, mert majdnem ez a legpontosabb kifejezés,
habár vannak olyan körök, amelyekben ez nagy veszteségekkel járó irányelv. Számomra éppen a dramatikus színház tudja mindazt jelenteni, amit ön felsorolt: azt, hogy kellemetlen legyen mindannyiunk számára. És a kortárs színházat, a kortársat a szó legtisztább értelmében, összekapcsolni mindazzal a sületlenséggel és kellemetlenséggel, valójában a drámai
színház harcának a koncepciója, egy stratégia, aminek a célja, hogy minden maradjon a régi.
Mindenképpen rendezek drámákat, sőt egészen klasszikus módon teszem olykor, klaszszikus módon az én szemszögemből persze. Sokszor progresszívnek, túl személyesnek, vagy
a fő áramlatokon kívülinek tűnnek, vagy csak egyszerűen a megszokottól modernebbeknek.
De a színház számomra, már az elején sem, amikor elkezdtem vele foglalkozni, nem csak
drámai szöveget jelentett. Serdülőkorom után pedig majdnem egyáltalán nem az volt a felfogásom, hogy az előadás a drámai szöveg eredménye, hogy egyetlen alapja a szöveg lehet. Sőt.
A drámai szöveg csak a lehetőségek egyike. De még akkor is csak a kivizsgálás, az átértelmezés akaratával társuló lehetőség. És nem azért, mert a rendezőnek feltétlenül muszáj valami
újat és érdekeset mondania, hogy bizonyos értelemben a rendező olvasata szórakoztasson
bennünket, hanem hogy életre keljen a szóban forgó ötlet. Még azt sem mondhatjuk, hogy ez
egy struktúra, mert a drámai struktúra nem az egyedüli, avagy az, ami a drámákban található. Nem feltétlenül biztos, hogy az adott irodalmi kontextuson belüli mozzanatok megfelelnek a színházi kontextusnak is. A dráma főként a hatalmon lévő színházi konvenciók és kötelességek miatt fontos. Dráma csak az előadás lehetőségeként jelentkezhet, vagy akár még akként sem. Vannak kritikusok, akik autoritásukat és a munkáikat az ún. modern irányzatokra
alapozzák, vagy a kortárs színház követésére, és amikor szembesülnek egy olyan színházzal,
amely ennek ellenáll, vagy nem használ konvencionális drámai struktúrákat, akkor elveszítik
a fejüket, és azokat a dolgokat problematizálják, amelyek már rég letisztázottak. Amikor például a linearitás vagy a kezdet és vég nem létezéséről kezdenek beszélni, vagy az olyan dramaturgiai megoldások hiányáról, amelyeket a realizmus, a történet szempontjából lehet értelmezni… Úgy gondolom, hogy éppen az a hibája a modern színház értelmezésének, hogy
ugyanazokat a kérdéseket szegezzük neki, amiket a drámai színháznak szoktunk, azaz a rea-

2015. július

103

„

lizmus színházaként értelmezzük, és akkor a színészeknek mentegetőzniük kell vagy különböző okokat kitalálniuk egy-egy adott történés megindoklásához. Miközben fordítva kellene,
hogy legyen. Meg kellene változtatni az új művek érzékelésének megközelítését és módját.
Habár azt hiszem, hogy nem is a percepcióval van gondunk: a probléma később alakul ki,
amikor megpróbálják lefordítani, összeegyeztetni vagy osztályozni az előadást, amikor az
előadásról kell valamit mondani, írni vagy tanítani. A néző egyben meg is őrzi azt, amit strukturálisan megtanult. Hogyan is szabadulhatna meg mindazoktól a világoktól, amelyek értékként használnak neki.
Természetesen most nem azokról a szerzőkről és emberekről kellene beszélnünk, akik
különböző terminusokat és irányzatokat használnak arra, hogy palástolják saját alkalmatlanságukat, ezért is a legszerencsésebb, ha az adott terminológiát annak igazi és pozitív értelmében használjuk.
– Mekkora az igény az új, rendezői olvasatok és művészeti kategóriák iránt?
– Az új vagy másmilyen színházfelfogás iránt óriási az igény. Az a lényeg, hogy a színház újra,
vagy végre, ráleljen a valósággal vagy az emberrel összekötő valódi kapcsolatra. És a művészettel, önmagával való kapcsolatra úgyszintén. A legtöbb színház maga sem tudja, miért létezik, csak azért vannak, mert létezniük kell. Egy csomó ember része ennek a világnak, mert
színművészettel foglalkozik. Nem lehet csak úgy létezni és elfogadni a színpadi művészetet
mint olyat, unalmasként, olyan kategóriaként, ami semmiről sem szól. Szomorú ez, valójában
az a probléma, hogy a színház művészete nem tudott teljes mértékben megváltozni, forradalmasodni, mint ahogyan az megtörtént a többi művészeti ággal a XX. század folyamán. Nem
tudott még csak gondolkodni sem magáról hitelesen, a saját eszközei által. Ezért az embernek nem is marad más, csak hogy normális ütemben, szépen, halkan végezze a dolgát, hogy
kövesse a saját szálait… ha kell, a messzi jövőbe is. Azt hiszem, hogy sokszor megfeledkezünk
arról, hogy magával a színházzal foglalkozunk, és itt nem egyfajta hermetikus önmagunkba
való fordulásra gondolok, ellenkezőleg. De nélkülözhetetlen megkérdőjelezni nap mint nap
egyes diszciplínákat. És ez nem a színház kvázi egzakt története, hanem ez egyfajta tiszta spiritualitást jelent, amihez az ember intuitív módon is közelít. Gondolom, mindig lesz olyan
ember, aki az experimentalitás vagy az új olvasatok leple alatt válik híressé, miközben az,
amit csinál, nem más, mint álcselekvés és a modern színházak adminisztratív kvótáinak betöltése. De ezzel felesleges foglalkozni.
De hogy letisztázzunk valami mást: nem a rendezői olvasatról van szó, vagy kellene, hogy
szó legyen. Ezt legtöbbször úgy értik, hogy a rendező valami bolond, aki a nagy többséggel
szemben másként olvassa a szöveget, vagy hogy ezt is meg kell, hogy csinálja, ezért a végén
elmeséli ugyanazt a történetet, csak egy kicsit más stílusban, más jelentéssel. Nem erről van
szó. A rendező megalkot egy előadást, és nem a drámából készít alkotást. Ez nagy különbség.
Szerintem a rendező nem elsősorban valamely dráma olvasatának a rendezését készíti el,
ami ugyanaz, mint az előbbi, csak egy kicsit más értelmezésben, hanem olyan előadást hoz
létre, ami teljesen más mozzanatok által működik, mint a szöveg. Az irodalom és a színház
nyelve csak egy nagyon mély rétegben felel meg egymásnak, de a valóság szintjén két nagyon
különböző dologról van szó.
– Ön szerint megerősödött-e a színház a maga idejében nálunk?

„

104

tiszatáj

– Azt gondolom, hogy a mi színterünk nagyon nehezen fogad be új hatásokat, nagyon nehezen mozdul meg. A legminőségibb előadások, rendezők jelenléte néha az ellenkezőjét váltja
ki. Nem születik új megközelítés, hanem azt megcsinálják mások. Ön is ismeri a mi mentalitásunkat, amikor rámondjuk, hogy ez nyugatról jött, vagy láttuk mi ezt annak idején a BITEFen. De senkit sem zavar, hogy az az előadás, amit mindennap nézünk, már kétszáz évvel ezelőtt is létezett… na jó, nem kétszáz, de ötven éve.
Színházzal foglalkozni az emberrel való foglalkozást jelenti bizonyos értelemben. Arra
gondolok, hogy nem ártana kicsit nagyobb erőfeszítést és több pénzt belefektetni a minőségi
színházi műhelymunkák létrehozásába, hogy az értékes színházak bátran elindulhassanak a
formai és tartalmi kalandozás útján. Teherként tartani a vállunkon a repertoárt és engedelmeskedni a piac törvényeinek viszonylag nehéz feladat a művészi munka szempontjából, habár már ez is a munka elemi részévé vált.
– Tehetséges emberek csoportja veszi körül. Kölcsönösen támogatják egymást. A kölcsönös kreativitás egyben az új poétikák és új esztétikák felé vezető út. Viszont minden, ami másmilyen
ma, egyben kockázatossá is válhat. Mennyire jelent ez kihívást?
– Én fordítva gondolom ezt! Nagyon rizikós olyannak lenni, mint a többiek. Veszélyes az, ha
képmutató az ember.
A hitelesség mindig is kockázatos dolog volt. Semmi sem új a nap alatt, ez egy örök harc…
Végtére a kihívás az, amitől az ember retteg, de szereti is egyben… Pontosabban, ez nem kihívás, ez determináltság. Nem azért vagyok másmilyen, mert ilyen akartam lenni, hanem
mert így alakult. Másmilyennek lenni nem cél, hanem melléktermék. Őszintén, én nem másmilyenként gondolok magamra vagy magunkra.
Nem születnek nagy dolgok kockázat nélkül, de még kicsik sem. Mindegyik munkatársam
már bizonyította művészi kvalitásait. De miért is lenne valaki kárára az, hogy ha az általa kiválasztott dolgát végzi? A változatosság pedig érték, annak ellenére, hogy egyesek ennek az
ellentétét szeretnék bemutatni. A kockázat a rendezés és a színházi alkotás alapmozzanata.
És azok a színházak, amelyek nem mernek belemenni, legtöbbször hazudnak. A művész élete
is mindig kockázatos. A legnagyobb rizikófaktor mégis a féltékenység, mindegy, hogy művészi vagy politikai féltékenységről van szó. Igen furcsa, hogy még ma is erről kell beszélgetnünk.
Ha egy társadalomban, vagy annak egy részében erről van szó, ahogy ön állítja, akkor
komolyan át kell gondolni a dolgokat, és a stratégiát, amivel ez ellen lehet harcolni. Tisztában
vagyok vele, hogy a társadalom nagyon nehezen szembesül önmagával, de ezt a feladatot
ugyanolyan nehéz lesz megkerülni is. Másrészt, létezik egy másik közönség és egy másik
koncepció, ami éppen ezt a specifikusságot tudja értékelni, és szeretnek vagy tisztelnek, vagy
legalábbis valamilyen értéket jelent ez a számukra, éppen emiatt.
– Nem túl irigylésre méltó a fiatal színészek, rendezők vagy dramaturgok mai helyzete... Mi a
véleménye ezzel kapcsolatban? Érezhető-e olyan változás, ami újat tudna hozni?
– Nem tudom, hogy általában milyen helyzetben vannak, szeretném tőlük hallani. Azzal tisztában vagyok, hogy a színház intézményei nem adnak elegendő lehetőséget egyes fiataloknak, kockázatos kalandként tekintenek ezekre a dolgokra, vagy csak beterelik egy fészerbe,
hogy ott dolgozzon. Nagyon nevetséges ez, ők azt mondják, hogy nem tudják vállalni a kockázatot, és a végén hoznak egy tapasztaltabb rendezőt, aki megcsinál egy teljesen átlagos elő-

2015. július

105

„

adást. Na, persze nem azért kell valakinek a színházban dolgoznia, mert fiatal, hanem azért,
mert van valami keresnivalója ott. Azaz, értékes, tehetséges. Remélem, hogy felveszik a harcot ezzel a helyzettel. Az idén két fiatal rendezőnek is volt bemutatója a mi színházunkban.
Én nyilvánosan kritizáltam azt a mostoha viszonyt, amit tanúsítanak irántuk, hogy a színházak nem engedik meg a rendezőknek, hogy azzá váljanak, amik, hogy egyes közösségek színházi intézményei, vagy a színházi közösségek a saját rendezőik nélkül próbálnak tevékenykedni, mert különben ez megbolygatná a dolgok hierarchiáját. Egyetlen színháztörténet sem
fog létezni vagy fennmaradni alkotói nélkül. Ugyanúgy mondtam maguknak a fiatal szerzőknek is, hogy nekik is meg kell próbálni az akadályokat ledönteni, hogy ököllel kell döngetniük
a zárt ajtókat, még akkor is, ha ez egy kicsit fáj. Egyik nemzedéknek sem lenne szabad elfogadnia a Csipkerózsika-létet, azt, hogy nem próbálnak meg a helyzeten változtatni.
LENKES LÁSZLÓ fordítása

Újvidéki Színház: Neoplanta, 2014, fotó: Révész Róbert

„

106

tiszatáj

A test hamarabb barátkozik
JÁSZAY TAMÁS INTERJÚJA HORVÁTH CSABA RENDEZŐVEL
Az egyik legrégebbi motoros a THEALTER-en a Forte
Társulatot vezető Horváth
Csaba, akit láttunk már itt
táncosként, koreográfusként, rendezőként, tanárként. Tizenöt év alatt tizenkettő, a nevéhez kapcsolódó, különböző formációkban vagy épp alkalmi
csapattal létrejött előadása lépett fel Szegeden. A
beszélgetésünk ezért aztán alapvetően összegzés
ízű lett, sok vissza- és némi
előretekintéssel.
Horváth Csaba, 2014, fotó: Révész Róbert

– Megkerestem: 2001-ben léptél fel először a THEALTER-en a Közép-Európa Táncszínházzal
(KET) készített Ős K.-val, aztán 2006-ig minden évben jöttél-jöttetek, majd következett egy
hosszabb szünet, és 2013 óta újra hazajártok, utoljára 2014 őszén a Színház- és Filmművészeti
Egyetemen készített A mi utcánk című előadásod járt a Régi Zsinagógában. Ideje van a leltárnak?
– Nemrég el kellett küldenem valahova az önéletrajzomat, ahol fel kellett sorolni, hány produkcióban dolgoztam. Elég riasztó volt végignézni a hosszú listát, és ezek egy részét ma biztosan kihúznám, miközben tudom, hogy szükség volt rájuk, mert a kudarc is része a nagy
egésznek. Tény, hogy mindig termékeny alkotó voltam, talán kicsit túlságosan is az.
– Azért húznál ki ebből a listából, mert ma már látod, hogy nem sikerültek, hogy nem adtak
hozzá a mostani énedhez, vagy már akkor is érezted, hogy nem kellene velük időt tölteni?
– Nem, munka közben egyikről sem gondoltam ezt. A KET társulatvezetőjeként találkoztam
először a felelősség egy különleges formájával: a csapat fejeként több olyan produkciót kellett vállalnom, ami a társulat fennmaradásának érdekeit szolgálta. És ahogy mondtam: minden hozzátesz az emberhez, a kudarcból is sokat lehet tanulni. Ha visszanézek, van néhány
előadás, aminél nem sajnálom, hogy már nem létezik: ha újra dolgoznék rajtuk, vagy teljesen
másként közelítenék, vagy egyáltalán nem csinálnám meg őket. És persze az önéletrajzomban sok olyan előadást találsz, amihez alkalmazott színházi koreográfiát készítettem. Ezek
nem arról szóltak, hogy én hol tartok az utamon.

2015. július

107

„

– A székesfehérvári színház kivételével, ahol a néhány éve felállt új vezetés tagja is vagy, az alkalmazott koreográfiákkal szinte teljesen leálltál mára. Az egészestés színházi rendezéseid ezek
helyett (is) születnek?
– Úgy érzem, ma már megengedhetem magamnak művészi értelemben azt a luxust, hogy ne
kiszolgáló személyzet legyek, hanem a saját utamat járjam. Hozzáteszem: az alkalmazott koreográfusi munkákból rengeteget lehet tanulni, ha az ember elfogadja, hogy csak a produkció
egyik alkotója a sok közül.
– Néhány éve több kritikus üdvözölte, hogy melletted Bozsik Yvette, Ladányi Andrea vagy
Gergye Krisztián is rendszeresen készített alkalmazott koreográfiákat, de mára ez szinte megszűnt. Gergye és te ma a saját színházatokat csináljátok, eltűnt a nevetek mellől a koreográfus
címke, csak a rendező titulus maradt. Az alkalmazott munkák löktek ebbe az irányba?
– Feltétlenül segítettek benne, mert sokat tanultam. Nem mindig a rendezőtől, miközben voltak fantasztikus találkozásaim Ascher Tamással, Zsótér Sándorral és másokkal, de a munka
közben óriási élmény- és tudásanyag gyűlt össze, ami folyamatosan átalakult, átrendeződött
bennem. Az alkalmazott koreográfusi megbízás nyugodtabb és magabiztosabb helyzetet kínál, olyan pozíciót, amiben az ember józanabbul tud gondolkodni addig, amíg nincs elegendő
mennyiségű saját tapasztalata. Amikor ez már megvan, akkor ezt a nyugodt állapotot saját
maga is meg tudja teremteni. Nyugodt állapotban az ember tanul, jobban tanul, ügyesebben
rendszerezi a tapasztalatait. Ami a kérdésed másik felét illeti: engem mindig elsősorban a
színház érdekelt, akkor is, amikor „csak” táncot csináltam. Mindig a színház közelében éltem,
és azt, hogy színészekkel hogyan tudok együtt dolgozni, például Szász János külföldi rendezéseinek koreográfusaként tanultam meg.
– Más a külföldi színész, mint a magyar?
– Az amerikai színészek nagyon mások. Egyszerű az ok: ők tízen-, huszonévesen milliókat fizetnek, hogy bekerüljenek egy jó iskolába és kapjanak egy diplomát, vagyis nagyon fiatalon
megismerik a felelősséget. Ezáltal persze ők is nagyon komoly elvárásokkal érkeznek, irdatlan energiákkal dolgoznak, és ha valaki nem veszi fel ezt a tempót, annak nincs ott helye. Nálunk ez a jelenség kevésbé ismert.
– A KET-es váltás után, 2007-ben azt mondtad egy interjúban, hogy mindvégig teljesen tudatosan jártad az utadat. Ha csak a Szegeden megfordult előadásaidat sorra veszem (2001: Ős K.,
2002: Barbárok, 2003: Ketten, 2004: Medeia, 2005: Nagyvárosi ikonok, 2006: Káin-Ábel, 2013:
Toldi, A nagy füzet, 2014: Irtás, A mi utcánk), azt látom, hogy ezek nagyon sokfélék. Tényleg
volt itt tudatos építkezés?
– Nem, nincs ilyen. Ezt a mondatot most inkább úgy érteném, hogy abban van tudatosság, illetve afelől nem volt kétely sosem, hogy nekem ezt kell csinálnom. A pályán tartózkodás és a
pályán maradás tudatossága ez, és az erre való építés. Vagyis nem arról van szó, hogy tíz éve
tudtam, hogy ma itt fogok tartani. Akkor például nem gondoltam volna, hogy ma színészekkel
csinálok előadásokat.
– Ez egy egyenes út volt?
– Egyfelől igen, mert az egyes állomásokat visszafejtve rá tudok mutatni az útban rejlő következetességre, miközben nem tagadom le, hogy voltak kudarcok. Amikre ma szintén hasznos élményként tekintek, hiszen ha nincs bukás, akkor nincs az utána következő siker sem.

„

108

tiszatáj

Másrészt meg nyilván nem volt egyenes az út, ami összefügg azzal, hogy bár nem tartom magamat forradalmárnak, de nem vagyok az a sorban állós alkat sem. Ha nagyon ambiciózusan
építem a karrieremet, ebben az országban, ebben a korban, ebben a szakmában, akkor lehetett volna egyenes az út, aminek a vége, mondjuk, a Kossuth-díj. (nevet) Ehhez képest az
egyetlen állami kitüntetésem a 2001-es Harangozó-díj, amit táncosként kaptam, Vati Tamással együtt vettem át, és nagyon büszke vagyok rá. De hát mitől is lenne bármilyen díjam: nem
járok olyan helyekre, ahol ezeket osztják.
– Említetted már a felelősséget: honnan jött, hogy egy társulat fejeként felelősséget akarsz viselni másokért? Van bármi köze a néptáncos alapjaidhoz?
– A néptánc egyértelműen közösségi műfaj, ahol létezik egy természetes odafigyelés a másikra, de ez kizárólag a közös örömszerzésről szól, aminek a tánc az alapja: én örülök annak,
hogy te örülsz, és te is örülsz annak, hogy én örülök. Amikor néptáncos voltam, ott is volt
persze alá-fölérendeltség, de ez nekünk természetes volt, hiszen az eleve hierarchikus berendezkedésű Állami Balett Intézetben tanultunk, nem pedig az amatőr mozgalomtól indultunk. Amikor egy társulatot vezetek, azért egyértelmű és természetes, hogy felelős vagyok a
tagokért, mert ők is felelősséget vállalnak értem azzal, hogy a bizalmukba fogadnak. Kötelességem elérni, hogy a színpadon mindenki a legjobb formáját hozza az adott munkában. A színésznek meg kötelessége a legjobb formáját hozni.
– Miután végeztél a néptánc tagozaton, mindig társulathoz tartoztál: a Honvéd Együttes, a
Tranzdanz, a Sámán Színház jött. A KET volt az első, ahol te voltál a főnök?
– A Sámán Színházat alapvetően ketten vittük Magyar Évával, én szó szerint is, amikor a hátamon cipeltem a díszleteket az Almási térről a Thália Stúdióba, attól függően, hogy éppen
hol próbálhattunk. Az, hogy művészi értelemben Éva mellett vezető voltam, kifelé nemigen
látszott, mert ő képviselte a színházat. Úgy háromévente váltottam, a KET volt a leghosszabb,
nyolc évig tartó kaland. És muszáj is volt váltani: bármennyire szerettem a Sámánt vagy a
Tranzdanzot, egzisztenciálisan kegyetlen volt mindkettő. 24-26 évesen ez még elmegy, de
afölött már nem elfogadható, hogy csak szerelemből csinálunk színházat. Meg persze ott volt
az is, hogy bármit csináltam, az nem volt igazán az enyém.
– Mitől lesz valami a tied?
– Attól, hogy az akár jogi, akár szellemi értelemben vett felépítményben, ami körülötte van és
működteti, a felelősség elsődlegesen az enyém. A magyar színházban kevés olyan páros volt,
mint a Krétakör Színházban Schilling Árpád és Gáspár Máté tandemje: ez akkoriban példa értékű, csodálatos dolog volt, felemelő volt látni, ahogy együttműködnek. Többször dolgoztam
velük, és ez a felállás az újdonság erejével hatott. Mármint az, hogy valakik a független szférából, ami nem más, mint tehetséges kóbor kutyák gyülekezete Budapest belvárosában, profi
alapokra helyezik a színházukat. Mert ahhoz, hogy elvezessünk egy színházat, a tehetség önmagában még nem elég. A kérdésedre válaszolva: igen, a KET volt az első hely, ahol én irányítottam egy csapatot. Szögi Csaba kért fel, akinek már volt tapasztalata és tudása, látta azt is,
hogy olyan dolgokat tudok kézben tartani, amiket ő nem. Míg azonban a Krétakör rugalmas,
mozgékony szerkezetet épített fel az évek során, Szögi konzervatívabb működési elképzelésekkel rendelkezett: neki például a játszóhely, az állandó társulat nagyon fontos volt, szemben Gáspár Mátéékkal. Ugyanakkor belátta azt is, hogy ketten könnyebb boldogulni, megke-

2015. július

109

„

resett tehát ezzel az ajánlattal. Nyolc együtt töltött év után is merev maradt azonban a KET
struktúrája, ezért is mondtam azt, hogy jó volt, de elég volt, lépnem kell.
– Hogyan lehet egy társulat életét tudatosan építeni? Főleg arra gondolok, hogy ott legalább
egy-két évvel a tagok előtt kellene járnod gondolatban, hogy valódi építkezésről beszélhessünk.
– Az ilyen típusú előregondolkodáshoz biztos anyagi bázis kellene, de azért tudok előre gondolkodni: ha ránézek egy színészemre, meg tudom mondani, hogy két év múlva mire lesz képes, vagyis a megfelelő feladatokat adom neki, így építve a közös jövőnket. Mindig megmondom nekik is, hogy mit várok tőlük, mert kreatív, okos emberekkel vagyok körülvéve, akik
nagyon szeretnek dolgozni. Addig pakolhatsz terheket valakire, amíg ez segíti a fejlődését. A
szellemi és fizikai elkényelmesedést viszont ki nem állhatom. Ez utóbbira volt példa a KETben: akkoriban nem voltam elégedett magammal, mást akartam, jobb művészi körülményeket, több elvárást az embereimtől. Ők meg csak azt látták, hogy sikeresek vagyunk, jön a néző, mi más kell még? Ezt már nem engedem meg a Fortéban, miközben természetes folyamatról beszélünk: ha valaki sikeres, akkor hajlamos elkényelmesedni.
– Akkor ezért is fontos, hogy erősen követed az előadásaidat, és nem engeded, hogy rutinból
működjenek?
– Így van: minden előadásra jut egy kis feladat, nekem is, nekik is. Hogy mik ezek? Apróságok: jobban oda kell figyelni, mert elment egy pillanat, vagy látszik, hogy nem azt érzed, amiről beszélsz, esetleg kiüresedett egy gesztus. A legsikeresebb előadásunknál, A nagy füzetnél
is előfordul ilyen korrekció, mert a színésznek belülről nincs ideje javítani, legfeljebb az előadás végén megállapítja, hogy ma ez nem volt olyan jó, vagy épp nagyszerűen ment. Táncos
koromból emlékszem, hogy sokszor nem tudod megfogalmazni, mitől nem sikerült egy este,
de egy makacs külső szem tud ilyenkor segíteni.
– Neked van külső szemed?
– Vannak emberek, akiknek adok a véleményére. Tudom persze, hogy mire gondolsz: általában nem dolgozom dramaturggal. Nem mindig kerül elő ez a probléma, vannak olyan alkotói
folyamatok, ahol kifejezetten távol tartom annak a lehetőségét, hogy hangosan megosszam
valakivel a gondolataimat, mert azt érzem, hogy nem adhatom ki ezeket a kezeim közül.
Máskor ezt meg kell tennem, és igen, volt olyan, ahol hibát követtem el azzal, hogy nem volt
ott egy dramaturg. Távol áll tőlem, hogy azt állítsam, hogy különleges, amit mi csinálunk, de
mégis egyedi stílusról van szó, vagyis valójában nem a klasszikus értelemben vett dramaturg
hiányzik, hanem valaki, aki nagyon jól ismeri azt, ahogyan gondolkodom. A táncelőadásoknál
nem jelentett gondot a dramaturg hiánya, mert azokat a zene irányította, ahhoz pedig nem
kellett, mióta viszont a szöveggel foglalkozom, rendszeresen előjön ez a kérdés.
– Zene, mozdulat, szöveg. Van köztük hierarchia? Vagy most egyensúlyban érzed őket?
– Talán elértem az egyensúlyi állapotot, de bármikor ki lehet ebből billenteni, vagyis beletörhet a bicskám abba az anyagba, amivel épp foglalkozom. A szövegnek természetesen és elsősorban az értelmét kutatjuk, de ott is igyekszem akusztikailag izgalmassá tenni, mert örömömet lelem benne, és a színészek is érzik ennek a jelentőségét. Hogy egy jelenet miért halkabb, mint a többi, attól függ, hogy miről szól az az epizód, és akkor máris a zenénél járunk. A
szövegnek is van zenéje, sőt akkor is van zene, amikor semmi sem szól a színpadon. Mára túl
vagyok azon az alkotói fázison, amikor a zene illusztratív volt: a hatásvadászat nem több
ámításnál, etetésnél. Törekszem, hogy ez ne forduljon elő.

„

110

tiszatáj

– Ez azt is jelenti, hogy egyszerűsödik az, ami a színpadodon történik?
– Igen, mert lejönnek a feleslegek, a díszek, de az ember nem tudhatja, mikor rontja el. Az jó,
ha utólag belátja: ilyen volt például a József Attila Színházban rendezett Éjjeli menedékhely. A
mozgás ügyesen megcsinált volt, de a témához nem tudott szervesülni. Meg tudom magyarázni a kudarcot, de attól még az marad. Nem gondolkodom öncélúan, de ott kénytelen voltam elfogadni, hogy a külső szem öncélúságot látott benne.
– Rengeteget dolgozol: ebben az évadban Budapesten a Radnóti Színházban, majd Kaposváron,
Székesfehérváron, és végül a Forténál csináltál előadást. Jut idő a feltöltődésre?
– Próbálok erre odafigyelni, de tény, hogy több idő kellene rá. Nem olyan a világ körülöttünk,
hogy megengedhessem magamnak, hogy eleget olvassak, hogy jobban figyeljek a gyerekeimre, de igyekszem. Szóval érdemes volna leállni, csak nem lehet. Évi egy darabot kellene csinálni, de ha meghoznék egy ilyen döntést, a Forténak nagyon máshogy kellene működnie:
komoly menedzsmentnek kellene felállnia, ami megteremtené annak a lehetőségét, hogy meg
lehessen ebből élni. De nem is ez a leglényegesebb szempont, hanem az, hogy az évi egy bemutatónak meg legyen tervezve a jövője. Nagy elégtétel és élmény volt a dunaPart showcase,
ahol erős mezőnyben mutatkozhattunk be külföldi kritikusok, fesztivál- és színházigazgatók
előtt. Ilyen egyértelmű visszajelzést már régen kaptunk itthon, de azóta is azon gondolkodom, hogyan lehet ebből továbblépni. Amikor Székesfehérvárra szerződtem a Forte több tagjával, bíztunk abban, hogy megteremtődik egy olyan hátország vidéken, ami a legjobb alkotó
energiákat mozgósítja, de kiderült, hogy ez Magyarországon nem tud működni. Nem gondolom kudarcnak Fehérvárt, de nem vagyok annyira bizakodó, mint egy éve voltam: az áttörés
hiánya nem személyes okokon múlt, inkább a kőszínházi működésből következik. Márpedig
itt komoly ígéret volt arra, hogy jelentős lépésekkel haladhatunk előre: gondolj bele, hogy
egy vidéki kőszínházban tizenötször játszottuk sikerrel A nagy füzetet, huszonötször a Toldit… És mégis, valahogy nem vált elég fontossá ez az egész.
– Egy régi interjúban szépen beszéltél a vidéki közönségről, de általánosságban kérdezem: milyen most a hazai közönség?
– A közönség ma a legjobb formáját futja, ami persze nagyon erősen következik abból, hogy
mi veszi körül otthon, hogy mit lát a tévében, hogy milyen színvonalon van a közélet, hogy
milyen a saját szociális helyzete. Ez csupa olyan körülmény, ami érleli a közönség érzékenységét, legalábbis ami az olyan típusú előadásokat illeti, mint amilyenekben mi gondolkodunk.
Külön öröm, hogy a fiatalok is kitűnő állapotban vannak. Ezt meg a diákjaimon látom: a
színművészetiről kijövő diplomások olyan világba lépnek ki, ahol nagyon nehéz egzisztenciát
teremteni, ők mégis képesek kizárólag szakmai okokra hivatkozva hátat fordítani olyan helyzeteknek és lehetőségeknek, amikről sokan álmodoznak. Bizakodó vagyok, mert azt látom,
hogy van igény a jóra.
– Mindjárt egy évtizede dolgozol például Krisztik Csabával, Andrássy Mátéval vagy Kádas Józseffel, de már társulati tagok lettek az újabb generáció tagjai közül is néhányan, ősszel pedig
indul az új fizikai színházas képzés az egyetemen. Van különbség a korosztályok között?
– A társulaton belül, ahol intenzíven együtt dolgoznak a különböző generációk, feladat az,
hogy egymáshoz csiszoljuk őket. Ugyanakkor jelentős különbség van köztük: a harmincas
éveik közepén járókra jellemző, hogy nagyobb bennük az elveszettség érzete, míg a náluk fiatalabbak sok helyzetben talpraesettebbek, konstruktívan képesek élni a szabadsággal. A

2015. július

111

„

rendszerváltás után születettek számára a szabadság a normális emberi létezés része, és ezt
öröm látni.
– Hogyan tanítasz? Van, lehet közös alap valakivel, aki huszonöt évvel fiatalabb nálad?
– Ne feledd, hogy a testtel való foglalkozás, a mozgás sokkal közelebb hozza az embereket: a
fizikai létezés zsigerileg közvetlenebbé tudja tenni két ember között a kapcsolatot. A test
hamarabb barátkozik, és az én szememben ez az alapvető kulcs a diák-tanár kapcsolathoz.
Nagyon szeretem az érzékeny embereket, magamat is annak tartom, és mindig kihívás a
munka során a különböző érzékenységi szintek egymáshoz igazítása. Az ideális munka kemény, ugyanakkor erőteljes szeretet működteti oda-vissza, ez érleli az embereket. Ha előadást készítünk, a közös cél, hogy az a képességeinkhez mérten a lehető legjobb legyen. Az
iskolában a diákok részéről a fő késztetés, hogy tanuljanak, a részemről meg az, hogy tanítsak. A legkomfortosabb, ha az alkotás és a tanítás összekapcsolódik. Közben persze a régi
embereim is folyamatosan akarnak tanulni, nem gondolják, hogy ők már készen vannak. Izgatja őket, hogy meg tudnak-e csinálni olyasmit, amiről maguk sem tudják, hogy képesek rá.
– Amikor beszélgetünk, egy hónappal vagyunk a Bűn és bűnhődés bemutatója előtt. Most milyen érzéseid vannak az előadással kapcsolatban?
– Ez egy csodálatos anyag, amire persze sokkal több idő kellene. Most először mertem hangosan kimondani, hogy a bemutató kitűzött dátuma nem veheti el tőlünk az anyaggal való
foglalkozás örömét. Ne aggódj, lesz premier, de nem fogok szorongani a közelgő időpont miatt, hiszen a társulatommal olyan témán dolgozom, amin dolgoznom kell. A Bűn és bűnhődés
színrevitele nem régi terv, inkább egy olyan könyv, ami folyton kézbe kerül, és amiről érzem,
hogy kezdeni kell vele valamit. Sok ilyen van még.

Forte Társulat: A nagy füzet, 2013, fotó: Révész Róbert

„

112

tiszatáj

PÁDÁR ZSOLT

Plebejusok
POLITIKAI SZÍNHÁZ A SZENTESI DRÁMATAGOZATON
„Ti ennyire bátrak vagytok?” – hangzott el a kérdés 2013 nyarán a 23. THEALTER Fesztiválon, miután bemutattuk A legnagyobb magyar című előadásunkat. Csak hümmögtem, és nem
tudtam igazán artikulált választ adni. Elgondolkoztam, hogy vajon miért érzi azt egy színházi
kritikus, miért érzik a nézők úgy, hogy 2013-ban Magyarországon meglehetős bátorságra
van szükség ahhoz, hogy egy ilyen jellegű előadást – diákokkal – létrehozzunk és bemutassunk. Nem éreztem, nem éreztük magunkat különösebben bátornak, inkább az volt a közös
vélemény, hogy nyitott szemmel-füllel járunk, s ha a dolgok, melyek körülöttünk, velünk történnek, bántják az igazságérzetünket, az igazságszeretetünket, akkor annak hangot adunk, s
ezzel talán mások figyelmét is ráirányíthatjuk visszás dolgokra.
2014 nyarán, a következő THEALTER-en, Jászay Tamás a fesztiválrádióban már konkrétan azt kérdezte tőlem, hogy politikai színházat csinálunk-e? Mármint, hogy tudatosan, koncepciózusan elmozdult-e a tagozaton folyó munka a politikai-társadalmi színház irányába?
A jelen írás keretein belül azt szeretném megvizsgálni, melyek (voltak) azok az „együtthatók”, melyek kollégáimat és engem erre az útra állítottak. Írásomban tehát sorra veszem
azokat a gondolkodókat, elméleti és gyakorlati színházi szakembereket és alkotókat, akiknek
a munkássága személy szerint rám, illetve kollégáimra, mint diákszínjátszással foglalkozó
tanárokra hatottak, illetve igyekszem kitérni
a drámapedagógiának
és a közös alkotói munkának arra a „speciális”,
szentesi módjára, melylyel direkt-indirekt módon demokratikus állampolgárságra neveljük diákjainkat.
Alapanyagként elsősorban azokat az előadásokat fogom felhasználni, melyeket a
szegedi közönség is láthatott (A legnagyobb
magyar, 2013, Gyűlölni
nem, 2014), illetve egy
Horváth Mihály Gimnázium, Szentes: A legnagyobb magyar, 2013,
olyan, a THEALTER-en
fotó: Révész Róbert

2015. július

113

„

nem szerepelt darabot, mely bemutatása után botránykővé vált (Önmagával vívja, 2013. –
Ördögkatlan Fesztivál).
Brecht hatása
A jelen fiatalságának alaptraumája a „világba vetettség” érzése, amit egy kézlegyintéssel hajlamosak vagyunk elintézni: tinédzserkori válság. Ennél azonban sokkal többről van szó, amit
tanítványaim – tapasztalom szaktanárként, drámapedagógiával foglalkozóként, osztályfőnökként – egészen élesen látnak, meg is fogalmaznak: a Z-generációnak nincs igazi kapaszkodója, nincsenek olyan ideák, elvek, eszmék, amelyekért lelkesedni lehetne, illetve tudnának, helyette a virtuális valóság illúziói vannak, a szépség- és egészség-fasizmus dúl. Ezzel
párosul a szellem válságának továbbélése (Brecht alkotói korának kezdete óta!), melytől – a
„látványcivilizációtól” (Mario Vargas Llosától kölcsönözve) – maguk is szenvednek. Kritikusak magukkal, kortársaikkal szemben is.
Brechtnél is az volt a fő törekvés, hogy „a fetisizált látszatokat az aktivitás mozdulatával
leleplezze.” Felismerte a „szabadon lebegő értelmiségiekben” a „jelen nem akarását”, csalódásukat az üres ideológiákban, a politikai, illetve művészi izmusokban, a „demokrácia nélküli
demokráciában, a forradalmárok nélküli forradalomban.” Velük együtt szembesült a politikaitörténelmi elmaradottsággal és epikus színházának létrehozása valószínűsíthetően abból a
keserű tapasztalatából származik, hogy „A semmiből nem lesz semmi.”
Arra is Brechtet tanulmányozva ébredtem rá, hogy a társadalmi vagy politikai színház
csinálásához tulajdonképpen „elengedhetetlen” a plebejus-lét. Plebejus-lét alatt értem azt,
hogy ahhoz, hogy valaki politikai színház csinálásába fogjon az Egész megváltoztatásának
szándékával, olyan léthelyzetben kell lennie, amely valamilyen szempontból a depriváltság
élményét-szorongását nyújtja a benne lévőnek, és mintegy ösztönzi arra, hogy ennek a
frusztráló állapotnak a megszüntetéséért tegyen. Ez lehet természetesen az anyagi-társadalmi hierarchia tükrében „plebejusság”, de lehet ilyen az uralkodó közerkölcs, a közízlés, a
tömegek esztétikájával szemben marginalizálódott törekvés, mindennemű kisebbségi lét,
szubkultúrához tartozás, vagy az uralkodó politikai rendszerrel szembeni ellenzékiség.
A másik forrás: Paál István
A Szegedi Egyetemi Színpad néhai legendás vezetője úgy gyakorolt hatást a Szentesen folyó
munkára, hogy személyesen soha nem járt nálunk. Az egykori és jelenlegi tanítók közül
azonban többen voltunk személyes ismerősei, többen dolgoztunk is vele.
Vegyük tehát sorra „tételesen”, hogy melyek azok a mozzanatok Paál István munkásságából, amelyek továbbélnek a szentesi irodalmi-drámai tagozat előadásaiban:
A „nyitott színház”: Paál egyik merész újítása volt a közönség bevonása az előadásaiba,
azzal a céllal, hogy állásfoglalásra késztesse azzal kapcsolatban, ami körülötte, a néző körül
(és nem csupán a színpadon) zajlik. Ezek a rendezői elvek, illetve közlési módok az utóbbi
években a tagozaton született előadások közül leginkább a Gyűlölni nemben érhetők tetten.
Utcaszínházi produkcióról lévén szó, kézenfekvőnek látszott a közönség oly módon történő
bevonása, ahogyan tette azt annak idején Paál: a nézők Théba város polgárai lettek, akik
megjelentek a népgyűlésen, hogy a város jövőjét befolyásoló politikai döntésekben állást foglaljanak. Diákjaink a közönség soraiban többször felbukkantak, agitáltak egyik vagy másik

„

114

tiszatáj

szónok mellett, tudatosítva a nézőkben, hogy amiről döntenek, őket is érinti. A „népnek” a
történelmi múltat meghamisító szobor felállításának támogatásáról vagy megakadályozásáról kellett döntenie: a mű Kreón és Antigoné megbékélését, egyetértését ábrázolta, s mindez
a német megszállás áldozatainak Szabadság téri emlékműve leleplezésének másnapján.
A „profán – szakrális” forma (Jerzy Grotowski nyomán): „gúny és apoteózis”: a technika
lényege, hogy a politikai hatalom megnyilatkozásait gúny tárgyává teszi oly módon, hogy kizárólag groteszk megnyilvánulási formákban jut kifejezésre, míg ezt ellenpontozandó a szabadság apoteózisa dalokban, illetve non-verbális test- és térformákban halad egy katartikus
csúcspont felé.
A politikai hatalom mint groteszk létforma az Önmagával vívja később botrányossá vált
jelenetében bukkant fel újra. A darab alapötlete egy Mefisztó-történet. Egy tehetséges színházi rendezőt megkörnyékez a politikai hatalom, az ország legnagyobb színházának igazgatói
székét ajánlja neki, ezzel azonban a főhősnek meg kell tagadnia korábbi emberi-művészi önmagát. Családtagjai, barátai véleménye közt őrlődik, míg az utolsó jelenet nyitva hagyja a
kérdést: elfogadta-e vagy sem a felkínált igazgatói széket? Nyitva marad a néző számára is a
kérdés: Te, kedves néző, elfogadnád-e? Az egész előadás díszlete egy nagyméretű asztal, leterítve piros, fehér és zöld színű drapériával. Ezen az asztalon, illetve körülötte zajlanak az
események. Azt próbáltuk érzékeltetni (és nem a nemzeti szimbólumot meggyalázni), hogy
éppen a hatalom az, amely bizonyos közös szimbólumokat, közös értékeket egy csoport nevében kisajátít, s a más véleményen lévőket a közösségből kizárva a hatalom maga profanizálja ezeket az értékeket.
A profán-szakrális dichotómiát használtuk továbbá A legnagyobb magyarban is. Az új nemzeti színészgárdát megálmodó Elnök úr (szintén Paál István-i örökség, hogy korunk hőse nem
Hamlet, Kőműves Kelemen vagy Caligula, hanem Übü, „a középszerű szörnyeteg”) és a sameszaiból álló – a castingot végrehajtó – zsűri tagjainak minden megnyilvánulása egy-egy groteszk
gesztus. Az ötleten a „legnagyobb magyar ceruza” végét rágva gondolkodik az Elnök úr. A zsűribe focista múltja révén bekerülő Géza „műmájerkodva” dekázik. A legnagyobb magyar kézfogást hozza ajándékba a ripacs „színészkirály” István. Az Elnök úrnak a „legnagyobb magyar kolbászt” ajándékozza Tenkehornyáki Hubáné Etelka, aki hétgyermekes anyaként (Álmos, Előd,
Ond, Kond, stb.) „mintaképző” magyar asszonyként kerül a zsűri tagjai közé. A mélypont pedig
egyértelműen az Elnök úr által az új színészgárdának ajándékozott nyikorgó, tologatható nemzetiszín turul… Ezekkel a profanizált szimbólumokkal állítottuk szembe az előadás legvégén a
játszók testére festett szövegben a „szentet”, az általunk megkérdőjelezhetetlen értéket, a szabadságot. „Nem sokaság, hanem lélek s szabad nép tesz csuda dolgokat”, illetve „Szeretnék maradni, maradnék szeretni” – szólt az általunk megfogalmazott üzenet.
Párhuzamok Schilling Árpád színházával
Párhuzamokat kell írnom, mert az elmúlt évek szentesi előadásai hasonló logika mentén készültek (habár természetesen színvonalukban, művészi értékükben meg sem közelítik a Krétakör és Schilling munkáit), mint ahogyan Schilling gondolkozik, dolgozik.
Miért a párhuzam? Kortársak vagyunk Schillinggel, mindannyian a rendszerváltásban
szocializálódtunk. Ugyanazok a meghatározó élményeink vannak a születő demokráciával
kapcsolatban. Azóta eltelt huszonöt év és ugyanaz az alapélményünk – látva a jelenkor iskoláinak nagy részét, illetve a közéletet – mint Schillingnek: nem elég, hogy nem sok minden

2015. július

115

„

változott, hanem szinte semmi sem változott. A demokrácia intézményi keretei felálltak, de
nem működnek, vagy nem működnek demokratikusan, mert sem az idősebb nemzedékek,
sem a fiatalabbak nem tanulták meg a demokráciát.
Melyek azok a schillingi gondolatok, amik töredékesen vagy teljes egészükben tetten érhetők a szentesi gondolkodásban, műhelymunkában?
Egyenrangú emberek közösségében szabadnak lenni. A drámapedagógusi feladatok közül kiemelkedik a tanár(ok) és a tanulók közötti bizalmi viszony kialakítása. A 14 évesen otthonukból
kiszakadt diákjaink a legszemélyesebb problémáikat osztják meg velünk őszintén. Ennek alapfeltétele, hogy mi, pedagógusok is mindig és minden helyzetben őszintén nyilatkozzunk meg
nekik. Ha önazonos személyiségek állnak előttük, sokkal inkább válnak maguk is azzá.
A kulturális, szociális, mentális elmaradottságról. Sokszor és sok fórumon hangoztatjuk: a
szentesi tagozat irodalmi-drámai tagozat, nem pedig „színészképző”. Elsősorban közösségépítés folyik, a Schilling által is felvetett felelősségvállalással a közösségben meghozott döntéseinkért. Emellett, vagy éppen e célból az értelmi mellett az érzelmi intelligencia fejlesztésére fordítunk hangsúlyt, hogy diákjaink „szociális és mentális egészsége” kialakuljon, illetve
továbbfejlődjön. A tréningek, drámaórák elsősorban azt szolgálják, hogy tanulóinkban oldjuk
a zárkózottságot, az életkorukból, szocializációjuk korábbi szakaszából magukkal hozott
frusztrációikat, agressziójukat, fejlesszük bennük az önmaguk és társaik iránti elfogadást,
megbecsülést, a más vélemény intelligens elfogadását vagy intelligens kritikáját. Schillinggel
élve: igyekszünk „európai mércével mérni” őket.
A művészet = szabadság és az őszinteség zsarnoksága. Talán a legfontosabb tétel abban a
tekintetben, hogy milyen akarat/szándék szülte az elmúlt három év előadásait: nem vagyunk
művészek, „csak” kíméletlenül őszinték (diákok, tanárok egyaránt) önmagunkkal, a nézővel,
a szélesebb társadalmi közeggel szemben. Mertünk őszinték lenni, segítő szándékkal interakcióra hívni a nézőt, ráébreszteni, hogy az őszinteség rögösebb út, de hosszú távon kifizetődőbb: nem hagytunk lehetőséget kibújni… Az is igaz, hogy nyersen fogalmaztunk, indulatból
(A legnagyobb magyar, Önmagával vívja) – megengedtük magunknak ezt a szabadságot. Talán irigyeltek is minket érte. Meg is büntettek érte.
Demokráciára nevelés a színházzal Szentesen
A tagozat mindennapi működése, az ott folyó munka alapvetően a demokratikus alapelvek
szerint folyik. A darabok témáit közösen választjuk ki. Fontos, hogy a tanár ott is csak közvetít a tanulók között, mederben tartja a beszélgetést. A legfontosabb alapszabály, hogy nincs
rossz ötlet, nincs használhatatlan vélemény. Nem minősítjük a megnyilvánulásokat. A másik
ötletére való reagálás is a parlamentarizmus szabályai szerint történik. A konszenzus kialakítása a cél, mégpedig úgy, hogy a lehető legtöbb diák számára elfogadható legyen a végeredmény. Ha maradnak tanulók kisebbségben a véleményükkel, megtanulják, megtanulták elfogadni azt, hogy a demokrácia nem azt jelenti, hogy mindig minden mindenkinek jó, hanem a
többségi akarat kifejeződése, és a kisebbségnek – a közösség iránti felelősségből – el kell fogadnia azt és konstruktívan együtt kell működnie a többiekkel, a többséggel. Ez a legnehezebb, de 11-12. osztályra már nemigen marad olyan diák, aki akadályozná a közös munkát –
addigra a közösség felelősséggel gondolkodó és cselekvő tagjaivá válnak.
Nem csoda tehát, hogy tanulóink nem akartak csöndben maradni. Ez a tanulói szándék
találkozott a tagozaton tanító pedagógusok elszántságával, így születtek az elmúlt évek elő-

„

116

tiszatáj

adásai. Ha úgy tetszik, működésbe lépett a Brecht kapcsán is említett plebejus-életélmény:
úgy akartunk harcolni, hogy elmondjuk: máshogy gondoljuk, értelmes és eredményre vezető
vitát akartunk kezdeményezni.
Nincs csönd azóta sem Szentesen. Ugyanezen elvek mentén dolgozunk tovább, bár az aktuálpolitika eseményeire történő közvetlen reakciókat felváltotta egy elvontabb, ha úgy tetszik, „filozofikusabb” attitűd. Legújabb előadásaink az igazság/igazságosság és a hatalom, illetve a bűn és a felelősségvállalás problematikáját vizsgálják. Szembesülünk, szembesítünk.
Megyünk tovább, abban a reményben, hogy egyre többen csatlakoznak majd hozzánk.

FELHASZNÁLT IRODALOM:
Brecht, Bertolt: Színházi tanulmányok. Magvető, Budapest, 1969.
Conrad, Diane: A „veszélyeztetettség” fiatalkori tapasztalatai. In: Színház és Pedagógia. A dráma mint társadalomkutatás. L’Harmattan, Budapest, 2010.
Horváth Kata: Színházi nevelés, mint társadalmi performansz. In: Színház és Pedagógia. Elméleti és módszertani füzetek. Társadalmi performansz. Káva Kulturális Műhely, Budapest, 2009.
Horváth Kata: A tekintély drámája az iskolában. In: Színház és Pedagógia. Drámapedagógiai esettanulmányok II. Akadályverseny–Szabadság-projekt az iskolában. L’Harmattan, Budapest, 2010.
Perjésné Dózsa Erzsébet: Paál István rendezői munkásságának elemzése. Szakdolgozat. Színház- és Filmművészeti Főiskola, 1991.
Schilling Árpád: Egy szabadulóművész feljegyzései. Korszerű gondolatok. Krétakör, Budapest, 2008.
Szabó Veronika: Akadályverseny – Demokráciára nevelés színházzal Magyarországon. In: Színház és Pedagógia. Drámapedagógiai esettanulmányok II. Akadályverseny–Szabadság-projekt az iskolában.
L’Harmattan, Budapest, 2010.
Ungvári Tamás: Brecht színházi forradalma. Akadémiai Kiadó, Budapest, 1978.
Vajda György Mihály: Modernség, dráma, Brecht. Kossuth Könyvkiadó, Budapest, 1981.

Horváth Mihály Gimnázium, Szentes: Gyűlölni nem, 2014,
fotó: Révész Róbert

2015. július

117

„

MIKLÓS MELÁNIA

Két szék között a padon,
avagy Friss, Fiatalos és Fasza (?)
A K2 SZÍNHÁZ ELSŐ ÉVADÁRÓL
A jubileumi 25. THEALTER díszvendége az idén ötödik születésnapját ünneplő k2 Színház,
amely a 2014/15-ös színházi szezonban működött először állandó társulatként. Hogy a kezdő mondat mindhárom állítása örvendetes tény, azt a hazai kultúratámogatási és gazdasági
viszonyok közepette nem szükséges bizonygatni. Érdemes viszont megvizsgálni, milyen
előzmények, illetve következmények húzódnak meg a hír hátterében, amely maga is olyan,
mint egy saját farkába harapó kígyó. (Stilisztikailag, szimbólumok tekintetében és áttételesen
is.)
Adott tehát a csapat, amely a Kaposvári Egyetem Művészeti Karának másodévet kezdő
színész szakos hallgatóiból verbuválódott 2010 nyarán, amikor a Magyar Monoszkóp című
előadással bemutatkozott az Ördögkatlan Fesztiválon. A „média-játék”, amelyet volt szerencsém látni a palkonyai faluház műsoron kívüli programsávjában, a merésznek mondható
közéleti problémafelvetésen túl a csapatban rejlő kreatív potenciál miatt maradt igazán emlékezetes. Kelemen József osztályának produkcióján érződött a kaposvári iskola: a műhelyszellem, a szókimondásra és a kritikai reflexióra való hajlandóság, a közlésvágy és a humor.
Mindenekelőtt pedig a kreativitás, amely kevésbé a szegényszínházi eszközök használatában,
mint inkább az írói-dramaturgi munka ígéretességében mutatkozott meg. A szerzői projektet
létrehozó páros nevét azonnal meg is jegyezte az ember, azóta hozzájuk köti a
k2 tevékenységét: Benkó
Bence és Fábián Péter társulatvezetői karizmatikussága az első perctől nyilvánvaló. (Ami elengedhetetlen feltétele minden társulat
működésének, és különösen
igaz a pályakezdőkre és/
vagy a függetlenekre.)
Hogy a kezdeti lépésektől hogyan jutottak el a Szabad Színházak Nemzetközi
Találkozójának díszvendége
meghívásig, az korántsem
k2 Színház: Mielőtt az éj leszáll!, 2014, fotó: Révész Róbert

„

118

tiszatáj

ilyen egyértelmű. Először is célszerű volt befejezni a képzést, amely épp megszűnni látszott
mögöttük (ők voltak a Csáki Judit vezetése alatt komoly eredményeket elért kaposvári tanszék utolsó végzett osztálya), másrészt meg kellett teremteni a közös alkotás lehetőségét.
2011-ben létrehozták a k2 Alapítványt, beléptek a Független Előadó-művészeti Szövetségbe
(FESZ), és társakat gyűjtöttek maguk köré. A csapat ezután az ország különböző pontjain hozott létre többnyire egyszeri előadásokat alapítványi és pályázati támogatásokból, valamint
fesztiválmeghívások segítségével. Így annak ellenére, hogy 2013/14-ben megkapták a FESZ
legígéretesebb pályakezdő díját, a TITÁNium Tehetségkutató Platform Jurányi-díját és a
Színházi Kritikusok Céhének jelölését a különdíj kategóriában, nem volt könnyű követni a k2
szakmai útját.
Kellett ahhoz az elszántságon túl más indíttatás is, hogy állandó társulatként kezdjék meg
működésüket, hiszen az elmúlt évek során a finanszírozási helyzet korántsem lett rózsás.
Szeptemberben tíz tagot szerződtettek, a két vezetőn kívül Kautzky-Dallos Máté dramaturgot, Erdélyi Adrienn asszisztenst, Viktor Balázs színészt a Színház- és Filmművészeti Egyetem párhuzamos Zsótér-osztályából, továbbá öt Kaposváron végzett színészt: osztálytársaik
közül Rózsa Krisztiánt és Horváth Szabolcsot, az utánuk következő Réthly-osztályból Piti
Emőkét, Borsányi Dánielt és Domokos Zsoltot, valamint március végén a Mohácsi-osztályban
két évvel előttük végzett Boros Annát. Bázisukat áthelyezték Budapestre, projektalapú működésüket pedig repertoárszínházi formára váltották, játszóhellyel nem rendelkező független
társulatként. Mindez megvalósíthatatlan a pályázati úton elérhető működési támogatást kiegészítő mecenatúrai segítség nélkül, ami viszont jellemzően projekt alapú.
Ezért is volt meghatározó a bemutatkozás, hiszen a folytatás záloga feltételezhetően a látogatottsági és bevételi számokban egyaránt mérhető siker. Úgy tűnik, a k2 megdolgozott a
bizalomért: első önálló színházi évadában három új előadást hozott létre (Züfec, Apátlanok,
Bakfitty), és további kettőt tartott műsoron (Mielőtt az éj leszáll, Yorick visszatér) különböző
alternatív helyszíneken, illetve a koprodukciós partnerek játszóhelyein. Hogy fenntartható-e
ilyen formában a társulati létezés a kis nézőszámmal rendelkező befogadó színházak (Szkéné, Stúdió K, Hátsó Kapu, Jurányi) együttműködési keretein belül, az kérdés. Ahhoz viszont
nem férhet kétség, hogy a k2 szakmailag magasra tette a mércét. Erről a szegedi közönség is
meggyőződhet, hiszen a csapat, amely a korábbi években is sikerrel szerepelt a fesztiválon,
mindhárom friss produkcióját bemutatja a 25. THEALTER-en.
ars(ch) poetica
A k2 első évadát számomra nemcsak időrendben, hanem fejlődési irányát tekintve is három
előadás határozta meg. A 2014 nyarán a Baka István Alapítvány támogatásával az Ördögkatlanon bemutatott Yorick visszatér – rendszerváltás Baka István verseiből (amely ősszel vendégszerepelt Szegeden), a „Bulgakov Színházi regényét ugródeszkának használó” Züfec – tisztelet a kivételnek egy részben (október 24-i bemutató volt a Szkénében) és a „Dürrenmatt A
nagy Romulus című történelmietlen történelmi komédiáját figyelembe véve” készült Bakfitty
– sírásás két részben (a Stúdió K Színházzal közös premier április 17-én).
Ha csak ezt a három előadást nézzük is, feltűnik a szokatlan témaválasztás. A csapat előszeretettel vesz elő ritkán játszott műveket, az irodalomtörténet, illetve a drámairodalom
klasszikusait az újraolvasás és adaptálás igényével. Van valami „tétlen” határozottság a könynyed irónia látszatát keltő címadásban, amely az eredethez való viszonyt hivatott kijelölni.

2015. július

119

„

Generációs útkeresés zajlik tehát a színen, ám annak egy kevésbé harsány, inkább intellektuálisabb, munkásabb, „klasszikusabb” változata. A k2 nem robbant be világmegváltó tervekkel
a színházi közéletbe, nem használ divatos marketingeszközöket a nézők figyelmének elnyeréséért, formabontó igyekezet helyett az aprólékos szövegmunkában leli örömét. Fiatalos
lendülete a szelíd kitartásban és a következetességben mutatkozik meg.
A Yorick visszatér ilyen szempontból is több a Baka-életmű (újra)felfedezésénél: kirajzolódik belőle a társulati ars poetica. A rendszerváltás idején született nemzedék az örök kívülálló Baka szemüvegén keresztül néz rá a változtatás lehetetlenségét magában hordozó múltra és a jelenre. Ezúttal Fábián Péter állította össze és színre az anyagot, melynek során alkotótársát, Benkó Bencét és Viktor Balázst rendezte Yorick, illetve a Költő szerepében. A két
színész pátoszmentes, „civil” hangon szólaltatja meg a szövegeket, végig tartva a kettősséget
az író iránti alázat és az átlényegülés között. Mintha tisztelettudó elismeréssel, kívülről szemlélnék és mutatnák be a Hamlet udvari bolondja, illetve a Baka által kitalált fiktív orosz költő,
Pehotnij alakjában megszólaló lírai ént, amely szerepet és formát ők maguk is most próbálgatnak. Szövegeik párbeszédbe kerülnek egymással, noha a két szál látszólag párhuzamosan
halad. (A Költő felemás zokniját Yorick viseli a lábán.)
Az egymásba tükröződő kettősség, a többfenekű önreflexió és „az ellentétek között
egyensúlyozó pártatlanság” a k2 „politikai és művészi hitvallásának” meghatározó vonása.
Nem tudni, pontosan mit jelent a társulat nevében a kettes szám, de üres nyelvi jelként bármely szélsőséges ellentétpár közötti állásfoglalásra is behelyettesíthető. (Tovább idézve Baka
Felemás zokni című írását: hagyománytisztelő és avantgárd, népnemzeti és szociálliberális,
ezoterikus és földi pólusok közötti párton kívüliségre.)
A Yorick visszatér szövegközpontú színházi időutazáshoz az előadói játék mellett csupán
a játszóhely ad hozzá kontextuális jelentést, mint talált tér (Budapesten pl. a Fészek Klub kupolaterme a „boldog” szocializmust idéző, antikizáló díszítéssel). A játszók és a nézők egymáshoz közeli, „civil” találkozásának fikciójában bolondos, furcsa, szürreális alakok idéződnek meg, akik eleve hordozzák a valóságból való kilépés lehetőségét. Az elhangzó szövegek
nyomán „Anus-arcú időkben” járunk, ahol mindenféle kritika rendszerkritikának minősíttetik, ahol a hatalom mindenkit a saját szolgálatába igyekszik állítani, ahol az értelmiség öncenzúrát gyakorol, megbolondul vagy bolondnak tetteti magát, illetve udvaronc lesz, besúg
vagy behódol. Yorick, a Költő félti a dán kultúrát az imperialista és civilizálatlan svéd ellenében (sic! a’ la Baka), foglalkoztatja, hogy mitől jó (a régi) és mitől rossz (az új) uralkodó, felelőssége tudatában hol álmatlanul forgolódik a farkasok óráján, hol átutazóként riad fel kihűlt
várótermek padján, „s nem jut eszébe, küldetés vagy átok / sodorta erre”. Aggódik „becukrozott” népéért és otthonáért, mely „országnak ország még hazának árnyék”, ám ha belebetegszik sem „keveri össze szarral a vért”. Végül megbékél sorsával, és kilép a szerepéből, az életből.
A k2 előadása a hatalomnak és a társadalmi változásoknak kiszolgáltatott, az érdek- és
létfenntartási viszonyok között eligazodni és választani kénytelen alkotóművész szorongásokkal teli helyzetét festi elénk. Az áthallásokkal teli összeállítás ugyanakkor megteremti az
eltávolodás, a viszonyítás lehetőségét is. A mi világunk nem az a világ, ami egykor volt, a legfiatalabb nemzedék témaérzékenysége azonban önmagában is üzenetértékű. Mivel az előadás valóságában (is) állni látszik az idő, a többszörös szerepjáték a reflexió kiváló eszközének bizonyul.

„

120

tiszatáj

önreflexiós magasiskola
A társulat a Bulgakov-regényt ugródeszkának használó Züfecben tökélyre fejleszti a szerepjátékos önreprezentációt. Az 1936-ban megjelent Színházi regény az író saját történetének fikciós krónikája, amelyből a sztálini diktatúra hétköznapjait ismerhetjük meg, méghozzá egy
pályakezdő művész szemszögéből. Főhősünk a szerző alteregója, aki az egyik regényéből írt
drámájával házal, és eljut a Független Színházba, ahol a darabot hosszas huzavona után bemutatják. Makszudov, az alkotói ártatlanság és a művészi önkifejezés megtestesítője a keserű
valósággal szembesül, és miközben tanúi lehetünk ennek a beavatódásnak, örök érvényű leckét kapunk a hatalom és az azt kiszolgálni vagy éppen kijátszani szándékozó kultúra, ezen
belül is az irodalom és főleg a színház működésének mechanizmusából.
Amikor a k2 író-rendezői és dramaturgja színpadra írják a regényt, amely egy regényből
írt színdarab elő (nem) adásának történetéről szól, amely az általunk nézett színpadi előadás
formájában meg is valósul, az a Bulgakov (és a klasszikusok) iránti tiszteletadás gesztusa
mellett a játék önreflexiós kereteit is megteremti. A Züfec Makszudovjának Egy fecske nem,
avagy egy bolond százat című drámájában Mihail (!) a főszereplő neve, a Züfec jeleneteiben
több alkalommal utalnak Bulgakov be nem mutatott művére és túlírt stílusára, az előadás
nyitányában Molière, Shakespeare és Csehov rappel, az Egy fecske… cím pedig egyszerre idézi meg Mohácsi János előadásait és azt a színházi közeget, amelyben a Bulgakov-mű született.
A röviden csak Fecskeként emlegetett kortárs dráma (mint színmű a színműben) a fikció
szintjén a Sirály párdarabjaként jelöli ki a helyét. Csehov első drámájának (megbukott) ősbemutatójával nyitották meg 1898-ban azt a Sztanyiszlavszkij és Nyemirovics-Dancsenko által vezetett Művész Színházat, amely visszadobta Bulgakov darabját, ám ahol később, a Sztálinnak írt elutasított vízumkérő levelét követően rendezőasszisztensként alkalmazták, és
amelynek viszonyait és prototípusait (igazgatókkal, színészekkel, cenzorral, gazdasági vezetővel, gépírónővel, portással és takarítónővel együtt) a Színházi regényben megörökítette.
A Sirály ugyanúgy színház a színházban, mint a Züfec, amelyben a legifjabb nemzedék fogalmazza meg újító törekvéseit, lehetőséget adva (a mindenkori rendezőnek) az önreprezentációra. A k2 hipertextuális játékában azonban mindez még rétegzettebben jelenik meg. Egyrészt a klasszikus (szegény)színházi eszközöket használó (vörös függöny, néhány jelmez, kellék, asztal, szék az üres, fekete térben), zárt jelenetek során végigkísérjük Makszudov színházi beavatásának áthallásos történetét, másrészt az összekötő meta-jelenetekben az előadás
nyelvére, formájára, a beavatás groteszk illuzórikusságára, valamint az itt és most helyzetére
kapunk reflexiót. Aktuálpolitizálás helyett öniróniát, poénkodó igazodás helyett valódi kérdésfeltevést. Mert hiszen Moszkvában vagyunk a régmúltban, vagyis a jelen Magyarországán,
ahol egy független színházi csapat önti előttünk formába a véleményét közéletről, szakmáról,
alkotói szabadságról.
Amiben van rendszer-, társadalom- és kultúrakritika, önreprezentációs szerepjáték, reflektált identitáskeresés, szókimondó provokáció, kevés „öncélú pofátlanság” és sok kreativitás, felkészültség. A k2 kitűnően felmondja a tanultakat: jó a jelenetek ritmusa és az előadás
dramaturgiája, nagyszerűek a zenei betétek (különösen az indító rap, az átállás-dal mint
„szünetjel” vagy a kabaré és a musical műfaját ironizáló rövidszámok). Hatásos mind az atmoszférateremtő, mind a jelentéses zenehasználat: a kezdő- és a záró zene például azonnal
ismerősre, magyarosra hangolja a történetet, előbbi a Kossuth Rádió szünetjelének (rontott)
szignálja furulyán, utóbbi a Magyar Filmhíradókat idéző Rákóczi-induló Berlioztól. Kidolgo-

2015. július

121

„

zottak a karakterek és a jelenetek, egységes stílusú és kiegyensúlyozott a színészi játék, még
a fregoliszerepekben is mindenki nagyon jó. Nemcsak a kortárs szerepekben, mint például
Borsányi Dániel Foma Strizs rendezőként, hanem olyan klasszikus figurákban is, mint Rózsa
Krisztián Sztálin-szakállas igazgatója, (Rettegett) Ivan Vasziljevics, vagy a szintén általa megformált színészóriás, aki a múlt századi színészbüféből beszél ide, a fiataloknak, hogy a gázsi
per előadásonként értendő-e. Szellemesek az aktualizálások: a megrendelőnek való kiszolgáltatottság burleszkjei, a klasszikus, azaz nemzeti (sic!) vs. kortárs ellentétpárt parodizáló
drámacím felsorolás, vagy a két egykori igazgatóban a mai magyar színházi szakma mindkét
oldaliságát „arcon kritizáló” jelenet.
Mindezekből kirajzolódnak a társulatot foglalkoztató (egzisztenciális) kérdések. Például
hogy van-e értelme színházat csinálni, amikor az emberek a megélhetésükért küzdenek.
Hogy mi a művészet értelme? Luxus-e a kultúra, vagy szükség? Vannak-e új formák? Szabade olyannak ábrázolni a valóságot, amilyen? Szabad-e nem olyannak ábrázolni a valóságot,
amilyen? Szükséges-e új drámákat írni, vagy elég klasszikusokat olvasni, elemezni? Mindig
meg kell-e mondani a frankót? Lehet-e pártatlannak maradni? Bátorság vagy vakmerőség
kritizálni a rendszert? Hol vannak a szakmaiság és a civilség határai, minimumai? Lehet-e a
színházban, illetve a színházzal forradalmat csinálni? Hol vannak a kivételek? Hol vannak a
példamutató mesterek? Van-e negyedik fal? Mit nézünk, miért, meddig, és miért nem csinálunk semmit?
A k2 a valóság mögé kíván nézni, vagy legalábbis azt szeretné, ha mi, nézők is látnánk,
hogy mindaz, ami körülöttünk zajlik, csak hangoskodás, hamis látszat, züfec. Az igazi értékek
máshol keresendők. Számukra például abban a hitben, hogy a színház nem züfec. Az a színház, ami róluk szól, ami az életüket jelenti, egy velük (mint Makszudovnak a színdarab, amit
végig a kezében tart, és amelynek a címe minden jelenetben elhangzik), és amelyről egészséges önértékeléssel tudják, hogy „a Hamlethez képest is jó”. Az egyetlen meta-jelenet, amely
még a patetikus háttérzene ellenére sincs zárójelezve, amikor arra szövetkeznek, hogy
Makszudov főszereplésével szamizdat módon (éjszaka, a földalatti stúdióban) színre állítják
a darabot, és titkos jelszóként a Futurista kiáltvány részletei hangzanak el. („Nézzetek ránk:
Még nem vagyunk kimerültek! Szíveinkben semmi fáradtságot nem érzünk, mert a tűz, a gyűlölet és a sebesség táplálja őket! … Kiegyenesedve a világ tetején még egyszer odahajítjuk kihívásunkat a csillagokhoz!”)
Ez a nemzedéki ars poetica a naiv idealizmusa ellenére is az egyetlen önazonos választási
lehetőségként tűnik fel. A megoldást az utolsó jelenetben „civilként” színre lépő szereplő fogalmazza meg bölcs rezignációval, ami szerint ez csak színház (mint ahogy minden az, amit
egy égi rendező ír), amelyben nem kötelező részt venni, és mielőtt az ember eggyé válna a
neki rendelt szereppel, érdemes belőle kilépni, és távozni az ajtón.
színház a köbön
A szerep metaforát bontja ki Dürrenmatt A nagy Romulus című „történelmietlen történelmi
komédiája” is, amely 1947-ben meghozta a 29 éves író számára a sikert, és amelyet rá tíz évre átdolgozott. Főhőse a Római Birodalom utolsó császára, témája pedig a hatalmi rendszerek és a politika kritikája. Birodalmi korszakváltások határán vagyunk, háborús fenyegetettségben (Kr.u. 476-ban, a II. világháború után, a hidegháború kellős közepén és ma is), ahol a
„sírásás” jó és rossz uralkodók főszereplésével zajlik. A szerzői megjegyzés szerint látszatra

„

122

tiszatáj

könnyű, mégis súlyos komédia az uralkodás mibenlétét a történelmet mozgató erőknek kiszolgáltatott ember szempontjából vizsgálja, álljon bármilyen messze is a koronától, a Rubikon bármelyik oldalán.
Nem csak a pusztulást jelképezi a baromfiudvarrá züllesztett palota, ahol a tyúkjaival foglalatoskodó „rossz” császár a tojásokból jósol népének új jövőt, hanem a személyes tehetetlenséget is, amely még a fő ellenfélnek vélt idegennel is közös vonás. Odoaker ugyanúgy hobbitenyésztő, mint Romulus, szerepükből kilépve a végén jól el is beszélgetnek egymással,
mint két nyugdíjas, a valódi háborús fenyegetettség küszöbén. Uralkodói tisztánlátásuk is
azonos: mindketten felismerték, hogy rajtuk kívül álló erők irányítják sorsukat, ily módon
kénytelenek a megváltozott helyzetben helytállni, és kilépni korábbi szerepükből. Romulus
nem tudja megmenteni birodalmát, ezért nem is tartja fenn a magabiztos uralkodó látszatát,
nem tesz semmit országa megmentéséért, tehát bölcs, mégis „rossz” császár. A germán vezér
viszont felismerve népe világuralomra való törekvési vágyát, a haderők élére áll, ám miután
leigázza Rómát, megkegyelmez ellenfelének, tehát „jó” császár.
Dürrenmatt remek drámája Fáy Árpád fordításában ma is érvényes és élvezetes. Az alkotók ezúttal dramaturgiai és stilisztikai finomhangolást végeztek, mégpedig mesterfokon
(mintha mindez semmiség, bakfitty lenne). A kisebb-nagyobb változtatások nemcsak logikailag, hanem nyelvileg is belesimulnak az eredeti szövegbe, így ha nem friss az olvasmányélményünk, hajlamosak vagyunk mindent aktualizálásként értékelni. (Például a március idusa
fizetésnap poén, valamint a Haza Atyja és a Haza Anyja titulusok a szerzőtől valók, a birodalmi levéltárat megsemmisítő Béta Sólyom Hadművelet, a vasárnap is nyitva tartó Birodalmi Ügyfélszolgálat vagy a két nap, hét éjszaka tartó Nemzeti Vágta a k2 találmánya.)
Az előadás nyitó jelenete a leglényegesebb betoldás, amely megteremti az uralkodóhoz
való viszonyulás alaphangoltságát. Romulus személyi szolgái ébredeznek egy „spontán birodalmi meeting” utáni másnaposságból, hogy reggelit készítsenek a „főninek”, miközben a
várhatóan elmaradó fizuról és a Pannóniába való disszidálás lehetőségéről beszélgetnek. A
rendezői koncepció irányát ugyanis nem az idegen nagyhatalmak általi fenyegetettség érzete
határozza meg (mindenki tudja, hogy itt vannak a germánok), hanem az uralkodó körül szolgáló családtagok, beosztottak, üzletemberek és politikusok személyes, „civil” viszonya a hatalom első emberéhez. No meg hű elkötelezettségük ideológiákhoz és eszmékhez, aminek következtében nem látják, mi történik valójában, és mind nevetségesek, amint a különböző lózungok mentén érvelnek, cselekednek. (Mint például „Ha nem hiszünk magunkban és politikai küldetésünkben, el fogunk veszni”, vagy a „Győzzön a jobbik!” és a „Tiszteletet a rómaiaknak!” jelmondatok közötti dilemmázás.)
Pedig a császár, akár egy mester, az államról alkotott absztrakt elképzeléseik mentén aforizmákat mond nekik a hatalom természetéről. (Mint például, hogy „A hírek sosem rengetik
meg a világot. Csak az események, de mire hírt kapunk róluk, már kész, végük van, nem lehet
rajtuk változtatni.”, „Mennél nagyobb a hadvezér, annál kevesebb katonára van szüksége.”,
„Senkinek nem lenne szabad soha annyira szeretnie a hazáját, mint a többi embert. Tulajdonképpen az a legfontosabb, hogy ne bízz a hazádban.” „Minden állam »hazának« vagy
»nemzetnek« hívja magát, amikor tömegmészárlásra készül.”) Másrészt ő is alulretorizált
nyelven beszél, mai szlengben, mint mindenki más (lebindzsizzük, megoldjuk zsebből, kifizetem az egész bagázst, le vagy amortizálva, a reprezentációs keretem a nullához konvergál
stb.).

2015. július

123

„

A rendszerkritika egyetlen terepe a káromkodás, a színházi önreflexióé pedig a Reához
köthető „önképzőmegvalósító pénznyelő színitanoda” szál, és az ide betoldott, erőltetettnek
ható Anikó-történet. A pannóniai független színházi rendezőről volt szeretőjétől, az egyik
szolgától azt tudjuk meg, hogy olyannak ábrázolta a valóságot, amilyen, ezért öncélú káromkodások röpködtek a színpadán, ami civil szintre húzta le az előadást, viszont mára szép
színházat művel és a Pannon Lovas Színház főrendezője lett. Sokat foglalkozik a Bakfitty az
ellenségkép megrajzolásával is, amelynek során a túldimenzionálás szintén az áthallásos irónia eszköze. A történelem körforgásában a kultúrák mindig „civilizálják” egymást, vagyis az
idegenek iránti gyűlöletkeltés ideológiai alapját a másságot kulturálatlannak beállító felsőbbrendűségi retorika teremti meg. Itt például a germánok (Yoricknál a svédek vagy a dánok)
genetikailag büdösek, érzelmi analfabéták, hibásak, mocskosak, negyedagyúak, baromarcúak, bunkók, stb.
A Stúdió K és a k2 kiváló társulati összjátékáról tanúságot tevő előadás végkicsengése
óhatatlanul is párbeszédbe kerül a Züfec telefonos jelenetével, amelyben Sztálin személyesen
figyelmezteti Makszudovot (mint a legenda szerint Bulgakovot), hogy a politikát csak annyira
vegye komolyan, amennyire lehet. Vagyis, hogy hiába tűnik „semmiségnek”, soha nem szabad
róla megfeledkezni. A Bakfittyban Romulus arról beszél a lányának, hogy meg kell tanulni legyőzni a szorongást, hogy helyesen tudjunk cselekedni. Legyőzni a félelmet például a politikától, a hatalomtól, az idegenektől és mindenekelőtt azoktól, akiknek szemében ott lobog a
hazaszeretet, a militáns küldetéstudat. Az előadás „tanulsága” szerint: „helyi értékén kell kezelni a hazázást”. Az ugyanis „hogy itt mi lesz”, a múltban, a jelenben és a jövőben is mindannyiunk felelőssége (volt).
A k2 egy szélsőségek mentén kettéosztott társadalom megosztott szakmai közegében keresi a helyét, a megszólalás módját, formáját. Érdemes meghallani a hangjukat, és odafigyelni
rájuk. Helyi értékén kell kezelni a társulat első évadának teljesítményét is. Döntsék el önök,
hogy ez mennyire „friss, fiatalos és fasza”.
(Az összkép úgy teljes, hogy méltatásom a k2 Mielőtt az éj leszáll és Apátlanok produkcióira nem, illetve nyomaiban érvényes, a pécsi JESZ tagjaival készített Elszakadóban – tudósítás
egy Mozgó Világról című előadást pedig az írás leadásáig nem állt módomban megtekinteni.)

„

124

tiszatáj

KOVÁCS FLÓRA

Határ? Küszöb?
A PERFORMANSZ HATÁRAIN

Kijárat Kiadó
Budapest, 2014
224 oldal, 2800 Ft

A Di Blasio Barbara szerkesztette A performansz határain
című tanulmánykötetet egyértelműen a sokféleség jellemzi,
legyen szó a szövegek egymáshoz viszonyított műfajiságáról,
illetve a terminológiai célkitűzésekről. E könyv magában jeleníti meg a határátlépéseket. Kétségtelen, hogy az első, azaz
az elméleti blokk ezt leginkább problémaérzékenységében,
míg a két következő egység eklektikus létében hordozza.
A határtalanítás, a határátlépés (kiemelten elemzett P.
Müller Péter A /szín/tér meghódítása szövegében) vagy a
köztesség a tárgy többirányú megközelíthetőségéből ered,
így magával vonja az interdiszciplináris szemléletet, amelyet
az írások hangsúlyoznak is: nyelvtudomány, színháztudomány, kulturális antropológia, irodalomelmélet, filmelmélet,
filozófia, szociológia, neveléstudomány területein mozgunk
egyszerre. Egyik szerzőnél ennek a szemléletnek mintegy velejárója (kérdéses fordítottságával együtt) egy művészeti terület adott művészeten kívüli felfogásának deklarálása: „[a]
színház számunkra nem esztétikai, de egzisztenciálfilozófiai
és antropológiai szempontból áll a vizsgálódás középpontjában” (Di Blasio Barbara: A performansz árnyékában. Találkozások a börtönszínházban, 175).
A performansz határain témája meghatározásakor abba a
nehézségbe ütközik, hogy segédfogalmát, vagyis a határt
tisztáznia kell. Ehhez nagy arányban Victor Turner átmenetiség elméletét (A rituális folyamat, A liminalitás és liminoid fogalma a játékban, az áramlatban és a rituáléban. A komparatív szimbológiáról) is segítségül hívja, ám oly módon, hogy a
turneri elgondolásból kiindulva magának a határnak a megkérdőjelezését szintén felveti: „a performansz kortárs teoretikusai a határ megszüntethetetlenségével szemben a határátlépés fogalma helyett Victor Turnert követően liminalitásról, egyfajta köztességről beszélnek […] [a] küszöb tehát cselekvési mező, ahol a határátlépés utat nyit az ember testilelki átváltozása, transzformációja felé. A performansz a küszöbélmény esztétikai tapasztalataként határozható meg”

2015. július

125

„

(Tarnay László: Performansz és az újmédia, 64–65). A határ (továbbá annak nyelvileg képzett
alakjai) és a küszöb fogalmának versengése megy tehát végbe a kötet tanulmányaiban. A fogalmi megragadhatóság, annak kétségei e könyv visszatérő sajátosságai. Ez figyelhető meg a
színház, a performansz, a performativitás kérdésköreinek felvetésénél.
A Di Blasio Barbara szerkesztette munka tudományterületek kijelölésének lehetetlen lehetőségével kísérli meg e hármas egymáshoz viszonyítását. A performance studies mint a
színháztudományt meghaladó és megújító diszciplína tűnik fel, amelynek definiálása párbeszédeket eredményez. Az Erika Fischer-Lichte-i meglátásokat alapul vevő közelítésmód jó
érzékkel a performativitás színháztudományon kívüliségét hangsúlyozza („A performatív
fordulat utáni művészeti alkotásokról beszél [Fischer-Lichte – beszúrás K. F.], nem a színházművészet általános tulajdonságaként tárgyalja a performativitással rendelkező esztétikai
aktusokat”, Balassa Zsófia: A performativitás értelmezési lehetőségei a színház és a narratológia határán, 121), míg Oroszlán Anikó Philip Auslanderre támaszkodva egy új nézőpont
meglétét veti fel („a performance studies nem kuhni értelemben vett paradigmaváltás, sokkal
inkább a színháztudomány valamiféle új artikulációja”, Oroszlán Anikó: Az Új Krétakör munkái elméleti kontextusban (kísérlet), 138).
A performativitás és a színház egymásra vonatkoztatásában a társadalmi mező óhatatlanul kiemelkedhet: „Lib Taylor úgy érvel, hogy a performativitás tudatos teatralitást (»theatricality«) jelent és a színházi előadás komplex performatív dimenzióval rendelkezik. Taylor
továbbá a színházi esemény manipulatív sajátságára utal, abban a jelentésben, hogy tudatos
performativitással képes a társadalmi performativitás, az ismétlődő (identitás-képző) »aktusok« működését aláásni” (Kurdi Mária: Egy társadalmi performansz szubverzív újrajátszása
az ír színpadon J. M. Synge és Marina Carr műveiben, 201). Ennek köszönhetően tudja Oroszlán Anikó az Új Krétakör munkáit a változásokra sarkallás értelmében – akár az interpretáció
aktusának szintjén – a performativitás fogalmával párosítani, illetve ennek hála lépteti játékba Orbán Jolán a cselekvés filozófiai, irodalmi, színházi, egyáltalában művészeti jelentését.
A cselekvés itteni felfogása, továbbá ez az invenciózus tanulmány messze túlmutat e köteten,
ténylegesen megszólítja, párbeszédre hívja az olvasót. Orbán Jolán az Antonin Artaud-i
nyelvre összpontosítva a kegyetlenséget és a cselekvést a performativitásban kapcsolja öszsze: „a cselekvés mint performativitás kegyetlensége” (44.) szerepel ebben az elgondolásban
(„a szó artaud-i értelmében hozzák létre [Derrida, Deleuze, Guattari, Kristeva, Evelyne Grossman – beszúrás K. F.] a cselekvő filozófia és a cselekvő irodalom- és színházelmélet nyelvét
az írás színterén […] és ennek a válasznak nem csak nyelvfilozófiai, irodalomelméleti, poétikai vagy esztétikai tétje van, hanem etikai és politikai is”, Orbán Jolán: A performativitás kegyetlensége, 46). Nem lehet véletlen, hogy mind Orbán Jolán, mind a szintén izgalmas írást
jegyző Balassa Zsófia említik Marina Abramović performanszait, s az sem esetleges, hogy az
utóbbi szerző Rosner Krisztina azon véleményét emeli be, amely szerint a színház és a
performansz elválasztása nem bír kötelező érvénnyel, és amely szerint lehetőség nyílhatna
e kettő kapcsolatának meghatározásakor, egybejátszásakor az eldönthetetlenség eseteiben a
mezsgye képének kimunkálására (120).
Balassa Zsófia a performativitás hálójába bevonja a színház és a narratológia érintkezését, illetve a performatív elemek feltűnését diagnosztizálja az epikus művekben, nemcsak az
epikusokét a drámákban (125.). Erre Kurdi Mária eltérő megközelítésben szintén utal az

„

126

tiszatáj

identitás alakulásai kapcsán, amely pedig mindegyik tanulmány leírásának tétjeként él, legyen szó népszínművek előadásáról, börtönszínházról vagy a halottól való búcsúzásról.
A performansz határain-kötetben a legnagyobb szemléletbeli különbségek a határ és a
küszöb fogalmainak alkalmazásában rejlenek, s talán annak felismerésében, hogy ezek a fogalmak párbeszédben állhatnak. Ettől a sokszínűségtől lesz a kötet elméleti alapozása érdekes olvasmány. E könyvbe egy olyan írás kívánkozna még, amely Judith Butler performativitásról való elképzelését elemezi, hiszen nem egy szöveg közvetetten kitér rá. A kötet mindenképpen hiánypótló abban az értelemben is, hogy távolinak tűnő tudományterületeket
szerepeltet egymás mellett.

Ivo Dimcsev: I-On, 2012, fotó: Révész Róbert

2015. július

127

„

OROSZLÁN ANIKÓ

Pintér és a könyv
PINTÉR BÉLA : DRÁMÁK

Saxum Kiadó
Budapest, 2013
380 oldal, 3950 Ft

1

David Scott Kastan Shakespeare és a könyv című kötetében
(2001, magyarul 2014) azt a folyamatot elemzi, hogy William
Shakespeare hogyan vált irodalmi tényezővé, minden idők
legelismertebb és legsikeresebb színpadi szerzőjévé. Megállapítja, hogy nem elsősorban a szerző ambíciója, hanem a
könyvnyomtatás intézménye tette maradandóvá és irodalmivá a Shakespeare-darabokat. Ezzel együtt hosszasan
elemzi azt a folyamatot, hogy a színház és irodalom viszonyában hogyan válik meghatározó tényezővé a könyv, mint
„konzervatív médium”, ami tartóssá teszi a szöveget, és megteremti a megismételhetőség, újrajátszhatóság lehetőségét.1
A párhuzam Shakespeare és Pintér Béla munkássága között első látásra talán sok szempontból furcsának tűnhet.
Mindkettőjük esetében igaz viszont, hogy saját koruk nehezen, vagy egyáltalán nem is tudta őket (irodalmi) íróként kanonizálni. Shakespeare-nek kortársai felróják, hogy színdarabjai indokolatlanul keverik a komikus és tragikus elemeket, túl sok cselekményt zsúfolnak a kétórányi előadásba,
váltogatják az idősíkokat, és mindez botrányosan ellentmond
az arisztotelészi dramaturgia elveinek. Másrészt – ahogy arra
Kastan könyve is rámutat – a reneszánsz korban a drámaírók
egy része egyáltalán nem foglalkozott színdarabjainak utóéletével. Shakespeare helyzete azért tekinthető kivételesnek,
mert kortársai, John Heminge és Henry Condell vették a fáradságot arra, hogy összegyűjtsék, megszerkesszék és kiadassák összes műveit, ami – Ben Jonson előszavával – 1623ban meg is jelent. Úgy tűnik tehát, hogy Shakespeare irodalmi elismertségében, legitimálásában tényleg nagyobb szerepe van a szerkesztőknek, a nyomdának, mint magának a
szerzőnek.
A fentiekkel összefüggésben Pintér Béla 2013-ban megjelent Drámák című kötetével kapcsolatban érdemes megvizs-

David Scott Kastan: Shakespeare és a könyv. Ford. Kiséry András. Budapest, Gondolat-Infonia, 2014,
30.

„

128

tiszatáj

gálni, hogy a gyűjtemény milyen módon járul hozzá a színpadon töretlenül sikeres rendező
irodalmi elismertségéhez, a szerzői imázs kialakításához. Megnézni azt, hogy az évek során
mennyire sikerült megszabadulni attól a – számos színikritika által Pintérre aggatott, és később dramatizált – címkétől, miszerint „Pintér nem tud írni”. A kötet megjelenése előtt jelentek már meg Pintér-darabok nyomtatásban, A Sütemények Királynője a 2004–2005-ös, A Démon gyermekei pedig a 2007–2008-as Rivaldában. Az eddig csak a Pintér-társulat által kipróbált szövegek „önállósodását” az is mutatja, hogy más társulatok is érdeklődnek a Pintérszövegek iránt, és a Parasztopera – ami operaszerűsége okán nem került a kötetbe, bár kétségtelenül az egyik legnagyobb sikerű darab – megrendezésére többen is vállalkoztak, többek között Pécsett, Miskolcon és Szombathelyen. Ezért érdekes kérdés lehet az is, hogy a
színdarabok mennyire olvashatóak és értelmezhetőek másképp, mint ahogy azt az „eredeti”
Pintér-bemutatók teszik, illetve, hogy működtethető-e pusztán irodalmi olvasat a szövegek
esetében.
A kötet – amely nyolc drámát tartalmaz a társulat által bemutatott tizennyolc előadásból
válogatva – már a címlapján ironikus és önreflexív módon utal Pintér írói státuszára. Talán
ilyen módon nem tudatos a választás, de a címlapfotón a hetykén álló Petőfi Sándort látjuk a
Kaisers TV, Ungarn (2011) című előadásból, akit a darabban konzekvensen a Toldi szerzőjével kevernek össze. Ez persze mélyen sérti Petőfi szerzői öntudatát, de büszkeségből és rátartiságból lenyeli a tévedést, miközben azzal vigasztalódik, hogy a „téfau” elfoglalása után
megteszik a Magyar Nemzeti Élőképvibránc elnökévé. Pintér szerzői identitásának határozottsága viszont megkérdőjelezhetetlen. Több interjúból kiderül, hogy az előadások (bár némely jelenetek olykor improvizatívnak és spontánnak tűnnek) precízek és szöveghűek, igyekeznek kerülni a pontatlanságokat és a textustól való eltérést. Pintér mint szerző tehát szigorúan uralja a szövegeit, és ez az írott változatból válik igazán egyértelművé.
A szövegek időrendi sorrendet követnek a válogatásban. Az 1999-es Kórház-Bakonytól a
2012-ben bemutatott A 42. hétig világosan felismerhetőek azok a társadalmi és személyes
problémák, amelyek egyes alkotói korszakaiban érdekelték Pintért. A Kórház-Bakony az apa
halálát, A Sehova kapuja (2000) a vallási fanatizmust, A Sütemények Királynője (2004) és A
Démon Gyermekei (2008) különféle családi traumákat, a Szutyok (2010) a cigánykérdést, a
szegregációt és a szélsőséges politikai gondolkodást, a Tündöklő Középszer (2010) a színházi
társulati létet, a Kaisers TV, Ungarn (2011) a nemzetieskedést, a A 42. hét pedig a születést, a
gyermekvállalást, és a gyerek-szülő viszonyt állítja középpontba.
A válogatás konkrét szempontjai nem derülnek ugyan ki az Enyedi Éva által írt utószóból,
ám szerinte a darabok alapján három fontos írói szakasz különböztethető meg Pintér eddigi
pályafutásában. Az első két darab fordulatos, kalandos, másfajta világokat ütköztet, a következő kettő elmélyültebb, komolyabb, személyesebb problémákat állít a középpontba, az utolsó három pedig a korábbiaknál erőteljesebben politikai színezetű szöveg. A Tündöklő Középszer Enyedi szerint különálló egység, hiszen ez az egyetlen rímben írt darab. Témája ráadásul
direkt módon reflektál a drámaírásra és a rendezésre. Pincér Géza idegesen ismételgetett
instrukciója Jucihoz a „beszűkült” szóval kapcsolatban ironikus utalás Pintér írói-rendezői
precizitására. Ugyanitt Csóki Edit személyében a színikritika kifigurázása is terítékre kerül.
Egyébként számos metadramatikus elemet találunk a többi darabban is, a legemlékezetesebb
Regős János szerepeltetése a Szutyokban, vagy Boci, a sorozatszínész alakja A 42. hétben. A
vissza-visszatérő társadalmi témák mellett, úgy tűnik, a színház is folytonos reflexió tárgya.

2015. július

129

„

Bár többen rámutatnak, hogy a szövegek kötetben való megjelentetése révén elindulhat a
darabok önálló élete, a drámákat olvasva nem tudunk megfeledkezni sem Pintérről, sem a
társulatról. Egyrészt azok számára, akik látták az eredeti előadást, az olvasmányélmény óhatatlanul is ehhez kötődik. Az egyes szövegeket ráadásul jellegzetes pillanatokat megörökítő
előadásfotók zárják le, úgyhogy az olvasó akaratlanul is az adott színészt képzeli a sorok mögé. (Ezt a problémát nyilván megoldja majd az idő, hiszen a következő generációk számára a
színházi előadások nem feltétlenül lesznek hozzáférhetőek.) Mindemellett Pintér nagyon
ügyel a minél pontosabb élmény rögzítésére: részletesek a drámaírói instrukciók, a helyszínleírások, a zenei betétek és fények milyenségének előírása. Minden sor a szerző elképzelésének a rögzítése, így az előadás-szöveg viszony nagyon sajátos: ami a papíron van, pontosan
az kerül a színpadra, és az kerül nyomtatásba is. A dráma jelen esetben közel áll ahhoz, hogy
az előadás rögzítése legyen, mindemellett pedig tudjuk, hogy a Pintér-előadások a végletekig
szöveghűek. Pintérnél tehát problematikussá válik az a színháztudományi axióma, amit
Kastan úgy fogalmaz meg: az előadás éppúgy nem egy nyomtatott szöveget elevenít meg,
mint ahogy a nyomtatott szöveg sem az előadás szövegét rögzíti. A produkció két egymástól
eltérő és egymással nem folytonos módozatáról beszélhetünk inkább.2
Ugyanakkor a szövegek olvasmányosak, a sokféle nyelvi regiszter ütköztetése, a humor, a
szatíra, a helyzet- és jellemkomikumok, az időbeli ugrások vizuális adalék nélkül is működnek. Pintér drámai nyelvezetének ereje az ismerősségben rejlik, jórészt a hétköznapi beszédet használja. Az Enyedi Éva által is emlegetett civilséget3 sokféle intertextuális utalás és hivatkozás szövi át. Pintér majd’ minden darabjában valamilyen nagy narratívára támaszkodik,
a Kórház-Bakonyban a betyártörténetekre, A Sütemények Királynőjében a katolikus liturgiára
és a rendszerváltás előtti társadalmi kontextusra, A Démon Gyermekeiben a japán rítusokra, a
Kaisers TV-ben a magyar történelemre, a A 42. hétben a hazai szülészet-nőgyógyászat intézményesített ideológiájára. Az ezekhez kapcsolódó nyelvi síkok pont úgy keverednek, mint az
általuk felidézett világok, és ezek az elegyek szoros szálakkal kötődnek az olvasó jelenéhez.
Ezért is tűnik a pintéri színház folyton aktuálisnak. A szövegekben (akárcsak az előadásokban) jól érzékelhető a szépirodalmi és a hétköznapi, az esztétizált és a giccses, a tragikus és a
komikus, a szakrális/rituális és profán közötti szándékos ingázás. Az egyébként egymást kizáró minőségek az olvasáskor hol jobban, hol kevésbé jól tudnak egyensúlyba kerülni. A Sütemények Királynője és a Szutyok helyenkénti balladaszerűsége például remekül vegyül az aktuális (drámai) tematikával. A Tündöklő Középszer esetében azonban mintha kevésbé működne pusztán a szöveg; a nyelvben fellelhető groteszkség olvasva néhol zavaróan banális és
egyszerű, pedig a gegek és a nyelvi humor az előadás esetén működik.
Ahogy a bevezetőben idézett Kastan írja, „nyelvi struktúraként a szöveg […] a szerzőjéhez
kötődik: egy olyan szerzőhöz, aki azzal, hogy magáénak mondja, hallgatólagosan is a szöveg
integritását is állítja, tehát azt, hogy eredeti és hogy teljes egész”.4 Pintér, a Szép Ernő- és Artisjus-díjas szerző esetében ezt az integritást immár nemcsak előadásainak, de a velük szoros
kapcsolatban lévő drámaszövegeinek is joggal tulajdoníthatjuk.

Kastan 2014, 130.
Pintér Béla: Drámák. Budapest, Saxum, 2013, 361.
4 Kastan 2014, 211.
2
3

„

130

tiszatáj

KÉRCHY VERA

Szervusz, Jeles!
DARIDA VERONIKA:
JELES ANDRÁS ÉS A KATASZTRÓFA SZÍNHÁZA

Kijárat Kiadó
Budapest, 2014
196 oldal, 2600 Ft

„Jeles András és a katasztrófa színháza”, „Antonin Artaud és a
kegyetlenség színháza”: hasonló dallamok. Az összecsengetés, ahogy a monográfia későbbi részeiből kiderül, sok szempontból megalapozott, az áthallás mégsem lesz túlhangsúlyozott. (A „kegyetlen” és a „katasztrófa” színházak közötti
konkrét esztétikai párhuzamok tárgyalására csak a könyv
legvégén kerül sor.) A cím keltette asszociáció sokkal inkább
az elemző tárgyához való viszonyulását hivatott megvilágítani, azt, hogy a szerző Jeles András színházi világának áttekintésekor nem egyszerűen előadások kronológiai számbavételével és ezek esztétikai elemzésével érzi magát szemközt
találva, hanem egy legalább annyira komplex színházfilozófiával is, mint amilyen a híres-hírhedt francia gondolkodóé
volt. (Erről vall az alcím is: „egy színházi gondolkodás bemutatása”.)
Jeles András művészetfilozófiájának holdfénye – Darida
Veronika ábrázolásában – körberagyogja, élesebb fénybe helyezi az előadásokat. A monográfiát pedig hitelessé teszi,
minthogy az egyes előadások elemzését így nem szubjektív,
ötletszerűen beemelt intertextek alakítják (mint ahogy sok
esetben a marginális előadás-kritikákat), hanem a Jeles gondolatait mozgató szövegvilág. Darida befészkeli magát Jeles
fejébe, azokat a szövegeket olvassa, amiket „vizsgálati tárgya”, de mindig kicsit többet (és persze szükségképp kevesebbet). Nem kritikamentes „aláállás” ez egy másik szerző
gondolatainak, hanem érzékeny ráhangolódás, aminek az
eredménye ez a barátságos „operáció”, színháztörténeti „sűrű leírás”.
A Jeles-monográfia rendkívül fontos vállalkozás a hazai
színháztudomány területén. Amellett, hogy Jeles színházáról
még nem született átfogó tanulmánykötet, csak szétszóródva, cikkekben és könyvfejezetekben találkozhatunk elemzésekkel, mintha lenne valamiféle kimondatlan konszenzus arról, hogy Jeles András a magyar színház- (és film)történet

2015. július

131

„

meghatározó, megkerülhetetlen alakja. (Csak egy példa: Kékesi Kun Árpád a kilencvenes
évek magyar színházának posztmodern fordulatát bejelentő, paradigmaváltó pillanatát a Valahol Oroszországban előadás bemutatójához köti. [Kékesi Kun Árpád: A reprezentáció játékai: A kilencvenes évek magyar rendezői színháza. In: uő: Tükörképek lázadása. A dráma és
színház retorikája az ezredvégen. József Attila Kör, Kijárat Kiadó, Budapest, 1998. 85–104;
87]) Darida munkája – minthogy élő, még aktív alkotót vizsgál – nyitott végű mű: 40 év művészetének áttekintése után a szerző (a nietzschei-jelesi körkörösség gesztusával) nyitva
hagyja szövegét, teret engedve a könyv továbbírásának.
A történeti áttekintés az első, 1975-ös kaposvári rendezéstől a 2013-as Bakkhánsnők előadásig ível. A szabadság első napja tablószerű beállításai és az 1979-es BBS-hez írt nyílt levél
is már arról a színházeszményről beszél, ami a kísérletezésre építve szakít az imitáció hamis
világokat teremtő technikájával. Az első Jeles-társulat, a Monteverdi Birkózókör előadásai
tovább variálják a formabontás módszereit. A 24 haiku és a Drámai események ugyanannak a
gesztusnak két végpontja: az előbbi a színész „légkörét, kisugárzását” felerősítve, az utóbbi a
szöveget dekonstruáló elidegenítés révén áll ellen az illúziószínház megteremtődésének. Az
anti-sztanyiszlavszkiji metódus kőszínházi korszakának előadásai a Valahol Oroszországban,
a Ványa bácsi és a Kleist meghal. Az első darab sajátos módon csukódik össze, hajlik önmagába: a második, kaotikus őrületbe hajló rész torz tükröt tart a konvencionálisan színre állított
első rész pszichologizáló ábrázolásmódjának. Az utóbbi kettő bábszerű figurái, ironikus élő
marionettjei dezantropomorfizálják a színpad máskor világokat teremtő lakóit.
Még a színháztörténeti dokumentáción keresztül is erős nyomot hagy az olvasóban
Nizsinszkij tisztán látó őrülete (Szervusz, Tolsztoj!; A nap már lement), A nevető ember főszereplőjének képe a fejre húzott befőttes gumival, ami örök mosolygást kényszerít az arcra,
A revizor hajléktalan színészeinek rögzíthetetlen „zseniális” játéka vagy a Kedves ismerősök
táncoló csontváz-marionettje. Jóllehet, minden előadás egyedi módon kísérletezik, a különböző esztétikai technikák – a színházi fikciót leleplező gesztusok (pl. a szerzői instrukció
színpadra állítása, a dublőr-szereplők alkalmazása), a verbális nyelv szétrombolásának számos verziója (az intonáció nélküli szövegmondás, a dadogó, roncsolt kiejtés és hangképzés),
az ellentétek játéka (a szent és a profán, a fenséges komolyzene és az obszcén, napi szleng
ütköztetése), a statikus élő képek és a stilizáció használata, a színpadi figura létlehetőségeinek két végpontján elhelyezkedő „testi (verejtékező, bűzlő) jelenlét” (89) és a (látszólag) kifejezéstelen óriás marionett – mind a színházi „komfortzóna” (125) kibillentését célozzák.
Ám, ahogy azt fentebb már jeleztem, a darableírások nem csupán az előadások formanyelvi jellemzéseire korlátozódnak. Darida dokumentációiban az illúziórealizmust dekonstruáló (anti)esztétika szorosan összekapcsolódik egy variációkon átívelő közös filozófiával, a
katasztrófa, a káosz élményének vissza-visszatérő üzenetével. Ahogy azt az „Auschwitz után
lehetetlen verset írni” adornói gondolat is rögzíti, a végső reprezentációelméleti kérdés, az
ábrázolhatatlan ábrázolásának kényszere (belső kanti „sollenje”) összekapcsolja az etikát és
az esztétikát.
„A jelesi világ nem érthető meg Auschwitz szempontját (ezt a mindent átható, kozmikus
nézőpontot) figyelmen kívül hagyva.” (71) Az alkotói kényszer és termékenység az adornói
meglátás továbbgondolásáról tanúskodik: úgy kell alkotni, hogy erre a traumára (mely történés „a katasztrófa alapvető, mindent meghatározó létállapotának” [10] történelmi kihelyeződése) folyamatosan emlékeztetünk. Az ábrázolhatatlan törést, „szakadékot” be kell építenünk

„

132

tiszatáj

a műalkotás egészébe, hogy minden megjelenni képes forma e körül az enyészpont körül cirkuláljon cápamódra (életveszélyes színházat teremtve). Az, hogy „a Jeles-előadások tapasztalata szerint »a lét dadog«” nem a posztmodern nyelvi játékosság, a „vidám skizofrénia” állapotának tükröződése, hanem az egyetlen hiteles, „valós megszólalás” formája, mely a soah (s
az általános „belső törés” le nem tagadása) miatt „nem akarja elsimítani az emberi beszéd elakadásait, egyenetlenségeit.” (15)
Ezt az előadások fölött húzódó plusz filozófiai réteget szépirodalmi és filozófiai szövegek
olvasatai világítják meg. Jeles Sade-ot, Nietzschét, Sesztovot, Ciorant, Caracot, Dosztojevszkij,
Kierkegaard-t, Simone Weilt olvasva alakítja ki saját káoszelméletét. (A fő forrás ehhez a Füzetek és a Büntető század.) Darida beleássa magát e szövegvilágba, melyek az elemzések állandó vonatkozási pontjaivá válnak. Az egyes színháztörténeti korszakokat tárgyaló fejezetek
elé jellemző módon nem színházi gondolkodótól származó mottó kerül (van azért ilyen is, pl.
Grotowski). E tágabb filozófiai gondolkodás szemszögéből nézve a színházi előadás csupán
egy lehetséges módja a lét dadogásáról való kényszerű hebegésnek. És valóban, hiszen ott
van például Jeles filmes munkássága, mely egyrészt nem férhet bele Darida kötetébe, másrészt viszont nagyon is megjelenik benne, ott kísért Jeles írásos alkotásaival együtt. Hiszen
minden mindennel összefügg: A kis Valentino égő kukájától kezdve Dosztojevszkij Krisztuseszméjén és a Jeles-dráma süketnéma prológján keresztül A mosoly birodalma lemoshatatlan
maszkjaiig.
Hatalmas és finoman szólva nem könnyű anyag képezi tehát a vizsgálat tárgyát. De Darida kellőképpen felvértezetten veszi be magát a rengetegbe. Nem fegyverrel, hogy kezelhetővé, lakhatóvá tegye a bozóterdőt, hanem a harcművész másikra hangolódó hajlékonyságával,
aki rugalmasan tér ki a halálos tüskék elől, mintegy körülölelve, körbetáncolva a felfedezni
kívánt idegen elemeket. Ismeri és működteti az értelmezéshez szükséges legsúlyosabb elméleteket, de nem hagyja ezeket rányomakodni a szövegre, ami így minden töménysége mellett
rendkívül könnyed, olvasmányos marad. Az előadástervekről, a rendezés körülményeiről, a
pontos színháztörténeti kontextualizálásokról vagy egy újabb kevésbé ismert Jeles-szövegről
olvasva az az érzésünk, hogy Darida „mindent tud” Jeles Andrásról. Precíz dokumentáció ötvöződik finom ráhangolódással egy kivételesen kompakt színháztörténetet kirajzolva. E „sűrű leírásnak” köszönhető a szöveg eseménnyé válása, az igazi találkozás olvasói élménye,
hogy azon kapjuk magunkat, hogy a mechanikusan lapozó kezünk mellett a másikkal néhanéha beintegetünk a sorok közé: „Szervusz, Jeles!”
Tolsztoj velem egy időben élt
akik velem egy időben élnek örömmel üdvözöljék
egymást mint akik egy pályaudvaron
találkoznak szervusz te páfrány szervusz
vízimadár pók liliom béka szervusz Tolsztoj
(Jeles András: A nap már lement)

Ivo Dimcsev: Lili Handel, 2005, fotó: Révész Róbert

Ára: 600 Ft
Előfizetőknek: 500 Ft

Kántor Zsolt, Kürti László,
Lanczkor Gábor, Marno János,
Murányi Zita, Somoskői Beáta,
Toroczkay András, Villányi László
versei
Darvasi László, Patak Márta,
Schreiner Dénes
prózája
THEALTER 25
Interjúk Balog Józseffel,
Baráth Ferenccel, Fábián Zsolttal,
Horváth Csabával,
Martinkovics Katalinnal,
Urbán Andrással
írások Gergye Krisztiánról,
Halász Péterről, a Hólyagcirkuszról,
Ivo Dimcsevről,
a k2 Színházról, Perovics Zoltánról,
a szentesi drámatagozatról,
a Via Negativáról

