tiszatáj
71. É V F O L Y A M

Feliinger Károly
Fenyvesi Ottó
Géczi Marno János
Huszthy Ádám
Körösztös Gergő
Lackfi János
Németh Gábor Dávid
Nyerges Gábor Ádám
Tornai József
Zalán Tibor
versei
Márton László
Pungor András
Solymosi Bálint
prózája
EL KAZOVSZKIJRÓL
Hajnal Zsolt
Prágai Adrienn
Sárváry Gabriella
Uhl Gabriella

2017. november

IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

az Emberi Erőforrások Minisztériuma, a PAGEO Alapítvány
és a Nemzeti Kulturális Alap támogatásával.

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
DOMÁNYHÁZI EDIT korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu
Online változat: tiszatajonline.hu
Szerkesztőség: 6720 Roosevelt tér 10–11. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

Tartalom
LXXI. évfolyam, 11. szám / 2017. november
FENYVESI OTTÓ

Halott vajdaságiakat olvasva (Sziveri János) .....................

MÁRTON LÁSZLÓ

Prominens vendégek (Egy készülő regényből) ................ 14

ZALÁN TIBOR

Édes rajzolat ..................................................................................... 24

GÉCZI MARNO JÁNOS

Hommage à Ady; A legrosszabbkor, alvásidőben; Dereng már; Harmatfű ...................................................................... 27

TORNAI JÓZSEF

Németek és magyarok; Tiszta vers; Akkor még járni
tudtam; Gyémántként .................................................................. 32

SOLYMOSI BÁLINT

A kínvallatásnak sosem lesz vége – (disco) (részlet) ..... 35

PUNGOR ANDRÁS

Sárga kardigán ................................................................................. 43

LACKFI JÁNOS

Tovább, még! .................................................................................... 48

FELLINGER KÁROLY

Halottak élén; Őrség ...................................................................... 51

NÉMETH GÁBOR DÁVID

Tépőzár; Bámul ............................................................................... 53

NYERGES GÁBOR ÁDÁM

Ki tudja, milyen arányban .......................................................... 55

KÖRÖSZTÖS GERGŐ

Anyám hübrisze .............................................................................. 57

HUSZTHY ÁDÁM

60:00 .................................................................................................... 58

SZŐKE KATALIN

Mihail Kuzmin és az első orosz homoerotikus regény .. 60

MIHAIL KUZMIN

Szárnyak (Részletek a regényből) (Szőke Katalin fordítása) ................................................................................................. 65

HAJNAL ZSOLT

Acélgolyó, raszter: Kommentár El Kazovszkij szupersűrítményeihez ............................................................................... 72

SÁRVÁRY GABRIELLA

A művész önazonos jele (Visszatérő motívumok Vaszilij Kandinszkij és El Kazovszkij művészetében) ......... 97

3

PRÁGAI ADRIENN

Farkas István és El Kazovszkij: két művész, egy világ ... 107

mérlegen

UHL GABRIELLA

Szerepzavar (A túlélő árnyéka. Az El Kazovszkijélet/mű kötetről) ........................................................................... 118

GÖRFÖL BALÁZS

Fekhelyek szilánkokon (Terék Anna: Halott nők) ........... 121

BRANCZEIZ ANNA

Könnyed esti disztópia (Molnár T. Eszter: A számozottak) ................................................................................................. 124

KOCSIS LILLA

Újmódi szerelmi tanköltemény (Lanczkor Gábor:
Apás szülés) ...................................................................................... 127

STEINBACHNÉ BOBOK ANNA Egy kötet átjáróház-élete (Lanczkor Gábor versei angolul, Indiában) ............................................................................... 130
KULCSÁR-SZABÓ ZOLTÁN

Egy nem-esztétikai művészetelmélet aktualitása (Görföl Balázs: Hans-Georg Gadamer művészet- és költészetfelfogása) ................................................................................... 132

SIMON ATTILA

Ez az egyszerű, megfoghatatlan tényállás (KulcsárSzabó Zoltán: Szinonímiák. Közeledések Heideggerhez) ....................................................................................................... 138

70 éves a Tiszatáj

FÜZI LÁSZLÓ

Sándor Iván Németh László-esszéje ...................................... 145

Az utolsó oldalon

SZÍV ERNŐ

Édesapám énekel ........................................................................... 148

ILLUSZTRÁCIÓK

El Kazovszkij alkotásai a címlapon (Sivatagi emlékmű III.,
1978, olaj-vászon, 70×100 cm, magántulajdon) a 26., 31.,
47., 52., 54., 59., 129., 147. oldalon és a belső borítón.

Diákmelléklet
HÁY JÁNOS

Az utolsó messiás (József Attila)

FENYVESI OTTÓ

Halott vajdaságiakat olvasva
SZIVERI JÁNOS*
¤
Mindenek fölött
a Begáról fújt a szél,
és szarszag szállt a levegőben.
Olykor vonatfütty.
Ittuk a szirupokat:
édes, édesebb, még édesebb.
Ittuk a Vitacitrolt,
életben kellett maradni.
Cipeltük magunkban a birtokos ragokat.
Más idők jártak akkor:
a paplan alatt a szocializmus horkolt.
Minden bú és bánat ellenére.
A fűthetetlen pályaudvaron
mindenki saját vonatát várta.
¤
A Begáról szél fújt.
A kishúgát el akarta
cserélni egy farkaskutyáért.
Nem a gólya hozta.
Tessék szépen felnőni!
A világ még érthető volt,
az a rettenetes világ, amit
önmagunkból összebarkácsolunk.

*

SZIVERI JÁNOS (1954–1990) költő. Muzslán született. Villanyszerelőnek tanult, majd az Újvidéki Egyetem BTK Magyar Tanszékére iratkozott. A Magyar Szó pancsovai tudósítójaként dolgozott. Az Új
Symposion főszerkesztője volt 1980-tól 1983-ig, amikor politikai okok miatt leváltják, és az általa
vezetett szerkesztőséget felszámolják. A szabadkai színházban dramaturgként dolgozott, majd Budapestre költözött, ahol 36 éves korában hunyt el.

„

4

tiszatáj
¤
A családi sifonérban
a gyümölcsoltó boldogasszony
mantrát mormolt.
Muskátlik virítottak az ablakban,
aznap épp kikeltek a kiscsibék,
J. nem csinálta meg a házi feladatát.
¤
A fény által lesznek a dolgok:
látlak barátom,
a Katolikus Portán, ahogy
beléptél az Ifjúsági Tribün ajtaján.
Jelentőségteljesen szívtad a cigarettát.
Megismételhetetlen egyediség
és esendő mulandóság.
Anno – a bohémség kezdete.
Minden adott volt egy jó kalandra.
Még nem voltunk húsz évesek se.
Akik voltunk: kamaszok, fiatalok,
alig pelyhedzett szakállunk.
Nemrég még a Bonanzát néztük,
templomba jártunk,
áldoztunk és bérmálkoztunk,
olykor moziba mentünk, matinéra,
Jupit ittunk és Koktát,
Winnetou halálakor sírtunk.
És szabad volt hinni másban,
de egyet már biztos tudtunk:
a fény által lesznek a dolgok.
¤
Burekot ettünk a Duna utcában,
bózát ittunk a Buleváron,
szabadon gyakorlatoztunk
szövegekkel, képekkel,
érzésekkel, szenvedélyekkel.
Emlékeim ilyenek:
első irodalmi estünk a Tribün képtárában:
Bálint – Csányi – Fenyvesi – Sziveri.
Becker Béla gitározott.

2017. november
És David Bowie énekelt.
A versek tornacipőben gyakorlatoztak.
A punkok már hangoltak: New York Dolls.
Kanál csörgött a marha hátulsó térdkalácsában.
¤
Nyeltük a könnygázt.
Érdek ütközött érdekkel.
Ököl arccal, pisztolygolyó fejjel,
autó emberrel, joghurt szélvédővel.
A világ története bonyolódott,
és folyton elrohant mellettünk.
Nálunk a kézifék mindig behúzva:
antibébi, ideológiai hókuszpók.
A néptánc mozgalom épp elkezdődött,
nem volt abban hiba.
Sejtettük: nincsen élet halál nélkül,
de nem nagyon törődtünk vele.
A semmi előbb vagy utóbb
úgyis megtalálja értelmét.
¤
68 decibel.
Az évek csak teltek-múltak.
Versbe töltöttük a pálinkákat.
A serpenyőben hurka sült,
a háttérben valaki hatvannyolcról énekelt.
Angliában anarchia dúlt,
Text Pistols és egyebek,
megjelentek az irokéz frizurák.
Nyakaltad a gyomorerősítő samponokat.
Tükörsima vizeken siklottunk. Mindenekfölött.
Mi tartottuk össze a világmindenség elemeit.
Lassan kicserélődött az összes sejtünk.
Amit kerestünk: mindenekfölött
a végtelen mondat szépsége.
¤
Újvidéken volt egy kocsma,
úgy hívták Dominó.
Oda jártunk, inni-enni és

5

„

„

6

tiszatáj
magyarul beszélgetni.
Dominózni nem lehetett.
Nem is nagyon akartunk.
Viszont sakkozni lehetett.
Üldögélt ott, egy meghatározatlan korú
autista gyerek, valódi sakkbajnok,
sorra verte a normálisokat.
Voltak más autisták is,
de ők nem sakkoztak.
Ők is hadilábon álltak a valósággal.
Újvidék utcáin kóvályogtunk,
mint Szókratész és a libafos.
¤
Sokaknak jelszava vala
akkor a lázadás és a szabadság.
Mindenki boldog akart lenni.
De az út poklokon át vezetett
a boldogságba: Highway to Hell.
Talpunkat törték a rücskös kövek.
Raszputyin rázta magát egy diszkótáncban.
Már szaporodtak bennünk az emléktöredékek.
Óvni kellett volna tőlük a hasnyálmirigyed.
¤
Bírták a fagyot a lánctalpasok:
Goszpity, Lika.
Egy garnizonmozi hátul fényt okádott.
Kemény volt a tészta.
Bakaszag. Éjjel a pokróc alatt,
ölelni lett volna jó az otthoni párnákat.
¤
Ezüst nyár:
hétköznapi boldogságok.
A lányok csak úgy meztelenül
besétáltak a verseinkbe:
a szájuk cseresznye,
a kezük selyem,
gondolatuk, mint a bársony.

2017. november
¤
Miközben a pléd alá nyúltál,
lábait maga alá húzta a lány,
– a hangsúly majd ezen legyen –:
a kombinéból pedig kibuggyantak
őzikeszemű mellbimbói.
¤
A bőröndben néhány régi
Új Symposion:
a 179-től a 215. számig.
Torok Sándor munkái,
Ion Flora versei, stb.
(Társadalom, művészet, kritika).
Aztán meghalt Tito.
Emlékszámot kellett készíteni:
mindenki megírta a maga Tito-versét,
csak mi nem.
¤
Azon az estén, amikor megölték John Lennont,
az Újvidéki Televízióban éppen ügyeletes voltam
(Ny. Tónit helyettesítettem).
Nekem kellett másfél perces anyagot készíteni.
Agyonlőtték, a ház kapujában végzett vele
Chapman, aki a Zabhegyezőt szorongatta.
Akkor és ott véget ért a beat-korszak.
Épphogy hazaértem a katonaságból,
májusban meghalt Tito.
Szexbombák robbantak a Burgban.
Azon a nyáron Kalapátival
autóstoppal bejártuk
Hollandiát, Londont és Párizst.
Egyik július a sok közül:
egyszer majd szeretném rekonstruálni,
a hangok hangjait, a képek képeit,
és az összes díszletet. Semmi füstöt,
csak az illatot, de azt nagyon!
Decemberben kivégezték Lennont.
Azon a decemberi estén még szigorú
komiszárok őrizték álmainkat.

7

„

„

8

tiszatáj
¤
Nyár volt azon a meg nem festett képen:
éppen Bécsbe mentünk,
a Magyar Műhely találkozójára,
hallottuk Határ Győzőt,
láttuk Megyik János pálcika-szobrait.
Zalán futott végig a folyosón?
Aztán meg beesett a vizes medencébe.
Bámultuk Tolvaj Feri
a szekrényben sorakozó cipőit,
ingjeit, nyakkendőit, zakóit.
Két punk Újvidékről:
útnak indult egy-egy szál pólóban,
farmerban, tornacipőben.
Izomból nyomtuk a coolt.
Nyomkodtuk a mantrát.
Lemezek után kutattunk,
az Einstein On The Beach előadás
zenei anyagát kerestük,
egy dupla bakelitet, Philip Glass zenéjét.
(Az előadást Robert Wilson rendezte,
Belgrádban láttuk a Bitefen.)
Bécsben, az Opera környéki aluljáróban
volt egy nagy hanglemezbolt.
Ott leltünk rá a nyár vakmelegében:
Einstein On The Beach,
egy dupla bakelit a szikrázó egészben.
¤
Besúgóink elöl általában
a Kafe Bulevár teraszára menekültünk,
ott ücsörögtünk,
köszörültük a torkunkat,
bámultuk a lányokat,
szemünkben elszánt tétovasággal,
körülöttünk épült a kommunizmus,
gép mosta a heti szennyest:
zoknik, harisnyák,
tökalsó, makk-felső,
gatyák, bugyik.
És szentek libegtek a krizantémbokrok levelén.

2017. november
A Rigómezőn még béke honolt,
se híre, se hamva nem volt
még az olcsó hamburgereknek,
ültünk a Kafe Bulevár teraszán,
tétován söröztünk,
egyikünk apja se nem volt partizán,
nem volt katonatiszt
és párttitkár se,
csak elektroműszerész és kovácsmester,
ránk se hederített a világ.
Tornacipőben a Kafé Bulevár teraszán:
tizenkilencre kértünk lapot.
¤
Lennon halála után
írtam egy verset
„Orgia mechanika” címmel,
McLuhant idéztem, a Beatlest
és az orosz rulettet emlegettem,
a történelem marhavagonjait.
A buzgómócsingok rögtön ráharaptak,
egyből lenyilaztak.
¤
Újvidék, Telep: Rózsaberek.
Albérlet közel a vakvágányhoz.
A bérlemény nyílászáróit Csöri,
az előző lakó, kékre festette.
A falra felraktuk Csáji Attila festményeit.
Pénz már akkor sem volt.
Fizetésed kevesebb volt, mint
a Forum kiadóház takarítónőinek.
¤
Több fény kellene.
Több mélység és magasság.
Valóságnak hittük, amit láttunk.
Szavakat hordtunk kupacba, össze.
Fiatalon minden más volt.
Borzongva indultunk a sötétség felé.

9

„

„

10

tiszatáj
¤
Rég nem beszéltünk.
Mindenfélékről el is feledkeztem már,
elfeledtem Újvidéket, a telepi utcák nevét.
A vakvágányokat és a limáni hajnalokat.
Elfeledtek bennünket is.
Elfeledtek mind.
Ahogy mi is elfeledtük az egyszervolt lányokat,
a feledhetetlen pillanatokat,
a telepi kiskocsmákat,
ahol már nem beszél magyarul a pincér,
és nem érti szavunkat senki sem.
Elfeledtük Gyorgye Szudárszkit,
akit Rednek becéztünk.
Dominó volt a legjobb kocsma.
Elfeledtek mind a pincérnők,
És vég nélkül érkeznek a rímek,
mint partra a hullámok.
Mert Isten már csak ilyen:
mindent elfeledünk.
De reggel irány a tenger,
meg minden,
ami a vízben van.
¤
Utolsó sétánk Zuglóban,
a Handzsár utcától a kórházig:
Újvilág, Szenttamás, Titel, Csantavér,
Bácska utca. Újvidék sétány és tér.
Számba vettük életterünket, ahol élnünk adatott.
Valahogy csak kibírjuk még,
ezt a ránk mért kis időt.
Valahogy csak.
Zebrán át a Thökölin.
Sugarazás az Uzsoki kórházban.
A madarakról meséltél, hajnali énekükről,
a krizantémbokor levelén libegő szentlélekről.

2017. november
¤
Az emlékezettel mindig baj van.
Huszonhét év után Alpárral
a Dombos Festen próbáltuk
rekonstruálni a dolgokat,
a kék kis-polszkit,
osztályrészünket,
a világ legkisebb autóját.
Próbáltuk összeszedni
az emlékezés foszlányait,
rekonstruálni gyomrod fekélyét,
hasnyálmirigyed történetét.
¤
1988 januárjában
Szabadkára mentünk
Alpárral, Nellivel és Bélával,
Jancsit meglátogatni a kórházban,
egy kék kis-polszkival.
A világ legkisebb autójával,
nem panaszkodtunk.
A bratanki vidáman tűrte gondjaink súlyát.
(A folyosón balra, harmadik ajtó,
ott halt meg apai nagyapám.)
Hazafelé – a szabadkai diagnózis tudatában –
még nagyobb súly nehezedett a tengelyekre.
Számba vettük életterünket,
ahol élnünk adatott:
Szabadka, Nagyfény, Topolya,
Kishegyes, Szikics, Feketics,
Szenttamás, Szőreg, Temerin.
Valahogy csak, valahogy csak
kibírjuk még ezt a ránk mért kis időt,
tele gyomorfekéllyel és hasnyálmiriggyel.
A világ talán legkisebb autójában
hallgatagon feszengtünk:
Némán rohant alattunk a róna,
menekülőre fogta.

11

„

„

12

tiszatáj
¤
Sorokat találtam benne aláhúzva:
„… a tudás szükségszerűen elhagy bennünket, hiába jutunk birtokába.
Az emlékező tudás érvényre jutása viszont útját állja az elmúlásnak,
az emlékezésben visszatérünk a folytonosság állapotába, az emlékező
gondolkodás tevékenysége révén a halandók újat teremtenek avégett,
hogy küzdve megmentsék azonosságukat és visszakapják ismételt
módon a tudás stabilitását. Az emlékezés túlmutat a megőrzés és a
megtartás funkcióin és nem egyszerűsíthető le mnemotechnikai jelek,
a múltból felmerült kódok archeológiai rendszerezésével, a tudatba
vésett mozzanatok összegyűjtésével. Az átmenet egzisztenciális tapasztalatát hordozza, de olyan módon, hogy elébe megy az eljövendőnek, nyitottá teszi a véges embert a jövő irányában.”.
(Losoncz Alpár)
¤
Történik, ami szokott:
zúgnak a gépek, termelődik a homály.
Lehalkítom a mantrát.
Lukácsfalvára már nem megyünk,
nagyapád gyümölcsösébe.
Nem megyünk Muzslára,
Bánátba, a Bega partjára.
Csend honol a tőzsdéken.
Összetörtek szemünkben a képek.
¤
Pislog majd a petróleum.
Pusztulnak a szavak, pereg az értelem.
Körülüljük a képzeletbeli asztalt:
leszünk némák és lármásak,
szófogadók és lázadók.
És mind a régiek:
Alpár, Csorba, Mák,
Kalapáti, Ria, Attila,
és Szűgyi.
Tenyerünkbe hajtjuk a fejünket,
és a múltból kilúgozzuk a mát.
Gyerekek, ami kaja a hűtőben van,
azt mind megehetjük!
Holnap lekapcsolják a szervereket.

2017. november
¤
Zárójelben láttalak legutóbb,
nélküled hajlongtak a fák,
nélküled múlt az idő.
Nélküled dúlt az aszály,
nélküled jött a cunami.
Mit hozhat még a jövő?
Újból csend honol majd a tőzsdén,
a brókerek mind elmennek szörfözni.
Túl vagyunk sok mindenen,
a távolban olykor még felcsillan
a süllyedő Bohémia.
Lehalkítom a mantrát.
A kézifék behúzva,
már nem gurulunk a lejtőn:
torna, torna, csatorna,
halványul bennünk a múlt.
¤
A tudat csak előre mutat:
lassítom a mondatok áramlását,
lehalkítom a mantrát.
Lépcsőt ácsolok, festem a
a padlásra vezető lajtorját,
a mennyországba vezetőt.
Mindjárt indulok
Gabiért Csopakra.

13

„

„

14

tiszatáj

MÁRTON LÁSZLÓ

Prominens vendégek
(EGY KÉSZÜLŐ REGÉNYBŐL)
A mai naptól, 1914. június 17-től, szerdától fogva szigorúan tilos gombászni és
szamócát szedni a konopischti erdőben. A konopischti kastélyhoz tartozó egész területre tilos a belépés, kivéve a konopischti kastély tulajdonosát és vendégeit, akik
hatnapos vadászaton vesznek részt. Konopischt kastélyát, amely Janowitz közvetlen
szomszédságában található, az osztrák-magyar trónörökös birtokolja, egy jó fellépésű, szőke, kékszemű, magas termetű, ötvenegy éves férfi, nős, három gyerek apja.
Utóbbiak a vadászat napjai során nem Konopischtben, hanem Bécsben tartózkodnak, hogy a trónörökös és prominens vendégei a vadászjelenetek Alsó-Csehországban után zavartalanul megbeszélhessék a legfontosabb és legaktuálisabb külpolitikai kérdéseket.
A trónörökösnek az a szándéka, hogy a hatnapos vadászat után két napot Bécsben tölt, és onnan utazik Szarajevóba, hogy részt vegyen a tervezett nagyszabású
boszniai hadgyakorlatokon. Azt is elhatározta, hogy magával viszi Boszniába a feleségét, mert az asszony, aki, cseh grófnő lévén, nem egyenrangú egy Habsburgfőherceggel, csak hadgyakorlat és más katonai akciók alkalmával jelenhet meg a férje oldalán, aki az osztrák-magyar hadsereg főfelügyelője. Máskülönben, az udvari
protokoll szigorú előírásai szerint, a nőnek a trónörököstől különválasztva, a többi
udvarhölgy között kell tartózkodnia. A trónörökös, aki a feleségét tizennégy év házasság után még mindig szereti, minden kínálkozó alkalmat megragad, hogy gyerekei anyját vele együtt lássák és tiszteljék. Bécsben közönséges udvarhölgynek, úgyszólván komornának vagy cselédlánynak számít, de majd Szarajevóban megadják
neki a császárnénak járó tiszteletet.
Arról nem is beszélve, hogy Bosznia, az osztrák Napkelet, igen szép ország: cserkésző vadászatra és hajtóvadászatra egyaránt alkalmas. A trónörökös eddig csak
fajdkakasból ötszázkilencvenhat példányt ejtett el a boszniai erdőségekben,
százötöt Hercegovinában és harmincnyolcat Novibazárban, még mielőtt a szerb
csapatok elfoglalták a Szandzsákot. Ez két évvel ezelőtt, 1912-ben történt, miután a
terület, ahonnét az osztrák-magyar csapatok egy Törökországgal kötött megállapodáshoz igazodva kivonultak, gazdátlanná vált. A zsákmány (mármint a vad, nem a
tartomány) súlya és hossza, egyéb ismérvei, az elejtés időpontja mind lelkiismeretesen fel vannak jegyezve a trónörökös vadásznaplójában.

2017. november

15

„

A trónörökös vadászszenvedélye nem ismer határokat, sem mennyiségi, sem
földrajzi értelemben. Eddig még egyetlen embert sem ölt meg, ezzel szemben tegnapig, 1914. június 16-ig összesen 274.899 darab vadat küldött terítékre, emlősöket és madarakat, de hüllőket is, például krokodilokat és óriáskígyókat.
Egyszer Ausztráliában, Wodonga közelében, a Murray folyónál, kevéssel azelőtt,
hogy kitört az 1891-es nagy birkanyíró-sztrájk, amely Új Dél-Wales-et fél évre megbénította, a trónörökös elejtett egyetlen hét leforgása alatt ezerötszáznegyvenkilenc
ausztráliai nyílfarkú kanalasrécét.
Egyszer Transvaalban, kevéssel azelőtt, hogy kitört az 1899-es második búr háború, amelynek során a megszálló brit hatóság úgynevezett „concentration camp”okkal, vagyis bekerített és fegyveresek által őrzött gyűjtőtáborokkal kísérletezett,
ahová a helyi civil lakosságot hurcolták otthonaikból, nőket, gyerekeket és öregeket, hogy elejét vegyék a gerilla- és partizántevékenységnek, a trónörökös egyetlen
délután során lepuffantott tizenkilenc elefántot, köztük tizenkét bikát, rekord méretű agyarral.
Egyszer Norvégiában, a Drammen nevű kisvárostól nem messze, kevéssel azelőtt, hogy a norvég parlament 1905-ben megszavazta a Svédországgal kötött unió
felbontását, a trónörökös tíz perc leforgása alatt agyonlőtt tizenegy pompás agancsú jávorszarvast.
Konopischt kastélya úgy tele van zsúfolva trófeákkal és preparált állattestekkel,
hogy a trónörökös az apjától örökölt műtárgy- és ritkasággyűjteményt Bécsbe szállíttatta, a felső Belvederébe. Amúgy sem rajong a képzőművészetekért, a modernekért pedig végképp nem. Na jó, a Hans Makart történelmi festményei félig-meddig
tűrhetőek, az a nagy kép meg éppenséggel nagyon jó, amelyen ötödik Károly bevonul Antwerpenbe. A trónörökös is szeretne egyszer, méghozzá belátható időn belül,
bevonulni Antwerpenbe, persze kevesebb pompapipereparádéval és jóval több katonai erővel, mint a nagy ősapa.
De amit ez a Klimt művel, vagy hogy is hívják a csirkefogót, az undorító! Gusztustalan! Ízléstelen! Förtelmes! Visszataszító! Ocsmány!
És a cinkosai, akik ott tülekednek körülötte! A többi modernista!
A trónörökösnek több név nem jut eszébe.
De hát ami ezekben a körökben folyik, az tényleg elfajzott művészet! Erre nem
tudunk, nem is keresünk enyhébb kifejezést.
Ezeket a műalkotásokat, mázolmányokat és tákolmányokat, egytől egyig mindet,
hatóságilag el kellene kobozni, egyetlenegy ízben mint elrettentő példát a nyilvánosság előtt kiállítani, kiközösíteni, kipellengérezni és kikorbácsolni, aztán az egész
elfajzott művészetet az elfajzott művészekkel együtt megsemmisíteni!
Ne kerülgessük a forró kását! A briteknek nem a bátor, derék búrokat, hanem
ezeket a dekadens modernistákat, ezeket a... na, hogyishívják... az impresszionistákat... meg a szecesszionistákat... meg a praeraffaelitákat kellett volna a „concentration camp”-jaikba begyömöszölniük!

„

16

tiszatáj

Az öreg osztrák császár, a trónörökös nagybátyja semmilyen intézkedést nem
hoz a bécsi művészcsőcselék ellen, egyrészt mert amilyen finnyás volt mindig is,
nem akar beavatkozni a kultúra fejlődésébe, másrészt mert ragaszkodik az elavult,
pfuj, liberális nézeteihez, és harmadrészt mert elmúlt száz éves, és emiatt teljes
mértékben elhülyült, elbutult, eltompult, elködösült és elhomályosult.
Mikor hal már meg?
A trónörökös huszonöt éve arra vár, hogy egyszer végre trónra ülhessen, és irányíthassa a Monarchiát, de még mindig nem és nem teheti. Állandó tétlenségre és
tehetetlenségre van kárhoztatva. Elmehet vadászni, részt vehet hadgyakorlatokon,
de semmi több. A legjobb évei már elmúltak, észrevehetően öregszik, és még mindig
csak trónörökös. Valakinek az unokaöccse!
Nem úgy, mint a német császár, akivel a trónörökös személyes jó barátságot
ápol. Ugyanahhoz a nemzedékhez tartozik, mint a trónörökös, de neki több szerencséje volt, ő már huszonkilenc éves korában megkezdhette uralkodását. Igaz, hogy
béna a keze, de legalább megkötve nincs!
A trónörökös némelykor irigyli a német császár kezének bénaságát.
Nem árulok el titkot, ha hozzáfűzöm a fentiekhez, hogy a prominens vendégek
legprominensebbike a német császár. Szívesen és viszonylag gyakran meglátogatja
balszerencsés főhercegi barátját Konopischt kastélyában (vagy mégis inkább Konopiště). Majdnem olyan szenvedélyes vadász, mint a trónörökös. Minthogy csak a fél
kezét tudja használni, egy közönséges vadászpuskát nem volna képes sem megtölteni, sem vállhoz emelni, sem kibiztosítani, sem elsütni. Ezért a konopischti erdőben egy alumíniumból készült, könnyű vadászpisztolyt használ, nyolc tölténnyel,
amelyeket, ha kifogynak, a személyzet azonnal pótol.
Sok előnye mellett egyetlen hátránya van ennek az alig 300 gramm súlyú maroklőfegyvernek, az, hogy tüzeléskor túl nagy és túl közvetlen a visszarúgó erő.
Ezért a fegyver, egy „Walther 18,15”-ös forgópisztoly gyakran kiugrik őfelsége kezéből, továbbá a visszarúgó erő kipréselheti az acélmagot a töltényhüvelyből, ami
miatt elakad a forgótár. Ilyen esetekre minden vadászaton jelen van őfelsége mellett két fegyverműszerész, akik egyszersmind ellátják a testőri feladatokat is. A trónörökös biztonságban érzi magát Konopischt környékén, és nem kerít sort rendkívüli óvintézkedésekre, de a német császár mindenütt merénylőket gyanít.
Annak híre, hogy Konopischtben időzik a trónörökös és császári vendége, hamar
eljut a janowitzi kastélyba is, és különben is áthallatszanak a dörgő és durranó és
csattogó és pukkanó lövések, amelyek összhangzatában világosan meg lehet különböztetni a „Nibelung Aventiure 16” basszusát a „Walther L 18,15” tenorjától.
Állampolgárként Karl K. indíttatva érzi magát, hogy egy rendkívül udvarias,
mégsem alattvalói vagy alázatoskodó levélben rövid meghallgatást kérjen őfenségétől és őfelségétől. (Előbbi a trónörököst, utóbbi a német császárt jelenti. Csak egy
betű, mégis mekkora különbség!) Úgy sejti, fenség és felség nemcsak azért van itt,
hogy szalonkát és fácánt lőjenek.

2017. november

17

„

Karl K. nem vadász, de van egy olyan gyanúja, hogy június közepén, amikor a
madarak költenek, szigorú vadászati tilalom van. Ha majd visszamegy Bécsbe, utánanéz a vadászati jogszabálynak, és konzultálni fog ügyvédjével, Oskar Samekkel,
aztán pedig megjelentet egy harapós és haragos glosszát a Reflektorban a konopischti vadászatról.
Nem, ő úgy sejti, hogy fenség az osztrák-magyar Balkán-politikáról tanácskozik
felséggel és a többi prominens vendéggel, egészen konkrétan arról a kérdésről,
hogy: miközben Bulgária és Görögország, Albánia és Szerbia késsel-villával aprítják
egymást, ugyanakkor Törökország megpróbálja visszafoglalni legújabban elveszített balkáni területeit, viszont Olaszországtól súlyos vereséget szenved, szóval ebben a kényes és bonyolult helyzetben, amennyiben a Monarchia az öreg császár
bármelyik percben várható halála után visszafoglalná Szerbiától a Novibazár Szandzsákot, ahol jó kövér süketfajdok élnek az erdőben, vajon számíthat-e Németország támogatására?
Karl K. szeretné a koronás fők értésére adni: ez a fejlemény – osztrák-magyar
okkupáció vagy éppen annexió, német hátszéllel – egy nagy háborút, egy világháborút eredményezne, mert Oroszország egészen biztosan beavatkozna Szerbia oldalán, Anglia pedig megtámadná Németországot.
És ez az emberiség végnapjait jelentené.
Hogyne, persze, emberi lények, kétlábú tollatlan állatok a nagy háború közben
és utána is jönnének a világra, csak éppen az a világ nem lesz már emberi, amelyben
élni kényszerülnek majd. Akkor is a jelenleg használatos nyelvek lesznek az érintkezés eszközei, de annak tartalma kizárólag hazugságból és agresszióból, elnyomásból és közhelyekből, kikényszerített ostobaságból és bárgyú zsarnokoskodásból
fog állni. A nagy háború nyelvileg réges-rég elő van készítve. Ma, 1914. június 17-én
az utolsó pillanat jött el, amikor a közép-európai bel- és külpolitikai hatalom birtokosai a háború kitörését megakadályozhatják... vagy elodázhatják.
Igen, elodázhatják! Későbbre tolhatják! Megakadályozni, meghiúsítani, elhárítani úgysem lehet a készülő nagy háborút. Nadenadenade: ha a nagy háború nem
idén, hanem tíz év múlva, 1924-ben törne ki, akkor az emberség és az emberiség
addig is élhetne tovább. Kaphatnánk egy kis haladékot. Addig még sok mindent kitalálhatnánk, kihasználhatnánk, kivitelezhetnénk, kimunkálhatnánk, kigondolhatnánk, kifejezhetnénk, kibontakoztathatnánk, kinyomozhatnánk, és azok a fiúcskák,
akiknek még az idén hősi halált kellene halniuk a fronton, tíz év alatt megnősülhetnének, családot alapíthatnának, és elkezdhetnék karrierjüket, mielőtt tényleg kitör
a nagy háború.
Ön, fenség, már huszonöt éve vár a trónra. Ha fenséged ilyen sok időt kibírt a
háttérbe szorított trónörökös méltatlan helyzetében, akkor fenséged a nagy háborúval is várhat még mintegy tíz évet. Tíz év múlva fenséged még mindig csak hatvanegy éves lesz.

„

18

tiszatáj

Önnek pedig, császári felség, azt kellene meggondolnia, hogy Németország hagyományosan szárazföldi hatalom, és a többi nagyhatalmak is annak fogadták el.
Felséged jobban tenné, ha tengerészeti ügyekben nem próbálna versenyezni Angliával, továbbá felséged bölcsen tenné, ha az évszázadok óta hagyományosan jó német-orosz viszonyt, amely felséged uralkodása alatt látványosan megromlott, megpróbálná helyrepofozni, azonkívül felségednek hatályon kívül kellene helyeznie az
általános hadkötelezettséget Elzász-Lotharingia tartományban, mert azzal számottevően javítaná a német-francia kapcsolatokat, valamint...
Ezeket és hasonló érveket szeretett volna Karl K. előadni a prominens vendégeknek és a konopischti kastély gazdájának, csakhogy elmúlt egy nap, és udvarias
levelére nem kapott választ. Elmúlik még egy nap, és nem érkezik sem egy kicsi
„Igen”, sem egy nagy „Nem”. Csak a durranások és a dörrenések hallatszanak a konopischti erdő felől.
Hall azért Karl K. másféle, intim zörejeket is, méghozzá Sidi szobájából, ahol a
két nő kettesben kívánt maradni. Zihálás és nyögés, vihogás és sikolyok, sóhajok és
hörgések. Most döbben rá, hogy eddig még nem tudta, mi a féltékenység. Ez a méreg
most hirtelen elárasztja a szervezetét, átitatja belső szerveit. Bekopoghatna, vagy
akár kopogtatás nélkül is beléphetne, és akkor talán mindkét nő odaadná magát neki, de ebben az órában, amelyben a csüggedés uralkodik fölötte, nem tudja rászánni
magát. Elborítja a szégyen és a megaláztatás, amiért ott áll az ajtónál. Nem lett volna
szabad idejönnie. Azonnal el kell tűnnie innét. Igen ám, de ebben az órában arra
sem képes, hogy elosonjon, elsompolyogjon, elsunnyogjon. Bénultan, kővé dermedve áll az ajtó előtt.
A konopischti erdőben elhallgatnak a lövések. Az örömöt egymásban kereső és
találó két nő kéj- és jajkiáltásai annál hangosabbak.
A férfi úgy érzi, mindjárt megtébolyodik. Úgy érzi, mindjárt agyonlövi magát.
Mindjárt felakasztja magát. Mindjárt vonítani fog, mint egy farkas és nyüszíteni,
mint egy kutya. Mindjárt a kezébe temeti az arcát. Mindjárt nyöszörög, mindjárt
sírva fakad, mindjárt zokog, bár hiányoznak hozzá a könnyei.
Eszébe jut, milyen sok tennivalója van Bécsben. A Reflektor következő számának
összeállítása nem várhat tovább. Lesz egy sajtópere is. Jövő héten pedig felolvasást
fog tartani a Természettörténeti Múzeum dinoszaurusz-termében, ahol Max Th.
gróf több kihalt óriásgyíkot is nagy sikerrel utánzott: kecsesen és meggyőzően adta
elő a Diplodocus és a Tyrannosaurus Rex mozdulatait. Karl K. most kifejezetten
irigyli a „Majommaxot”. Hej, ha most ő is átváltozhatna egy órácskára Tyrannosaurus Rexszé!
Bent a szobában elcsitulnak a gyönyör hangjai. A júniusi délelőtt forróságára rátelepszik a csend.
Ebben a csendben Karl K. egy gépkocsi motorjának zúgását hallja. Egy Opel
24/50 közeledik, a trónörökös hatajtós Pullman-limuzinja. Ez volna a közös nevező
a konzervatív főherceg és a liberális bécsi újságíró között: mindketten kedvelik az

2017. november

19

„

autókat. Csak éppen őfensége értékesebb példányokat engedhet meg magának,
mint a szerkesztő úr. Ja igen, és van még egy közös nevező: mindketten elutasítják a
modernizmust a festészetben, és elfogadják az építészetben. No és a harmadik:
mindketten ellenségei a magyar nacionalizmusnak.
Karl K. ebben az órában erősnek és magabiztosnak érzi magát. Meg van győződve róla, hogy képes lesz lebeszélni a trónörököst Szerbia megtámadásáról.
Egy küldönc száll ki a kocsiból, és elindul Karl K. felé. Egy gentleman világosszürke nyári öltönyben, panamakalappal a fején és egy Konopischtba szóló meghívóval a kezében.
A meghívó! Végre! Ezt is megértük!
A meghívás a hercegnőnek szól. A német császár tudomást szerzett róla, hogy
Mechtilde L. a közelben tartózkodik, és szívesen elbeszélgetne a szép és okos aszszonnyal. A meghívás másik oka az volt, hogy Gottlieb von Jagow, a berlini Külügyi
Hivatal államtitkára, ahogy a német külügyminisztert hivatalosan nevezzük, szintén
a prominens vendégek közt található, akárcsak a német vezérkari főnök, Alfred Tirpitz. Jagow bizalmas értesüléseket kíván közölni londoni beosztottja feleségével.
Ezeket az asszonynak, ha majd, mint várható, visszatér Londonba, élőszóban kell
továbbítania férje, L. herceg fülébe.
Este Sidi egyedül marad a szobájában. Karl K. bekopogtat az ajtón. Bentről hallja
a lány jól ismert hangját, ez a hang azonban az ikertestvér szavait ismétli: „Kérem,
ne zavarjon! Kérem, távozzék!”
*
Nagyra nyílik egy száj. Hallhatóvá válik egy hang. Testté lesz egy ige. Leteszi a fegyvert egy gondolat. Egy lélek úgy röpköd és lebeg, mint a béke fehér galambja.
Mechtilde L., miután kiszállt a főhercegi Opel 24/50-ből, amely visszahozta Janowitzba, csak úgy ragyog az örömtől.
Csupa jó hír, csupa kedvező fejlemény.
Hötzendorf békepárti lett.
Tirpitzet mintha kicserélték volna.
Conrad von Hötzendorf osztrák vezérkari főnök és Alfred Tirpitz német ellentengernagy szintén a konopischti prominens vendégek közé tartoznak. Az elmúlt
három nap során több száz fácánnak oltották ki az életét.
Hötzendorfnak egyszer már le kellett mondania vezérkari főnöki posztjáról, miután három évvel ezelőtt azt a többször visszautasított javaslatot tette, hogy a Monarchia egyidejűleg indítson megelőző támadást Szerbia, Olaszország, Románia és
az Orosz Birodalom ellen, de az új osztrák külügyminiszter, akit Berchtold grófnak
hívnak, és szintén a prominens vendégek közt időzik, kiharcolta, hogy ismét kinevezzék. Új kinevezése óta Hötzendorf huszonötször – ismétlem, 25× – indítványozta
a Szerbia elleni preventív támadó háborút, amit az öreg császár és király mostanáig
mindig elutasított.

„

20

tiszatáj

Most azonban Hötzendorf új terveket kovácsol. Ezek gróf Berchtold és a trónörökös számára ugyanolyan rokonszenvesek, mint az előbbiek. Hagyjuk egyelőre
békén a szerbeket (a boszniai hadgyakorlatoktól úgyis a gatyájukba fognak rondítani), és koncentráljunk a mi kis hülye magyarjainkra. Mi lenne, ha felmondanánk
az 1867-es osztrák-magyar kiegyezést? Ha szélnek eresztenénk a magyar kormányt? Ha feloszlatnánk a budapesti országgyűlést? Ha az ennek nyomán várható
magyar felkelést levernénk a hadseregünkkel és talán német segítséggel?
Ezáltal a béke további tíz évre biztosítva volna!
A magyarok, miután levertük őket, nem tanúsíthatnának többé ellenállást, és
akkor a Monarchiát zavartalanul átszervezhetnénk. Először is, Csehország egyenrangúvá válna Magyarországgal. A csehek kapnának egy önálló parlamentet Prágában, hogy az ifjúcseh politikusok többé ne a bécsi Birodalmi Tanácsban randalírozzanak. Ezt követően Boszniát, Dalmáciát és Isztriát, talán Szlavóniát is, talán még a
görzi grófságot is egyesítenénk Horvátországgal, és ezáltal létrejönne egy óriási kiterjedésű, erős, Bécs iránt lojális délszláv állam, amely Magyar- és Csehországgal
egyenrangú lenne. Törvényhozó testülete, a zágrábi szábor, azaz nemzetgyűlés,
amely alá már most is odatartoznak a feloszlatott határőrvidék területei, a krajinák,
ugyanolyan jogosítványokkal rendelkeznének, mint a budapesti parlament, és ezáltal az 1868-as magyar–horvát kiegyezés, ugyanúgy, mint az 1867-es osztrák–magyar, érvényét vesztené.
Na és ezek után kerülnének sorra a szerbek. Egy preventív háború keretei közt
visszafoglalnánk tőlük Novibazár Szandzsákot. De még csak azt sem kellene. Szervezhetnénk Belgrádban egy jó kis palotaforradalmat. A Karagyorgyevicsek eltűnnének a süllyesztőben, visszatérne a trónra az Obrenovics dinasztia, mi pedig azt csinálhatnánk a Balkánon, amit akarunk. Micsoda? Az Obrenovicsok tényleg kihaltak?
Jaj, de nagy kár!
Egy falra erősített szarvasagancs integet a jelenlevőknek. Egy óriási szarvakat
viselő bivalyfej kajánul vigyorog. Egy preparált boaconstrictor-bőr hullámzani kezd.
Egy kitömött grizzlymedve esetlen mozdulatokkal táncra perdül, mintha a „Majommax” álcázná magát medvebundával, és utánozná az erdőlakó nagyvad mozdulatait. Ami persze lehetetlenség, hiszen Max Th. gróf, noha egyszer már összefüggő
beszélgetést folytatott a német császárral, nem eléggé prominens ahhoz, hogy meghívást kaphasson Konopischtbe.
Alfred Tirpitz az Általános szempontok hadiflottánk hajóosztályok és hajótípusok
szerinti csoportosításához című alapmű szerzője. A cím ártalmatlannak érződik, de a
mű tartalma – a londoni német nagykövet, Mechtilde L. férje, Carl Maximilian L. herceg véleménye szerint – életveszélyes. L. herceg szemében Tirpitz hatalomvágyó,
bosszúvágyó, lődözni vágyó, hadakozni vágyó, taníthatatlan és csillapíthatatlan,
akárcsak – magunk között szólva – a német császár.
Azt állítja művében, és ezzel a császár messzemenően egyetért, hogy Németországnak, amely évszázadok óta szárazföldi hatalom, tengeri nagyhatalommá is kell

2017. november

21

„

fejlődni. Igen, ismétlem, kellkellkell. Méghozzá húsz éven belül. A mű 1894-ben jelent meg, azóta pontosan húsz év telt el, amit pedig Tirpitz és a császár a fejébe
vesz, az mindig valósággá válik. Tehát idén már tengeri nagyhatalom vagyunk. Lehet, hogy tavaly még nem voltunk az, de idén már egészen biztosan.
Művében Tirpitz amellett kardoskodik, hogy a német hadiflottának 1914-ig legalább olyan erőssé kell válnia, igen, kellkellkell, mint az angol, hogy elvegye a britek
kedvét a támadástól, ha esetleg van ilyenjük. A művet olvasták és olvassák Angliában is, különösen katonai körökben, de a Foreign Office tisztviselői állományában
is, és a mű tézisei a Németország elleni angol támadókedvet számottevően felerősítették, felvillanyozták, felkorbácsolták, felcsiklandozták, felserkentették és felsarkantyúzták.
Egy másik Alfred, egy angolszász Hadialfred, tudniillik Alfred Mahan, mintegy
válaszul Tirpitz munkájára, megjelentette The Influence of Sea Power upon History
című alapművét. Minden olyan nemzetnek, amely tengeri határral rendelkezik –
hangzik tézise –, érdekeltnek kell lennie abban, kellkellkell, hogy minél nagyobb
tengeren túli birtokai legyenek. Egy ilyen nemzet csakis a tengeri kereskedelem által tud növekedést felmutatni a népgazdaságban, tudtudtud. Ennek eszköze a kereskedelmi flotta. Viszont a kereskedelmi flotta teljes mértékű kihasználásának az
erős hadiflotta a feltétele. Ezzel a hadiflottával lehet ellenőrizni és hasznosítani a
tengert. Ahhoz, hogy ezt a célt egy tengeri nemzet elérje, az ellenséges hadiflottákat
meg kell semmisítenie, kellkellkell. A tengerek fölötti uralmat a hadiflotta offenzív
bevetése eredményezi.
Ennek megfelelően Mahannek van egy másik doktrínája is, amely szerint Angliának legalább kétszer olyan erős hadiflottával kell és kellkellkell rendelkeznie, mint
Franciaországnak és Németországnak együttvéve.
Mahan nemcsak jelentős tengeriháborús teoretikus, hanem kiváló haditengerészeti tervezőmérnök is. Miután a berlini angol katonai attasé jelentette Londonnak,
hogy az általa említett hajógyárakban – Tecklenborg (Bremerhaven), Rickmers (Geestemünde) és Jantzen Cornelius Abegg (Hamburg) évente összesen harminc sorhajót és huszonöt páncélos cirkálót építenek, ezenkívül futárcsomagban eljuttatta az
angol miniszterelnökhöz a titkos „Tirptitz-terv” vagy „rizikó-terv” egy másolatát,
egy olyan elaborátumét, amely egy Anglia elleni tengeri preventív háború lehetséges alakulásait mérlegeli, Mahan a miniszterelnöktől megbízást kapott, hogy konstruáljon egy különlegesen harcképes, teherbíró, nagy teljesítményű és ellenálló hadihajót.
Hát igen. Harminc sor egy iskolai füzetben és huszonöt cirkáló páncélos, mármint páncélos lovag egy operai előadásban nem jelent fenyegetést. Az Északi-tenger
hullámain annál inkább.
Így jöttek létre az úgynevezett „Dreadnought”-ok, azaz a „Rettenthetetlen” vagy
„Neféljsemmitől” típusú hadihajók. A dreadnoughtok egységes és hatalmas, 406
milliméteres kaliberű főtüzérséggel rendelkeznek. Ezek az óriáslövegek, szám sze-

„

22

tiszatáj

rint négy, a fedélzeten vannak forgatható tornyokba beépítve. A könnyűlövegek,
amelyeket torpedók és tengeralattjárók ellen lehet bevetni, lent találhatók a páncélozott lövegkamrákban, más néven kazamatákban. Ehhez járul egy lélegzetelállító
vastagságú, 38 centiméteres külső páncélzat a hajó hát- és oldalfelületén, a fedélzeten és a lövegtornyokon. A dreadnoughtot két rendkívül erős gőzturbina hajtja, és
óránként 30 tengeri mérföld sebességet is képes elérni. Egy ilyen hajó tehát erősebben fel van fegyverezve, hatékonyabban működtethető és még ráadásul gyorsabb is, mint az összes többi hadihajó.
Nagy-Britanniában évente negyven-ötven dreadnoughtot építenek. Mi, németek
ezek szerint még mindig nem vagyunk tengeri nagyhatalom, legalábbis az Északitengeren még mindig gyengébbek vagyunk a briteknél, és egy tengeri háborúban
nem túl sok esélyünk volna velük szemben.
A trónörökösnek nem létező mesés lényekből is jelentős gyűjteménye van a konopischti kastélyban. Az egyik teremben látható egy kitömött nőstény vízisellő és
egy hím sellő vagy más néven „sellér” is. Zöld a bőrük, és krokodilfarkuk van. A
trónörökös mindkettőt Svájcban ejtette el, egy kis alpesi tóban, szigonnyal.
Az egykori Görögországban, az Olympos szirtjein (tavalyelőttig török terület
volt, úgyhogy inkább Semawat Ewi) egyszer fogott egy igazi hárpiát, keselyűkarmokkal és nagy, kerek női mellekkel. A prominens vendégek megcsodálják a jószágot, noha bebalzsamozott állapotban eléggé vigasztalan látványt nyújt. Nagyjából
olyan, mint egy „wolpertinger”, egy rókafarkú, nyúlfülű, fácánszárnyú, őzpatájú installáció egy házias jellegű bajor vendéglőben.
Egyszer Tibetben egy ellenőrzőponton brit katonáktól megvásárolta egy agyonlőtt jeti holttestét. Utóbb kiderült, hogy a mesealak tulajdonképpen felkelő volt, a
Dalai Láma harcosa, akit a britek elfogtak és kivégeztek, a trónörökös mégis formaldehid- és káliumszilikát-oldatban konzerváltatta a csodalényt.
Mechtilde L., miután a főhercegi Opel visszahozta közénk Janowitzba, elmondja
Sidinek és Karl K.-nak, hogy a trónörökösnek még egy odradekje is van, amelyet egy
prágai bérház padlásán fogott lepkehálóval. A kis jószágot kivételesen életben hagyta, és egy kalitkában őrzi. Az odradek első pillantásra úgy néz ki, mint egy lapos,
csillag alakú cérnaspulni, és tényleg mintha cérna volna rátekerve; csakhogy mintha
muszáj volna, hogy ez a tekervény mindenféle színű és vastagságú, avítt, együvé
csomósodott és ugyanakkor egymásba csavarodó cérnadarabkákból álljon. Ugyanakkor az odradek nemcsak spulni, mert a csillag közepéből kiáll egy kis összekötőrúd, és ehhez a rudacskához derékszögben illeszkedik egy másik. Ez utóbbi rudacskával az egyik oldalon és a csillag egyik sugárnyúlványával a másik oldalon az egész
lény, mintha két lába volna, fel tud egyenesedni.
Azt is elújságolja Mechtilde L. a történet másik két szereplőjének, hogy Hötzendorf alapjaiban véve felülvizsgálta Szerbiával kapcsolatos felfogását. Az este folyamán arról próbálta meggyőzni Berchtold külügyminisztert, hogy óvatos közeledésre, hosszabb távon pedig éppenséggel baráti kapcsolatokra kell törekedni a Monar-

2017. november

23

„

chia és Szerbia között, úgy van, kellkellkell. A házigazdát, a trónörököst pedig arra
próbálta rábeszélni, hogy állítsunk fel Bécsben egy szerb és Belgrádban egy osztrák
kulturális intézetet. Úgyhogy nem lesz háború Szerbiával, legalábbis belátható időn
belül nem!
Másfelől Tirpitz arról számolt be a prominens vendégeknek, legalábbis Mechtilde L. így tudósít bennünket róla, hogy meghívta Sir Georg Warren brit főadmirálist
a küszöbön álló kieli hadiregattára, ami az elmúlt huszonöt évben még csak szóba
sem jöhetett. Ilyesmi még tavaly is elképzelhetetlen lett volna. Na de most! Olyanynyira, hogy még három brit hadihajó is meghívást kapott, három példány ezekből a
híres dreadnoughtoktól. Ő, Tirpitz június 28-án együtt fog ebédelni Sir Warrennel
és más brit tábornokokkal a „Drang Nach Osten”, azaz „Nyomulás Kelet Felé” nevet
viselő német fősorhajó fedélzetén. Igenigenigen, ez a hajó neve. Ebből is láthatják a
britek, hogy mi nem nyugat, hanem kelet felé akarunk nyomulni, márpedig ők nyugatra vannak tőlünk. A német-brit kapcsolatok az utóbbi egy évben számottevően
javultak. Így tehát nem lesz háború Angliával, legalábbis nem lesz öt éven belül,
nem lesz tíz éven belül, sőt még csak húsz éven belül sem!
Ezt nekünk Tipitz személyesen ígérte meg, mi több, a becsületszavát adta rá!
A jelen elbeszélés három hőse jókedvében van. Még egy üveg pezsgő is előkerül
a pincéből. Durr! Csingcsingcsing.
Mechtilde L. rámosolyog a bécsi vendégre, és feltesz egy kérdést.
„Kettőnk közül, szerkesztő úr, melyikünkkel szeretné tölteni a ránk sötétedő éjszakát?”

„

24

tiszatáj

ZALÁN TIBOR

Édes rajzolat
„A múlt az én egyetlen
lehetséges jövőm.”
(Ruszt József)

A színen
ketten maradtak És
nem várnak senkire
Az alkonyatba beledöntött
kiszáradt fa izzó
csonkja még meleget ad
Az egyetlen zöld ágtól
nem keseredik meg a füst
Hűvösödik az idő
Az útmenti szelek
fölverik a koraőszi avart
Száraz levelek csapódnak
arcukba Lihegnek
Felsírnak Röhögnek
Egyik hátulról egy vödör
emléket hoz és kidönti
az árokpartra De nem
mozdul érte a másik
Másik hátulról egy vödör
emléket hoz és kidönti
az árokpartra De nem
mozdul érte az egyik
Az égen rekedten kongat
a vörhenyes Nap Amikor
Huszonöt óra van mindig
A roncsok önmagukba
nyelik vissza árnyékukat
Azután megdöglünk
Így mondja az egyik
De nem döglik meg a másik
Azután megdöglünk

2017. november
Így mondja a másik
De nem döglik meg az egyik
A megdöglés már sok
amire az ilyenek képesek
Az élet még kevés
amire az ilyenek képesek
Ilyenek Mikor lesznek
az ezekből milyenek
Kérdezi Nem felel
Nem felel Kérdezi
A kalap elgurul
a cipőfűző alákígyózik
az árokba
Akasztott ember
kötélcsonkja
szerencsét hoz
Ezen röhögnek
Boldog lenne aki
ha fölakaszthatná magát
Ezen röhögnek
Padlásszobában éltem
Így mondja az egyik
(magának)
Padlásszobában éltem
Így mondja a másik
(magának)
Te én voltam
így az egyik
(magában)
Én voltam te
így a másik
(magában)
Mondja
Nem hallja
Nem hallja
Mondja
Már mindig huszonöt óra
Kongat a vörhenyes Nap
Két vödör emlék kidöntve
hagyva az árokparton
Nem várnak senkire

25

„

„

26

tiszatáj
Nem jön senki
Az arcukba néz
Az arcuk helyén
kialudt számlapok
Rajtuk a semmi
édes rajzolata

EL KAZOVSZKIJ: EMLÉKMŰ GALATHEÁNAK 4.
1983, tus, zsírkréta, akvarell, papír, 11×21 cm, magántulajdon

2017. november

GÉCZI MARNO JÁNOS

Hommage à Ady
Testükbe zárva haladnak el egymás
mellett a felszabadult lelkek,
akaratuk, mint két inga,
egymáson keresztül átleng:
előre és egyelőre van még pár perc
a nyárból hátra, mely ha beteljesült,
marad veszteg, ami mégsem
veszett vele együtt kárba.
Jogot formál a két lélek
a hegyet hágva és
visszaereszkedve a völgybe,
vagy – az Írás szerint – a pusztába;
és a hegynek, maguk között, nevet adnak.
Mást, mint amire a hegyoldalban
lakó népek még hallgatnak.
És átkelve a völgy hídján
rálépnek egy vaslapra –
ó, vasakarat, mely egybeköti
a lengve függőt a súlyos szárazfölddel.
Ívet ír le a lélekpár,
a testüket fel-feltárva,
mintha zárkájuknak szárnya
kelne, épülvén alattuk
a legkorszerűbb kaszárnya.

27

„

„

28

tiszatáj

A legrosszabbkor, alvásidőben
Szomszédai verik a falat, és
rendőrt emlegetnek. Engem álmomból
ver fel a nyüszítése, mintha széllökésekre ébrednék, úgy zokog
öklendezve, tanácsosabb talán
visszafordulnom a jobb oldalamra,
hátat fordítanom ennek a panel
panaszfalnak. Most már üvölt szinte.
Most pedig már nem is marad abba.
Ordít. A vihart utánozza. Fák
dőlnek ki, hasogatnak tőle a
fejemben, mintha artikulált szót
még az életben nem is hallott volna,
talán nem állt szóba vele senki,
pedig szótárakkal teletömve
a szája, szájpadlása, torkig van
különböző nyelvű beszédekkel,
beszédekkel a nyomorról, pénzről,
mely olaj a nyomor máglyájára,
és még egy rakás hasonló beszéddel,
amit csak nem vesz be a gyomrom,
félálomban, mikor tudod, hogy alszom,
és álmodod csupán, hogy valami
olcsóbb helyen eszem, a legrosszabbkor,
alvásidőben. Szomszédaidtól
úgy értesülsz, válófélben vannak,
épp egymás torkának esve falnak
ők is, míg a falban magában éhínség pusztít, és kúszik felfelé
benne a hideg nyiroktartalom,
kínai konyhaképek a falon,
kinek jár, kinek árt a szánalom.
Falat bontani határesetben –
mit segít az a nyomorultakon?
Küldik a járőrkocsit, hallod át

2017. november

29

végre a válságba került szomszédból,
s nyomban rá a szirénázó járőrkocsit is, most pedig már a beledben
csikordul a hirtelen rohamosztag,
benne leszel egy új sorozatban,
várod hát, hogy hozzám is behatolnak,
és hozzád, akit most alig hallak,
meghaltál, gondolom, vagy készülsz
felszívódni csöndben a vénádba,
jó lesz ott megaludni rossz időben,
mikor pár napnyi zsenge tavasz után
nyomban a legkomiszabb ősz jön.

Dereng már
Hommage à Arthur Rimbaud

Ott guggol a kelő napnak háttal
lent a parton, a régi tónál,
mintha gyermekkorába ugrana
vissza szöcske gyanánt; úgy is guggol
szinte, az igét megfelezve, hogy
a két ‘g’ elheverve szembesüljön
egymással, akár a hangyák. Feje
árnyékot vet a tó vizére, mely
most sötét még és nyugodt, míg rézsút
fölébb nem hág a Nap, kitakarva
árnyékát, mint sűrű álmát, melyből
egy halott hangja sürgette ide ki;
a hang még mindig benne, belefagyva;
s így a vizen, mint a parton, a hangya
betűk szaporodnak… Végre mintha
őstükörben látná magát, egy tűhegynyi ér cikkan át tűzpirosan
a hártyás bőrön, s ahol gyűrődés jön,
ráncokat vet a viaszosan nehéz
tükör, akárha bronzzal bevont cserzett
pajzson, amelyről az apostol szól
elhíresült levelében. De ki harcol

„

„

30

tiszatáj
itt a képen kívül, vagy magán kívül
a szóban forgó pajzs mögött? A hang
bújna meg ott, lecsapni készen rá
arra, aki a képet - mely “Dereng már!” fölfedi? – Az ábrázattól visszahőköl;
beleborzong, ahogy a víz borzolódik,
kezdődvén a harsány reggel. Mikor
az éj felszakad, s ürítkezni kezd el
ki-ki, s a korán kelő ráébred,
hogy egyelőre dolgavégezetlen
ő is; holott guggol, mint a szöcskék,
s a szó közepén elfekvő hangyapár;
majd amit a papír töröl, s a víz elöblöget – de nem tükrözi vissza már.

Harmatfű
Csupasz, egykedvű tekintet,
hasonlatos lehet az Úréhoz,
mielőtt épp teremteni kezdett
volna. Kék szemét most rajtam tartja.
Türkiznek látom egy fél perc múlva.
Vagy még hamarább. De hát mondják is,
hogy ki-ki olyan színben találja
szíve flóráját, amilyenben az
a sorsát festi meg ecsetvonásra
ecsetvonásról – attól függően,
hogy állványával, mely a saját két lába,
éppen hol húzta meg magát. Flórája
a bokrok mögül lesi őt, a tőzeg
ezüstnyárfásából. Pucérságom
mintha vonzaná, és ifjúságom
nemkülönben, s hogy férfi vagyok.
Bőröm olvadni kezd, vörös izmok
kötegei tűnnek elő belőlem,
fehér inak, szürke porcok, minden
pillantása lesújt, hajlít, eltöröl,
csapnivalóságom formálja tovább,
létem kínját bontja ki kínos

2017. november

31

valóságomból. Szemléltető tárgyat
állít elő belőlem, majd megvárat,
hogy ismerős-e a magyarázat
nekem is. A gondolat erőmet veszi,
s szempilláival cirógatom magam.
S akkor a szemhéja rám csukódik,
és emésztőnedveiben füröszt meg
a húsevő harmatfű.

EL KAZOVSZKIJ: EMLÉKMŰ GALATHEÁNAK 6.
1983, tus, zsírkréta, akvarell, papír, 11×21 cm, magántulajdon

„

„

32

tiszatáj

TORNAI JÓZSEF

Németek és magyarok
Fél évig voltam könyvtárosa Dortmundnak,
míg őket én és engem ők meg nem untak.
Nem bírtam a jég-világos eszüket,
érzésük is gondolatból született.
Gyakran tettek szép nők levélkét elém:
„Ich möchte mit Ihn heute Abend ausgehn.”
Jól öltöztek, modern hajjal, műveltek,
a könyveken látszott, miket szeretnek.
Franciául s angolul is tudtak olyan könnyedén,
ahogy sose tanultam meg németül én.
Tudtam, régen nem voltak kezdő szüzek,
mégse éreztem meg bennük azt a fényt, tüzet,
ahogy itthon Irén szerelme várt,
nem is képzeltem velük gyöngyözni „az éjszakát”.
Így utaztam haza, hogy csak emlékük maradt,
míg a Rajnán átröpített a vonat
kiszámíthatatlan indulatok örvényeibe,
hova a ködös vágyat a fájdalom húzza le.

2017. november

Tiszta vers
Mindig fölsikoltok,
mikor itt heversz
előttem s forró iker-combod
mélye tiszta vers.

Akkor még járni tudtam
Lángolt a világ,
akkor még járni tudtam.
Most sétapálcát szorít
az erdő fái helyett kezem.
Feketerigónak kémény tetejéről
hallgatom ősi füttyét,
még ez is ajándéka
az utca pusztájának,
ahol a lábam húzom.
Emlékszem nemcsak
a rigóra, de a nádas vízre,
napi úszóhelyemre.
Egy lány a túlsó partról
nevetett parázs-arccal.
Nem látott volna senki,
ha átvisz az indulat.
De most már késő, késő:
hol lehet melle, szája?
Egymás leheletét szívhattuk
volna elvakulva
egy fűzfa kontya alatt,
nem féltve fűlevélnyi fürdőruháját.
De ekkor még járni tudtam.

33

„

„

34

tiszatáj

Gyémántként
Írtam és írom a verseimet.
Mi lesz, ha elfelejtenek:
nem dicsérgetnek semmiféle listán,
egy kritikus se emlékszik rám?
Ki vési még le Kálnoky vagy Jékely nevét?
A megmaradás fény-egét
csupán Petőfi fénye hinti szét?
Mi az a rejtett erő,
ami eszedbe juttatja García Lorcát,
de, Vicente Aleixandre, ki emlékszik rád?
És Juhász Gyulát nem lepheti el
egy helikopter-verte porlepel?
Új nemzedékek
csak maguk közül idéznek,
és lehet, hogy Vajda Jánost
„a vaáli erdőben” csak véletlenül
imádja meg egy ifjú táltos?
Ott halok-e egy vén könyvtárban,
akár annyi föl nem támadt társam?
Ó szent titok,
lehetek-e azok
között,
kiknek betűje, míg Föld a Föld,
hangos gyémántként ragyog?

2017. november

35

„

SOLYMOSI BÁLINT

A kínvallatásnak sosem lesz vége – (disco)
(RÉSZLET)
Rendkívüli körültekintést igényel ruházatunk összetétele, illetve ruházatunk arányos használata; koszosak és maradék tiszták, így mondjuk megengedő általánosítással, azonban a két pólus közt inkább csak az izzadtságtól meg egyebektől büdösek, aztán meg a sárosak, mocskosak, na és a mocskos büdösek vannak, az öltözködésnél ilyen ruhákat tapinthatunk ki a szekrény sötétjében, napra nap választani
kell, gondosság, találékonyság és isteni ráérzés egyszerre szükséges. Egy idő múlva
nem nyúlhatsz más ruhadarabok után, kizárólag a büdösek és mocskosok után, hiába kifinomult érzéked, nincsenek lehetőségek, csak a lakk- és zsírfényű és acélkeménységű cuccok közül válogathatsz, a szagok összeérnek, kegyetlenül egyöntetűvé
lesznek. A nadrág szárai kormos kályhacsövek, a zoknik kis könyökcsövek. Így tehát
időnként úgy nézel ki, mint egy igazi csöves (pusztán gyakorlati okokból), holott arra, hogy ne látszódjál annak, kényesen ügyelsz.
Egyszer mehettünk haza havonta, akkor szállítottuk le anyáinknak a szennyest; egy
idő után azt is számba kellett venni, hogy ne lepődjön meg annyira szegény, mit kap
kézhez, pontosabban, hogy ne ijedjen meg, fia nem lett ágrólszakadt csavargó, vagy
valami más züllött személy. Vagyis, maradék jóindulatunktól és szemérmességünktől függően az ilyen szempontból veszélyesnek számító cuccokat már akkor sem
vittük haza, ha elképzelhetetlenül nagy szükség lett volna azok igencsak alapos kimosására. Ott maradtak hónapról hónapra a kollégiumi szobák szekrényeiben –
úgyszólván nyakunkon maradtak. Mi sem természetesebb, egy ekkora kollégiumi
társaságban mindig akadnak stréberek; ezek képesek késő este kimenni a mosdóba,
gatyáikat és zoknijaikat a mosdókagylóban áztatják, és kimossák; másnap a trikóikat, harmadnap a nadrágjaikat, megáll az ember esze. Nem fér a fejünkbe sehogy;
meg kell hagyni, többen vagyunk ilyen értetlenkedők, mint az olyanok, akik nem
tudnak mit kezdeni a rájuk időről időre rátörő és majd szűnni nem akaró tisztasági
tébollyal. Képesek ezzel tölteni akár a hétvégét is. Minek? Azt mondanánk, zsúrpubik, digók vagy majmok, de csak hülye mazsolák, anyámasszony katonái; ha kimennek a városba grasszálni, ki tudja miért, a kirakatokat nézik sóvárogva, nem a
csajokat, nem ülnek be valahová egy sörre…, néhányan úgy gondoljuk, „lelki beágyazottságuk a gané”. Lehet, hogy Kóró durvult be ennyire egyszer – Kóró úgy volt
a legdivatosabb és a legillatosabb, ízlésesen, fiatalosan elegáns, mi több, vasalt és

„

36

tiszatáj

tiszta, hogy nem lehetett észrevenni, hogy csinálja; kijön a szobából, és megáll így a
folyosón rá várakozók közt. Magas, vékony alkat, picinykét kihívó, hanyag testtartás, dinamikus léptek. Különállását sem, szépségét sem bocsátották meg neki kollégiumi társaink, de tanáraink sem. A csajok kedvence lett, méghozzá a legjobb, legmenőbb csajoké. Ezért aztán megpróbáltam jóba lenni vele, amúgy is tetszett, hogy
nem igazán tartozik sehová. A legszelídebb kispolgári ivadék izzadva piruló luvnya
lett, amint meglátta, de ugyanígy szűkölő szukává vált egy pillanat alatt a tizenéves
diszkókirálynő is. Selymekbe, csipkékbe öltözött ízléstelen libák, ám gyönyörűek.
Bámulatosak. Azt hiszem, mindenki az ilyenforma gádzsikra hajtott volna, de nem
mert, így aztán utálkozva beszélt ezekről a finomabb, diszkóba járó csajokról. Kórónak köszönhetően én megismertem párat, és tényleg mind idegen és teljességgel
érthetetlen maradt számomra. Nem valami szórakoztatók, de a forró nyáluk és a
lüktető mellük, alélásuk és futásuk, ez azért tetszik. Viszont szóba sem jöhetnek a
rock ’n’ roll, a másik oldal felől nézve, ahogy igazából én se jöhetek számításba náluk, érzik a büdöset; a digó fiúknak pont az ilyen csajok kellenének, ámde a fiúk
többnyire nyápicak, kevesek. Kukacok. Egy digó srácnak meg a királylányoknak
mondod a Dáni utcai diszkóba menet, hogy Jefferson Airplain és Doors; hogy menynyire állat lehetett, amikor Slick és Morrison rohadtul beállva az anyagoktól megpróbál dugni egy amszterdami hotelszobában, áh, ezeknek ez semmit nem jelent,
Kóró rád is szól. Megijednek. Elriadnak. Édesen gerjesztő és kábító az illatuk, kint a
padon vagy egy kapualjban megengedik, hogy a bugyijukba nyúlj, mennyi gumipánt
szorította kézfejed. Mert mi aztán nem vagyunk gyávák, mi rámenősek vagyunk, tökösek, azok játsszák a frigidet, nem gond, viccesek vagyunk, időnként kedvesek. Az
érzékenyebb, különösebb, egyúttal idegfeszítő bigék azonban a kemény rock oldalán találhatók, ziláltak, és felfigyelnek a pszichedelikára, velük alvó segítőkészségünk is fölébred. Lehet, nem veszik észre, de így van. Nekik aztán pofázhatsz az Exile On Main Streetről, de Kooning Nőiről vagy Christo Völgyelzáró függönyéről s így
tovább. Általában azzal zárom az okoskodást, hogy nem tehetek róla, kiráz a hideg a
hippiktől. Most így a második szakközép évemben normalizálni szeretném a helyzetemet, ezért szabadegyetemre járok, fizikai természetű témák izgatnak, azok közül
is a hullámtan; ilyen gyönyörű mondatokat lehet följegyezni, mint: „A harmonikus
hullám tulajdonságainak megismerésével tetszőleges hullám leírható, mert tetszőleges zavar terjedése felfogható harmonikus hullámok szuperpozíciójaként.” Ezzel
csajozni. Miért ne? A haverok kiröhögnek, nem hiszik el, hogy a hullámok iránti érdeklődésemet a legvalósabb egzisztenciális problémákra adandó válaszlehetőségek
megérzése magyarázza.
Transzcendencia? Nem, azt nem gondolhatják komolyan.
Egy idő elteltével egyre kevesebbszer megyek tanulószobára, ahogy diszkóba is; bár
be kell valljam, Kóróval szíves örömest jártam el diszkóba, mindenféle ellenérzésem
megint és újbóli próbatételeként, dacára a sűrű kudarcoknak. Valahogy rá kellett vol-

2017. november

37

„

na bukkanni szerencsétlenkedésem legfőbb okaira. Nyíl volt a másik társ abban, hogy
a diszkó világában leljük örömünk, ott szórakozzunk, vagyis csajozzunk, és ha nem
megy, röhögjünk az egészen. Szép fiú volt ő is, klasszikus értelemben északias jelleggel, míg Kóró déli, igazi digó. Az egyik oka szerencsétlenkedéseimnek a ruha, az öltözet, erre hamar rájöttem. Zsák ebben az eleitől fogva segítségemre van, neki vannak
szerintem a legjobb cuccai, meggypiros és olívzöld Lee kordzsekik, okker vászonnadrágok; az ő el nem hordott gönceit kombináltam a helyhez és a helyzethez illő selyemingekkel, fűzős pulóverekkel, cipőkkel, amiket a két jó cimborától kértem kölcsön, és
mondanom se kell, mindhiába. Semmi nem passzol, nem megfelelő az ég egy adta világon semmi, és mégis, ebben az ügymenetben nem érzem igazán rosszul magam,
igaz, minden eléggé zajos meg eléggé távoli. Olybá vettem öltözködésemet, mint egy
jelmezes felvonulás előkészületeit, hiszen maga a diszkó sem más, vágyak elrejtése és
kicicomázása. Az áruk megmutatkozni akarása. Akárhogyan is, a tagok rém ellenszenvesek maradtak. Néhány őszintén megengedő, izgatott kíváncsisággal epekedő
alkalom után, ebben a feszült nekiveselkedésben és sűrű áhítatban (a hús, igen, a merő, merő hús felé) még rendelkeztem annyi lélekjelenléttel, hogy végül azt mondjam
Nyílnak és Zorbának – „Megyünk robbantani. Robbantjuk a diszkót!” Ez lett a helyes
út. Láttuk, zsákutca. ’74 ősze. Engem kirúgnak a kollégiumból, Kórót az iskolából is.
Föltérképezzük a világunk, és találunk egypár pontot, amivel nem lehet mit kezdenünk. Robbantunk. Ennyi tehetetlenül felajzott és egyben végtelen szomorú faszt meg
bárgyúan fanyalgó picsát csak a diszkókban lehet látni. Ülnek a székeken, nekiszorítva a falnak, vagy ácsingóznak; még hogy vágyak elrejtése, kicicomázása! Miféle vágyaik volnának egy ilyen ördögien szellemtelen, hangulattalan társaságnak. Egy gúnyos
mosoly a barátnő felé? Semmi. Annyi fantáziájuk sincs, hogy maszkot vettek volna, és
játszanának. Akármerre mentünk, mindenhol ez fogadott bennünket, ez végül betette
a kaput. A Kapca – a MÁV alsóvárosi művháza, tán a legrosszabb hírű hely…, azt is kipróbáltuk. Zavart agyú szakmunkások, bebaszott kiskatonák, és olcsó kurvák. Néhány
év múlva Zorbát itt sorozzák be, és innen viszik el határőrnek, de ő nem jár ide vissza
úgymond szórakozni. Valakit bemasíroztatnak innen, majd ide jön vissza eltávon inni,
táncolni és kurvázni. A nemjóját, de édes! Húzunk onnét, negyed óra sem kell. Annyira
szabadnak érezzük magunkat, hogy a Tóth kocsmát is hagyjuk. Viháncolunk a nyirkos
koraéjszaka alsóvárosi utcáin, felhőtlen a hiúságunk; izmai le nem harcolt erejével
Zorba vállunkat, hasunkat, a hűs levegőt bokszolja, a verekedést hiányolja, Nyíl magában nevet, „kommunista ifjak”, motyogja, Schnur meg énekel, kutyavonításhoz hasonlítható hangon, hogy mit, nem felismerhető. Az viszont igen, ami az egyik ablak
mögül hallatszik. Animals. Édeskésen nehéz, édeskésen nehéz minden, mint az Animals, gondolom. Azt mondom nekik, törökméz rock ez is…! Vigyorogva a fejüket csóválják; hogy azért élvezed, nem? Élvezem; precíz, mint mi, akik semmit nem tudunk
magunkról; talán nem is lehet ennél több – hatások alatt élni. Sziklák alatt, kanyonok
közt. Menet a Hősök kapuja felé. Vagy máskor irány a DÉLÉP munkásszállója. Óriás
diszkó lesz! Dj Óriás. A legnagyobb. Nem nekünk, de ezt hallani mindenhonnan. Az

„

38

tiszatáj

Építők. A tízemeletes munkásszálló földszinti ebédlője a buli helyszíne, szombatonként, nem zavarnak be ilyenkor a vidéki tahó dolgozók (de azért mindig akad, aki bezavar). Állnak a sorban. Mi soha nem állunk be. Csöpp, csöpp, csöpp nyál, csöpp sör,
csöpp eső, csöpp meteorszürke szem. Szemek. Ahogy fölszikráznak és kihunynak. Állunk a lépcsőkorlátnak döntve hátunk vagy elindulunk vissza, mondjuk a Nejlonba,
hajtsunk le még valamit, mielőtt becsajozunk. Tetszik nagyon a hely, a világ legrégebbi kocsmájának tűnik; és ahogy egymásra rakódnak benne a húszévenkénti ötletek, az
újabb technikák elhelyezése, az nem eklektika, de maga a mese. Nem véletlen hát,
hogy a városban ennek a csehónak a bejárata fölött díszeleghetett először fényreklám; a neoncsövek írott betűket formáznak, rózsaszínen világítanak a Kossuth Lajos
sugárút járókelőinek szemébe, ébresztő – Nejlon. Nejlon, ipszilonnal, természetszerűleg, modern világ, ósdi bútorokkal, hányásszaggal. Más se kell. Rosszul viselem a hányást, nem is szoktam rókázni. Nyíl viszont minden estét úgy fejez be, hogy kidobja a
taccsot. Nyíllal eléggé komplikált a helyzet. Nem csak az, hogy egyszerre szelíd és feltörekvő, messze a legjobb tanuló azok közül, akikkel kocsmázni járunk és finom lányokra vadászni, mert ugyanakkor udvariasan utasít vissza minden tanári pártfogást
vagy KISZ ajánlatot, nem lép be, nem lép be azokba a körökbe, melyek az ember
előbbre jutását illetően, úgy hírlik, nélkülözhetetlenek lennének. Egyszerre a napnál
világosabb lett számomra, hogy ezekben a diszkókban, a Tisza Gyöngyében vagy
máshol, valódi jövőbelijét keresi, egy tökéletes úrilányt méghozzá, csakhogy ez anakronisztikus; és mégis majdnem összejön neki. Micsoda pár!, jegygyűrűt vennének tizenhat évesen, együtt vannak már három hónapja, Nyíl virít és megdöbbentően elvarázsolt lesz, akár Michael York a Szép remények című filmben. Szinte úgy is néznek ki,
nagyon adnak az akkori divatoktól eltérő elegáns öltözködésükre. Végül szerelme
sem lesz szerencsésebb, mint az előző lányok, kik kedvesen ragaszkodtak volna Nyílhoz, de helytállni akarásuk nehéznek bizonyult. Volt, mikor az úgynevezett együtt járás nem tett ki többet néhány óránál; tisztesség ne essék szólván, tudniillik a csókolózásból émelygésre és gyomra rángatózására riadó fiú alig tudta félrehajtani a fejét, és
bizony a csempészárú szappantól (CD, Dove, Fa) illatozó, kecses ívű bársonyos bőrű
nyak is kapott az ecetes vörösborból meg a félig megemésztett kajadarabokból. A csajok ezt nem viselték jól. A táncteremből a kertbe kísérte, ha volt, vagy ki, egy park
padjára a lányt, nevetgélve, lihegve pihentek le, és akkor megesett, aminek meg kellett esnie, ez a minden szempontból kifogástalan viselkedésű, kényes ízlésűnek látszó
srác lehányta. A diszkó kis királylánya is így járt, ölbe csandázta. Nekem sem jött ez
valami jól, mert ennek a szerelmetes lánynak a barátnőjével jártam pár hete, és vele
voltam elfoglalva, hanem ezt látva és hallva mindjárt odarohantam hozzájuk; az elázott Nyíl térdét tenyerével csapkodva féktelen röhögésbe fogott, én meg, afféle konzervatóriumi haver, ájtatoskodva vigasztaltam volna az úri gárét, ki inkább a világot
tartotta igazságtalannak, hogy ez vele történt meg. Ájtatoskodásom túlzóra sikeredhetett, nemsokára mosoly jelent meg az arcán; csak barátnője tekintete borult el a féltékenységtől. Ez viszont ahhoz volt túlzó, hogy ne vegyem észre, nem igazán érdek-

2017. november

39

„

lem. Nyíl szerelme annyira intelligens volt, meg annyi érzelemmel tele, hogy a nyírfák
árnyékában végül együtt tapsoljuk meg fiúja különös mutatványát – „bravó, bravó!”
Értelmes volt, alkalmazkodó, de a következő róka már őt is szigorú elhatározásra bírja, és ha őt, barátnőjét mégannyira. Szeppent csínytevők vagyunk, ott idétlenkedünk a
következő hétvégén is a Zárda utcai bulin, már azért is, mert vége az ottani diszkóknak. A Dommájerből megyünk át, Zorba kedvenc helyéből, ahol kis színesekkel (rum,
hubertusz, konyak) és sörrel alapozzuk meg bátorságunk – robbantjuk a diszkót. Szól,
felvezető dalként, a Love’s Theme, és aztán Dj Feri, aki csak Dj Gémes segédje és a későbbi, Szent László utcai albérletem házadó vénasszonyának az unokája, a lemezjátszóra az It Never Rains In Southern Californiát rakja fel Albert Hammondtól. Itt közben
tél lett, nyomott, tocsogó tél, és ruhatár is lett, így aztán Nyíl és Schnur beadja drága
és ezért féltett kabátját, Zorba meg én balkéz felől találunk egy zugot egymásra rakott
székekkel, a bekapcsolható bélésű vászonkabátunkat odadobjuk, „…és kész”, mondja
Zorba, morc képet vág, és tenyerét dörzsöli, „indulhat a játék!” Ő, a legerősebb fiú érzi
magát a legvacakabbul általában, most is, Nyíllal spontán el is sodródunk mellőle meg
Schnur mellől. Suzi Quatro! Adja nekünk. Összegyűlt már tisztességesen a nép. Micsoda frizurák, úribb családoknál az uszkárokat nyírják meg így. Micsoda fazonok. Tőlük
nem kell félni. Fölöttünk diszkógömb, meg minden, ami kell. Villódzó fények, a terem
legközepén a mi két csajunk táncol, túlontúl produkálják magukat, de észrevesznek
bennünket; ahhoz semmi kétség nem férhet, hogy innentől már nekünk táncol a két
lány, igéző mosollyal és ringó, csábító mozdulatokkal járják, ez igen! Ennyire jók vagyunk, mit van ezen meglepődni! Így Nyíl. Sweet – Little Willy, menjünk oda. Menjünk.
Már megyünk is. Ezt a két szutyok kurvát. Mindenki előtt hisztit vernek, utálkozó röhögésbe kezdenek, hogy mit akar ez a két csávó tőlük?! Megaláznak. Kinevetnek bennünket. Az édes kis diszkókirálynők. Ilyet. Mondom is Nyílnak, csanda ide vagy oda,
ezt megkaptuk. „Máshogy is lehet ezt érteni; kívánnak minket, ezért a bosszú”, fejtegeti, eléggé megtörten Nyíl. Aha, aha, na figyelj. Visszafordulunk. Shadows – Riders In
The Sky. Izzadva rángatóznak két pitiáner taggal, ez téboly! Összeütközünk a szédelgő
barátainkkal. Elvették a csajaikat, baszd meg!, agitálja, horkanó hangokat kiadva
Schnur Zorbát. Kik a hernyópöcsök, ganéjtúró bogarak, gizda seggfej buzik azok, helló! „A mi barátaink.” Fordul oda egy, pontosabban négy alak, de csak az egyik dumál.
Mond meg akkor annak a két gyökérnek, hogy kopjanak le a bigékről, és húzzanak el a
vérbe, mert különben fasz nélkül indulnak baszni…! Mondja neki Zorba, szemöldökét
néha viccesen összehúzva. Nem segít a játék, tudjuk. Mindenhol verekszik az ember,
akárhova megy, gondolom. Hol is voltunk pár hete, az IKV klub lehetett a Dáni utcában, vagy az ÉPSZÖV klub a Lenin körúton? Nem, ez a Tisza Szállónak a bulija volt,
nem is akármekkora; ki volt plakátozva, hogy: FUTÓTŰZ / Disco / Szkopál Béla / Szabadka / És / Óriás, úgy ám. Ott voltunk. Valaki bejuttatott bennünket. Vlagyimir, természetesen, az ő közreműködésével, ahogy mondják, mert ő nem járt diszkóba, viszont a Tisza Szálló presszójába gyakran. A Sugar Me című számnál csapódunk be,
Kórónak trapézszárú svédzsebes Rifle farmere van, a Rifle nem nagy szám, de a tra-

„

40

tiszatáj

pézszárú svédzsebes Rifle diszkóba tán a legmenőbb. Végül is, elméleti alapon, az én
(illetve Zsák) elképesztően jó színű Lee Cooperjei még annál klasszabbak is kellenének legyenek, ám mégsem megy át igaziból, mert akár színes, akár kék a Lee, a lázadóké maradt, punkoké meg hippiké, progresszíveké; ezeket alig ismeri valaki Magyarországon, még inkább elcsodálkoznak rajta. Állatira tetszik a színes kord, de engem is megzavar az azt körülvevő hangulat, hogy akkor most azzal hová is tartozol?
Olyanról, hogy színes kord Lee, senki nem hallott, nem is látott, egyedül csak Zsáknak
van, igazi rigid Wranglerje meg Szatónak. Annyit megtudtam tőlük, hogy mind a kettő
bátyja Londonban él, jeanseket és lemezeket küldenek haza, punk, hippi és más ilyen
hülyeségekről írnak leveleikben, hogy értsék a zenét, mi volna az. Először és eredendően a hippiktől undorodtam, később a punk borzasztott. A zenészek foglyul estek,
mondogattam, a zene áldozataivá lettek, körbe vannak véve végsőkig elhasznált hangokkal. Nem bírnak ebből kitörni, lehet, hogy nem lehet. Itt a Zappa, itt a Captain Beefheart, itt a Velvet Underground, a Stranglers és akárhányan vannak itt, nem bírnak
mit tenni, a zene a történeti esélyén messze túlspirázva magát körbeért, itt a diszkó,
ebből már nem lehet jól kijönni, meg is zabálja mindenki. Szóval, igazi flancos nagy
buli, főiskolás, egyetemista bigékkel, rohadtul élvezzük, első osztályú a felhozatal.
Szétszóródunk, Kóró azért tűnik el, mert a többi haveromat egyáltalán ki nem állhatja,
én meg azért lépek le, hogy megkeressem Che Guevara és az USA katonai ruházatát
kombináló öltözékében Vlagyimirt, és igyak a bárasztalánál egy konyakot, és dumáljunk kicsit. Nem dumálunk, mert másokkal van elfoglalva. Visszamegyek, összeboruló
alakok, az egymásra találó testek mélysápadt és esdekléstől reszkető percei, Terry
Jacks – Seasons In The Sun. Fohászkodok én is, túl kell tenni magamat azon, hogy a látványt végérvényesen visszataszítónak találva esélytelennek érezzem magam ebben a
szörnyűségben való részt vevésre, az életben való részt vételre tehát, és esetleg egy
életre lebénuljak. Általában a keresztcsíkos pulóveres, vagy ne adj’ isten, garbós csajokat fogom ki, és ha nem volna elég, akkor lehetetlenül szoros nadrágot hordanak.
A Nyílé a vagány, kockás, könnyű textilruha, a virágmintás selyemszoknya, a laza blúz,
a csaj némán verítékező bőre rendesen hozzáférhető. Effélét szeretnék, de nekem
nem adatik meg; most is, a sarki széken egy garbós csajra figyelek föl, fehér, kávészínű keresztcsíkokkal, de legalább ujjatlan a cucc, mindjárt izgatóbb, egyik lábát a narancs csípőnadrágjában maga alá húzva ül, elvan, nem szomorú, mi több, veszett nyugodt szemlélődésében közel sem kurrens elszántság tükröződik. Nem ismerem ezt a
zenét, nem tudom, mire jó, mondom neki mindjárt, ahogy lehuppanok mellé. Akár
húsz is lehet; a haja nincs belőve, csapzott barna hullámok hullnak a nyakába, és fátyolos zöld borszőlőre emlékeztető szemére; ajkai vékonyak és nedvesek, harapásra
készen nyílnak ki. „Táncra való zene, kicsi!” Téged sem ismerlek, én…, így folytatnám,
de szinte odavágja: „Egy táncra én is jó vagyok.” A lábát a székről leejti, karját az ölébe, és fölkacag, akárha Diane Keaton volna A keresztapában; éppen olyan. Ahogy föláll, a stroboszkóptól viharos levegő is megállt egy pillanatra és csak a diszkógömb
forgott, fent, lent meg én, micsoda csaj! A második szám felénél csitultak le rázkódó,

2017. november

41

„

dobbanó lábaim, a kezemmel átfogtam derekát, és igyekeztem úgy lépdelni, hogy a
táncolók tömegétől kifelé, egy székekkel és ruhákkal teli rész irányába közelítsünk.
Elkezdünk csókolózni, magamhoz ölelem szorosan, lábammal arrébb taszigálok egy
széket, nahát…! Egy zongora! A pulcsik és kabátok egy zongorán hevernek. Tovább
csókolózunk, tűzforró és jéghideg, olyan az egész lénye, mintha volna víz a Marson;
amikor a mellét simogatom, mintha egy zebra szívét simogatnám, a bőre alatt; lehúzom, bebújunk a zongora alá. Mud – Tiger Feet. Valami horgolt kardigánt már le is dobott alánk, kacarászik, összeken nyállal, annyira, hogy megcsúszok, illetve ledőlök a
porba teljesen, leráncigálja nadrágját, nem vigyáz rá, én ásítani szeretnék, el ne élvezzek prompt, de habzó nyálat csorgat nyelvemre, aztán péniszemre, majd elhelyezkedik rajtam, és hüvelyébe löki dákómat, mennyei! Élvezi ő is, nem nagyon fogja vissza a
hangját se. Isteni kábulat. Nagyot nyújtózok, aztán a punciját simogatom, odahajtom a
fejem. A zongora alá egy férfi néz be, pincérforma. Elmegy. Nem tudok rendelni. Mennünk kéne innen, mondom. „Maradjunk még…, még…, kicsit.” A Slade – Mama Weer
All Crazee Now, aranyló arcok vesznek körbe, mind tanácstalankodva vigyorogó szobafőnök vagy leendő főbérlő arca, zúdul a padlóra a mocsokeső, amíg mi önfeledt második menetünknél tartunk. Itt kéne aludni, a takarítókkal ébredni. „OK.” Nem, ezt
nem hagyhatják. Az arrogáns noszogatásukban igazságtalanságuk komoly dühe is fölfedezhető; kérdezi néhány fej tőlünk, mintha a halál párját kérdenék, hogy mit képzelünk, és hogy miért nem megyünk már onnan? A lány kezdeti, törvényszerű ellenállása után meglepően játékosnak mutatkozik, ott a zongora alatti sötét porban is tisztán
látható a fehér fogai körül a hűvösen távoli ijedtség vigyora, vegyesen valami narcisztikus kedéllyel, hát igen, öltözködni kell. Szinte suttogó tapintattal irányít kifelé az a
pincérforma férfi, ám ez néhány fiúnak ellenére van. Nyíl már odakint, topogva vár az
árkádok alatt, látom az üvegfalon túl, arca rezzenéstelen. Valahol ott kell legyenek a
többiek is, ha kíváncsiak. Van, amikor az élet túladagolja a tapasztalást, és a miriádnyi
érzékelés káprázattá válik, a csodák sokasága elzsibbasztja testem és agyam, a csaj
észrevétlen tűnik el, még a szálló halljába vezető lépcsőn ott volt mellettem. Ahogy kilépek az ajtón, a tarkómnál, a fülem tövénél egy észvesztően nagy ütés fogad, fekete
köd, el is zuhannék, de az árkád egyik oszlopa feltart, hogy össze ne omoljak, odaszorítom hátamat, vállamat, és a karjaimat fölemelem védekező pozícióba. Senki sehol,
Nyíl több méternyi távolságból azt mondogatja, „Húzzunk innen, hagyjad…!” Mintha
én küszködnék a csillapíthatatlan lázzal, hogy valakit szarrá verjek. Az egyik megragad, lódít egyet rajtam, a másik megint hátulról üt, próbálok megfordulni, hogy ne
lenne szánalmas a merő, merő hús egymásra vágyódása. A gond, hogy támadásuk
nem tölt el rettegéssel. Megjelenik a pincérforma férfi, valahol a háttérben feltűnik
Vlagyimir, leállítják ellenfeleim, nekem meg azt mondják, tűnjek innen. Ez volt, amíg
gyönyörű szép idő volt, és nem fulladoztunk a téli ködben.
A kijáratnál négyen várnak, négyen a belső körben, négyen a külsőben, előtted
Nyíl dumál nekik, úgy mondják, csacsi részegen; sokba fogadtál volna arra, hogy így
fog történni. A Zárda utcai utolsó buli – robbantjuk a diszkót. A sérók fénylenek az

„

42

tiszatáj

új és újabb samponoktól, de ezeknek a srácoknak nem fénylik a haja, hagyján, de
szemük se, szemük sötét, szemhéjuk nehéz, szóval nem afféle selyemmajmok, digók
vagy idióta egyetemisták, de nincs kockás ing se, jeans se…, na, embereitekre találtatok, Zorba kibaszottul a legkeményebbeknek szólt be. Ezekkel a srácokkal szövetkezni kellett volna inkább, fut át az agyadon, amikor azt hallod, hogy Nyíl hasonló
húrokat penget; „Figyeljetek, mi a nép barátja vagyunk, mi is szép, csöndes, munkás
életet szeretnénk, min ti…” „Anyád.” Nem értik, hogy kerül ez ide, időt nyertek; te
meg azt nem érted, Nyíl és Schnur mikor kapta ki a ruhatárból kabátját, és mikor
vették magukra a drága holmikat, mikor kerültek az orbitális veszélyeket jelentő
körökön kívül. Nyíl a világos, térd alá érő irhabundája zsebébe nyomja kezét, egy
semmi kis pillanatban leszed egy hajszálat fehér bárányprém gallérjáról, Schnur
meg a bokáját verő olasz szövetkabátjában a pultot támasztja könyökével. Zorba és
a te kabátod lent az előtér placcán, nem volt időtök fölvenni, mert mindjárt ahogy
kiléptetek, a belső körből kettő egymásnak lökött benneteket – „Mi van, nagypofájúak, beszartatok?!” Nem is direkt, a teremből közben a Neanderthal Man dübörögve nyomul, rátok tör és zúz és skalpot akar, mindenesetre agyzsibbasztó. Ez még hiányzott. Zorba tett egy félfordulatot, és válasz gyanánt nyomban lefejelte az egyiket,
mire téged a másik elkapott, és a földre tepert. A harmadik elkezdett rugdosni,
Schnurnak elkaszálták a lábát. Zorba állati kegyetlenséggel bunyózik, egyszerre
csak ő is a földre kerül. Nyíl srévizavé eloldalog. Schnurról akkor lekerül vastagtalpú cipője, és sikerül a sarkával pofán csapni azt, amelyik fölé hajolva meg akarja ütni, leveti a másik cipőjét is, kezét belebújtatja, hadonászik, körbe meg körbe, és csodák csodája, két alak nekizuhan egy támasztóvasnak, kaffogva röhög, mintha cirkuszi előadásban volna. Zorba lent van, arca csurom vér, összegörnyedve fekszik,
ilyen ösztönök nincsenek is, odaküzdöd magad, hogy védd a fejét, bumm, reccs,
kopp, szétrúgnak ezek a barmok, majdnem elájulsz a cementszagú, menzaízű fájdalomtól. Zorba felugrik, mint egy bölény megy nekik. Elszántan, a végsőkig harcol.
Elkotródnak, nem nektek köszönhetően, de el, és ti kint találjátok magatokat az utcán, a padka melletti fagyos, latyakos hóba bukva, az arcotokat mosva. Schnur közelít a Szent György tér felől zokniban, bal kezébe fogva azokat az iszonyúan vastagtalpú, cigánymeggyszínű cipőit, de jó volna most Schnur helyében lenni. Gondolod.
Irigyled. Cipőjét, vizes, sáros zokniját, ugató hahotáját. „Ezeket jól megijesztettétek…, mik vagytok ti, smasszerok, szemét zsernyákok?!” Nyíl is visszaér, ahogy szokott, topog, aztán cigarettával kínál. Az mondja, nem baj, hogy semmi baj fiúk. Az a
fajta felebaráti szeretet kell, hogy ne csinálja ki néha az ember, ami nem létezik,
nincs, és van úgy, hogy nem nyírja ki mégse, jaj anyám! Ott van előtted a Zárda utcai
szürke hó, a lucsok, és ott van előtted az út hazafele, látod magad a szakadt, mocskos nagykabátban, a szétmállott velúrcipőben, a kétbőröndnyi szennyessel kezedben, állsz a népkerti átszállásnál a sínek közt, és nem gondolnád, nem hinnéd, hogy
továbbutazol, se előre, se vissza.

2017. november

43

„

PUNGOR ANDRÁS

Sárga kardigán
Nyújtózik, tenyerével kitámasztja a derekát, a hasához kap, bassza meg, honnan jön
ez a fájdalom folyton? A műtét nyomát már alig lehet látni, mégis, ha megnyomja
ágyékán a bőrt, mintha egy csomó csúszkálna a belei felett. Hideg a radiátor, begombolja a sárga kardigánt.
Zsu még biztosan a fürdőben van. Este ruhástul feküdt a kádba, csendben volt,
nézte a csempét, a matricákat, vagy azonnal elaludt. Ő meg ütötte a falat, szívta a cigit, megitta a rossz bort, amit a konyhában talált, keringett a szobában, szekrény,
matrac, ablak, számolta a köröket, tíz, húsz, negyven, a földre rogyott, sírt. Ott is ébredt reggel, kifliben, összekuporodva, mint egy csecsemő.
Hallgatózik, rá kéne nézni, megfázhat. A szemüvegét keresi, a konyhaasztalon
nincs. A mosogatóban találja meg, az edények közé csúszott be, opálos az üvege. Lepöcköli a szárára tapadt spenótot, azt főzött még vasárnap. Kikotor a zsebéből egy
gyűrött papír zsebkendőt, rálehel az üvegre.
Szar volt a tegnap, gondolja. Ötkor még söpörni küldték az Ibrányi utcába, sose
szokták ilyen későn. Arra lakik a keresztanyja, hosszú utca az, lombos fákkal, teleszemetelik levéllel az utat. Némán dolgozott, lehajtotta a fejét. Marci megint elkapta,
hányásszaga volt, belenyalt a fülébe, tapogatta, nem hagyta békén. Ő megragadta a
tökét, a férfi földre esett, kiejtette a seprűt a kezéből, elszakadt a fényvisszaverős
mellénye, csépelte a levegőt; büdös buzi! Aztán percekig guggolt a járdán, a heréit
fogta, nyöszörgött, Vera, felnyomlak, bazmeg!
Felteszi a szemüveget, a konyhaasztalon talál egy doboz cigit. Mutatóujjával benyúl a tépett hasadékon, érzi, meghajlik egy szál, csak el ne törjön, vizes az ujja, átázik a papír. Szájába veszi a cigarettát, meggyújtja, lassan kap bele a láng, horpad a
mellkasa, aztán köhögni kezd, meggörnyed, jobb tenyerével a székre támaszkodik, a
nyálát figyeli, ahogy ring az arca előtt.
Amikor tegnap hazaért, nem vette le a bakancsot, leült a konyhában, a reklámújságokat olvasta. Mások a postaládából egyből a kukába dobják, ő összegyűjti mind.
Egy présházat hirdettek a lapban, nem volt benne se víz, se fűtés. Ha az övék lenne,
gondolta, végre lenne saját lakásuk, nem kéne fizetni az önkormányzatnak. Első
reggel vonattal mennének, felgyalogolnának a hegyre, kinyitná az ajtót, nehezen
menne, rozsdás lenne a lakat, bepakolnák a kenyeret, a parizert meg a söröket az
asztalra, aztán leterítené a kockás pokrócot a fűbe. Zsu szoknyában lenne, ő meg
nadrágban, a fekete farmerében, a kínaiban. Rágyújtanának, előttük a Balaton, sirályok, szőlők. Zsu törné meg először a csendet, mély slukk után szakadna ki belőle,

„

44

tiszatáj

soha nem lesz nekünk semmink, ezt mondaná, mert mindig ezt szokta mondani,
hogy lehet ennyire szemét?
Felnéz a plafonra, a repedéseket figyeli, úgy remeg a pókháló, mint a leves zsír a
csonton. Savanyú tejszaga van a konyhának. Kinyitja a konyhaszekrényt, a második
polcról leveszi a kávésdobozt. Kék virágok vannak az oldalán, lepattintja a hengerről a tetőt. Szétcsavarja a kotyogót, vizet tölt bele, kiesik a kezéből, csattan a földön.
Hallgatózik, nem ébredt fel. Felveszi a főzőt a padlóról, letisztogatja egy szivaccsal,
megtölti, meggyújtja a gázt. A kékes láng nyaldossa a fémet. Nem mozdul a tűzhely
mellől, a konyhapultnak támaszkodik, gyorsan szívja a cigit, hogy majd a kávéhoz
újat gyújthasson. Miért nem jött tegnap időben haza? Késő volt már, este tizenegy.
– Szia, Vera! – mondta Zsu, de nem nézett rá, egyből a fürdőbe ment, zubogott a
víz, kezet mosott, ő hallgatta, hogy az emeleten sípol valami, mint egy begerjedt
hangszóró. Ugatott a Laja kutyája, az öreg Menyik megint a liftajtót csapkodta. Zsu
elzárta a csapot, a folyosón motozott, rágyújtott egy cigire, hallatszott az öngyújtó
kattanása.
– Baba, kijössz a konyhába?
– Megyek! – mondta Zsu.
Szótlanul ült az asztalhoz. Régen az utcán is átölelte, a biciklis fiúk röhögtek rajtuk, fütyültek a kis faszok, tegnap meg puszit se adott.
– Jó volt a napod? – kérdezte.
– Jó – mondta Zsu –, jó szar!
Nevetett.
– Jól fizet?
– Dehogy!
Hallgattak. A felső szomszéd lehúzta a vécét, a falban zubogott a cső. Megint festetett egy lila csíkot a hajába, honnan volt rá pénze?
– Szép a hajad.
– Kösz.
– Képzeld, a keresztanyám utcájába küldtek.
– És meglátott?
– Szerencsére nem – mosolygott.
– Az jó – mondta Zsu.
Nem is figyelt rám, csak nézte a padlót, gondolja. Csóválja a fejét, káromkodik,
elővesz egy vizespoharat, beletölti a kávét, szájához emeli, égeti a nyelvét. Nyugtalan, mindjárt indulnia kell dolgozni, de előtte beszélni akar vele. Nem tud így elmenni. Haraggal nem.
Egy éve lehetett, hogy Zsu megjelent Márta néninél, az egyik ablakszem nyitva
volt, rázta ki az udvarra a porrongyot. Mintha integetett volna. Márta néni, ki ez? A
keresztanyja legyintett, az új takarító, mondta, a régi kiment Grazba. Kereste az alkalmat, hogy beszélhessen vele. Megérintette, talán a vállát, igen, azt, a bizsergés a

2017. november

45

„

hasából indult és a torkába szaladt, összekapaszkodott a tekintetük. Tegnap meg
úgy ültek a konyhában, hogy véletlenül se nézzenek egymásra.
Lecsöppen, foltot hagy a kávé a kardigánon. Istenem, ugrik a mosogatóhoz, kinyomja a szivacsból a koszos vizet, megengedi a csapot, dörzsöli a karján az anyagot, világosodik, nő a paca, sír, egyre kétségbeesettebben. Feladja, leroskad a székre, ököllel üti a halántékát, kezébe temeti az arcát, szívja az orrát, édes istenem!
Lassan mozdul, hideg a karján a kardigán, bekapcsolja a rádiót, sóhajtozik, csavar a keresőgombon, sistereg, rákap egy állomásra, jön egy nyári dal, napfény van
benne, meg ital, ahogy az lenni szokott. Ez szólt akkor is, amikor Zsu feküdt a matracon, nyár volt, felforrósodott a panel, hozott neki vizet, de ő a fejére öntötte, ugrált, énekelt, nevetett. Tiszta víz a matrac, mondta. Megszárad, válaszolta a Zsu, aztán bohóckodva lebiggyesztette a száját. Ő elnevette magát, igen, úgy képzeli, hogy
akkor elnevette magát, és nem kiabált vele.
Feláll a székről, kinyitja a hűtőt. Kivesz egy szelet sajtot, beleharap, savanyú az
íze, megszagolja, dohos. Mint a kamra, ahol Márta néni rájuk talált, lapátot fogott,
takarodjatok! Ők meg felugrottak a földről, szaladtak a farakás meg a vetemény között, alig kaptak levegőt, röhögtek, az öregasszony ott ütötte őket, ahol érte, a buzi
anyátokat!
Márta néni fia szombatonként kerekezett át az anyjához. Vigyorogva mondta,
Zsu néha vele jár el. Ő nem hitte, de egyszer elkapott egy pillantást, egy mosolyt,
utána lüktető rossz érzés maradt, tegnap is ott volt, benne, a mellkasában.
– Mi a bajod?
– Semmi – mondta Zsu.
– Olyan vagy.
– Milyen?
– Hülye.
– Te meg picsa vagy már megint – mondta Zsu. Pengeéles volt az ajka.
– Én?
– Miért, ki?
– Bazmeg – mondta, és felpattant. Na, akkor kerülhetett a szemüvege a mosogatóba. Csattant, csoda, hogy nem tört el.
– Mit dobálsz, hülye vagy? – kérdezte Zsu.
Tényleg nem kellett volna dobálni, gondolja. Zörgést hall, felébredt végre, nyikorog a kád, zubog a víz. Feltűri a kardigán ujját, így nem látszik a folt. Suttogva elpróbálja, mit fog mondani neki, ha kijön a fürdőszobából. Komoly arccal állnak majd
egymással szemben, lassan lágyul a tekintetük. Zsu nevet előbb, te picsa, mondja,
mire ő is nevet, te vagy a picsa. Könnyűnek fogja érezni magát.
Hallja, hogy nyílik a fürdő ajtaja.
– Jó reggelt! Kijössz a konyhába? – kiabál.
Zsu nem válaszol. Hangtalan a folyosó. A szobában nyikordul a szekrény, átöltözik biztos.

„

46

tiszatáj

– Baba, kijössz? – ismétli.
Hallgatja a motozást, zacskó zörög. Zsu köhög, biztos megfázott a kádban. Figyel
minden neszre. Számol, kettő, három, négy, öt, tíz. Lélegzetét is visszafojtja. Dobol a
mellkasa. Talán kimegy a folyosóra, felvette a cipőjét? Kulcs csörög, tompán kattan
a zár, csend. Felpattan, rohan a folyosóra, feltépi a bejárati ajtót, hallja Zsu távolodó
zaját, amint kettesével szedi a lépcsőfokokat. Hova mész, hova, kiabálja bele a tátongó lépcsőházba. Bassza meg, összegörnyed, megint ez a rohadt fájdalom! Leül a
padlóra, talpával betolja az ajtót, ágyékához szorítja a kezét, sziszeg, fújtat, vigasztalhatatlanul bőg, akár egy kisgyerek: baba, babácska, babácskám!
Véletlenül a kórházban is így szólította, pedig idegenek előtt nem szokta. Már túl
volt a műtéten, felvágták a hasát, egészen lent, közel a szeméremdombjához. Azt
mondták, sikerült a műtét, lesz még sugár, talán kemó is, kihullhat a haja, de előbb
bizottság elé kell menni, kapott időpontot.
– Baba, semmi se fájt – mondta büszkén. – Semmi se.
Nevettek.
– Vettem neked valamit – mondta Zsu.
Zörgött a nejlonzacskó. A szomszéd ágyon az idős nő horkolni kezdett, mögötte
meglibbent a függöny, eltakarta a króm teásedényt, alig látszott rajta a 2-es Bel felirat.
– Finom – mondta, az arcához szorította a sárga kardigánt.
– Az angolnál turkáltam. Próbáld fel! – mosolygott Zsu.
– Segíts! – kérte.
– Tetszik? – kérdezte Zsu.
Persze hogy tetszett, sose kaptam ilyet, kiabál, üti a földet, baba, babácska, babácskám. Sír, a ruhaujjba törli az orrát, összerezzen, felugrik a padlóról, beszalad a
szobába, húzza le magáról a kardigánt, a matracra dobja. Eszelősen tépi fel a szekrényt, Zsu elvitte minden cuccát. Kihúzza a felső fiókot, nyitja a varródobozt, megszúrja a tű a kezét, felszisszen. Bekapja az ujját, szívja ki belőle a vért.
A második fiókban találja meg az ollót. Először a kardigán ujját vágja le, aztán
belehasít a zsebébe. A szövet szálai feldagadnak, akár egy polip csápjai, kanyargóznak végig a szobán. Egyik elkapja a torkát, fojtja, köhög, fuldoklik, öklendezni kezd,
köp a földre. Valami zöld jön ki belőle, talán spenót az, felcsendül valahonnan egy
nyári dal, csobog a víz, ott ül a Balaton partján, mögötte a présház, csak Zsu nincs
sehol.
A szekrény aljában talál egy nejlontáskát, beledob egy váltás fehérneműt, pólót,
pulcsit. Szipog, rágyújt, betölti a füst a szobát. Leül a matracra, maga elé néz, gépiesen szívja a cigit. Akadozva jön a sóhaj. Lassan áll fel, a konyhába megy az újságért,
kinyitja még egyszer a hirdetésnél. Már látja, hogy kiül a dombra, előtte a tó, sirályok, szőlők. Egy ideig valahol meghúzza magát, munka is lesz, ilyen, mint itt, biztosan.

2017. november

47

„

Megnézi a zsebét, egy ezrese van, az is apróban. Nem lesz elég vonatjegyre, gondolja, talán Marci, ő majd ad! Gyalog megy, nem villamossal, bekopog hozzá, otthon
lesz, ma szabadnapos. Mit keresel itt, ezt fogja a férfi kérdezni, sör lesz a kezében,
böfög, trikója felfeslik a hasán. A lakásában zúg a tévé, beengedsz? És Marci majd
beengedi, ő úgy megy el mellette, hogy a vállával hozzáérjen, a férfi erre megfogja a
fenekét, és belenyal a fülébe. És ő ezt hagyni fogja.
Elővesz egy rúzst, Zsué volt, az asztalon hagyta a sótartó mellett. A barna bőrkeretű tükörhöz hajol, csücsörít, kifesti a száját, sose szokta, felveszi a pufidzsekit.
Marcinál megisznak pár doboz aranyfácánt, gondolja, már az elsőtől becsíp, ugrálni
fog az ágyon, ordítva énekel valami dalt, talán az italt is szétlocsolja, a férfi nevetni
fog, nem kiabál majd vele.
Visszanéz a tükörbe, leveszi a szemüvegét. A haja szépen kinőtt, de szemöldöke
már nem lesz soha. Sápadt az arca, úgy néz ki, mint egy megsárgult baba. Szia,
mondja.
Kilép a lépcsőházba, nem zárja be maga mögött az ajtót.

EL KAZOVSZKIJ: EMLÉKMŰ GALATHEÁNAK 8.
1983, tus, zsírkréta, akvarell, papír, 11×21 cm, magántulajdon

„

48

tiszatáj

LACKFI JÁNOS

Tovább, még!
Kívül-belől
leselkedő halál elől
(mint adócsaló a joghézagba)
amíg mozogsz,
az élethez úgy kuncsorogsz,
rejtsen el téged készakarva.
Nemcsak a vér
csábít oda, nemcsak a tér,
a mozgás, de vad kalandvágy is –
ezért is él
az is, ki semmit sem remél,
míg rá nem hűl ágyruha, ágy is.
Sokszorozott
kín és öröm, hogy élni fogok.
Ki élő, de a lét elhagyta,
szellem csupán,
derengés, mely áthat ruhán,
vagy vak és göthös kóbormacska.
Hová ugorsz
a lét elől? Nincs az a polc,
ahol el nem trafálhat játszva!
Mégis akad
emberből egy jó nagy rakat,
ki önmagát élve elássa.
Ki beszorul
és elvagyogat jámborul,
zsibbadtan, érzéstelenítve,

2017. november
akár a fog,
mely nem lüktet és nem sajog,
fullasztva konténernyi sittbe.
És hogy hogyan
ébredjen, kinek kedve van?
Hangolja rá a rádióját
a sávra, mely
a semmiben számunkra hely,
ringjunk rajta, mint bamba bóják.
Nem kell biza
műveltség vagy sznobéria,
csak kíváncsiság, jó adagnyi mint a sakál,
az életöröm ordibál,
orgazmusa a lenni-vanni.
Lám, aki meg
meg is írja az életet,
elfelejthet élni a végén.
Kinn a napon
leéghet az arcod nagyon.
De beléd is éghet az élmény.
Szürcsöljetek
utcán, buszon részleteket,
vérszagra gyűlve, mint a farkas.
Lányarcokon
párnagyűrődés vagy pofon
nyomát vizslatva szólj: Tovább, még!
Gyűjts nénikét,
ki aprót szortíroz ma szét
rossz újságpapírba: Tovább, még!
Gyűjts kismamát,
kin tenger-áram vágtat át,
tengeri sün vibrál: Tovább, még!

49

„

„

50

tiszatáj
Homlesseket,
kiket eső és jég veret,
arcuk roncsolt térkép: Tovább, még!
Férfiakat,
zihálva hajtják magukat,
rágják a körmüket: Tovább, még!
Macskák fejét
bontsátok szét, mit gondol épp,
párkányon tipegve: Tovább, még!
Lessünk halat,
mely üveges semmit harap
egy akváriumban: Tovább, még!
Romló fogat,
melybe az étel beakad,
sajog, piszkálják, kínzó játék...
S az életet,
hogyha már így begyűjtitek,
noszogassátok: Tovább, még!
Mint szenvedély
csúcsán, ha közelít a kéj,
remegjetek sok semmiséget
markolva, mert
boldog barom, kit orrba vert
bottal vagy pihével az élet.

2017. november

FELLINGER KÁROLY

Halottak élén
A buddhista tanítások szerint
hét hét után kerül sor az
újjászületésre, írja unokatesóm,
akinek az apu volt a keresztapja.
Most éppen Burmából ír,
ott érte apám halálának a híre,
több mint három hónapja
tartózkodik ott, gyerekkori
szeretethiányát igyekszik bepótolni.
Csetelésünk közben
kinézek a fejemből, eszembe jut,
hogy apám szeptember tizenharmadikán
hunyt el, s az azt követő ötvenedik
nap Halottak napjára esett.

Őrség
Álmomban egy hang ébresztett,
hasonlatos az Úréhoz,
aki megparancsolta Ábrahámnak,
áldozza fel neki Izsákot,
később azonosítottam a hangot,
összetéveszthetetlenül apám hangja volt,
borotvát kért, meg borotvahabot,
mire kiabálni kezdtem,
természetesen
megborotválom, hiszen
négy évig ezt tettem,
minden második nap,
míg ki nem lehelte a lelkét,
azon a szeptember tizenharmadikán,

51

„

„

52

tiszatáj
ami ráadásul nem is péntekre esett,
pedig a péntek tizenharmadika szerencsés
napja volt apámnak,
amíg dolgozott, egy ilyen napon
száz koronát kapott
pluszban a főnökétől,
oly hangosan kiabáltam,
nem csoda, ha végül felébredtem,
s az édes otthon úgy fájt a számban,
mint a menthetetlen,
kihúzásra váró zápfogam.

EL KAZOVSZKIJ: ENYHE VARÁZSLAT 1.,
év nélkül, filctoll, tus, papír, 26×20 cm, magántulajdon

2017. november

53

„

NÉMETH GÁBOR DÁVID

Tépőzár
Lehalkítottam a zenét, hogy utána visszanyomva
hangosabbnak tűnjön, és hogy elhiggye, a zenével
foglalkozom, és nem a latin kifejezéseket keresem
a neten. Már beszélt hozzám egy ideje, de csak most
válaszoltam, nem azért, mert eddig nem vettem észre,
hanem mert hallani akartam, mit válaszolok.
Leborotválnak. Arra emlékeztet ez a hang,
mint amikor a szúnyoghálót rakta fel a tépőzárra,
és egy régi fogkefével próbálta beledörzsölni.
Nem fáj, kérdezi a műtős, amikor a kényesebb
részekhez ér. Tudom, a folyosón ülve
a szemöldökét szedi, borsónyi csomókat egyben,
ahogy mindig, mikor ideges, mintha mindegy lenne,
pontosan melyiket tépi ki, a lényeg, hogy megváljon
egy darabjától. Az apró szőrszálak alig észrevehető
hangot adva adják meg magukat. Hiába róla beszélek,
szégyellem a testem, és azon gondolkodom, megalázó-e annyira
ez a helyzet, hogy így is maradjon most már.

Bámul
Azt mondta, pisilnie kell,
odébb ment,
és most várunk
a csendben,
egyelőre semmi,
szorongás csak,

„

54

tiszatáj
berakom a fülembe
a fülhallgatót,
de nem hallgatok zenét,
mint az isten,
aki hisz benned,
hogy ő is létezhessen,
és már nem zavar, ha bámul.

EL KAZOVSZKIJ: ENYHE VARÁZSLAT 2.,
év nélkül, filctoll, tus, papír, 26×20 cm, magántulajdon

2017. november

NYERGES GÁBOR ÁDÁM

Ki tudja, milyen arányban
A felújítás alatt álló (de ez persze csak azt jelenti,
hogy a forgalomból „átmenetileg” kivont) köztéren,
ahol olyan szabadon száll a füst, a por, a törmelék,
mint aminek nem szóltak, hogy errefelé milyen világ
van egy ideje, miközben két munkagép cselekvést
színlelve ide-oda tolat az épp megállást tettető,
valójában rendre katatón menetrendben, lerobbanó
tehervonóba együtt beszorult, zavarba jött,
szerencsétlen vadidegenek módjára most vesztegelve
összetalálkozik két épp valahonnan elkéső villamos.
Mintha csak maga volna a megtestesült, pákosztos
gravitáció, mint e lezárt téren egyedül közlekedni
hivatott, momentán mégis álldogáló járművek
álmos nehézkedése, pont olyan rezzenéstelen az
egyik vezető kezében felnyíló pletykalap megfejtett
keresztrejtvényét kihívóan mutogató oldala is.
A másik dobol a lábával, egyre türelmetlenebbül
nézve, ma melyik részt használják majd önkényes
átkelőhelynek a munkába reggel már eleve késve
indulók, akikkel a már eredendően eleve elnagyolt
terveket tartani meg sem próbáló metrókocsik majd
ráérősen még tovább késnek. Kelet felől szirénaszót
kever a szmogszerű porfelhőbe egy ironikus fuvallat,
és páran az együttérzőbb elkésők közül mintha meg is
sajnálnák azt, akivel éppen, nagy eséllyel, mivel a
hang nem mozdul, erősödik vagy halványodik
semmilyen irányba, talán épp egy dugóban várakozhat
az egyre kevesebb átéléssel, mind hiába visongató
mentőautó, hogy aztán a szükségesnél valamivel később
érjen be oda, ahol már korábban sem tudnának segíteni,
függetlenül a panasz mibenlététől. A rokonok aztán
nemcsak pizsamát, párnát, fogkefét, papucsot, ásványvizet,
gyümölcsöt, diétás ételeket és olvasnivalót visznek be a
(de persze: mihez képest?) késve beérkezőnek, hanem
vécépapírt, szappant és gyógyszereket is, bízva benne,

55

„

„

56

tiszatáj
hogy kivételesen, ha sikerül előbb elkéredzkedniük a
munkahelyükről, ahová aznap is majd tíz-tizenöt perccel
munkakezdés után tudnak csak beérni, az egykedvűen
csoszogó busz vagy a kényelmesen gurulgató, jócskán
túlszámlázott árú taxi majd még a látogatási idő véget érte
előtt ér velük oda. Az órájukat nézegetők csak reflexből
pislantanak oda, az időt inkább a csontjaikban és a
szemükben érzik, hát- és lábfájásból, valamint az aktuális
fényviszonyokból és társaik arcáról, testtartásából és
gesztusaiból is tökéletesen tájékozódnak már igen régóta,
pislantásuk zaklatott gyorsasága, egyáltalán, mozdulataik
mímelt sietsége is inkább csak a társadalmi megegyezés
része, mintsem valós aggodalom, a forgalom áll, a
villamosok verőfényben napoznak, a mogorva munkások
inkább, mit ad isten, az árnyékos részeken találnak nagyívű,
vázlatos mozdulatokkal szerelgetnivaló teendőt, a tolató
munkagépek pedig emberi mérték szerint túl lassan
közlekednek bármiféle élőlény elgázolásához. Mikor majd
végre hazaérnek, meghallgatják azért feléig-harmadáig
az elmondott híreket, nagyrészt a közúti baleseteknél
unják meg, a kiégett lakóházakig, feldarabolt szülőkig és
halálra késelt szeretőkig már nem jutnak el, a belpolitika
újabb fejleményeiről pedig leginkább a cipőjük belső és
zoknijuk, harisnyájuk külső felületére rakódott füst, por,
törmelék mennyiségéből, az ezek eltüntetéséhez szükséges
mosószer drágulásából és a mindenki jó büdös kurva
anyjának különösebb meggyőződés vagy indulat nélküli,
imaként elmormolt említéséből értesülnek. Majdani haláluk
lassú, vontatott és fájdalommal teli mivoltában csak az
életük hasonszőrűségével vetekszik, de igyekeznek nem
belegondolni, hogy egy ilyen összevetésben melyik
győzedelmeskedne. Egyikük, még ezen az emlegetett reggelen
most mintha megállna egy pillanatra, miközben átvág a
beporosodó, magányos síneken, majd körbenézve összerezzen,
féltve még ezt a halállal ki tudja, milyen arányban higított
életet is, mert a szeme sarkából egy másodpercre úgy tűnt,
mintha megindult volna valamelyik villamos, de valószínűleg
csak a fény bicsaklott meg a megkopóban lévő fémváz egyik,
csodával határos módon valahogy tisztán és fényesen maradt
felületén. Megdörzsöli azért a szemét, nemcsak a szálló por
e reggelen igencsak magas koncentrációja okán, hanem
mert nagyon is elképzelhető, hogy már megint káprázik.

2017. november

57

KÖRÖSZTÖS GERGŐ

Anyám hübrisze
Egy éjszaka megugattam a Holdat, aztán a földet kapartam:
haza akartam, ahogy megjött ő is.
Körmöm alá mászott a gyönge sár, és felpiszkálta
az ott lakó szellemeket.
Addig bírtam velük, amíg nem én vágtam a körmömet.
A Hold visszaugat, vicsorgunk, belemarok a fénybe.
A szellemek persze röhögnek, azt mondják:
milyen mókás, ahogy próbálok egy rendes
hübriszt elkövetni végre.
Ők nem tudják, hogy hübrisz a holdfény.
***
Megugatom anyámat, és megharapom a kezét.
Megüt: rossz kutya,
szemeiben elhagyott vadaspark az éjszaka, mikor
egy holdfényes éjszakán magához vett,
és levágta körmeim.
Futok kifelé a világból, amiről annyit tudok,
hogy ugatható és harapható.
Kaparom a földet és előjönnek sárosan a szellemek.
Bólogatnak, hogy ez már igen, öcsém.
Nem is sejtik, hogy anyám hübriszének örülnek ennyire.

„

„

58

tiszatáj

HUSZTHY ÁDÁM

60:00
John Cage 105. születésnapjára

00:00
00:50
01:00
02:10
02:20
04:00-04:30
04:33
07:10
08:50
09:00
10:00
10:20
10:40
15:10
16:00
17:40
18:10
20:00
20:20
20:40
20:50-21:00
22:30
23:20-25:00

27:40
28:00-29:00
30:00
31:00
32:00

Stóla selyme zizzen.
Szentségtartó koppan az oltáron, arany díszei
összekoccannak.
Az egyik gyertya serceg.
Pad reccsen.
Valaki sóhajt.
Pad nyikorog.
Valahol lehajtanak egy zongorafedelet.
Valaki nyel.
Odakint léptek.
Valahol ajtó csukódik.
Valaki helyzetet változtat.
Más valaki is.
Harmadik, negyedik is, egyszerre.
Torokköszörülés.
Szintén.
Reccsenés.
Két torokköszörülés, két reccsenés.
Valaki zsebkendő után kotorász.
Megtalálja, előveszi.
Visszagyűri, nem mer orrot fújni.
Szipog.
Gyomor kordul.
Gyomor korog változó intenzitással, ezt
kihasználva, hasonló eset megelőzésére?
többen helyzetet változtatnak, nagy levegőket
vesznek.
Visszafojtott tüsszentés.
Csuklás. Az elnyomott tüsszentés miatt?
Fészkelődés.
Megint. Kimenni készül?
Megnyugszik.

2017. november

59

33:40
35:50
36:20
37:00
37:08
60:00

Derékcsigolya roppan.
Hümmögés
Nyammogás.
Elfojtott ásítás.
Megrebben a Szentlélek.
Stólaselyem susog, aranydísz csörren.

(Részlet a Harmadik Ádám című készülő regényből.)

EL KAZOVSZKIJ: ENYHE VARÁZSLAT 3.,
év nélkül, filctoll, tus, papír, 26×20 cm, magántulajdon

„

„

60

tiszatáj

SZŐKE KATALIN

Mihail Kuzmin és
az első orosz homoerotikus regény
Mihail Kuzmin személyisége tele volt ellentmondásokkal. Fennmaradt arcképei is szöges ellentétben álltak egymással; elegendő összehasonlítani Konsztantyin Szomov 1909-es róla
festett portréját, amelyről egy kifinomult, divatosan öltözött dandy tekint ránk, korai fényképeivel, amelyeken hosszú szakállal, orosz ingben pózol. Egyszerre volt finom stilizátor, a l’art
pour l’art képviselője, és óhitű, aki szerette a falusi életet. 1872. október 6-án született Jaroszlavlban, születésekor apja 60, anyja 40 éves volt. Nagyanyja anyai ágon francia, Mongeaultier, Nagy Katalin egyik francia színészének unokája. Gyermekkorát Szaratovban töltötte, s itt kezdi meg gimnáziumi tanulmányait is. Zenét tanul, s életrajzában így vall akkori érdeklődési köréről:
„A kedvenceim először a Faust, Schubert, Rossini, Meyerbeer és Weber voltak. Egyébként
ez a szüleim ízlését tükrözte. Teljesen belemerültem Shakespeare-be, a Don Quijote-be és
Walter Scott-ba…”
1884-ben a család elköltözött Szentpétervárra. Önéletrajza szerint gimnáziumi éveire tehető első vonzalma egyik fiú osztálytársa iránt. Ekkor ismerkedett meg Csicserinnel, a későbbi szovjet népbiztossal, aki élete végéig levelezőtársa és hű barátja maradt. Nagy hatást
tett rá Csicserin művelt nemesi családja, közös volt zenei érdeklődésük, együtt tanulmányozták Mozart műveit, együtt jártak színházba és tárlatokra. Együtt olvasták a gnosztikus irodalmat, Nietzschét, Schopenhauert és Taine-t. Ekkor kezdett Kuzmin zeneszerzéssel is foglalkozni, románcokat írt, sőt operákat, majd beiratkozott a Zeneakadémiára, ahol Ljadov és
Rimszkij-Korszakov tanította. 1893-ban megismerkedett első szerelmével, egy tiszttel, aki
négy évvel volt nála idősebb, s akit önéletrajzában „Georges hercegként” emleget. Homoszexuális beállítódását bevallja édesanyjának és Csicserinnek, akik megértően fogadják, de ennek ellenére öngyilkossági kísérletet követ el. 1895-ben barátjával körutazást tesznek, eljutnak Konstantinápolyba, Athénbe, Kairóba és Alexandriába, ahol olyannyira megérinti Kuzmint a hellén szellemiség, főként Alexandria, hogy később verseinek egyik fő témája lesz. Az
utazás alatt Kuzmin barátja meghal, ennek következményeképp Kuzmin több mint egy évig
betegeskedik. Egy másik utazás is döntő jelentőségű lesz életében. 1897-ben Németországba,
majd onnan Olaszországba megy. Róma és Firenze, az olasz reneszánsz egy életre magával
ragadja, s az ottani élményein alapuló motívumok egészen az 1920-as évek elejéig megjelennek munkásságában. Az itáliai utazás helyszínei és körülményei alkotják a Szárnyak című
kisregény topológiáját, sőt a saját nevén szerepel a regényben Mori kanonok, akivel Firenzében Csicserin ismertette meg. Az utazás következtében Kuzminban feléledt a szenvedély
nemcsak a művészetek, de a vallás és a katolicizmus iránt. Vallási útkeresései során eljut az
orosz gyökerekhez is: az óhitűek közösségéhez. Elkezdte tanulmányozni az óorosz egyházi
zenét, az ikonfestészetet, sőt eljut a test és a nyílt érzékiség tagadásáig, szerzetes akar lenni.

2017. november

61

„

„Orosz periódusa” azonban nem zárja ki lelkesedését például d’Annunzio iránt, hasonlóképp
a nyugati kereszténység szentjei, Szent Ferenc és Sienai Szent Katalin iránt. Az antikvitás, a
nyugati kultúra és a reneszánsz eszméitől nem vált meg soha. Kuzmin vallási útkereséseit
mindig az erkölcsi és esztétikai jelleg összefonódása jellemezte. Ekkoriban kezdett el orosz
ruhában járni, amelyet csak 1906-ban vetett le.
1901-ben ismerkedik meg a Művészet világa festőivel, Nouvellel, Bakszttal és Szomovval.
Eljár a Kortárs zenei estek rendezvényeire, ahol a kortárs nyugati és orosz zene alkotóit –
Debussy, Ravel, C. Frank, Max Reger, R. Strauss, Alban Berg, Schönberg, Prokofjev, Mjaszkovszkij, Sztravinszkij – mutatják be. Harmincéves korától kezd el komolyan az írással foglalkozni, az „esztétizmus”, a francia dekadensek, Beardsley művészete és Oscar Wilde írásainak hatása alatt. Kuzmin élete, és egyben reputációja akkor változott meg, mikor megírta a
Szárnyak című regényét, amely a mérvadó szimbolista folyóiratban, a Mérlegben 1906-ban
jelent meg.
A Szárnyak (Крылья) a homoerotikus kapcsolatot természetesnek bemutató első mű volt
az európai irodalomban is. Sokan az „új őszinteséget” ünnepelték benne. Annak ellenére,
hogy a téma az angol és francia irodalomban szintén felmerült, Oscar Wilde Dorian Gray arcképe (1890) című regényében csak utalás található az ilyen jellegű kapcsolatokra, Marcel
Proust pedig Az eltűnt idő nyomában, a Szodoma és Gomorra című részben bonyolult áttételeken keresztül érintette a kérdést. André Gide Meztelenül (L’Immoraliste, 1902) című művében sem nevezi néven hőse vonzalmát; a Corydon-t, melyet 1911-ben írt, s melyet a homoszexualitás apológiájának is tartanak, miután jelentős mértékben szerzője átírta, csupán
1924-ben került könyvárusítási forgalomba, annak ellenére, hogy Franciaországban a törvény nem büntette az egyneműek szerelmét. Edward Morgan Forster Maurice (1913–1914)
című regénye, miután szerzője nem vállalta fel, csak 1971-ben, poszthumusz került kiadásra.
Oroszországban egyébként a Büntető Törvénykönyv tartalmazott a homoszexualitást, pontosabban a pederasztiát (мужеловство) büntető cikkelyt (995-ös, 996-оs), noha ritkán alkalmazták. A közvélemény egyértelműen elítélte, viszont az az értelmiségi kör, amelyben Kuzmin mozgott (a szimbolisták és Vjacseszlav Ivanov köre, a Művészet világa csoport, Gyagilev
és az Orosz balett stb.) rendkívül toleránsan viszonyult hozzá.
A regény fogadtatásában a tematikát illetően leginkább a kritikai észrevételek domináltak.
Zinaida Hippiusz, Dmitrij Merezskovszkij felesége, aki Anton Krajnyij álnéven a korszak legélesebb nyelvű kritikusának számított, a Mérleg 1907-es számában közvetlenül a regény könyv
alakban történő megjelenése után olyannyira lesújtó bírálatot közölt, hogy ugyanazon számban
megjelentettek a szerkesztőség részéről egy válasz-cikket. A pornográfia vádját felkapták a bulvárlapok is. Még Lev Trockij is reagált egyik tárcájában a Kuzmin-műre 1908-ban, amely bekerült A Irodalom és forradalom (Литература и революция, 1923.) című könyvébe. „A test anarchiája” és a „nemi individualizmus” példájának tartotta Kuzmin regényét. A regény igazi értékét
felismerő kritikusok között természetesen ott voltak а szimbolisták, Brjuszov, Andrej Belij,
Nyikolaj Gumiljov és Vjacseszlav Ivanov. Kuzmint egyre inkább zavarta regényének fogadtatása, hogy összehasonlították Oscar Wilde-dal, valamint azok az olvasói levelek, melyekben a
„homoszexualitás bárdjának” nevezték. Természetesen az is rosszul érintette, hogy kevesen figyeltek fel műve irodalmi értékeire, az esztétizmus credo-jára.
Kuzmin regényének fogadtatásába erősen belejátszó bulvárelem, majd a szovjet korszakban fellépő tilalom voltaképpen nem tette lehetővé a Szárnyak elhelyezését a korszak iro-

„

62

tiszatáj

dalmi folyamataiban. Az 1990-es években fellendülő, s napjainkig tartó kutatások azonban
már érintik a regény poétikáját, s feltártak több olyan részletkérdést, melyek nélkül hitelesen
nem lehet a műhöz közelíteni. Ám ugyanakkor több problémára nem adtak választ, melyek
közül talán a legfontosabbak: a Szárnyak és a szimbolista regény viszonya, illetve a szeceszszió hatása Kuzmin prózájára.
A Szárnyak főhőse, Ványa Szmurov, egy kamasz diák, akit a történet során különféle hatások érnek, melyeket csak nagy nehézségek árán tud befogadni. „Fejlődéstörténete” a banalitás, az érdektelenség és műveletlenség kategóriáival meghatározható gyermeki léttől egy
volgai óhitű közösség megismerésén és a bennük való csalódáson keresztül végül Olaszországig vezet, ahol bebocsáttatik a kultúra templomába, az érdek nélkül való szépség birodalmába. A fejlődéstörténet másik vonulata az önmeghatározás problematikájával kapcsolatos: Ványa identitásának megtalálása folyamatában fontos szerepet játszik a homoerotikus
kapcsolat elfogadása; ez a feltétele a kultúrába és a szépségbe történő beavatásának.
A regény címe nyílt utalás Platon Phaidrosz című dialógusában a központi szárny-szimbólumra. Kuzmin azért kölcsönözte ezt a címet, mert a regény alapvető témájára utal, az esztétikum és az erkölcs szoros kapcsolatára: a szépség és a szabadság keresésére, a lélek tökéletességhez vezető útjára és a férfi-szerelemről alkotott azon hellenisztikus elképzelésekre,
melyek szerint a homoerotikus kapcsolat a személyes és kulturális újjászületés eszköze.
Kuzmin 1906-tól a pétervári művészértelmiség belső köreinek is egyenrangú tagja lett.
Szintén 1906-tól kezdődött barátsága Vjacseszlav Ivanovval és feleségével, Ligyija ZinovjevaAnnibal írónővel. Kuzmin rendszeres résztvevője lett a Toronyban Ivanov szerdáinak. Külön
programnak számított, mikor zongorakísérettel előadta verseit, egyebek között az Alexandriai dalokat. Kuzmin, barátaival, Szomovval és Nouvellel aktív résztvevői voltak Ivanovék titkos, „legbensőbb körének”, a Háfiz barátai társaságának (Общество друзей Гафиза), amely
egyszerre volt misztikus és teátrális kör. Vjacseszlav Ivanov szerette Háfiz Samszud-Din Muhammad, XIV. századi perzsa bölcs és misztikus költő verseit, aki az iszlámon belül a szufi
hitvallást képviselte. Háfizt Ivanov szellemi elődje, a filozófus Vlagyimir Szolovjov fordította
oroszra, már csak ezért is kedves volt számára, s valószínű, hogy ezért adta a körnek ezt a
nevet. A kör résztvevői között szerepeltek még Nyikolaj Bergyajev, filozófus, Szergej Gorogyeckij és Szergej Auszlender írók, valamint Lev Bakszt, festő. A rendszerint kosztümös
összejövetelek egyik fő szervezője Kuzmin volt, ahol zene, vers, tánc kíséretében hódoltak
nemcsak az antikvitás szellemének, de az arab-perzsa kultúrának is. Nevet is adtak egymásnak: Ivanov – El Rumi vagy Hyperion, Zinovjeva-Annibal – Diotima, Bergyajev – Salamon király, Bakszt – Apellész, Auszlender – Ganümédész, Kuzmin – Antinoosz. Kuzminnak ez a ragadványneve Ivanov körében mindvégig fennmaradt. Kuzmin 1907-ben publikálta a kimondottan prototípusokra épülő kisregényét, a Karton házacskát (Картонный домик), melyben
könnyen felismerhetők környezetének tagjai a kortárs művészkörökből. A történet alapját
Kuzmin Szentpétervárott 1906 őszén kezdődő, ám rövid ideig tartó szerelmi kapcsolata képezte Szergej Szugyejkin (1882–1946), moszkvai festővel. 1907-ben adták ki bravúros, a régi
francia kalandregény alapján készült stilizációját, az Aimé Leboeuf kalandjait (Приключения
Эме Лебефа), amely rendkívül pozitív visszhangot váltott ki. 1908-ban jelent meg első verseskötete, a Hálók (Сети), amely Kuzmint egyszerre a kor egyik legnevesebb költőjévé tette.
1917-ig publikált másik két verseskötete, az Őszi tavak (Осенние озёра, 1912) és az Agyaggalambok (Глиняные голубки, 1914) kevésbé voltak sikeresek.

2017. november

63

„

1909 és 1917 között Kuzmin elsősorban prózát és színpadi műveket publikált. Két, a középkori élettörténeteket stilizáló műfajt modern elemekkel kitöltő műve is ebben az időszakban jelent meg: Nagy Sándor hőstettei (Подвиги Великого Александра, 1909) – ezt a művét
Franz Kafka is olvasta német fordításban – és Joseph Balsamo, Cagliostro grófja csodálatos élete
(Чудесная жизнь Иосифа Бальзамо, графа Калиостро, 1916.), amelyet egy Új Plutarkhoszsorozat első részének tervezett. Sajnos, a sorozat csak megindult, de nem folytatódott. Ugyancsak a középkori kaland- és utazóregény műfaját teremti újra a Sir John Fairfax utazásai Törökországban és sok más érdekes országban (Путешествие Сера Джона Фирфакса по Турции и
другим примечательным странам, 1910.) című művében. Több elbeszélése is megjelenik ebben az időszakban, ezen kívül Meséinek (Сказки, 1912–13) gyűjteménye is napvilágot lát.
Rendszeresen dolgozik a színházaknak, színpadi zenét ír és librettókat.
Ebben az időszakban Kuzmin érdeklődése egyre gyakrabban fordul a populáris műfajok
felé. Nagyra értékeli és szereti az operettet, librettókat és zenét szerez, részt vesz színpadra
állításukban. Irodalmi tevékenységén érzékelhető nyomot hagy mindez, több, könnyen befogadható, a kor igényeinek megfelelő művet is alkot, valami olyasmit, amit manapság bestsellernek hívunk. Sőt bizonyos, reakciós-patrióta bulvárlapokban szintén publikál, melyet többen nem néznek jó szemmel. Szintén a kor populáris, „patrióta” műfajai közé sorolhatók Háborús elbeszélései (Военные рассказы, 1915), melyekben az első világháború kezdetének
korszakát melodramatikus, helyenként giccsbe hajlóan édeskés történetekben idézte fel.
1915-ben ismét megjelenik egy terjedelmes, modern témájú, önéletrajzi indíttatású, prototípusokra épülő regénye, a Lebegő utazók (Плавающие-путешествующие). Az egoizmus
és az immoralitás kérdései vetődnek fel a Csendes őrség (Тихий страж, 1916) című kisregényében; megtalálható a műben az Oroszországban a XIX. századtól rendkívül népszerű Max
Stirner tanainak visszhangja, hasonlóképp felismerhető utalások szerepelnek a kortárs egofuturisták (Fofanov, Ignatyev) teoretikus megnyilatkozásaira. Mindkét mű, „tézis-regény”
mivoltában, bizonyos értelemben a Szárnyak folytatásának tekinthető. Kuzmin modern témájú regényeiben sajátos „feltáró munkát” végez arra nézve, hogyan hatnak a kor népszerű
eszméi a köznapi emberek életére; hiszen ezek az eszmék nem stabilak, gyakran komoly változásokon mennek át, sőt néha még a felismerhetetlenségig el is torzulnak.
Kuzmin 1913-ban ismerkedett meg a nála több mint 20 évvel fiatalabb Jurij Ivanovics
Jurkunnal (1895–1938), aki élete végéig társa maradt. Kuzmin sokat tett azért, hogy Jurkun
elinduljon írói pályáján, a köztük levő viszony a klasszikus nevelő és tanítványa kapcsolataként is működött. Kuzmin, mint a pétervári bohémvilág jellegzetes figurája a korszak két
művészkávéházának, a Kóbor kutyának (Бродячая собака) és a Komédiások pihenőjének
(Привал комедиантов) állandó látogatója, és rendezvényeinek aktív résztvevője.
Kuzmin, aki mindig igyekezett elhatárolódni a politikától, az 1917-es forradalmat még
úgy-ahogy elfogadta, mert számára a gyűlölt háború végét jelentette. Viszont később egyre
inkább rájött arra, hogy a bolsevizmus a számára oly drága személyes szabadságot és a magánéletet teljes mértékben korlátozza. Már 1918-ban ezt írja a naplójában:
„… a beözönlött elvtársak valóban úgy viselkednek, mint Attila, itt csak az ügyes csirkefogók tudnak megélni.”.
1917 végén és 1918 első hónapjaiban írja meg erotikus verseskönyvét a testi szerelem
különféle fajtáiról, a botrányosnak tekintett Lefüggönyözött képecskéket (Занавешенные
картинки), amelyek még 1920-ban megjelenhettek. Megélhetése végett csatlakozik a Gorkij

„

64

tiszatáj

által kezdeményezett Világirodalom könyvsorozatához, és Anatole France regényeit fordítja.
Egyébként a forradalom után nyolc verseskötete jelent meg, melyek közül négy érdemel igazán figyelmet, a Vezér (Вожатый, 1918), a Túlvilági esték (Нездешние вечера, 1921), a Parabolák (Параболы, 1923) és a Pisztráng széttöri a jeget (Форель разбивает лед, 1929). Érzékelhető, hogy költészete alapvetően megújult, verseiben egyre több az avantgárd poétikájára jellemző szövegépítési mód, megjelennek különböző metrikai variánsok és sor- és strófaszerkezetek.
Kuzmin 1922–1923-ban a német expresszionizmus egyik lelkes oroszországi rajongója
lesz. Nemcsak a festészet és az irodalom (F. Werfel, G. Meyrink, W. Kayser, Ernst Toller) ragadja magával, de a film is, ami mindig az egyik kedvenc művészeti ága volt. Lelkesedik Robert Wiene klasszikus alkotása, a Doktor Caligali kabinetje (1920) iránt, valamint Fritz Lang
rendezéseit is jól ismeri. 1922-ben csatlakozik az emocionalisták petrográdi csoportjához,
amely a nyugati expresszionizmus esztétikai elvei követőjének vallotta magát, s amelynek
egyik szellemi vezetője lesz. A csoportnak rajta kívül még tagjai voltak Konsztantyin Vaginov
író, Jurij Jurkun, Szergej Radlov, drámaíró és rendező, Anna Radlova költőnő és Vlagyimir
Dmitrijev, festő.
1923-ban jelenik meg esszékötete a Konvenciók (Условности), amely kritikai munkásságának legértékesebb darabjait tartalmazza. Kuzmin 1924-ben, Lenin halála után Néró (Нерон)
címen írt egy drámát, melynek szövege még nem került elő. Valószínű, hogy valamelyik házkutatáskor, magánál Kuzminnál, vagy halála után Jurkunnál veszett nyoma. Kuzmin az 1920-as
évek végén egyre intenzívebb alkotói kapcsolatba kerül az OBERIU csoport tagjai közül nemcsak Vaginovval, hanem Danyiil Harmsszal és Alekszandr Vvegyenszkijjel is. Az ekkor keletkezett művei, például A kályha a fürdőben. Tájképek a csempén (Печка в бане. Кафельные
пейзажи, 1928), amely csak gépiratos példányban maradt fent, vagy a szintén élеtében nem
publikált Öt beszélgetés és egy eset (Пять разговоров и один случай) című elbeszélések már
az orosz abszurdot előlegezik meg. Az utóbbi mű például Danyiil Harmsz 1930-as években íródott prózáját, konkrétan az Esetek (Случаи) című minimális elbeszélés-ciklusát.
Kuzmint fokozatosan kiszorítják az irodalmi életből, megszűnik kritikai rovata az Esti vörös újságban (Вечерняя красная газета), egyre kevesebbet foglalkoztatják a színházak is,
tulajdonképpen csak a fordításokból él. Shakespeare-t (Lear király), Homéroszt, Goethe-t
(Nyugat-keleti díván) és Byront fordít. Egy társbérleti kétszobás lakásban együtt él barátjával, Jurkunnal és annak édesanyjával. Minden nap meglátogatja őket Olga ArbenyinaGildebrandt, színésznő és festőnő, akivel Jurkun polgári házasságot kötött, de nem lakott velük. Miután az 1930-as években műveit nem publikálták, sőt az is lehetetlenné vált, hogy
megőrződjön mindaz, amit az asztalfióknak írt, nincsenek pontos adatok arról, hogy min dolgozott. Ahogy a visszaemlékezésekből kiderül, Vergiliusról írt regényét majdnem teljesen befejezte (két fejezet megjelent belőle 1922-ben), szintén elkészült Shakespeare szonettjeinek
fordításával, de ezek a kéziratok eltűntek. 1936. március elsején halt meg az egyik moszkvai
városi közkórházban. Valószínű, hogy igazat kell adni Anna Ahmatovának, aki az egyik kései
interjújában a következőket mondta: „1936-os halála kegyelmi ajándék volt, másképp borzalmasabb halál várt volna rá, mint Jurkunra, akit 1938-ban agyonlőttek.”

2017. november

65

„

MIHAIL KUZMIN

Szárnyak
(RÉSZLETEK A REGÉNYBŐL)
Ványa Szmurov, a pétervári kispolgári közegben, rokonainál élő, árva iskolásfiú először tesz látogatást az angol-orosz származású, magas műveltségű Strupnál, aki a
patrónusa kíván lenni, tanítja és az a célja, hogy bevezesse a kultúra világába.
Amikor Ványa belépett Strup lakásába, énekhang ütötte meg a fülét, zongorakísérettel. Csendesen belopózott az előszobából balra nyíló dolgozószobába, kikerülve a
nappalit, és hallgatózott. Egy számára ismeretlen férfihang ezt énekelte:
Esti szürkület meleg tengeren,
Borongós égen fároszok tüze,
Lakoma végén vasfű, illatos,
Friss reggel hosszú virrasztás után.
Séta tavasszal kerti fasoron,
Fürdőző nők, visongás, kacagás,
A szent pávák Juno templománál,
Ibolya-, gránátalma-, citromárusok,
Búgó galambok, fénylő napkorong –
Meglátnom téged, szülővárosom∗
А zongora mély akkordjai mintha sűrű köddel burkolták volna be ezt a szomorkás dallamot. Majd kezdetét vette a férfihangok akadozó, egymással való feleselgetése, és Ványa kiment a teremből. Mennyire szerette ezt a zöldes árnyalatú, tágas,
Rameau és Debussy dallamaitól visszhangzó szobát és Strup barátait, hiszen annyira nem hasonlítottak azokra az emberekre, akikkel Kazanszkijéknál találkozott;
kedvelte ezeket a disputákat, a férfiak estebédjeit borral és könnyed csevellyel; a
dolgozószobát, a mennyezetig érő könyvespolcokkal, ahol Marlow-t és Swinburne-t
olvastak; a hálószobát a mosakodó-készlettel, ahol az élénkzöld háttérben sötétvörös faunok roptak körtáncot; a vörösréztől csillogó ebédlőt; az Olaszországról,
Egyiptomról, Indiáról szóló történeteket; a szépség minden változata iránti lelkesedést, függetlenül attól, hogy melyik kor és melyik ország volt a szülőhazája; a sétákat ki a szigetekre; ezeket a zavarba ejtő, ám vonzó elmélkedéseket; ezt a mosolyt a
∗

N. Kiss Zsuzsa fordítása

„

66

tiszatáj

szépnek nem nevezhető arcokon; a mulandóság leheletét árasztó peau d’Espagne illatát, a sovány, erős ujjakon a gyűrűket, a különösen vastag talpú cipőket –, mennyire szerette mindezt, ésszel igazán nem fogta fel, de ösztönösen lelkesítette.
– Hellének vagyunk: idegen tőlünk a júdeaiak türelmetlen monoteizmusa, a képzőművészettől való elfordulásuk, kötődésük a testhez, az utódokhoz, a nemzés aktusához. Az egész Bibliában nincs utalás a hitre a túlvilági üdvözülésben; a parancsolatokban említett egyetlen jutalom (éppen az életet adók tisztelete okán), hogy
hosszú életű leszel a földön. A gyermektelen házasság – szégyenfolt és átok, amely
kizáró oka az istentiszteleten való részvételnek, mintha elfelejtették volna, hogy
épp a zsidó legenda szerint a bőséges gyermekáldás és a munka a bűnökért való
büntetés, nem az élet célja. És minél távolabbra kerülnek az emberek a bűntől, annál inkább eltávolodnak a gyermekszüléstől és a fizikai munkától. A keresztényeknél ösztönösen érzékelhető mindez, mikor а szülés után, és nem a házasságkötés
után tisztítja meg magát az asszony, imádkozással, a férfinak pedig nincs semmi ehhez hasonló kötelezettsége. A szerelemnek önmagán kívül nincs más célja; a természet szintén mentes a finalitás eszméjének minden árnyalatától. A természet törvényei más kategóriába soroltak, mint az úgynevezett isteni és emberi törvények.
A természet törvénye nem abban rejlik, hogy egy fának okvetlenül gyümölcsöt kell
hoznia, hanem abban, hogy bizonyos körülmények között hoz gyümölcsöt, más körülmények között pedig nem, sőt ugyanúgy törvényszerűen és magától értetődően
pusztul еl, mintha gyümölcsöt hozott volna. Ha a szívbe kést szúrnak, megszűnik
dobogni; ebben nincs sem finalitás, sem jó és rossz. Csak az tudja megszegni a természet törvényét, aki képes megcsókolni saját szemét anélkül, hogy kivájnák a
szemgödörből, és tükör nélkül tudja tarkóját szemlélni. És mikor azt mondják
önöknek, hogy „természetellenes”, csak vessenek egy pillantást arra a vak emberre,
aki ezt mondta, és menjenek el mellette, ne váljanak hasonlatossá a madárijesztő
látványától a veteményesben szétrepülő verebekhez. Az emberek úgy járkálnak,
mintha vakok és halottak volnának, noha képesek lennének rá, hogy megteremtsék
a magas fokon izzó életet, amikor minden élvezet olyannyira intenzív, mintha most
született volna meg az ember, és rögtön meg is halna. Pontosan ilyen mohósággal
kell befogadni mindent. Körülöttünk minden lépésnél ezernyi csoda: az emberi test
izmait és ínszalagjait lehetetlen felindulás nélkül nézni! Akik a szépség fogalmát a
férfit megejtő női szépséggel kapcsolják össze, csak közönséges bujaságról tesznek
tanúbizonyságot, és mind távolabbra kerülnek a szépség igazi eszményétől. Hellének vagyunk, a szépség szerelmesei, az eljövendő élet bakkhánsai. Hasonlókép
Tannhäuser látomásaihoz Vénusz barlangjában, valamint Klinger és Thoma jóserejű
képeihez, létezik egy napfényben és szabadságban fürdő őshaza, gyönyörű és bátor
emberekkel; oda igyekszünk mi, argonauták, tengereken, ködön és homályon át!
A legmeglepőbb új dolgokban is felismerjük az ősi gyökereket, és e hihetetlen ragyogásban érzékeljük igazán hazánkat!

2017. november

67

„

Ványa csalódott Strupban, hibásnak tartja közös barátjuk, Ida Goldberg öngyilkosságában, s tanúja lesz a férfi Fjodorral való intim kapcsolatának is. Ezért elhatározza,
hogy egy óhitű családhoz megy nyaralni, egy Volga parti településre. Marja Dmitrijevnával való kapcsolata azonban a női szerelemből való kiábrándulást hozza számára.
„Körülöttünk minden lépésnél ezernyi csoda: az emberi test izmait és ínszalagjait
lehetetlen felindulás nélkül nézni!” – emlékezett vissza Ványa Strup szavaira, amikor gyertyafénynél a tükörben elborzadva szemügyre vette finom, de most szörnyen sápadt arcát, ívelt szemöldökét, szürke szemét, élénkpiros száját és hullámos
haját vékony nyaka körül. Még csak nem is csodálkozott azon, hogy csendben bejött
hozzá Marja Dmitrijevna ilyen későn, gondosan becsukva maga mögött az ajtót.
– Mi lesz velünk? Mi lesz velünk? – rohant oda hozzá. – Sápadt, beesett lesz az
arc, felfúvódik a test és szétbomlik, a szemet kivájják a kukacok, és az izmok szétmállanak a kedves testben! Az emberi test izmait és ínszalagjait lehetetlen felindulás nélkül nézni! Minden tönkremegy, elpusztul! Én nem tudok semmit, nem láttam
semmit, de akarom, akarom… Hiszen nem vagyok olyan érzéketlen, mint a kő, és
most már tudatában vagyok szépségemnek is! Borzalom! Borzalom! Ki ment meg
engem?
Marja Dmitrijevna nem csodálkozott különösen, örömteli érzésekkel a szívében
tekintett Ványára.
– Ványecska, kedvesem, sajnálom magát, mennyire sajnálom! Féltem ettől a
perctől, igen, úgy látszik, eljött az Úr akaratának beteljesülése –, és komótosan elfújva a gyertyát, átölelte Ványát és csókolgatni kezdte a száját, a szemét, az arcát,
mind erősebben magához szorítva. Ványát, aki egyszerre kijózanodott, forróság öntötte el, kényelmetlenül érezte magát, és kiszabadulva az ölelésből, már más hangon, halkan ismételgette:
– Marja Dmitrijevna, mi van magával? Engedjen el, ne csinálja!
Ám az egyre erősebben magához szorította, gyors csókokkal halmozta el az arcát, száját, szemét, és azt suttogta:
– Ványecska, kedvesem, boldogságom!
– Engedj el, te undorító némber! – kiáltott fel végül Ványa, és félrelökte az őt teljes erejéből átölelő asszonyt, kifutott, becsapva az ajtót maga után.
– Mit tegyek most? – kérdezte Ványa Danyiil Ivanovicstól, akihez otthonról elfutva berohant éjszaka.
– Szerintem, el kell utaznia – mondta a hálóruhája felett háziköntösben és papucsban őt fogadó házigazda.
– Hová utazzam? Talán Pétervárra? Majd megkérdezik, miért jöttem vissza,
egyébként is tiszta unalom.
– Igen, ez kényelmetlen lenne, de nem maradhat itt, maga – beteg.

„

68

tiszatáj

– Mit tegyek? – ismételgette Ványa, és gyámoltalanul nézett az asztalon ujjaival
doboló görögtanárra.
– Hiszen én nem ismerem sem a maga körülményeit, sem anyagi helyzetét, nem
tudom, milyen messzire tudna elutazni; és egyébként sem utazhat egyedül.
– Mit tegyek?
– Ha bízna a jóindulatomban, és Isten tudja, milyen ostobaságokkal nem tömné
tele a fejét, azt javasolnám Szmurov, hogy utazzon el velem.
– Hová?
– Külföldre.
– Nincsen pénzem.
– Az én pénzem mindkettőnknek elég lenne; majd idővel elszámolunk; elmegyünk Rómába, és ott kiderül, kivel jönne vissza, és én merre utazok tovább. Ez lenne a legjobb megoldás.
– Valóban komolyan mondja, Danyiil Ivanovics?
– A lehető legkomolyabban.
– Tényleg lehetséges lenne, hogy én Rómába menjek?
– Nagyon is lehetséges! – mosolyodott el a görögtanár.
– Nem tudom elhinni! – mondta Ványa izgatottan.
A görögtanár csendben cigarettázott és mosolyogva nézte Ványát.
– Micsoda jó ember maga, milyen nagylelkű! – lelkendezett a fiú.
– Nekem is nagyon kellemes, hogy nem kell egyedül utaznom; természetes, hogy
az úton takarékoskodni fogunk, nem az elegáns szállodákban fogunk lakni, hanem a
helyi fogadókban.
– Ez így jóval érdekesebb lesz! – örvendezett Ványa.
– Holnap reggel beszélni fogok a nénikéjével.
És reggelig az utazásról beszélgettek, megjelölték az állomásokat, városokat,
helységeket, megtervezték a kirándulásokat. Ványa, miután a szikrázó napfényben
kijött a fűvel benőtt utcára, elcsodálkozott, hogy még Vaszilban van és, hogy itt van
egy kőhajításnyira előtte a Volga, a sötét erdővel a túlparton.
Ványa Itáliában megismerkedik Mori kanonokkal, aki elmeséli neki Hadrianus császár szeretője, Antinoosz történetét. Majd Ványa Cascinében Struppal találkozik, aki
felajánlja neki, hogy legyen utazásai során társa, s egyben partnere is. Ebben a jelenetben a platóni szárny szimbólum metaforája is realizálódik. A regény Ugo Orsini, a
művész monológjával, ami számos antik utalást tartalmaz a homoerotikus kapcsolatokra, és Ványa döntésével ér véget.
– Bithüniából származott; Bithünia Kisázsia Svájca, zöldellő hegyekkel, hegyi patakokkal, legelőkkel, korábban, mielőtt magához vette volna Hadrianus, pásztor volt;
elkísérte császárát utazásaira, melyek egyikén, Egyiptomban halt meg. Zavaros hírek terjedtek arról, mintha a maga akaratából fulladt volna bele a Nílusba, patrónu-

2017. november

69

„

sa életéért hozott az isteneknek áldozatot, mások viszont azt állítják, hogy fürdőzés
során fulladt meg, mikor Hadrianust mentette ki a folyóból. Halálának órájában a
csillagászok új csillagot fedeztek fel az égen; titokzatos dicsfénnyel övezett halála,
különleges szépsége, ami a művészetben élt tovább, nem csak az udvari körökre
volt hatással; a vigasztalhatatlan császár, aki adózni kívánt kedvence emlékének, az
isteni képmások közé sorolta, tiszteletére versenyeket rendezett, palesztrákat és
templomokat építtetett, jósdákat hozott létre, ahol az első időkben ő maga írta meg
a válaszokat veretes, régi verseléssel. De hiba lenne azt gondolni, hogy az új kultuszt erőszakkal terjesztették, vagy hogy kizárólagosan a császári udvarban gyakorolták, és hogy csak egyfajta hivatalos kultusz volt, amely alapítójával együtt kihalt.
Jóval később, néhány évszázaddal ezután is találkozunk Diana és Antinoosz tiszteletére alapított közösségekkel, melyeknek az volt a céljuk, hogy tagjaikat a közösség
pénzén temessék el, közös pénzből étkezést és szerény istentiszteletet biztosítsanak. Ezeknek a közösségeknek – melyek az első keresztény közösségek prototípusai
voltak – a tagjai a legszegényebb osztályokból kerültek ki, és fennmaradt egy ehhez
hasonló intézmény teljes szabálygyűjteménye. Tehát az idő múlásával a császári
kedvenc isteni mivolta egyre inkább síron túli, éjszakai istenség jellegét öltötte,
népszerűvé vált a szegények között, és noha nem terjedt el annyira, mint a Mithrasz-kultusz, de az istenné avatott ember kultuszának egyik legerőteljesebb áramlata volt.
A kanonok becsukta a kis füzetet, és szemüvege felett Ványára tekintve, megjegyezte:
– A pogány császárok erkölcsössége bennünket nem érint, de gyermekem, nem
titkolhatom el maga elöl, hogy Hadrianus és Antinoosz viszonyát, természetesen
nem az apa-fiúi szeretet jellemezte.
– Miért határozta el, hogy Antinooszról ír? – kérdezte egykedvűen Ványa, aki teljesen másra gondolt, és nem is nézett a kanonokra.
– Azt olvastam fel, amit ma reggel írtam, egyébként a római császárokról írok általában.
Ványának egyszerre nevetségesnek tűnt, hogy a kanonok Tiberius életéről ír
Caprin, nem tudta visszafogni magát, és megkérdezte:
– Tiberiusról is írt, cher père?
– Természetesen.
– Emlékszik rá, hogy Caprin töltött éveiről mit írt Suetonius?
A megsértett Mori hevesen reagált:
– Borzalom, igaza van, barátom! Ez borzalom, és ebből a romlásból, ebből a kloakából csak a kereszténység, a szent tanítás tudta kivezetni az emberi fajt!
– Hadrianus császárhoz azért megértőbben viszonyul?
– Ez óriási különbség, barátom, benne van valami emelkedettség, habár természetesen ez az érzések szörnyű eltévelyedése, mellyel még azok az emberek sem tudtak
mindig sikeresen megbirkózni, akiket megvilágosított a keresztség szentsége.

„

70

tiszatáj

– De lényegében, az adott pillanatban ez nem egy és ugyanaz?
– Kedves fiam, szörnyű tévedésben él. Minden tettben az a fontos, mi a célja, és
hogyan viszonyulunk hozzá, s úgyszintén a motivációja; maga a tett lényegét tekintve testünk mechanikus mozgása, ez nem bánt meg senkit, különösképpen nem az
Úristent. – És Mori újból kinyitotta a kis füzetet, azon a helyen, ahová kövér nagyujját tette.
Cascinében a jobb oldali mellékúton mentek, ahol a fák koronáján keresztül ligeteket kis tanyákkal, s mögöttük a dombokat lehetett látni; miután elhagyták az ebben
a napszakban ürességtől kongó vendéglőt, egyre inkább falusi tájra emlékeztető vidéken jártak. Az őrök fényes gombú kabátjukban csak nagyritkán tűntek fel, a távolban kisfiúk szaladgáltak egy kövér abbé felügyelete alatt.
– Nagyon hálás vagyok, hogy beleegyezett és idejött – mondta Strup és leült a
padra.
– Ha beszélgetni fogunk, jobb, ha sétálunk, mert gyorsabban felfogom, amit
mond.
– Kitűnő.
Sétálni kezdtek, hol megálltak, hol újra elindultak a fák között.
– Miért fosztott meg engem a barátságától és jóindulatától? Azzal gyanúsított,
hogy bűnös vagyok Ida Goldberg halálában?
– Nem.
– Akkor miért? Feleljen őszintén.
– Őszintén felelek: a Fjodorral való kapcsolata miatt.
– Így gondolja?
– Én csak azt tudom, ami van, és azt, hogy maga nem fogja tagadni.
– Természetesen.
– Most lehet, hogy teljesen másképp viszonyulnék hozzá, de akkor még nem tudtam sok mindent, nem gondoltam semmire, és nekem nagyon rosszul esett, mert
bevallom, úgy tűnt, hogy végérvényesen elvesztem magát, és magával együtt az élet
szépségéhez vezető utat is.
Tettek egy kört a kis liget körül, majd ismét visszatértek az eredeti útra, a gyerekek a távolban labdáztak és hangosan nevetgéltek.
– Ebben az esetben holnap el kell utaznom Bariba, de itt is maradhatok; ez magától függ; ha „nem” a válasza, írja fel egy papírra, hogy „utazzon el”, ha „igen” –
„maradjon”.
– Miféle „nem” és „igen”? – kérdezte Ványa.
– Azt akarja, hogy nevén nevezzem?
– Nem, nem szükséges, értem; de mire való ez az egész?
– Most így kellett történnie. Várni fogok a válaszára holnap, egy óráig.
– Mindenképp válaszolni fogok.
– Még egy kis nekirugaszkodás, és kinőnek a szárnyai, én már látom őket.

2017. november

71

„

Lehet, csak nagyon nehéz, mikor növésben vannak – mondta Ványa, és elmosolyodott.
Sokáig üldögéltek az erkélyen, és Ványa csodálkozva vette észre, hogy milyen figyelmesen és nagy nyugalommal hallgatja Ugot, mintha holnap nem is kellene
Strupnak választ adnia. Volt valami kellemes helyzetének, érzéseinek és viszonyainak ebben a meghatározhatatlanságában, valamiféle könnyedség és reménytelenség. Ugo lelkesen folytatta monológját:
– Még nincs címe. Az első kép: szürke tenger, sziklák, a messzeségbe hívó aranyló ég, az aranygyapjút kereső argonauták – újdonsága és valószerűtlensége miatt
mindig ijesztő, mikor egyszerre felismeri az ember az ősi szerelmet és hazát. A második – a leláncolt és megbüntetett Prométheusz: „Büntetlenül senki sem láthatja
tisztán a természet titkait, ha nem szegi meg annak törvényeit, és csak az apagyilkos és vérfertőző fejtheti meg a Szfinx rejtélyét!” Megjelenik a bika iránti szenvedélyétől elvakult, rettenetes és jóserejű Pasziphaé: „Nem látom sem a kaotikus élet
tarkaságát, sem a jósló álmok rendszerét”. Mindenki retteg. Végül a harmadik: a Metamorfózisok jeleneteiből ismert szent ligeteken, ahol az istenek különféle alakot öltöttek a szerelem kedvéért, aláhull Phaethón, aláhull Ikarosz, és Ganümédész azt
mondja: „Szegény fivéreim, azok közül, akik az ég felé repültek, csak én maradtam
ott, azért mert titeket a naphoz a büszkeség és a gyermeki játékok vonzottak, engem azonban magával ragadott a halandók számára elérhetetlen, hatalmas szerelem”. A jóserejű, hatalmas, tüzes virágok kinyílnak; a madarak és az állatok párban
járnak, és a remegő, rózsaszín ködben felvillan az indiai „manuels érotiques”-ből az
emberi közösülés 48 póza. És minden forogni kezd, párban forognak, mindenki a
maga szférájában, egyre nagyobb körben, egyre gyorsabban és gyorsabban mindaddig, amíg a körvonalak nem mosódnak össze, és ez a mozgó tömeg nem ölt formát és nem dermed meg a szikrázó tenger és a kopár, a kibírhatatlan napsütéstől
sárgálló sziklák felett álló Zeusz-Dionüszosz-Heliosz hatalmas, napsugaras alakjában!
Ványa felkelt, az álmatlanul töltött éjszaka megviselte, fájt a feje, és szándékosan
lassan öltözködött és mosakodott, nem húzta fel a redőnyöket, és az asztalnál ülve,
ahol egy üvegvázában virágok voltak, ráérősen ezt írta le: „Utazzon el”; majd gondolkodott egy keveset, és ugyanazzal az álmos arccal hozzátette: „Magával megyek”
– és kitárta a szikrázó napfényben úszó utcára nyíló ablakot.
SZŐKE KATALIN fordítása

„

72

tiszatáj

HAJNAL ZSOLT

Acélgolyó, raszter: Kommentár El Kazovszkij
szupersűrítményeihez
Bevezetés, avagy a szupersűrítmények dekódolásának módszertana
El Kazovszkij művészetének van egy olyan jellegzetessége, amely pályafutásának kezdete óta
evidens mind a nagyközönség, mind a teoretikusok számára, annak fontosságát ugyanakkor
mégsem artikulálták kellőképpen. Ez a tulajdonság a rétegzettség. Ha első pillantásra érthetetlennek tűnne, miért is ez a téma áll jelen tanulmány középpontjában, segítségül hívok két
interjúrészletet. Az elsőben Váradi Júlia kérdezi a művészt, s mindjárt a beszélgetés legelején
képszerűen próbálja megfogalmazni, mire is emlékeztetik őt az akkor az Aulich utcai galériában és a Várfok utcai XO-ban kiállított képek: „egy hajdan meggyúrt hógolyóhoz hasonlít,
amely az évek, évtizedek során továbbgurulva magára szed újabb és újabb rétegeket; bővül,
egyre nő, de a magva azonos marad.”1 Kazovszkij erre így reflektál: „Ha már ennél a képnél
maradunk, akkor az én esetemben talán egy kemény acélgolyó van legbelül, amire aztán a
hóban meghempergetve újabb és újabb rétegek rakódnak, amint továbbgurul. Az acélgolyó,
vagy egyszerűbben szólva egy belső állandó önészlelés, talán nagyon sok emberben megvan.
(…) Az én esetemben ez a belső »mag« nemcsak a tudatalatti magmájából áll, hanem a reflexiók és önreflexiók tömegéből is. Valószínűleg ez is érződik abban, ami a képeimen látható.”2
A másik interjúban az egyik pályatárs és barát, Szüts Miklós leginkább szakmai jellegű kérdéseire válaszol, amikor pedig a festészet időkonzerv-, abszurd és metafizikus jellegének részletezésére kerül sor, Kazovszkij a következőket jegyzi meg: „(…) kell nekem a téma, a raszter.
Nyilván így működöm, minden mintát rettenetesen szeretek. Az ismétlődő mintát, a rasztert,
az akármilyen dekoratív mintát is szeretem. Az ismétlődőben a változatosságot. Így látom a
világot is. Minden elcsúszik, elmászik, de közben van egy szerkezet, ami folyamatos ismétlődés (…) Szükségem van erre a hálóra.”3 Van tehát egy acélgolyónk és egy raszterünk, vagyis
egy hihetetlen sűrűségű, tömör origónk, illetve egy azt (is) strukturáló rácsszerkezetünk.
Ha mindezek előtt fenntartásaink lettek volna afelől, miért is nevezik Kazovszkij képzőművészeti alkotásait szupersűrítményeknek,4 így már valamelyest jobban érthetjük ennek
1

2
3

4

Csillapíthatatlan kíváncsiság – Váradi Júlia interjúja = Látáscsapda – Beszélgetések El Kazovszkijjal,
szerk. CSERJÉS Katalin, UHL Gabriella, Bp., Magvető, 2011., 212.
Uo., 212.
„...Isten testéből vágjuk ki azt, ami létrejön.” Beszélgetés El Kazovszkijjal – Szüts Miklós interjúja = Uo.,
191.
„A kép időn kívül helyezkedik el, idő nélküli. Egy pont az időben (nem térben egzisztáló tárgy, nem is
tárgy tehát, mert benne csupán a közlés a fontos), melybe azonban belé van sűrítve az Idő, azaz a
kép egy szupersűrítmény. Egy fekete lyuk, mely elnyeli az Időt. A sűrített időből a verbális elemek
végtelenje bontható ki, így hát a néző dolga, hogy megtaláljon egy fonalvéget vagy repedést a túlsűrí-

2017. november

73

„

okát. Fontosnak tartom kiemelni, hogy ezt a megnevezést csakis a művész vizuális alkotásainak vonatkozásában emlegetik a mai napig. Igaz, hogy Kazovszkij költői bemutatkozására
paradox módon csak halála után került sor, de a posztumusz megjelent Homokszökőkút5 című kötet éppen elegendő argumentumot szolgáltat a kép és a szöveg, a mediális csatornák
közti határok átjárhatóságnak.
Melyik volt előbb: a kép vagy a szöveg? Elsődleges kifejezési formájának az anyanyelvét
tartotta Kazovszkij, a képzőművészettel komolyabban csak azután kezdett foglalkozni, hogy
az idegen, de mégis felszabadító6 Magyarországra települt, a hagyaték digitalizálásának köszönhetően pedig azt is tudjuk, hogy első „hivatalos” költői próbálkozására már a hatvanas
években sor került (A kétfejű, Állatsereglet). Nyilván ezzel az identitásvesztéssel magyarázható személyiségének azon jellegzetessége is, hogy befogadása egész életén keresztül nyelvi
természetű volt, aktivitása viszont ezzel szemben képi: „Valójában verbális típusú ember vagyok, fogalmakból építem fel a képeimet is.”7 Az alkotás folyamatában előbb jelent meg a cím,
mint maga a kép, s ezek a képek később sorozatokba rendeződtek, mivel egy mondatra általában négy vagy öt alternatíva született egyszerre. „Nekem vér helyett is nyelv folyik az ereimben”8 – hangoztatta, s ennek a kijelentésnek központi jelentősége van az oeuvre egészének
vonatkozásában. Esetében tehát látvány útján sohasem készült kép, mindig egy mondat, olykor egy szólás vagy szójáték erőtere adta meg a kiindulópontot, amelyből aztán a festés kezdetéhez való rituális felkészülésként grafikont készített – ez szolgált a kép vázául. Az eredetileg a merőleges viszony9 megoldására kreált, egyszerre önarcképként és szignóként funkcionáló, a művész életének képregényében főszerepet játszó, képről-képre vándorló vegyes állat

5
6

7
8

9

tett gömbön, s azon át kihúzza az idő fonalát. Sőt, megfordítva: e fonalat a kép húzza ki a nézőből,
asszociációk révén.” = CSERJÉS Katalin: Szócikkek El Kazovszkij világához, Tiszatáj, 2013. nov., 81.
El KAZOVSZKIJ, Homokszökőkút, Bp., Magvető, 2011.
„– Te hímnemben beszélsz? – Persze. Oroszul én nem tudok kimondani egy nőnemű igét vagy jelzőt,
nekem az nonszensz. Azt hiszem, én részben azért maradtam Magyarországon, mert ez a nyelv felszabadít.” „Múlt századi stilizált férfitudattal nőttem fel” Két beszélgetés El Kazovszkijjal = Látáscsapda, i.m., 49.
„Verbális típus vagyok” Találkozás El Kazovszkijjal – Bóta Gábor interjúja = Uo., 103.
PERNECZKY Géza, „Nekem vér helyett is nyelv folyik az ereimben” – El Kazovszkij művészete és különös
személyisége, Holmi, 2010. aug., [http://www.holmi.org/2010/08/perneczky-geza-%E2%80%9
Enekem-ver-helyett-is-nyelv-folyik-az-ereimben%E2%80%9D – 2017. 09. 23.]
„Harmadéves koromban, a főiskolán csendéletekkel kezdtem. Pontosabban szólva, így neveztem
azokat a modell után készült aktokat, amelyeknél azt akartam elérni, hogy a szubjektum – tehát én
is, a néző is – merőlegesen viszonyuljon a képhez, illetve a képen megjelenő objektumhoz. Vagyis
nem a képtest maga, nem a képsík érdekelt, amire az ábra ráíródik, illetve nem az, ami e képsíkon
történik, hanem a látósugár merőleges térbeli tengelye volt a fontos számomra, az, ami a képen kívülről nézőt a képen látott bekötözött-becsomagolt testekkel és testtöredékekkel összekapcsolja.
Úgy gondoltam, hogy a kép síkja köztem és a modell között húzódik, hogy a kép voltaképp nem síkban kiterülő virtuális világ, hanem a néző és a tárgy közötti dinamikusan pulzáló alá-fölérendeltségek mélységi játéka a valós térben. Úgy gondoltam, hogy a látósugár szubjektuma hatalmi viszonyban áll azzal, amit néz – akkor is, amikor a modell vonzása hat rá, és akkor is, amikor igyekszik úrrá
lenni rajta.” A csendélet színpadai – El Kazovszkijjal beszélget Rényi András = Látáscsapda, i.m., 202–
203.

„

74

tiszatáj

motívumát, ami mindig „az emberi lélek, a szubjektum, az aktív, lelkes létező”10 megtestesítője, a „Te hülye állat!”, „Ülj!” mondatok hívták elő. Képein és installációiban ugyanaz a világ
elevenedik meg, mint a versekben, és vice versa.
Az ekphraszisz használata egyaránt feltételezi a verbális és a vizuális esztétika iránti elkötelezettséget, ez a kritérium pedig kedvezett Kazovszkij határokat feszegető és összemosó
alkatának, aki nem egyszer a közvetítő közegek vegyítésével materializálta ünnepélyes látomásait. Az ekphraszisz fogalma alatt a mai irodalomtudományban leginkább a képekhez íródott verseket vagy szövegeket megjelenítő festményeket értjük, viszont jelentéstartalma az
antikvitás óta jelentős módosulásokon ment keresztül. A képmások felidézésének útján
deskriptív erőként és pszichológiai ingerkeltésként funkcionált az ókori retorikai gyakorlatban; jelölhette biográfia, táj, szimbolikus ornamentumokat ábrázoló képzőművészeti alkotás
leírását, ennélfogva az irodalomban leginkább díszítő elemként jelent meg; a kifejezetten költői ekphraszisz pedig egy reális vagy fiktív vizuális alkotás verbális szövegegységbe való átkódolását jelölte. Ugyanennyire széttartóak az ekphraszisz elméleti megközelítései is. Gottfried Boehm szerint például egy vizuális alkotáson látottak verbális listázása nem meríti ki a
képleírás fogalmát, mivel nézete szerint az ekphraszisznak, a nyelv vizualizáló ereje segítségével, a kép befogadóra tett hatását is meg kell jelenítenie, nem csupán azt, mi látható a képen.11 Foucault értelmezésében már inkább a kognitív tudományokra támaszkodik, amely a
tárgy, fogalom és reprezentáció hármasát izolálja egymástól, ennek megfelelően amennyire
kép és szöveg egymásra utaltsága fejeződik ki értelmezésében, éppen annyira el is határolódnak egymástól.12
Az El Kazovszkijjal foglalkozó szakirodalom többször hivatkozik arra a gazdag utaláshálóra, ami végigszövi életművének egészét. Magasfeszültséggel van itt dolgunk, melyet az egymással olyannyira ellentétes pólusok ütköztetése generál, mint az archaikusság fennköltsége
és az avantgárd vadsága, vagy az orosz egyházi nyelvhasználat és a szélsőségesen modern
nyelvi játék. Ugyanolyan mélyen gyökerezik az antikvitásban, mint a távol-keleti és az orosz
irodalmi hagyományokban, egyéni poézise ezek szövegvilágának palimpszesztszerű egymásra kopírozódásából ölt testet. Erre az egymásra kopírozódásra kitüntetett figyelmet fordítanak a kortársak, hiszen a leginkább explicit hivatkozások sorát az orosz folklór, klasszikus
irodalom, a XX. század elejének orosz művészeti irányzatainak, és ezek képviselőinek hatása
generálta
Az elemzés három pontra helyezi a hangsúlyt. Az első fejezetben az El Kazovszkij és Mihail Kuzmin közötti biográfiai és alkotás-módszertani párhuzamok bemutatása mellett a
Kazovszkij művészetében olyannyira fontos emlékműépítés témájának forrásait igyekszem
pontosítani, ezzel pedig előkészítem a továbbiak vonatkozásában legfontosabb kérdést: tekinthetőek-e Mihail Kuzmin írásai egyes Kazovszkij-művek pretextjeinek. A második fejezet
Kuzmin Szárnyak című kisregénye és Kazovszkij Dzsán-mesék című versciklusa közötti intertextuális kapcsolatokat mutatja be, az ebben a részben feltűnő beavatás-topik pedig egészen

10

11

12

Kutya és kötél – El Kazovszkijjal beszélget Bartis Attila és Dékei Krisztina A SIVATAGI HOMOKOZÓ bejáratánál = Uo., 43.
Gottfried BOEHM, A képleírás. A kép és a nyelv határairól, ford. RÓZSAHEGYI Edit = THOMKA Beáta
(szerk.), Narratívák 1. Képleírás-képi elbeszélés, Bp., Kijárat, 1998. 27.
Michel FOUCAULT, This is not a Pipe, University of California Press, 1983, 37.

2017. november

75

„

a Lakatlan sziget című, a szupersűrítmények egyik maximumának tekinthető Kazovszkijfestményig vezet el bennünket.
I. Exegi monumentum aere perennius13 - Híd Mihail Kuzmin és El Kazovszkij
emlékmúzeuma közt
Mihail Kuzmin neve talán csak a ruszistáknak cseng ismerősen, műveinek magyarországi recepciójáról javarészt nem is beszélhetünk. Tetemes és szerteágazó életművéből Baka István
fordított le egy csokornyi verset, Fabulya Andrea kiváló és hiánypótló tanulmányt írt a művész homoszexualitását állítva középpontba, Szőke Katalin pedig akadémiai doktori értekezésében vizsgálta Andrej Belij mellett Kuzmin művészetét is a paradigmaváltás témájának
tükrében.
„Szökés otthonról tizenhat évesen, kóborlás Oroszországban, éjszakák ikonok előtt térdelve, azután ateizmus és az öngyilkosság közelsége. És újra a vallás, kolostorok, álmok a
szerzetességről. Keresések, kiábrándulások, vég nélküli szenvedély. Majd – könyvek, könyvek, könyvek, olaszok, franciák, görögök.”14 – olvashatjuk Georgij Ivanov, az orosz emigráció
egyik vezető esszéistájának Kuzmin életét felidéző szavait Fabulya Andrea fordításában.
Mindezek a szélsőségek abból a tényből eredeztethetők, ami a kritikában jóllehet a mai napig
csak búvópatakként bukkan fel: Kuzmin homoszexualitásából. Kuzmin Kazovszkijhoz hasonlóan rendre más és más évszámokat jelölt meg születésének pontos dátumául. Érdemes ezzel
kapcsolatban felidézni Földényi F. László El Kazovszkijt megidéző szavait: „Gyermekkorától
egy hatalmas, egyre burjánzóbb mítosszal vette körül magát. Bevallom, ennek nagy részével
nem tudtam mit kezdeni; inkább stilizációnak, jól kovácsolt páncélnak véltem, semmint valós
életanyagnak. Jobban érdekelt, hogy miért van szüksége egyáltalán ilyesmire. Ott láttam a
legemberibbnek, ahol a legkevésbé érezte magát annak, s ott láttam stilizációt, ahol ő a legemberibbnek vélte magát. Miért kell a személyest a személytelenre ráfeszíteni, a személytelent pedig személyessé izzítani? Lényének e rejtélyéből táplálkozott művészete is.”15
Ugyanúgy, ahogyan Kazovszkij esetében, Kuzmin számára is a letűnt korok szolgáltattak
elsődleges forrásanyagot, amelyet aztán mindketten a művészetük középpontjában helyet
foglaló esztétizmuson átszűrve használtak fel. A dekorációként, enteriőrként funkcionáló történelmi korok attribútumai egy álarcosbáléhoz hasonló atmoszférát teremtenek meg, amely
lehetővé teszi az élet legkülönfélébb jelenségeinek, szerepeinek „színpadi” eljátszását,
ugyanakkor fel is hívják figyelmünket azok konstruált voltára. A letűnt korok hagyatékain,
irodalmi műfajokon és stílusokon kívül Kuzmin előszeretettel alkalmazta „stilizációiban a
többi művészeti ág, különösen a képző- és iparművészet által kínált lehetőségeket.”16 Maga
Kuzmin mindig elutasította a skatulyákat, sohasem tartotta elképzelhetőnek valamelyik irodalmi csoporthoz vagy irányzathoz való egyértelmű besorolását sem, ezt bizonyítja az is,
hogy ugyanolyan szívesen látogatta az akmeisták köreit, mint Evdokija Apollonovna Nag13

14

15
16

Jelentése: „Ércnél maradandóbb emlékművet állítottam magamnak.” = HORATIUS összes művei, ford.
BEDE Anna, Bp., Európa Könyvkiadó, 1980., 130.
FABULYA Andrea, A homoszexulitás mint lehetséges szubkulturális kód Mihail Kuzmin műveiben, Tiszatáj, 52. évf., 8. szám, 1998. 9., 35.
FÖLDÉNYI F. László, A lélek útja – El Kazovszkijra gondolva = Látáscsapda, i.m., 11.
ZÖLDHELYI Zsuzsa (szerk.), Az orosz irodalom története a kezdetektől 1940-ig, Bp., Nemzeti Tankönyvkiadó, 1997., 229.

„

76

tiszatáj

rodszkaja bulvárregényíró irodalmi estélyeit. Nem tett különbséget az elit- és tömegkultúra
között. Ugyanígy Kazovszkij sem, akinek a punk mint divathullám jelentett végtelenül sokat
összes külső és belső lényegével, s megfért ízlésvilágában és esztétikai vonzódásában akár
Georges de La Tour vagy az előbb említett antik világ műremekei mellett: „A punk mint színház, mint kép, mint ideológia, közérzet, életérzés is megrázott. (…) nagyon vonzott az az öngyilkos agresszivitás, ami nem kifelé irányult, hanem intenzív kétségbeesésként, fájdalomként befelé robbant.”17
Kuzmin Alexandriai dalok (Александрийские песни) című ciklusát 1906. júliusi számában
közölte a Mérleg (Весы) című folyóirat, négy hónappal kultikus prózai alkotása, a Szárnyak
(Крылья) előtt, és sokkal kedvezőbb fogadtatás érte, mind a kritikusok, mind az olvasók részéről, mint kisregényét. Legfontosabb előképének Pierre Louÿs francia szimbolista költő és
író Bilitis dalai (Les Chansons de Bilitis) című verseit tekinthetjük, melyeket Louÿs egy képzeletbeli antik görög kurtizán szemszögéből írt meg, aki férfiakkal és nőkkel egyaránt testi kontaktust létesít. Ezeket a szapphói verseket a görög szellemiség olyan átélésével írta meg alkotójuk, hogy eredeti görög költemények benyomását keltették. Ezek biztosították Louÿs számára állandó helyét a Parnasszuson, s nyitottak új fejezetet a világirodalom erotikus költészetében.
Kuzmin Hálók (Сети) című kötetének struktúrájában az Alexandriai dalok a záró ciklus, s
a hat soros stanzákból és trochaikus tetrameterekből megkomponált Őseim (Мои предки)
című felütéssel semmilyen párhuzam sem mutatható ki, ellenben az említett prológus és epilógus által közrefogott három központi résszel. Ennek az az egyik magyarázata, hogy a Kuzmin „legönéletrajzibb köteteként” aposztrofált Hálók nem egy pontosan körülhatárolható
narratíva mentén szerveződik, hanem motivikus összefüggések hálója teremti meg a látszatra különálló egységek közt a kapcsolatot – ilyen jellegzetesen kuzmini motívum az ösvény, a
képmás-alakmás, vagy a létra és a lépcső. Az egyes szám első személyben íródott Alexandriai
dalokat, melyeknek narrátora egy olyan homoszexuális férfi, aki Alexandria ősi városában élt,
lehetséges az Őseim prizmáján át tekinteni, hiszen az az értelmezői módszer, hogy egy szöveget a másikon keresztül olvassunk, Kuzmin poézisének megértésében is nélkülözhetetlen.
Nyikolaj Bogomolov irodalomtörténész szerint az önéletrajzi elemek szövik egésszé
Kuzmin műveit. Kuzmin maga is úgy vallotta, hogy az önéletrajziság, a személyes érzéki élmények feldolgozása az első lépés az igazi művészet felé. Bogomolov bizonyítja, hogy Kuzmin
Hálók (Сети) című kötetének megannyi ciklusa lefesti a művész szerelmi viszonyait, méghozzá kronologikus sorrendben. Az önéletrajzi események ilyen láncolatával felfed egy koherens cselekményszálat, amit ő „kereszt-szüzsének” (сквозный сюжет) hív. Ez alapozza meg
véleménye szerint a gyűjtemény strukturális egységét, melyben az egyes részek mind másképpen mutatják a szerző önéletrajzát, s az író lírai hőse lesz saját költészetének. Bogomolov
úgy véli, Kuzmin életrajza a kulcs, hogy megértsük költészetét.18

17

18

SZŐNYEI Tamás (1996), A kutya ember – El Kazovszkij képzőművész, Magyar Narancs, 1996. 06. 13.,
[http://magyarnarancs.hu/belpol/a_kutya-ember_el_kazovszkij_kepzomuvesz-63458 – 2017. 09.
23.]
Farida TCHERKASSOVA, Erotic Ascent int the poetry of Mikhail Kuzmin: „Nets” as a unity in Multiplicity,
Dissertation, Yale University (United States, Cunnecticut), Department of Slavic Languages and Literatures, [http://pqdtopen.proquest.com/doc/1037997263.html?FMT=AI&pubnum=3525280 –
2017. 09. 23.], 43.

2017. november

77

„

Kazovszkij többször is kifejtette abbéli, talán az orosz formalizmus hagyományaiból táplálkozó meggyőződését, hogy a művész biográfiájának ismerete semmiképp sem visz közelebb az adott műalkotás mélyebb megértéséhez, befogadásához:
„a művészettörténészek, kritikusok, nézők érdeklődése elsősorban nem a képre, hanem a
szerző személyére irányul, s ezt én nem osztom”,19
„nagyon veszélyes az az eljárás, amit a legtöbb hivatásos műértő követ: mindenáron a létrehozót szeretnék megtalálni a kép mögött.”20
Mindennek ellentmondani látszanak azok az interjúrészletek, amelyekben szüntelenül
saját magát mint homoszexuális férfit írja le, és az ebből a léthelyzetből fakadó, az esztétikai
látásmódot is befolyásoló speciális érzékenységről beszél.
Az Alexandriai dalok címében szereplő ókori kikötőváros láttán az olvasó először nyilván
Konsztantinosz Kavafisszal sejtene párhuzamot – főképp a szerző életrajzi tényeinek birtokában –, de a görög költő viszonyulása e „tájhoz” merőben más, mint Kuzminé vagy akár
Kazovszkijé, hiszen annak kultúrájába született bele. „A legerősebb talán az ógörögökhöz való kötődésem; ez a meghatározó látvány- és gondolatrendszer az életemben és a munkáimban. Kb. hétéves koromig csak a görög vázákon, szobrokon, illetve másolataikon »nevelkedtem«. S amikor nagyon későn, a főiskola után eljutottam Görögországba, akkor úgy értem
oda, mintha gyerekkoromba mentem volna vissza. Soha nem éltem Délen, tehát ez egy irracionális kapcsolat; nem kötődik például a tájhoz vagy bármilyen más, reálisan létező látványhoz.”21 – nyilatkozta Kazovszkij, s mivel csak az ógörög kultúra iránti rajongása vált közismert ténnyé, érdemes megjegyezni, hogy a 2015-ben megrendezésre került életműkiállításon Szilágyi Ákos a Kazovszkijnak emléket állító Ká és Bá22 című kötetének bemutatója mellett a szerző egy rendhagyó tárlatvezetést is tartott Csehy Zoltánnal a Kazovszkij művészetében fellelhető óegyiptomi utalásokról.
Kuzmin nyolcadik, Idegen esték (Нездешние вечера) című kötetének Szófia (София) ciklusában olvashatunk egy verset, amelyben Bazilidész királyon, az alexandriai gnosztikuson
keresztül szólal meg a lírai alany23 – a ciklus alcíme is a vallási-filozófiai mozgalomra utal:
Gnosztikus költemények (Гностические стихотворения). Ahogyan haladunk előre a szövegben a verset olvasva, a gnózishoz kapcsolódó motívumok és képek mellett észrevehetünk
egy, a szövegtestbe nem illeszkedő, zárójelbe tett közbevetést:
„A mai egy különös nap.
Természetesen távol állnak tőlem a babonák,
De ez a lila árnyék,
Ezek a kulcsra zárt ajtók!
19

20

21

22
23

Pandora szelencéje – Sinkovits Péter beszélgetése El Kazovszkij képzőművésszel = Látáscsapda,
i.m.,155.
„Isten testéből vágjuk ki azt, ami létrejön.” – beszélgetés El Kazovszkijjal – Szüts Miklós interjúja = Uo.,
189.
Kutya és kötél – El Kazovszkijjal beszélget Bartis Attila és Dékei Krisztina A SIVATAGI HOMOKOZÓ bejáratánál = Uo., 36.
SZILÁGYI Ákos, Ká és Bá, Kalligram, Pozsony, 2015.
FABULYA, i.m., 36.

„

78

tiszatáj

Hova lehetne bújni a hőség elől?
Vízbe ölném magam…
(Antinous halála!)
De szörnyen messze a Nílus.”24
Antinous, a szépségéről híres görög fiatalember, Hadrianus római császár szerelme 111ben született a mai Törökország északi részén. Sokak szerint szolgasorból került ki, de ami
múltját tekintve biztosan vitathatatlan, az az, hogy alacsony társadalmi rétegből származott,
s viszonylag mellőzve nevelkedett fel a Római Birodalom egyik sötét szegletében. Sorsa
semmiképpen sem nevezhető átlagosnak, hiszen miután szépségének köszönhetően a római
társadalom legmagasabb rétegeibe sikerült magát felküzdenie, 130-ban, mindössze húsz
évesen, a Nílusba fulladva vesztette életét. Mikor rátaláltak a lassú folyású vízen élettelenül
lebegő holttestére, még akkor is a szépsége ragadta meg az emberek figyelmét. Vigasztalhatatlanságában az egész birodalomra gyászt elrendelő császár kedvese halálának színhelyén
várost alapított – ez az egyiptomi Antinopolisz –, mi több, szobrokat, templomot is építtetett,
hivatalos pénzérmét verettetett képmásával, s csillagzatot nevezett el félisteni rangra emelt
szerelméről, hogy annak kultuszát elősegítse. Az Antinoust mintázó szobrokkal kapcsolatban
mindmáig él az a feltételezés, hogy a modelleket a birodalom különböző műhelyeibe rendelték, hogy ott készíthessenek róluk másolatokat, csakis minimális változtatásokat engedélyezve az ábrázolásokon. A szobrok mindegyikére hasonló jegyek kerültek: masszív, erőtől
duzzadó mellkas, göndör fürtű hajkorona, lesütött szemek – ezek alapján vált felismerhetővé,
kit is ábrázolnak a portrék. Antinous apoteózisában éppen az az érdekes, hogy sem nemes
hőstett vagy leszármazás nem játszott közre, csakis egy férfi hozzá fűződő szerelme és önnön
szépsége emelte isteni rangra. Történetének banalitása miatt is maradhatott fenn egészen
napjainkig emléke, hiszen a hétköznapi emberek bálványimádásának paraboláját adja, miként is lényegül istenivé valaki egy szerelmes tekintetében.
El Kazovszkij emlékműmotívuma többek között nem-hívőségéből is táplálkozott, hiszen
azoknak a személyeknek lehet egyedül ilyenfajta konzisztens ragaszkodása és patetikus viszonya a létezéshez, akik az elmúlásban az élet radikális lezárulását látják. Maga Kazovszkij
is megfogalmazza egy helyütt, hogy a pillanathoz hasonlóan az embert is emlékművekben
látja, amely „a nemléttel szemben létezik. A nemlétbe beleágyazva, már eleve az értelmetlenséggel néz szembe minden pillanatban. Csak akkor szűnne meg ez az értelmetlenség, ha a világunkat transzcendensnek látnánk. Ez azoknak az embereknek »be is jön«, akik részesülnek
valamiféle igazi misztikus élményben, akik találkoznak olyan erőkkel, ami úgymond nem e
világi erő.”25 Ezzel ellentétben ő csak azt látta, hogy „születik egy csillag, s a következő pillanatban már el is múlik. A felcsillanó lét szinte ugyanabban a pillanatban már nemlétté válik.
Nem mérhető. Ennyiben az emlékmű nem csak a hitnek a hiányát, hanem a hitnek az akarását is szimbolizálja. A lét patetikus pillanatnyisága előtti fejhajtás. Félelmetes látvány, mert

24

25

Михаил КУЗМИН, Стихотворения - Новая библиотека поэта, Санкт-Петербург, Академический
Проект, 2000., 382. (ford. HAJNAL Zsolt)
SZIKSZAI Károly, Emlékművekben gondolkozni. Beszélgetés El Kazovszkij képzőművésszel = Látáscsapda, i.m., 107.

2017. november

79

„

annyira gyönyörű, hogy csak egyszer van, csak egy pillanatra van, és a végtelen nemlét veszi
körül.”26
Az Antinous kultuszából fennmaradt emlékek a görög pederasztia legmagasztosabb monumentjei közé tartoznak. Kazovszkij több interjúban is kifejtette az androgünhöz való vonzalmát azzal a megjegyzéssel, hogy e viszonya leginkább az ógörög pederasztia felől közelíthető meg. Homoerotikus esztétikájában a vágy tárgyát azok az erotikusan szép fiús balerinaalakok és kecses hattyúk testesítik meg, amik felé a vándorállat folyamatosan nyújtózkodik,
de ezek csak személyiségüktől megfosztott „sablonok”, hiszen ebben a fajta érzékiségben elsősorban a hibátlan szépségű testen van a hangsúly, nem pedig magán a személyen. Ez
Kazovszkij korai „csendéleteire” is igaz, ahol a megkötözött testek az emberi húsban lelt
Francis Bacon-i, szado-mazochista gyönyört jelenítették meg, s korántsem – ahogyan azt az
akkori kritikusok gondolták –, a nők elnyomása ellen lázadó feminista felhang hallatszott ki
belőlük. Más a helyzet azonban az elérhetetlen boldogság iránti vágynak emléket állító
Dzsán-panoptikummal, amellyel Kazovszkij minden évben saját Antinousa, a török származású Can (ejtsd: Dzsán) Togay János színész-filmrendezővel való találkozását ünnepelte meg.
Azzal, hogy Kazovszkij képes volt emlékműveivel kanonizált művésszé válni, az őt körülölelő univerzumban egy újabb paradox konstelláció jött létre, hiszen az emlékmű közhelyes
műfajából adódik, hogy gyakorta nem esik a magasművészetnek nevezett értékkategória
halmazába. Ha emlékművekre gondolunk, elsődlegesen a győzelmet, veszteséget vagy dicsőséget és gyászt kódoló történelmi események, személyek emlékére állított funkcionális szobrokra asszociálunk, amelyeknek mindenkori sajátossága, hogy megkívánják a konszenzuson
alapuló jelentéstartalmat. Radnóti Sándor írja, hogy jelenünk emlékműalkotói „két tűz közé
szorulnak: az egyik oldalon az emlékezésharcosok saját emlékeik sematizált jeleit akarják viszontlátni, a másik oldalon a kritikus esztéták (…) művészi eredetiséget és értéket kérnek
számon.”27 Kazovszkijnak mindkettő sikerült: a személyest sikerült kollektívvá tágítania, tapasztalatainak forrásából mindannyian osztozunk, mindezt pedig olyan esztétikai készséggel
volt képes véghezvinni, hogy a hazai művészet Pantheonjában örökre biztosította saját helyét.
Szilágyi Ákos a már említett Ká és Bá című 2015-ös kötetében végez számadást El Kazovszkijjal való kapcsolatával. A kötetet legpontosabban talán a tanatológia pszichológiai
irányzatának egyik művészi igényességgel elkészített kézikönyveként lehetne definiálni,
amely a gyász kényszermunkájának stációin keresztül kalauzol végig. A Kazovszkij emlékére
íródott hommage-versek aköré az óegyiptomi teória köré szerveződnek, amely szerint a
testhez több lélek is tartozik – ezek közül kettő kap főbb szerepet a kötetben, nevezetesen a
bonyolult jelentésű Ká és a Bá. Utóbbi az a lélek, amelynek távozása után beáll a halál, a Ká
ezzel ellentétben megfeleltethető a képzőművészet történetének folyamán létrejött összes
kultikus ábrázolásnak, mert a Ká az ember egzakt materiális másolata, csak éppen szoborjellegéből adódóan ez a kreatúra nincsen kitéve az idő múlásának. Ezáltal jobban megérthetővé
válik El Kazovszkij sokszor idézett kijelentése, miszerint „Az ember élete során mások és önmaga emlékművévé válik.”, illetve az is, hogy számára, aki rettegte a halált, miért is jelentett
26

27

SZIKSZAI Károly, Emlékművekben gondolkozni. Beszélgetés El Kazovszkij képzőművésszel = Látáscsapda, i.m., 109.
RADNÓTI Sándor, Kis emlékmű-esztétika, Beszélő, 2006, okt., 11. évf., 10. szám, [http://beszelo.c3.hu/
cikkek/kis-emlekmu-esztetika - 2017. 09. 23.]

„

80

tiszatáj

ez oly sokat. Szilágyi valószínűleg a már legtöbbet vizsgált, és az egész Kazovszkij-jelenségben olyannyira esszenciálissá vált topikhoz, mint amilyen az emlékműépítés, képes volt
valami maradéktalanul újat hozzátenni. Egészen ez idáig egyetlen elemzésben sem tettek
utalást arra, hogy az emlékműépítés témájának egyiptomi gyökerei lennének, még maga az
alkotó sem, mivel a Pygmalion a sivatagi homokozóban (a Galathea-ültetvényen) forgatókönyvében Arkheszilaosz szkeptikus filozófus egy addig még fel nem fedezett mondását jelölte meg forrásul.
Ezekhez a gondolati rétegekhez kapcsolta aztán Kazovszkij Pygmalion és Ludwig király
történetét. A Pygmalion-história sokak számára ismert lehet: Kypros királya, Pygmalion már
egy jó ideje élt nőtlenül, mikor elefántcsontból nekiállt szobrot faragni, s a művészet által
olyannyira tökéletes formát sikerült adnia a hófehér nyersanyagnak, hogy beleszeretett saját
alkotásába. II. Lajos bajor király, vagyis Ludwig, akit „Hattyúkirálynak” is neveztek, legendás
építkezéseivel biztosította önmaga számára a halhatatlanságot: az ő nevéhez fűződik a Wagner tiszteletére építtetett Neuschwansteini kastély is.
Luchino Visconti német trilógiájának utolsó részében dolgozta fel a király életét és korát,
s Kazovszkij rendkívül érdekesnek találta azt a csavart a filmben, hogy Visconti Ludwigot
egyszerre önnön arcképeként is formálta, a Ludwigot alakító Helmut Bergerhez pedig szerelem fűzte. A panoptikum forgatókönyvének negyedik pontjában azt olvashatjuk, hogy Ludwig király „halálosan szerelmes a fiatal Helmut Bergerbe, s hogy kínjait mérsékelje, eszeveszett
építkezésbe kezd”.28 A Pygmalion a sivatagi homokozóban Ludwig királynak Helmut Berger
iránt érzett szerelme Hadrianus és Antinous történetére játszik rá. A panoptikumok elemzői
eltekintettek attól az egyértelmű ténytől, hogy Kazovszkij a már említett forrásokba – az
óegyiptomi hiedelemvilág, Arkheszilaosz mondása, Pygmalion és Ludwig alakja; Visconti és
Berger kapcsolata –, injektálta kettejük történetét, amelynek fontosságára egyébként ő maga
is felhívta a figyelmet Keserü Katalin interjújában:
„De Antinousra nagyon jól emlékszem, akiről tudtam, hogy nem isten, hanem hogy köze volt
Hadrianushoz, szóval ez más dolog volt, de nagyon fontos volt, tulajdonképpen Dionüszoszhoz lehetett kapcsolni típusként.”29
Kazovszkij számára mindig a nála fiatalabb fiúk jelentették a vonzerőt, Kuzmin számára
úgyszintén.30 Kalmár Melindával még azt is megosztotta, hogy esetében a fiatal fiúnak „mindenképpen fiúnak kell lennie, aki eljátssza a lányt, tehát nem egy homoszexuális fiú, hanem
egy fiú, aki szexualitásában megfelel annak az ideális nőképnek, amit én a XIX. századi irodalom vágyképeiből alkottam meg magamnak, a saját ideális férfiszerepem kiegészítőjeként.”31
Sokszor úgy tűnhet, Kazovszkij nem volt elég következetes nyilatkozatai során, s egyik kije-

28

29
30

31

Kutya és kötél – El Kazovszkijjal beszélget Bartis Attila és Dékei Krisztina A SIVATAGI HOMOKOZÓ bejáratánál = Látáscsapda, i.m., 40.
Keserü Katalin beszélgetése El Kazovszkijjal, 1991 = Uo., 249.
„In early 1913 Kuzmin (who was usually attracted to younger men) met an 18-year-old budding writer, Yuri Yurkun (…), who became Kuzmin’s companion and literary protégé for the rest of his life.” =
R. ALDRICH, G. WOTHERSPOON, Who's who in Gay and Lesbian History: From Antiquity to World War II.,
London and New York, Routledge, 2001., 296.
„Múlt századi stilizált férfitudattal nőttem fel” – Két beszélgetés El Kazovszkijjal = Látáscsapda, i.m.,
58.

2017. november

81

„

lentésével fölülírta a másikat, ezzel pedig magánmitológiáját olyan paradoxonokra építette,
amelyek egyes kérdések vonatkozásában a konkrét állásfoglalás lehetőségét eleve ellehetetlenítik, tekintetbe véve viszont erudícióját, amelynek minden egyes megszólalásakor tanúbizonyságát adta, azt is föltételezhetjük, hogy az egyes nyilatkozatok közötti ellentmondások a
művész öniróniájának direkt produktumai.
Egyes festményein Kazovszkij tudatosan élt a humor eszközével – elég, ha csak a Nyaraló
I. (Pihenő párka VI.) című képre gondolunk, amelyen a párka kezében tekergő fonál sokkal
inkább villanyvezetéket idéz, vagy ott van a Sivatagi homokozó, amelynek címválasztását
viccként is értelmezhetjük. Ugyanennyire tudatos döntés eredményének tűnik fiús balerinaalakjainak használata is. A balettel kapcsolatban máig él az a vélekedés, hogy annak artisztikus mozdulatai nevetségesnek hatnak egy férfi testének közvetítésében, mivel „a balett stilizációja feminizálja a férfit, s ezzel aláássa identitásának „természeti” fundamentumait.”32
Kazovszkij pontosan tisztában volt vele, hogy egyedi balerinaalakjai tökéletes csatornái lesznek mondanivalójának, hiszen az esztétizált férfitestek lényegükből fakadóan azt a bináris
oppozíciót érvénytelenítik és semmisítik meg, amely a polgári kultúra egyik legelengedhetetlenebb építőköve. Kazovszkij színpadain a nőt tárgyiasító hagyományos balettel ellentétben
a férfitestből lesz szépségének passzivitásában birtokba vehető látványobjektum.
Legyen szó festményről, installációról vagy versről, Kazovszkij alkotói érdeklődése mindig a szépség melankolikus pillanatnyiságának megörökítése felé gravitált, Hadrianus és Antinous története pedig Kuzmint is olyannyira megihlette, hogy munkássága folyamán többször is visszatért hozzá. Egyik kiemelkedő verse az 1917-es keletkezésű Tanító (Учитель),
amelynek zárlatában a megújulás, az új élet lehetőségével kecsegtető „tavaszi napforduló”
szimbóluma Antinous hazájának, Bithyniának az említésével azt az optimizmust énekli meg,
miszerint a halál végérvényességének ellenére valami hátramarad az elveszettből – talán éppen az ebbe vetett, folytonosan megújuló hit: „Bithyniából lélegzés hallatszott, / Angyali csókok susogtak, / Vajon most tavaszi napforduló van?”33
Ahogyan arról a Bevezetésben már szó esett, a tanulmány számára a komparatív vizsgálódást megalapozó egyik legfontosabb mű a Szárnyak című műfaj-travesztia, amely „azonnal
botrányos hírnevet szerzett, és azóta is alighanem az orosz irodalom egyetlen klasszikus szövegének tűnik a homoszexuális szerelem témájának tekintetében.”34 – olvashatjuk egy mai orosz
online könyvadattár ajánlásában, s ha a kisregény recepciójának történetét nézzük, megértjük, miért is bír ez az egyébként közhelyes „fülszöveg” a mai napig axiomatikus érvénnyel.
Európában az első műnek számít, ami a homoszexuális kapcsolatot természetesnek mutatja
be. A közvélemény egyöntetű elutasításával szemben a kortárs irodalmárok néhánya, mint
például Andrej Belij, Valerij Brjuszov, Nyikolaj Gumiljov vagy Alekszandr Blok felismerték
legalább a kisregény valódi értékeit. Utóbbi A drámáról (О драме) című cikkében írt ezekről,
viszont a leit-motívumért maga is elmarasztalta. Érdekes és egyben megdöbbentő, hogy jele32

33

34

RÉNYI András, El Kazovszkij kegyetlen testszínháza, Érintkező Felület – Rényi András honlapja,
[http://www.renyiandras.hu/index.php?option=com_content&view=article&id=66&Itemid=97
–
2016. 08. 28.]
Михаил КУЗМИН, Стихотворения - Новая библиотека поэта, Санкт-Петербург, Академический
Проект, 2000., 385.(ford. HAJNAL Zsolt)
Описание повести „Крылья”, LibreBook – Читать бесплатно электронные книги онлайн!,
[http://librebook.ru/krylia_1 – 2017. 09. 23.] (ford. HAJNAL Zsolt)

„

82

tiszatáj

nünkben hasonló séma játszódott le Kazovszkij alkotásainak befogadása során, mivel értelmezői rendre eltekintettek művészetének e lényegi és középponti témájától, „és az általánosabb jelentésrétegekre koncentráltak. Holott Kazovszkij egész esztétikája a szépség rendkívül
kifinomult és sajátos aurájú homoerotikus kultusza köré épül, s ha ezt félreismerjük, egész művészetét félreismerjük”.35 És ez korántsem az egyébként mindkét művészre jellemző, az esztétizmusból táplálkozó tudatos legendásítás egyik elhanyagolható építőköve.
A Szárnyak című kisregény lapjain keresztül Ványa Szmurov történetét követhetjük
nyomon, akit a négy „nevelő” monológok és filozófiai eszmefuttatások útján fokozatosan a
férfiszerelem elfogadására próbálja rábírni. Ezek Danyiil Ivanovics, a görögtanár, Szása Szorokin, akivel Ványa volgai tartózkodása idején ismerkedik meg, illetve az olasz Mori kanonok
és Ugo Orsini művész. Kitüntetett szerepe van a kisregény egészében Larion Strupnak, mivel
az említett „nevelők” Ványát ezzel a félig angol, félig orosz értelmiségivel való kapcsolat fenntartására próbálják ösztönözni.
Danyiil Ivanovics szobájában az általános értelmiségi léthez kapcsolódó attribútumokon
kívül találunk valami mást is: a szobája sarkában található kis szobor nem másnak, mint magának Antinousnak a mellszobrát formázza meg. Az Antinous-allegória a kisregény végét záró firenzei részben kristályosodik ki, mikor is Mori kanonok felolvassa Ványának Antinous
életének történetét, és azt a következtetést vonja le, hogy „az idő múlásával a császári kedvenc isteni mivolta egyre inkább egy síron túli, rejtett jelleget öltött, amely népszerűvé vált a
szegények között, és noha nem terjedt el annyira, mint a Mithrasz-kultusz, de az istenné avatott
ember egyik legerőteljesebb áramlatának volt tekinthető.”36 Mori kanonok szavai arról szólnak, hogy maga a szépség egy olyan erő, amelynek akár szociális kihatásai is lehetnek, például „a szerelem apoteózisa”.37
II. „Szárnyat növesztett két lapockád” – A Szárnyak mint a Dzsán-mesék pretextusa
A Szárnyakkal intertextuális kapcsolatot mutató Dzsán-mesék ciklus – amely egyébként a Can
Togay emlékére létrehozott Dzsan könyve című verskötet egyik ciklusa –, lényegében egy
passiótörténet, melynek folyamán az egységet jelentő tengerből kitaszított elbeszélőnek mint
partra vetett tengeri lénynek kell tüdőket növesztve boldogulnia a szárazföldön, azaz saját
világunkban, aminek rendjét angyalok helyett „Dögmadarak őrzik, köröznek / A véres kása
dombjai felett”.38 Bolyongása megkezdésekor csak annyit mondanak útravalóul ennek az elszeparált lénynek, hogy „Nincs az első ház messze.”,39 majd a harmadik egységben higgadt kijelentéssel konstatálja, hogy „Nincs ház”.40 Amit a narrátor akar, az „Egyetlen szóval: „Viszsza!”41 A ciklus ötödik egységében a „felizzított hiányból”42 az otthonra találás reményét keltő
35
36

37
38
39
40
41
42

FORGÁCS Éva, El Kazovszkij, Bp., Új Művészet, 1996., 22.
SZŐKE Katalin, „A szimbolizmus túlhaladása”? A paradigmaváltás problémája a XX. századelő orosz
prózájában. (Andrej Belij és Mihail Kuzmin), Akadémiai nagydoktori thesis, SZTE BTK., 2013.,
[http://real-d.mtak.hu/577/7/dc_290_11_doktori_mu.pdf – 2017. 09. 23.], 146.
Uo., 252.
KAZOVSZKIJ, Homokszökőkút, i.m., 43. (ford. LANCZKOR Gábor)
Uo., 36. (ford. LANCZKOR Gábor)
Uo., 37. (ford. LANCZKOR Gábor)
Uo., 36. (ford. LANCZKOR Gábor)
Uo., 37. (ford. LANCZKOR Gábor)

2017. november

83

„

antik világ felé fordulva szólnak El Kazovszkij szavai, hiszen „az „otthon” egyértelműségével,
az „otthonosság” melegével átitatott intim, bensőséges közegek, biztonságos lelki terek ellensúlyozhatják a világba vetett ember, vándor-lény fenyegetettségét.”43:
„Szirének énekeltek rólad
hajók vesztek oda miattad
Szfinxek oroszlán-egyszerűségükben
Talányokba foglaltak.
Olajfák, forrás, mely a sziklából fakadt –/
Neked. Hajszában, szendergésben
Maga Pán adta meg oltalmadat
És Próteusz fogta törvénybe alakod.”44
A görög mitológiából ismert alakváltó isten, Próteusz tengerként vette körül azt az antik
görög földet, amelynek mitológiai szereplői és szellemisége oly sokszor megelevenedik nem
csak Kazovszkij képzőművészeti alkotásain, de hátramaradt veseiben is.
Esetében a versben olvasható, mitológiát megtestesítő istenek, szfinxszek, szirének a magánmitológia szerves részévé válnak – ezzel ugyanakkor felhívja figyelmünket arra is, hogy
azok nem csupán saját világát fejezik ki, hiszen a mitológiákat ugyanúgy, ahogyan a (nép)mesék világának hagyatékát, szocializációnk folyamán mindannyian megkapjuk kulturális
örökségként. A görög mitológia az, amelyik a legelemibb módon szól a sorsról és a létről,
vagyis arról, amelynek legitimációjával Kazovszkij verbálisan folyton hadakozik. E letűnt kor
kelléktárát használva képes artikulálni önnön helyzetének keserűségét („Az istenek a kapkodásban / Idegen testbe belevarrtak”),45 tudja megfogalmazni legelemibb félelmeit („Sorsunk
fonalát el ne nyessék / Az óhajtott idő előtt.”46), s képes számon kérni a válaszokat kérdéseire
(„Miért haragszol rám, aranyom, / Afrodité, olyan igen nagyon”47).
A Szárnyakban az antik metatextusok tekintetében a platonikus eszmék megléte a legszembetűnőbb. Már a kisregény legelején találunk rá példát, mikor is Strup Ida Goldberggel
sétál a Nyári kertben, s azt mondja neki: „És rájöttek az emberek, hogy mindenfajta szépség és
szeretet az istenektől való, és szabadok és bátrak lettek, s kinőttek szárnyaik.”48 Itt nyílt utalás
történik Platón Phaidrosz című munkájára, melyben a „lélek szárnyas fogata”-metaforát
(„Hasonlítsuk a lelket szárnyas fogat és kocsisa természetes egységének működéséhez!”49) új
megvilágításba helyezi, és a szárny az isteni minőséghez való felmenetel eszközévé lényegül
át: „ha valaki meglát valami földi szépet, visszaemlékezik a valódi szépre, szárnya nő, és tollát

43

44
45
46
47
48
49

BAGI Ibolya, „Ha szegről végről is, de csak olyat adj, ami otthonos” – El Kazovszkij költészetének orosz
gyökereiről = Merőleges viszonyok – Tanulmányok El Kazovszkijról, szerk. CSERJÉS Katalin, SZAUTER
Dóra, Szeged, JATEPress, 2015., 41.
KAZOVSZKIJ, Homokszökőkút, i.m., 39. (ford. LANCZKOR Gábor)
Uo., 54. (ford. TAKÁCS Zsuzsa)
Uo., 52. (ford. TÉREY János)
Uo., 121. (ford. RAKOVSZKY Zsuzsa)
KUZMIN, Szárnyak, i.m., 205.
PLATÓN összes művei kommentárokkal – Phaedrosz, szerk. MIKLÓS Tamás, SIMON Attila, ford. KÖVENDI
Dénes, SIMON Attila, Bp., Atlantisz, 2005., 43.

„

84

tiszatáj

borzolva felrepülni vágyik, de tehetetlenségében csak néz a magasba, mint a madár…”50 A regény végén találkozunk még a szárnyak növekedésével, mikor Strup válaszút elé állítja Ványát: „No még egy kis nekirugaszkodás, és kinőnek a szárnyai, én már látom őket.”51 Erre Ványa annyit válaszol: „Lehet, de ez nagyon nehéz, mikor növésben vannak.”52
Ugyanezt a metaforát alkalmazza Kazovszkij a Dzsán-mesék versciklusának 12. egységében, ráadásul az objektum szárnybontását ugyanolyan fájdalmas folyamatként írja le, miként
azt Kuzmin is tette Ványa esetében:
„Egész éjjel mért nem aludtál?
Szépségem, mért zokogtál?
Mirákulum, mirákulum!
Szárnyat növesztett két lapockád.”53
Az értelmező szótárak és lexikonok megfelelő szócikkeinél a „mirákulum” címszó alatt
legtöbbször kétfajta jelentést különböztetnek meg: egyrészt csodát, csodálatos jelenséget,
másrészt pedig a XIII–XIV. században virágkorát élő drámai műfajt, csodálatos megtérést
vagy kétségbeejtő helyzetekből való szabadulást bemutató misztériumjátékot, társadalomkritikai elemeket is felvonultató vallásos színjátéktípust jelöl. Kazovszkij versében is a platóni fiúszerelem kiteljesedése aposztrofálódik csodaként, megtérésként, s a kultúra normálisként feltüntetett konvencionalitásaiból való szabadulás folyamatában foglaltatik a „Szépség”,
vagyis az objektum fájdalma.
Az otthon kereséséhez kapcsolódik hozzá a „másik” keresése, s helyenként ezek vetítődnek egymásra olyan minőségben, hogy eldönthetetlenné válik, melyik is a kettő közül a vers
konkrét megszólítottja. Forgács Éva szerint Kazovszkij művei olyan világot prezentálnak,
amely világosan leírható hierarchikus rendszer szerint tagolódik: a „legfelsőbb hatalom” testileg sohasem manifesztálódik, rendszerint csak a távolba futó drótrendszerek, vagy pedig a
kaszák testesítik meg azt, a „végrehajtók” maguk a párkák, a „közvetítők” a szirének, kentaurok, majd a rendszer legalsó szintjein foglalnak helyet a vándorok és az idolok.54 Utóbbiakat
érti Kazovszkij „kincstárnok” alatt, mely tisztség kiváltsága Kazovszkij olvasatában nyilván
metaforikus jelentéssel telítődik: a vándorállat folyamatosan azt a távoli idolt próbálja elérni,
melyet a minden égi és földi szépséget magában foglaló lányos fiútestet sejtető, androgün
torzó testesít meg. Erre az idol-képre vonatkozik a „Hol vagy én csupasz szemű perim?”55 sor a
negyedik egység zárlatából, amely egy, a magyar kultúrtörténetben ismeretlen mitológiai
lényt jelöl. A szó maga – melyet még pariként (пари) és pajrikaként (пайрика) is említenek –
, feltehetően a Zarathusztra iráni próféta és hitújító által alapított zoroasztrizmus szentírásából, az Avesztából származik, amely Kr. e. I. évezredben keletkezett, s az iráni irodalom legrégebbi írásos emléke. A legkorábbi források a perit sötét erők képviselőjeként festik le, ké50

51
52
53
54
55

PLATÓN összes művei kommentárokkal - Phaedrosz, szerk. MIKLÓS Tamás, SIMON Attila, ford. KÖVENDI
Dénes, SIMON Attila, Bp., Atlantisz, 2005., 50.
KUZMIN, Szárnyak, i.m., 258.
Uo., 258.
El KAZOVSZKIJ, Homokszökőkút, i.m., 45.
FORGÁCS, i.m., 17.
El KAZOVSZKIJ: Dzsán-mesék, (ERDEI Ilona nyersfordítása), [http://elkazovszkij.hu/uploads/images/
dokumentumok/vers05.pdf – 2017.09.23.], 24.

2017. november

85

„

sőbb a jó és a rossz szolgálójának egyaránt tartották, egy olyan szellemnek, aki gyakorta ölt
emberi testet, férfit és nőit egyaránt, s képes más élőlények vagy természeti jelenségek alakját is felvenni, pl. galambét vagy lángét, nem ritkán pedig emberi külsőben tűnik fel zoomorfikus vonásokkal.
Kazovszkij versében egy kettős beavatás pillanatait követhetjük nyomon a beavatási regények pontos koreográfiájának megfelelően: egyrészről a beszélő szubjektumnak kell megtalálnia a helyét a világban otthont találva – szó szerinti értelemben, s az emóciók szintjén
egyaránt –, ugyanakkor a különböző alakokban és képzetekben leírt objektumnak kell szárnyakat bontania, pont úgy, ahogyan Ványa Szmurovnak. Itt érdemes megjegyezni a további
gondolatmenet tekintetében, hogy a párszik, vagyis a zoroasztriánusok egy csoportjának hagyományában a gyermekek nyolc és tizenhárom éves kor között estek át a beavatási szertartáson, s váltak a közösség teljes jogú tagjává, mivel úgy tartották, hogy ezt megelőzően nem
alakul ki bennük a szabad akarat ahhoz, hogy aztán tetteik következményeiért felelősséget
tudjanak vállalni.
A középkorban virágkorát élő beavatási regény rituális gyökerekkel rendelkezik: létrejöttéhez nagyban hozzájárultak az antik kor misztériumai és a középkori ezoterikus tanítások –
ezek nyomai legexplicitebben a Grál-mondakör ihlette középkori regényekben érhetők tetten. Ezeket tartja a cseh irodalmár és irodalomtörténész Daniela Hodrová a beavatási regény
legkomplexebb megvalósulásainak.56 A beavatási regény szüzséje három, szorosan összetartozó stációból áll, ezek a hős bolyongása a világban, a katabázis – vagyis szimbolikus halálként megjelenő alászállás a pokolba –, és az iniciációt követő megtisztulás, amely maga után
vonja az istenség megnyilatkozását és a másik világba való belépést. A főhős vándorlása az
evilági életből az alvilágba, vagyis a világ materiális díszleteiből az isteni térbe, a lélekbe, az
emberi halandóságból az isteni örökkévalóságba való bebocsáttatásként szerveződik. Ez a
hármas komponensű út voltaképpen a belső megtisztulás és átváltozás, a titkos megismerés
útjaként értelmezhető. A főhős, a beavatásra kiválasztott jelölt a beavatójával rendszerint az
evilág és a túlvilág határmezsgyéjén találkozik, aki aztán felkészíti őt az út megtételéhez
szükséges tanácsokkal és ismeretekkel. Ugyanez a hármas osztat megtalálható a nevelődési
regény struktúrájában is, de ott annyival másabb a helyzet, hogy a beavatott nem misztikus
tapasztalatokkal gazdagodik, hanem az evilági életet ismeri meg átfogóbban.57
Szőke Katalin szerint a három stáció Kuzmin regényében könnyebben elkülöníthető, mint
általában, mivel az teljesen összefonódik a nevelődési regény sémájával.58 Ványa Szmurov
esetében a pétervári periódus tekinthető a hős „bolyongásának”, aminek során először árva
gyerekként ismerjük meg, s egy elszegényedett pétervári hivatalnokcsaládnál való elhelyezkedése után nem is alakít ki semmiféle emberi kapcsolatot egészen Struppal való megismerkedéséig. Többek között az ő nevelői hatására jut el Ványa a szerelem és a szépség egyik
formája, a homoerotikus kapcsolat megértéséhez.
Mikor Ida Goldberg váratlanul öngyilkosságot követ el, Ványa úgy gondolja, hogy a nő
cselekedetéhez közvetlen köze volt Struppal való „bűnös” kapcsolatának. Ezért is menekül
egy, a Volgánál élő óhitű közösség berkeibe, ahol aztán a test és a szerelem különböző felfo56

57
58

BENYOVSZKY Krisztián, Daniela Hodrová és a beavatás poétikája – Archaikus struktúrák a detektívtörténetben, [http://www.c3.hu/scripta/lettre/lettre47/benyovszky.htm – 2017.09.23.]
Ld.: Uo.
SZŐKE, i.m., 140.

„

86

tiszatáj

gásaival, valamint az enyészet biológiai valóságával is megismerkedik. A volgai rész Marja
Dmitrijevna szerelemről szóló monológjával veszi kezdetét: „… a férfiak a nőket szeretik, a
nők pedig a férfiakat; azt mondják, az is előfordul, hogy a nő nőt szeret, a férfi meg férfit; előfordul, mondják, a szentek életrajzában én is olvastam róla: a szent életű Eugénia, Nifont és a
Borovi Pafnutyij történetében; Rettegett Iván életírásában is megtalálod. Nem is oly nehéz elhinni, hiszen az Isten képes rá, hogy elhelyezze ezt a szálkát az emberi szívben. Bizony nagyon
nehéz Ványa, az ellen valamit tenni, ami elrendeltetett, sőt az is lehet, hogy ellene tenni bűnös
dolog.”59 Az óhitűeknél tett látogatása nem is azok tanításai miatt hagy mély nyomot Ványában, sokkal inkább a testiségről szerzett első tapasztalatai, illetve a Marja Dmitrijevnával és
Szása Szorokinnal folytatott párbeszédekben elhangzottak miatt. Nem várt fordulatot jelent a
regényben, mikor Szása megrendülését fejezi ki saját hitében, mivel azok tanai nem férnek
meg egymás mellett azzal a kulturális diverzitással, amelyre elviekben vágyik: „Az óhitet csak
az erdei remeték tudják betartani, és miért hívjanak engem annak, amihez nem tartozom, és
nem is tartom szükségét, hogy odatartozzam? És hogyan gondolhatom azt, hogy csak a mi közösségünk üdvözül, és az egész világ bűnben él? És ha nem ezt gondolom, hogyan tarthatom
magam óhitűnek?”60 Mikor Ványa és Szása együtt fürdenek a Volgában, a bukolikus, paradicsomi hangulatot egy vízbefúlt fiú látványa akasztja meg. Ez teljesen összezavarja Ványát,
mire Marja Dmitrijevna később heves ölelésekkel és csókokkal próbálja vigasztalni, de Ványa
ellöki magától – ez tekinthető Ványa állásfoglalásának, s ezzel zárul le voltaképpen főhősünk
katabázisa: „Hiszen nem vagyok olyan érzéketlen, mint a kő, és most már tudatában vagyok
szépségemnek is!”61
Olaszországi tartózkodása alatt „születik újjá” Ványa – a megtisztuláshoz a művészet és
szépség átélése segítik hozzá. Ebben a részben tűnik fel a színen a két „tanító”, Mori kanonok
és Ugo Orsini. A változások Ványa külsején is nyomot hagynak: a megszokottól eltérően immár dandys öltözetben jelenik meg. Róma és Firenze egy olyan utópiaként ölt testet előttünk,
melyben a tájak, enteriőrök, műtárgyak, sőt az illatok által is a művészetek válnak tapinthatóvá. Ványa beavatásához sokkal járul hozzá Mori kanonok, aki felolvassa neki Antinous életéről és az annak kultuszáról szóló rövid szinopszist. Mindezek után pedig a Struppal való
beszélgetésében megemlítődnek a „növekedésben lévő szárnyak”, s miután a férfi felajánlja
neki, hogy utazzon vele tovább, amibe Ványa, ha hezitálva is, a kisregény végén beleegyezik, s
így nyer belépést egy szellemileg és kulturálisan magasabb rendű életbe, ahol az európai kultúra örökségeit is ismerő fiatalemberré serdül.
A Dzsán-mesék beavatási poétikáját a dialógusfilozófia felől tehetjük világosabbá, amelynek alapvetése, hogy az egyén csakis a dialógushelyzet által válik valódi „Én”-né, ez pedig a
„Te”-ként megszólítható Másikkal folytatott párbeszédben realizálódik. A Dzsán-mesék tizenhármas egysége, ha lebontjuk és sűrítjük a részegységeit, a beavatási regények struktúrája
alapján felosztható egy triptichonra: ebben az olvasatban az 1. egység fogja jelölni a hős bolyongását, a 2-12. egység a katabázist, a 13. pedig a beavatást.
Az 1. egység a beszélő állapotának ismertetését foglalja magában, amely a tengerszimbólum szövegvilágba való beemelésével messzebbre is tekint, mint pusztán a jelen helyzet do-

59
60
61

SZŐKE, i.m., 222.
Uo., 233.
Uo., 240.

2017. november

87

„

kumentálása. Egy modern Odüsszeusz genezise íródik meg, mely a további szakaszokban
központi elemmé váló nyelviséggel csatlakozik Buber következő feltevéséhez:
„Három szféra van, melyben a viszony világa felépül. Az első: életünk a természettel – itt a
viszony megáll a nyelv küszöbénél. A második: az élet az emberekkel, ahol a viszony belép a
nyelvbe. A harmadik: az élet a szellemi létezőkkel, ahol a viszony nyelv nélkül való, de nyelvet létrehozó.”62
Ez a három szféra teljességgel rávetíthető a Kazovszkij versében felvázolt beavatási stációk mindegyikére. Buber úgy kezdi filozófiai értekezését, hogy „Kezdetben van a viszony”,63
vagyis nyíltan parafrazál János evangéliumának kezdősorával, így pedig arról az idő előtti ősállapotról beszél, amely egység minden ember sajátja a születés pillanata előtt, ez pedig előre
vetíti annak a világba vetettségét.64 Az egységnek az alapjellegét az Én-Te viszony határozta
meg, majd ennek az egységnek a megbomlásával Én-Az viszonnyá vált, s megkezdődött az a
fajta eltárgyiasulás, amely Kazovszkij sajátos világának egyik fundamentumát adja.65
A 2-12. egységig terjedő szövegfolyamot tekinthetjük a katabázis leírásának. A ciklus a
szó szoros értelmében „szövegfolyam”, hiszen a Kazovszkijra jellemző kulturális és művészeti utalások itt olyannyira radikális halmozással jelennek meg és kopírozódnak egymásra,
hogy elemzésük egy külön tanulmány témájául szolgálhatna. A Dzsán-mesék esetében mind a
szubjektum, mind az objektum beavatásként minősíthető folyamatok viszonyrendszerében
lép elénk. Ha a versben megszólaló szubjektum felől közelítjük meg a problémát, egyrészről
az otthon és a másik megtalálása képezi a privát pokoljárás kereteit, melyet kiegészít a testi
nem-megfelelés okozta rémület. A viszony itt lép be a nyelvbe, s próbál dialógust kialakítani
kérdések útján a másikkal, vagyis a „Szépség”-ként aposztrofált objektummal:
„Miért búsulsz szépségem?
Azon keseregsz, hogy
Szépséggel vert meg a sors?”66,
„Miért bánkódsz napsugaram,
Sajnálod a koldusokat melegíteni?”67
„Egész éjjel mért nem aludtál
Szépségem, mért zokogtál?”68
Fontos megjegyezni, hogy a kiemelt szöveghelyeken Kazovszkij a „красавица” és „красотка” (szép nő, lány, asszony) megszólításokat használja, amelyeket az orosz nyelvben kizá62
63
64

65
66

67
68

Martin BUBER, Én és Te, ford. BÍRÓ Dániel, Bp., Európa Könyvkiadó, 1991., 123.
Uo., 23.
Ld.: ILYÉS Szilárd: A viszony, a választás, az érték, a személyiség néhány összefüggésének felvillantása a
buberi dialógus-filozófia prizmáján keresztül, Kellék, 2006. 1., 56.
BÁRKÁN György, Buber lelke, Liget, 2013. 8., 29.
El KAZOVSZKIJ, Dzsán-mesék, (ERDEI Ilona nyersfordítása), [http://elkazovszkij.hu/uploads/images/
dokumentumok/vers05.pdf – 2017. 09. 23.], 27.
Uo., 27.
KAZOVSZKIJ, Homokszökőkút, i.m., 45. (ford. LANCKOR Gábor)

„

88

tiszatáj

rólag csak nők esetében használnak, a férfiakra nemben egyeztetve az ugyanezt jelentő
„красавец” a használatos. Ez alátámasztja Kazovszkij a másikhoz való viszonyulásának azon
jellegzetességét, hogy a vágyott, nála minden esetben fiatalabb fiút nőként kezelte.
„Az első házunk te leszel / Atlantiszon”69 – olvashatjuk a ciklust lezáró 13. egységben. Itt
olvad össze eggyé az otthon és a vágyott objektum képe, amely biztonságot nyújtó házként
definiálódik azon a szigeten, amely biztosítaná a belépést a „magasabb rendű életbe, a kultúra
és a szellemiség transzcendenciájába”.70 Ez az idea fogalmazódik meg a Szárnyakban is, mikor
Strup a szépségről szóló utópisztikus monológját a következőképpen zárja: „… létezik egy
napfényben, szabadságban fürdő őshaza, gyönyörű és bátor emberekkel, és oda igyekszünk mi,
argonauták tengereken, ködökön és homályon át.”71 Kettejük egyértelmű vonzódása a letűnt
korok iránt az alkatuknak megfelelő kulturális közeg kutatásának kulminációja, egy olyan
kulturális közegé, amelyben a homoszexualitás nem marginális és patologikus jelenségként
értelmeződik, s csillapítja az otthontalanság érzéséből fakadó egzisztenciális labilitást. Kuzmin és Kazovszkij is „észreveszi, hogy a dolgoknak van egy ismeretlen arca is”, s örökös honvágyat éreznek „az ismeretlen táj iránt, amely felé az az arc tekint.”72
A stilizáció fogalma az idők folyamán annyira terheltté vált, hogy az így kialakult interpretációs megközelítésekkel jelen tanulmány nem foglalkozik, viszont mind a tradíció újraértelmezése, az ornamentika, a nyelvi megfogalmazás és a szerepjátszás tekintetében mindkét
művész olyan mértékben kapcsolódik hozzá, hogy egy bizonyos aspektusának bővebb tárgyalása szükséges. Mivel a stilizációt mindkettejük oeuvre-jében csupán művészeti irányzatok egyik felvett jellegzetességeként tárgyalják, a stilizációt semelyik alkotóval kapcsolatban
sem vizsgálták a kisebbségi létproblémák tükrében. A kisebbségi lét elsősorban hiánylét és
léthiány – attól függ, hogy a kisebbség vagy a lét oldaláról közelítjük meg a kérdést. Így pedig
„»mintha«-létként a hiány és az illúzió szférái, a „nosztalgikus elvágyódás és az eszkatologikus megváltásigény” között hányódik, ami „kedvez a tudathasadásos állapotnak”.73 Egy élesebb látásmód is velejár, ami a már Bevezetésben említett raszterességből, rétegzettségből
fakadhat. Kazovszkij maga magyarázza meg Lajta Gábornak, hogy ez az eszköze a szorult
helyzet kompenzálásának, hiszen „Ez egy kisebbségi helyzet. Tehát van speciális érzékiség,
és van speciális esztétika.”74 A kisebbség máshogy viszonyul az időhöz, mint a többség – ennek a jelenben való korlátozottsága az oka. Abból kiszorul, így a jövő is elszigetelődik, és a
múlt felé való nagyfokú odafordulás teremti meg azt az időbeli fáziseltolódást, ami a kisebbségi létben élők sajátja. Kuzmin és Kazovszkij a stilizációt felhasználva „a jelen és jövő kihívásaira sokszor premodern („perimodern”) gesztusokkal válaszol.”75 Ebben az olvasatban a stilizáció nem csupán az irodalmi hagyományban való elhelyezkedés eszköze, hanem a kisebbségi lét valóságszférájának kifejezője.
69
70
71
72

73

74
75

KAZOVSZKIJ, Homokszökőkút, i.m., 46. (ford. LANCKOR Gábor)
SZŐKE, i.m., 143.
KUZMIN, Szárnyak, i.m.., 213.
FÖLDÉNYI F. László, Boldogság és melankólia, avagy időszerűtlenségünk dicsérete = FÖLDÉNYI F. László,
Az ész álma. 33 esszé (2000–2007), Pozsony, Kalligram, 2008., 54.
VERESS Károly, Kisebbségi létproblémák, Kolozsvár, KOMPRESS-KIADÓ, Korunk Baráti Társaság,
2000., 11.
A film újra meg újra. A moziról beszél El Kazovszkij – Lajta Gábor interjúja = Látáscsapda, i.m., 123.
Uo., 16.

2017. november

89

„

A buberi viszony világának harmadik fázisa tisztán körvonalazódik Kazovszkij ciklusának
zárlatában: a Te nem észlelhető, nyelv nélkül érzi magát megszólítottnak a beszélő, ugyanakkor nyelvet létrehozva folyamatosan a Te nyomába tekint: „Úgyis téged készüllek / Hirtelen
megpillantani”.76
A filológia bizonyítékok hiányában – hiszen maga Kazovszkij egyszer sem tett rá utalást a
vele készült impozáns terjedelmű interjúanyag egyikében sem –, nem állítható, hogy Kuzmin
Szárnyak című kisregénye Kazovszkij Dzsán-mesék című ciklusának egyik pretextusa volna,
mindenesetre a versfolyam 11. egységében határozottan Ványa Szmurov „arca” sejlik fel az
objektum részletező leírása során: „Van, hogy arcod összeszedett. / Zárt templom”77 – írja
Kazovszkij az első versszakban. Ha felidézzük a Szárnyak elejét, akkor emlékezhetünk, hogy a
Ványa külsejét érintő első leírás épp azt taglalja, hogy főhősünk nemrég szokott rá a fésülködésre, s egy jó ideje már az öltözködésével is foglalkozik, ennek ellenére, mikor belenéz a tükörbe, elégedetlenséggel viszonyul saját képéhez. Mindezek után „leült az ablakhoz, s amíg
várta a teát, a közeli templom harangzúgását… hallgatta. Visszaidézte az »otthoni« reggeleket
az ünnepeken…, kis szobákat, mécsesekkel az ikon előtt.”78 Itt mintha Ványa a bonyodalom
előtti identitása képződne meg, még mielőtt arra kényszerül, hogy az orosz kultúra „tükrében” újrafogalmazza saját magát. Ezt látszik alátámasztani az is, hogy a kiemelt szövegrészletben az otthon idézőjelbe van téve.
„Arcod máskor tanult, diákos”79 – folytatódik az objektum körülírása, s ezzel kijelöli a
Szárnyakban azokat a részleteket, amelyek Ványa idegenség iránti, még a beavatást megelőző félelemmel teli, gyermeteg kisdiák-attitűdjét mutatják be. Például amikor a Nyári Kertben
a leckéjét írja, maga mellé teszi borítóval felfelé fordítva Teibnur antik irodalmi kiadványainak egyik példányát, s véletlen összetalálkozik Struppal, aki elmondja neki, hogy szerinte
benne „megvannak azok az adottságok, melyek révén igazi, új emberré válhat”.80 Ványa, akinek „arca a tavaszi naptól enyhén kipirult, és alakja is megnyúlt”, ekkor még hezitál.81
A 11. egység második versszakában a tanáriban folytatott beszélgetésre fedezhetünk fel
visszacsatolást, amelyben Danyiil Ivanovics éppen azt vitatja meg az orosztanárral, hogy a
katonai szolgálat, ahogyan a kolostor vagy hasonlóképpen bármelyik vallás, „miután kész és
előre meghatározott viszonyt alakított ki a jelenségek és fogalmak világához”,82 elsősorban
támaszként szolgál azoknak az embereknek, akik nem veszik a fáradtságot az egyéni erkölcsi
értékrend megteremtésére, s ezen az úton szeretnék egyszerűbbé tenni saját maguk számára
az életben való eligazodást. A kisregény folyamán Strup is mondhatná a társadalmi normatívák pressziója által deprimált Ványának, hogy „Olykor előre-megrajzolt az arcod. / Mint ikonosztáz”,83 hiszen Ványa feladata a Strup által közvetített új kulturális információk integrálása személyiségébe. Ezáltal tud a mécsesekkel és ikonokkal díszített, idézőjeles otthon való-

76
77
78
79
80
81
82
83

KAZOVSZKIJ, Homokszökőkút, i.m., 46. (ford. LANCZKOR Gábor)
Uo., 44.
SZŐKE, i.m., 196.
KAZOVSZKIJ, Homokszökőkút, i.m., 44. (ford. LANCZKOR Gábor)
SZŐKE, i.m., 201
Uo., 200.
Uo., 204.
KAZOVSZKIJ, Homokszökőkút, i.m., 44. (ford. LANCZKOR Gábor)

„

90

tiszatáj

ban otthonná válni – az arc itt „magabiztosan barokkos… / A kupola alatt.”, de itt a „legkevésbé
tartós”84 is egyben.
Ványa Kosztya bácsival való beszélgetése során mondja el, hogy Szorokin, az óhitű tanácsára szívesen leutazna a Volgára, mire nyomban vissza is vonja erre irányuló igényét,
mondván a nénje nem ad rá pénzt, és egyébként is, semmi értelme: „– Miért nincs értelme? –
Minden olyan undorító, olyan szörnyű! – Miért lett hirtelen minden olyan undorító? – Nem tudom igazán – mondta Ványa és eltakarta kezével az arcát.”85 A volgai részben, amikor Ványa
és a többi gyerek a folyóban fürdőzik, a víztükör, vagyis történelmünk első tükre lép fel az
igazi tükör funkciójában. Azt követően, hogy Ványa rácsodálkozik saját testére, arra, hogyan
tükröződnek a vízgyűrűk vékony és nyúlánk testén, s ezen elmosolyodik, a fiú örömét saját
testében egy halott fiú látványa zavarja meg. Szőke Katalin szerint ez a lacani tükör-stádium
„széthullott test” metaforájára is kiterjeszthető,86 véleményem szerint azonban itt sokkal inkább Ványa belső „széthullásának”, annak metaforájának lehetünk szemtanúi, semmint nárcisztikus önazonosulásának, esetleges elidegenedésének. Ezt látszik alátámasztani az is, hogy
az esetet követően Ványa elrohan a helyszínről – pontosabban a saját magával való szembesüléstől.
A következő jelzőket vonultatja fel Kazovszkij az utolsó előtti strófában: szétesett, sértődött, kialvatlan – „…Egyszóval / Önmaga.”87 Szétesett és sértődött annyiban, hogy ez a szétesés előlegezi meg a szépség elfogadását, amivel a főhős mindvégig dacol, és csak a kisregény
végén realizálódik. Ványa mindvégig egy olyan arcot keres, „amelyben mint a tükörben, megtalálhatja önmagát.”88 Hamvas sorai a következőképpen szólnak erről:
„Primordiális irányom a megszólíthatóságra való irány. A másik lény a Te felé fordult irány.
Az én felé való fordulás már másodlagos. Ezért van az, hogy a másik lény felé van arcom,
magam felé nincs. És az alak és az arc saját létét ebben a paradoxonban mondja ki: minél
szétesőbb, minél elkentebb, alaktalanabb, tömegszerűbb, annál kevésbé megszólítható. Ez
egyben minden formának alapparadoxona és varázsformulája.”89
Vagyis a szubjektum képtelen önmaga felismerésére. A gyermek a világba beleszületve
magára veszi a „maszkok” tárházát, ez pedig csak akkor válik egyértelművé számára, mikor
első alkalommal sérül a tükörstádium mint az én-funkció formálója.90 Ványa egy álmatlanul
töltött éjszaka után avattatik be, amikor is a volgai részben a Szásától kapott tanácsot beteljesíti:

84

85
86
87

88
89
90

El KAZOVSZKIJ, Dzsán-mesék, (ERDEI Ilona nyersfordítása), [http://elkazovszkij.hu/uploads/images/
dokumentumok/vers05.pdf – 2017. 09. 23.], 33.
SZŐKE, i.m., 219.
Uo., 151.
El KAZOVSZKIJ, Dzsán-mesék, (ERDEI Ilona nyersfordítása), [http://elkazovszkij.hu/uploads/images/
dokumentumok/vers05.pdf – 2017. 09. 23.], 33.
SZŐKE, i.m., 153.
HAMVAS Béla, Arkhai és más esszék (1948–1950), Szentendre, Medio Kiadó, 1994., 223–224.
FEHÉR Zoltán, El Kazovszkij – sztereográfia. Magánmitológia vagy mitológiai magány?, feherzoltan.blogspot.hu, [http://feherzoltan.blogspot.hu/2007/07/el-kazovszkij-sztereogrfia.html – 2017.
09. 23.]

2017. november

91

„

„Az embernek olyannak kell lenni, mint a folyó vagy a tükör – ami tükröződik benne, be kell
fogadnia; és akkor, mint ahogy a Volgában, benned lesz a napocska, a felhők, az erdők, a
magas hegyek, a városok a templomokkal –, minden szépen együtt lesz, mindent egyesítesz
magadban.”91
Ugyanezt fogalmazza meg Kazovszkij is a versegység zárlatában, mikor az objektum arcát
egy folyóval azonosítja. A felzubogó, tudatot megtestesítő vízfolyam magába fogad mindent,
ami saját determinált helyzetétől független: „De a legigazibb arcod (…) / Feneketlen folyó”92
III. A vágyott iniciáció – a szupersűrítmény maximalizálása a Lakatlan sziget című
festményen
Kazovszkij képzőművészeti alkotásaival kapcsolatban Varga Emőke is megjegyezte, hogy „sajátos olvasási dinamikát követelnek meg”.93 Ezen sajátos olvasási dinamika az ő véleménye
szerint is munkáinak rétegzett kép-szöveg viszonyai miatt szükséges. Ezek a „szupersűrítmények” az interpretáció során először meglepően egyszerű ingereket váltanak ki belőlünk,
hiszen a legegyszerűbb és legbanálisabb alapformákat és ikonokat láthatjuk, noha jelentésmezejük sokszorosan rétegzett, és sok esetben csak a néző-olvasó alkatától függ, honnan is
közelíti meg azokat, s milyen történetet bont ki belőlük – ez az interpretációs stratégia
ugyanakkor magában hordozza annak valószínűségét is, hogy a kapott struktúra nem fog hasonlítani az alkotó által kigondolt szerkezetre. Ahogyan arról a Bevezetésben már volt szó,
Kazovszkij maga nyilatkozta több helyütt is, hogy képeit mindig szövegekből, szavakból, szabályos mondatokból indítja el, utólag ezek a források azonban visszakereshetetlenek, mivel a
verbális ihletettségből készült grafikonok és képek legfőbb sajátossága, hogy nyelvük sokkal
kevésbé differenciált. A képzőművészet szerinte nem az ember és ember közötti párbeszéd,
hanem az ember és az univerzum közötti elnagyolt párbeszéd, ezért mindig a szemlélőre hárul az a hálás-hálátlan feladat, hogy ebből a totális sűrítményből valamilyen történetet kibontson.
Így van ez a közhelyszerű címvariációt viselő Lakatlan sziget olajkép esetében is, amely a
mélyebb jelentéstartalom feltételezését már a cím olvasásakor azon nyomban kioltja, pedig a
sziget-toposz egészen az antikvitástól kezdve kardinális szerepet játszik a világirodalomban.
A toposz segítségével az éppen aktuális társadalmi berendezkedés keretei közötti élet szembeállítható a tengerrel körülölelt és izolált szárazfölddel, amely egy ideálisabb életforma
színterét adja a társadalomból való kivonulás lehetőségével. Kazovszkij „előre gyártott társadalmi szerepek között találta magát, amelyeknek egyikével sem volt képes azonosulni: a
biológiailag nő, de nemi szerepe szerint homoszexuális férfi nem létező modell.”94, így pedig
annak a homoszexuális szerelemnek a létjogosultsága is megkérdőjeleződik, ami Kazovszkij
alkotásaiban esszenciális leit-motívumként annyiszor visszaköszön. A kisebbségi létproblémákból eredeztethető romantikus elvágyódás a vizsgált festményen egy lakatlan sziget képét
hívja elő, ahol a nem létező társadalmi kontroll teret adna a személyes törvények működésé91
92
93

94

KUZMIN, Szárnyak, i.m., 226.
KAZOVSZKIJ, Homokszökőkút, i.m., 45. (ford. LANCZKOR Gábor)
VARGA Emőke, Szabadság és kényszer – Címkék és festmények El Kazovszkij életművében, Alföld, 2010.
okt., 91.
FORGÁCS Éva, i.m., 6.

„

92

tiszatáj

nek, így voltaképpen a túlélés helyszínévé lényegül át, a rend visszaállításának szakrális terévé. Kazovszkij Kalmár Melinda, a társadalmi beilleszkedést kommentáló gondolatmenetéhez hozzáfűzi, hogy szerinte a nevelés bizonyos aspektusaihoz nem is szükségeltetik szülő,
hiszen nevel maga a „kultúra, az irodalom, a képzőművészet, minden. Ez olyan, mint egy váza, mint egy szoros ketrec az eredetileg szinte amorf ösztöntesten.”95
A szigeten az ember színrelépéséig az életjelenségek animálisak – ez a letéteményese az
eredendő emberi természet felszínre törésének, a természettel való azonosulásnak. A természetnek pedig az egyik legfontosabb sajátossága, hogy nincsen stílusa. Minden stílus, vagyis
csináltság kétnemű: ilyen a „férfi” és a „nő”, illetve a „személy” és a „dolog” oppozíciós párok,
amelyek a sontagi camp olvasatában bármikor átválthatnak egymásba. Mi vonzotta Kazovszkijt a punkban: „a vásári színessége, meg a rengeteg idézőjel, amit használt.”96 A camp pedig
„mindent idézőjelben lát.”97 Van a dolog mint jelentés, és van a dolog mint puszta kreatúra. A
camp sajátos stílusvilágában a más és a nem-az-ami szeretete áll a középpontban, amely kapcsolódási pontként lehetővé tette Kazovszkij számára, hogy közléseket tudjon megfogalmazni sajátos léthelyzetéről.
Bár a camp-ízlés és a homoszexuálisok viszonya nem teljesen fedi egymást, tény, hogy a
kettő között széles az egymásba való átmenet. A camp legértőbb közönségét többnyire a homoszexuálisok teszik ki, annál is inkább, mivel a modern szemlélet egyik legmeghatározóbb pólusának, a homoszexuális esztéticizmusnak és iróniának az alkotói. A homoszexuálisok az esztétikai érzék erősítésével szeretnének integrálódni a modern társadalomba, így a camp voltaképpen a moralitás oldószereként funkcionál. „Életszínház”-metaforája kiváltképpen alkalmas arra,
hogy a homoszexuálisok állapotának egyes szempontjait alátámassza és kivetítse.
Kazovszkij vágyának tárgya az androgün szépség, ami a camp legfontosabb képei közé
tartozik. Ádám androgünitása megsemmisült a teremtésben, hiszen a nőiség távozott testéből. Így a bordaként testet öltő Éva, vagy éppen a görög mitológiában az Uranosz kasztrációja
során, lemetszett falloszként a tengerbe hulló Aphrodité örökre száműzte ezt az egységet.
Kazovszkij abban az állapotukban örökíti meg idoljait, amikor még teljességgel Isten képéhez, az érintetlen örök egységhez voltak hasonlatosak.98 Robert Musil Törless iskolaévei című
regényében Törless, a főhős nem érti, miért érzi magához egyre közelebb diáktársát, Basinit:
„Mert Törlesst szinte csak a karcsú fiútest meztelen szépsége vakította el, mintha egy fiatal lány
szép, de a nemiségtől még meg sem érintett formáit látná. Valami döbbenet. Valami ámulat. S a
tisztaság, amelyet ez a helyzet önkéntelenül is árasztott, a tisztaság volt az, ami Basinihoz való
viszonyában a vonzalom látszatát, azt az új és csodálatosan nyugtalanító érzést keltette.”99 Ezzel az érzéssel vándorol végig „vegyesállatként” a Kazovszkij versek és festmények elbeszélő„Múlt századi stilizált férfitudattal nőttem fel” – két beszélgetés El Kazovszkijjal = Látáscsapda, i.m.,
51.
96 S ZŐNYEI Tamás, A kutya ember – El Kazovszkij képzőművész, Magyar Narancs, 1996. 24., 06. 13.,
[http://magyarnarancs.hu/belpol/a_kutya-ember_el_kazovszkij_kepzomuvesz-63458 - 2016. 08.
28.]
97 Susan SONTAG, A campről = Susan Sontag, A pusztulás képei, ford. GÖNCZ Árpád, Bp., Európa könyvkiadó, 1971., 283.
98 FEHÉR Zoltán, El Kazovszkij – sztereográfia. Magánmitológia vagy mitológiai magány?, feherzoltan.blogspot.hu, [http://feherzoltan.blogspot.hu/2007/07/el-kazovszkij-sztereogrfia.html – 2017.
09. 23.]
99 Robert MUSIL, Törless iskolaévei, ford. PETRA-SZABÓ Gizella, Bp., Európa, 1999, 105.
95

2017. november

93

„

je és narrátora minden alkotáson: „Szánj meg engem, vad csodalény, / Válaszolj, égi bálvány: /
Ki vagy te, kit földünk hord a hátán, / Hová repíted, kik küzdöttek, / S legyőzettek Érosz tusáján, / Hogy ott végre felismerjék, / Ép testben ép lélek él?”100
A camp vonatkozásában különösen fontos a balett-történet egyik legtöbbet játszott darabja, Csajkovszkij Hattyúk tava című balettje. Ahogyan arra Csehy Zoltán felhívja figyelmünket, a 9. hattyú-kupléban annak az Adam Coopernek a leírását találjuk, akit Kazovszkij egy
londoni előadás alkalmából saját maga látta megformálni a fehér és fekete hattyú analógiáját:
„E ritka szép / madár, noha londoni büszkeség, / bárhol fellép, önmagát osztva szét. / Tánca
kaloda, nincs kiút. / Mély tudatalatti kút”.101 Matthew Bourne koreográfus értelmezése nagy
hatást gyakorolt Kazovszkijra. Ebben a homoszexuális átértelmezésben a hattyúkat fiúk táncolják, s ennek a „romlásba döntő szépség poézisének rettenetét Bourne azzal is fokozni tudta, hogy balettjében egyrészt visszautalt a klasszikus elvárások vizuális és technikai aspektusaira, illetve olyan képi, intermediális eszközöket is bevetett (…) melyek jelentősen kitágítják
Csajkovszkij zenéjének értelmezhetőségét, másrészt alaposan rájátszott a gay vagy queer érzékenység szubkulturális gesztusrendszerére is.”102 Ezért is neveztem a Bevezetésben tudatos döntésnek a fiús balerinaalakok használatát.
Kazovszkij Lakatlan sziget című festményén a „vegyesállat”-nak az állatok világában nem
szükséges engedelmeskednie az emberi autoritásnak, s amennyire a Senki szigeteként tekinthetünk erre a helyre a szubjektum számkivetettsége miatt, épp annyira annak inverzeként is interpretálhatjuk, hiszen a vágyott iniciáció csakis itt következhet be.
A vásznon a perspektíva szabályai szerint zsugorodó „tárgyak” sorakoznak fel egy szirten, a sort pedig a lelkes vándorállat, a mindenkori szubjektum zárja távolba meredő tekintettel. Ez a kompozíciós elrendezés kirajzol egy irányt, amelyet ha végigkövetünk a tekintetünkkel, első ránézésre feltűnik valami szokatlan: hiányzik a bináris oppozíció – csakis a
szubjektum van jelen a képen, aki a Dzsán-mesék elbeszélőjéhez hasonlóan folyamatosan a
„Te” irányába tekint. Az objektum hiánya így az emlékmű felépülését megalapozó személy
hiányát is jelöli. Amennyiben a Szárnyak cselekménye felől közelítjük meg a festményt, ennek
oka magától értetődően az, hogy a kisregény az ünnep előfényénél ér véget. Az emlékmű felépülését minden esetben megelőzi a szerelem (vagy a szexuális vonzalom) implicit vagy explicit meggyónása, hiszen csak abból épülhet emlékmű, aminek bevallottan esszenciális jelentősége van az emlékműépítővel való korrelációjában, a Szárnyak pedig azt a folyamatot rögzíti, amíg az individuum egészen idáig eljut, hiszen Ványa azon választása, hogy végül mégiscsak elutazik Struppal, ennek az érzésnek a beismerése. Ez valamelyest felidézheti bennünk
Foucault vallomás/gyónás-fogalmát is, amelyben a hangsúly a vágy diszkurzívvá tételére helyeződik, lényege pedig abban foglaltatik, hogy az egyén „beszélni kezd, elmondja, diskurzussá alakítja mindazt, ami vele történt. Amennyiben kellő módon ad számot a történtekről, a
diffúz elemek felfűzhetők lesznek egy kauzalitásra és mintegy a másikkal folytatott igazságfeltáró kapcsolatban konstituálódik a beszélő személye. Lényeges, hogy ez a személyiség
nem egyszerűen az elbeszélésben, hanem a beszélő és a hallgató viszonyában, az értelmező,
megértő folyamatában jön létre. Az „én” vallomásában önmagát próbálja összerakni és ez az
100
101
102

KAZOVSZKIJ, Homokszökőkút, i.m., 88. (ford. HÁY János)
Uo., 104. (ford. ORAVECZ Péter)
CSEHY Zoltán, Szodoma és környéke – Homoszocialitás, barátságretorika és queer irányulások a magyar költészetben, Pozsony, Kalligram, 2014., 683.

„

94

tiszatáj

identitásalkotó diszkurzív folyamat adja az elbeszélés magját.”103 Ványának éppen az önmagával szembeni őszinteséget kell realizálnia ahhoz, hogy az emlékmű majdani felépüléséhez
szükséges emfatikus állapotot megelőlegezze – ez a voltaképpeni beavatástörténet.
A Lakatlan szigeten felsorakozó három ikon megfeleltethető a beavatási folyamat három
fázisának. A bolyongást a fák sorába beolvadó kaszás párka, vagyis a végrehajtó testesíti meg,
amely elrendelheti a lélek számára a pokolba való szimbolikus alászállást, vagyis a katabázist, amit jelen esetben a tükör szimbolizál. Ha az előzőekben leírtakat felelevenítjük, akkor
egyértelművé válik, hogy mind a Szárnyakban, mind a Dzsán-mesékben a víz, vagyis az emberiség történelmének első tükre szolgált az identitás alakulásának és az identifikáció megjelenítőjeként, amely kiegészül a vers elbeszélője és a kisregény főhőse testkép-viszonyának leírásával.

EL KAZOVSZKIJ: LAKATLAN SZIGET (GRÁL)
év nélkül, olaj-vászon, 120×140 cm, magántulajdon

Egyik legfontosabb tulajdonsága a tükörnek, hogy „egyszerre érvényesülő kifelé és befelé
forduló”104 természettel rendelkezik, általa egy láthatatlan világba nyerünk bebocsátást: az
irodalomban gyakran lehetünk tanúi például a tudatból az álomvilágba történő átlépésnek.
Lewis Carroll nonszensz meseregényének főhőse, Alice például csak azért tud a tükör „túloldalára” kerülni, mert az „elpárolog”:

103

104

SOÓS Anita, Narráció – csábítás – értelmezés (Sören Kierkegaard A csábító naplója, Az ismétlés és a
„Bűnös?” – „Nem bűnös?” című műveinek egybevetése, Magyar Filozófiai Szemle 1–2. 2003., 129.
Umbert ECO, Tükrökről, ford. BENE Sándor, Café Bábel, 18. sz. (Tükör), 21.

2017. november

95

„

„Mondjuk, hogy az üveg olyan puha lett, mint a selyempapír, és át tudunk menni rajta. Nahát, már kezd is fátyolosodni, komolyan mondom! Egész könnyű lesz átjutni... És csakugyan
– a tükör mintha szétfoszlott volna, mint valami ezüstösen csillogó pára.”105
A tükör ebben a kontextusban „határjelenségként” értelmezhető, amely pedig mindig a
beavatást megelőző katabázis állapota.106 Lacan szerint is egy határként képzelhető el a tükör a képzeletbeli és a szimbolikus között, s a „határsértés” mint olyan fontos szerepet kap
Kuzmin és Kazovszkij jelen tanulmány által tárgyalt alkotásaiban egyaránt, mivel „a szabadság és a szépség elérése nem képzelhető el a bűn nélkül”,107 mindezek mellett Kazovszkij alkotásai eleve „határhelyzetbe” hozzák a képiséget és a verbalitást. A munkáin az egészen a
pálya kezdete óta látható, mintegy védjeggyé vált teátrális árnyékok funkciójukban szorosan
összefüggnek a tükörképek legfőbb szerepkörével: az élők jelenlétéről való híradással. Az árnyék és a tükörkép elvesztését pedig minden esetben ugyanaz az esemény indukálja: az
egyén halála.
A tükör egyszerre jelölheti az elrejtettség és az el-nem-rejtettség szimbólumát, ez pedig,
ha kiterjesztjük a vizsgált művekre, kiemel egy karakterisztikus ellentétet Kazovszkij és
Kuzmin között: az előzőekben felvázolt azonosságok és rokonságok ellenére Kazovszkij nem
adott személyeket jelenít meg közvetlenül, azok szépségük és szexusuk teljességében – az ő
művészete áttételes, hiszen elrejti azt, ami Kuzminnál manifeszt. Ahogyan arra Forgács Éva is
rámutat kismonográfiájában, Kazovszkij művészetének rendszerében „a szépséghez vezető
út megnehezítése, az eltávolítások és áttételek szövevénye legalább olyan fontos, mint maga
a cél.”108 A szignóként megjelenő „vegyesállat” voltaképpen folytonosan a katabázis állapotában látható, mivel két világ között leledzik – amennyire kívül áll az emberek világától, annyira foglya is annak.
Ennek az állapotnak a megszűntét vetíti előre a harmadik tárgy, vagyis a serleg vagy kehely, amelyik az előző két tárgyhoz képest jóval vegyesebb gondolati fogalmakat kódol, és a
bolyongást és a katabázist követő beavatás fázisának feleltethető meg. Szükségtelen a tárgyat
övező diverzív nemzeti regék és asszociációk végeláthatatlan sorát áttekintenünk, hiszen az
igazán fontos az, hogy a szóban forgó tárgyról alkotott felvetések egy bizonyos ponton metszik egymást, ez pedig az abban való konszenzus, hogy a serleg vagy kehely a beavatás szakrális tárgya.
Kazovszkij oeuvre-jében többször is munkái egyik kulcsmotívumává lényegítette ezt a
szakrális tárgyat, méghozzá néhol (pl. A részrehajló Grál, Két téli csendélet című képeken) egy,
a kibontakozó kozmosz beteljesedését jelölő tojással kiegészítve azt. Az orfikus teremtésmítoszoktól kezdődően Földünk bármely népének kozmogóniájában találkozhatunk azzal a felfogással, hogy világunk egy tojásból keletkezett:

105

106

107
108

Lewis CARROLL, Alice Tükörországban, ford. RÉVBÍRÓ Tamás, TÓTFALUSI István, Bp., Móra Ferenc
Könyvkiadó, 1980., 11.
Hanne LORECK, Tükörgondolatok = Pillanatgépek. Hogyan keletkeznek a képek, vagy egy pillantás a
Werner Nekes gyűjteményre a kortárs művészet szemszögéből, Kiállítási katalógus, szerk. KÉKESI Zoltán, PETERNÁK Miklós. C3 Alapítvány – Műcsarnok / Kunsthalle, Bp., 2009. 72.
SZŐKE, i.m., 148.
FORGÁCS, i.m., 21.

„

96

tiszatáj

„Tört tojásnak alsó fele
Válik alsó földfenékké,
Tört tojásnak felső fele
A felettünk való éggé”109
– így például a Kalevalában. A knósszoszi Epimenidésztől származó világtojás két fele két
egymással szembeforduló serleg – a dómok kupolaboltozata pedig ennek a kehelynekserlegnek az égi felét jelképezi. Centrumszimbólumként azt a középpontot testesíti meg, ami
felé a vándorállat folytonosan halad(na), hiszen a világba vetett, otthonkereső lényként tudja,
hogy „mi magunk vagyunk a megtestesült középpont-nélküliség”110 Egyesek úgy vélik, hogy
az eucharisztia kelyhe a napjainkig keresett Szent Grál: minden kultúrában megemlítenek valamit, ami egykor elveszett vagy rejtetté vált, így pedig az a vágy tárgyává lép elő. Pontosabban a vágy nem is magára a tárgyra irányul, hanem sokkal inkább mindarra, amihez a tárgy
birtoklása hozzásegíti az egyént. A Lakatlan szigeten időző Kazovszkij-féle szubjektum, a
sziklaszirt szélén kontempláló vándor- és vegyesállat egyben az a Ványa Szmurov, aki a Szárnyak végén, a Struppal való elutazás előtt izgatottan kitárja „a szikrázó napfényben úszó utcára nyíló ablakot”,111 s az az elbeszélő, aki a Dzsán-mesék outro-jában kitartóan vár arra, „Aki
kurdok hangjába bújt és / Lágy éghajlatba.”112

109
110
111
112

Kalevala, A finn eredetiből fordította VIKÁR Béla, Bp., Magyar Tudományos Akadémia, 1909., 4.
FÖLDÉNYI F. László, A medúza pillantása, Bp., Kalligram, 2013., 65.
KUZMIN, Szárnyak, i.m., 259.
KAZOVSZKIJ, Homokszökőkút, i.m., 47. (ford. LANCZKOR Gábor)

2017. november

97

„

SÁRVÁRY GABRIELLA

A művész önazonos jele
VISSZATÉRŐ MOTÍVUMOK VASZILIJ KANDINSZKIJ ÉS EL KAZOVSZKIJ MŰVÉSZETÉBEN1
Kandinszkij és El Kazovszkij életművének párhuzamait keresve számos analógiát találunk.
Mindketten orosz anyanyelvűek voltak, és művészetük egy része a költészet műfajában született. Alapvető inspirációs forrás mindkettőjük számára az orosz- és a világirodalom, illetve
a zene. A képi és a vizuális kifejezésmód, illetve a zene meghatározó szerepe a festészet
klasszikus médiumának számító táblakép mellett mindkettőjüknél összművészeti alkotásokban, színpadi előadásokban is kifejezésre jutott.
Mindezen távoli, illetve a modern művésziség ismeretében akár tipikusnak is mondható
választások mellett felfigyelhetünk még a két művész festészetében egy közösnek mondható
jellegzetességre, a visszatérő motívumok alkalmazására. Míg Kandinszkijnál a lovas figurájához kapcsolódó művészi jelentések folyamatos fejlődésére, alakulására, addig El Kazovszkij
képi világában a kutya (a művész szóhasználatával: vándorállat) szinte állandó feltüntetésére
találhatunk sokatmondó és értelmezésre váró példákat.
Kazovszkij esetében köztudott, recepciója sokszor megállapított ténye, hogy a kutya alakja az önazonosság kifejezésére szolgál, képein a motívumot a művész saját személyes jeleként használja: „...én az állat szemszögéből építek mindent. Az állat egyszerűen a szubjektum
jele. Azért is egy kicsit merev, tehát felbontatlan, vagy ismétlődő az ismétlődő formula, mert
tényleg jel. Mert belülről az ember önmagát is pusztán csak jelzi, mert olyan bonyolult és ellentmondásos lény...”2 Formai megjelenítését tekintve e motívum nem sokat változik a képeken: legtöbbször feszülten figyelő, ülő alakban szerepel (csak nagy ritkán látjuk úton vagy
feldobott talppal). Ennek oka, hogy a művész a motívumot is, a formát is „készen találta”:
„...főiskola közepén »jött elő« ez az állat, mégpedig abból a két mondatból: »Te hülye állat!«
»Ülj!« Ebből az önképkeresésből, ebből a szóösszetételből lett az ülő és figyelő állat, aki rögtön
elmozdulna, ha nem lenne ott az a szóbeli parancs. Szóval ő a szubjektum, őbelőle lehet nézni a
képet.”3 Mindezek értelmében az ülő póz maga is jelentéshordozó: egy nagyobb erőnek való
kiszolgáltatottság kényszerét fejezi ki. A motívum Kazovszkij terjedelmes, de áttekinthető

1

2

3

Az itt bemutatott két tanulmány az ELTE BTK Művészettörténeti Intézetében, a 2016/17-es tanév
tavaszi félévében készült, a mesterszakon megtartott „Legújabbkori magyar és egyetemes művészet
speciális kérdései” című kurzus keretein belül. A szemináriumot Keserü Katalin professor emeritus
vezette, témája pedig az El Kazovszkij interjúiban körvonalazódó, a művész által megkonstruált művészettörténeti kontextus vizsgálata volt.
Keserü Katalin beszélgetése El Kazovszkijjal. = = Látáscsapda – Beszélgetések El Kazovszkijjal, szerk.
CSERJÉS Katalin, UHL Gabriella, Bp., Magvető, 2012, 292.
Emlékművekben gondolkozni. Beszélgetés El Kazovszkij festőművésszel – Szikszai Károly interjúja. =
Uo., 108–109.

„

98

tiszatáj

magánmitológiájának viszonyrendszerébe ágyazódik. E tágabb kontextusról a későbbiekben
lesz szó.
A következőkben elsőként azt szeretném bemutatni, hogy Kandinszkij kék lovasa ugyanilyen
önazonos motívum. De míg El Kazovszkijnál a szubjektum jele formailag kötött, Kandinszkijnál hosszú átalakuláson megy keresztül. Szeretném végigkövetni, milyen jelentésrétegek rakódtak rá erre a motívumra, illetve, hogy a kék lovas képi ábrázolása hogyan vált egyre elvontabbá, míg végül a művész személyes absztrakt jelévé redukálódott. A folyamat bemutatásánál Peg Weiss: Kandinsky and Old Russia4 című könyvének felfedezéseire támaszkodom.
Az első jelentésréteg a germán regék, illetve a középkori lovagok képzetéből kiinduló
romantikus–szecessziós képi ábrázolás. Tudjuk, hogy Kandinszkij édesanyja moszkvai születésű, de balti német származású volt, így a művész egyszerre két anyanyelvet sajátított el: az
oroszt és a németet. A gyerekkorában megismert német regék és mondák világából táplálkoznak Kandinszkij legkorábbi művei a századforduló környékéről:5 az 1898 és 1903 között
vezetett rajzfüzetébe skiccelt középkori lovagi páncélok és lovagok rajzai, egy hosszú, keskeny formátumú kis kép dárdát tartó, vágtázó kék lovagja (Alkonyat, 1901) vagy a sziklás
romantikus tájban lépdelő, szintén dárdát tartó lovag festménye, amely címében is (Im Walde – Erdőben, 1904) a lovagregények költőiségét idézi. Ide sorolható az Új Müncheni Művészegylet tagsági kártyájának későbbi fametszet-ábrázolása (1909) is: ezen ágaskodó ló hátán
egymásba kapaszkodó pár látható, mögöttük meredek sziklatömbre épült várrom magasodik. A kép a romantikus lovagregények világát idézi, szecessziós feldolgozásban.
Kandinszkij egyetemi éveinek meghatározó élménye volt a Volga forrásvidékén túl élő
permi és komi (zürjén) népek földjére szervezett tanulmányút. Az élményt maga kereste,
amikor 1889-ben megpályázta a Természettudományi, Néprajzi és Embertani Társaság hathetes expedícióra kiírt ösztöndíját.6 Ennek keretében vállalta, hogy feltárja e népcsoportok
jogrendszerét, népszokásait és hitvilágát. E távoli vidék családi múltja miatt is vonzhatta,
apai ágon ugyanis Nyugat-Szibériai származásúak voltak.7
A Moszkvától északra fekvő, Vologda tartomány feletti vidék a civilizált világ határain túl
terült el: megközelítése vasúttal, hajóval, postakocsival, lóháton és gyalog történt, és hatalmas terület bejárását jelentette. Az utazás során Kandinszkij vázlatkönyvet vezetett, ebben a
helyi népviselet, népművészet és népi építészet jellegzetességei mellett a helyi népek hitvilágának alakjait is leskiccelte. Kandinszkij több írásban számolt be az expedíció eredményeiről,
tanulmányai a Természettudományi, Néprajzi és Embertani Társaság folyóiratában jelentek
meg. A Társaság tagjaként a következő években további cikkeket publikált, részt vett a társa4

5

6
7

WEISS, Peg, Kandinsky and Old Russia. The Artist as Ethnographer and Shaman, Yale University Press,
New Haven – London, 1995. A folyamat nyomon követésénél segítségemre volt még Kandinszkij
műveinek oeuvre-katalógusa: Kandinsky: Catalogue raisonné of the oil-paintings, I-II. Szerk. RÖTHEL,
Hans K. – BENJAMIN, Jean K., Ithaca, N.Y., Cornell University Press, 1982 (vol. 1), 1984 (vol. 2).
Kandinszkij gyerekkorában sok időt töltött anyai nagynénjénél, ő vezette be a német regék és mondák világába. SZÉKELY András, Kandinszkij, Gondolat, Bp., 1979, 9.
Uo., 14–15.
A családot a 18. században Kelet-Szibériába száműzték. II. Miklós cár reformpolitikájának köszönhetően a száműzött családok 1861–1863 között kegyelmet kaptak, így Kandinszkij édesapja már
Moszkvában végezte iskoláit, de a múlt tovább élt a családban: e szerint Kandinszkij egyik felmenője
mongol hercegnőt vett feleségül. SZÉKELY András, i.m., 5, 7.

2017. november

99

„

ság által szervezett előadásokon, illetve számos témába vágó könyvismertetőt írt. Ennek köszönhetően a korabeli néprajzkutatásokról szóló, illetve az északi népek hitvilágát feltáró
szakirodalom szakavatott ismerője lett.
Az expedíción átélt élmények, illetve az orosz népmesék képi lecsapódása a mondavilágot idéző linómetszetek (Gouspiar, é.n.; Varjak, 1907), illetve az orosz életképeket bemutató
sorozat (Kereskedők érkezése, 1903; Vasárnap [Régi Oroszország], 1904; Orosz szépség tájban,
1905; Lovagló pár, 1906; Trojkák, 1906; A Volga dala, 1906; Színes élet, 1907). Ez utóbbi
festmények jellegzetesen szecessziós alkotások, jellemzőjük a hosszabb ecsetvonásokkal való
kontúrozás, és a pettyegetett ecsetkezeléssel való térkitöltés, ami egyúttal a fehér reflexek
érzékeltetésének eszköze.
Az északi népek hitvilága és művészete újabb jelentésréteggel gazdagította ló és lovas
motívumát: Kandinszkij 1889-es expedíciója révén találkozhatott az emberek életét irányító
Világőrző Isten (Mir-susne-khum) alakjával.8 Ő Numi Torum legkisebb fia, a szárazföldeket
és vizeket bejáró férfi, akinek lovon ülő, széttárt karú ábrázolása a legtöbb manysi otthonban
és szent helyen megtalálható volt, s akinek tiszteletére gyertyát gyújtottak. Kandinszkij többször megörökítette: megjelenik egy 1910-es kifestett kartonrajzon (Tanulmány a Kompozíció
II-höz), egy 1911-es ceruzarajzon foltos (táltos) paripán ülve, s az ugyanebben az évben készült, megfeszített Krisztust ábrázoló, kartonra festett olajképen a keresztfa tövében. A Megváltó és a Világfelügyelő hasonló küldetés beteljesítői: az Isten Atya követeként az emberek
segítői és oltalmazói.9
A romantikus–szecessziós korai korszakot követő müncheni évek termékeny időszakában Kandinszkij kifejezésmódja leegyszerűsítésére és absztrahálására törekedett. E törekvés
elméleti hátterét az 1911 végén megjelent, Blaue Reiter-almanachban közölt, Über die Formfrage című írásában fektette le. Itt fogalmazódik meg a művész közvetítő szerepe, aki a láthatatlant láthatóvá teszi.10 A kiadvány borítójára a jól ismert kék lovas fametszete került. A plakátszerű ábrázolás nem csak formailag összegző: tartalmilag is sűrítettebb, amennyiben a
kék lovas ekkorra sárkányölő Szent György alakját is magába olvasztotta. Ám ez az allúzió
rejtetten van jelen, csak a mű előképén vehető ki tisztán: az azonos formátumú, jóval kidolgozottabb Szent György II. című színes üvegfestmény (1911) ágaskodó lovasa ugyanolyan indiántollas fejdíszt és pajzsot visel, mint a borítóterven; dárdáját hátrahanyatló, varangyosbéka felsőtestű, kígyó alsótestű szörny szájába döfi. A szörny mellett, a jobb szélen a megkötözött királylány látható. A könyvborítóról lemaradt a sárkány felsőtestének kirajzolása, alsóteste azonban (akárcsak az üvegfestményen) egészen a lovas fejdíszéig kígyózik, lehatárolva
a kép bal szélét. Szintén kevésbé hangsúlyos Szent György lándzsája.11
8
9
10

11

Bővebben lásd (utolsó megtekintés (2017. 05. 29.): http://www.matrozvar.hu/HantiTeritok.html
Peg WEISS, 54–60.
A Teremtő Szellem révén megfogant belső tartalom a művész közvetítésével találja meg megfelelő
anyagi megnyilvánulását (formáját). A forma a személyiség bélyegét viseli. A személyiség azonban
idő és tér függvénye, ami stílusbeli és nemzeti meghatározottságot jelent.
Az almanach borítójának kék lovasát számos ló és lovas, illetve Szent György-ábrázolás előzte meg; a
következő képsoron követhető nyomon a motívum alakulása: Kozákok; Improvizáció XX. (Vadlovak)
(mindkettő 1911-ből); Szent György I. (1910, máshol 1911 januári); Szent György (üvegfestmény,
1911), Szent György (akvarell, 1911 február vége); Szent György (1911 március). E képek hol az elvontabbb megfogalmazásban, hol a téma tartalmi rétegeinek kibontásában (esetleg mindkettőben)
újat hoznak.

„

100

tiszatáj

A formai elvonatkoztatás mellett Kandinszkij tehát minél több jelentésréteget igyekszik
motívumaiba sűríteni. Ettől a kép egyre telítettebb, költőibb lesz, egyre több energiát sűrít
magába. El Kazovszkij is tudott a műnek erről az erőteréről, arról, hogy csak akkor tud hatni,
ha formailag és tartalmilag a lehető legkoncentráltabb. Erre utal következő nyilatkozata:
„A képnek az is a feladata, hogy elég intenzitás, elég erő legyen benne, elég izgalmas prizma legyen ahhoz, hogy »mindent« beszívjon magába, ereje legyen például ahhoz, hogy a nézőt megállítsa.”12
A szibériai népek hitvilágának megismerésével a kék lovas még egy dimenziót kapott.
A láthatatlan világ erőivel felvértezett lovag képzetköre kitágult a szintén magasabb erőkre
támaszkodó, hasonló szerepkört betöltő táltos vagy sámán alakjával. Az 1911-es Szent
György I. üvegfestmény „mesebeli” ábrázolásán a hős szent pettyes, azaz táltos paripán jelenik meg. Néprajzi kutatásai során Kandinszkij figyelmét nem kerülte el, hogy a sámánok „paripája” a sámándob volt: ennek lódobogást idéző, ritmikus hangzása váltotta ki a sámán révületét, és röpítette őt túlvilági utazásain, amelyek lehetővé tették gyógyító munkáját és közvetítő szerepét e világ és más világok között.13 Kandinszkij néprajzi gyűjtései között szerepelt
egy faszobrocska egy táltos paripán lovagló sámánról.14 A 19. század végén még élő hagyomány ekkor került az etnográfiai kutatások homlokterébe.
A kék lovas motívum a láthatatlan világ erőit felszabadító lovag szent /táltos /sámán dimenziójával olyan távlatot nyert, ami egy életen át ihlető forrást jelentett Kandinszkij művészetében. A Blaue Reiter-almanach megjelenését követően Kandinszkij ló és lovas ábrázolása
még elvontabb lesz: a Líra című képen (1911) a nyeregben előrehajoló lovast csupán két ívelt
vonal, a fej és a hát görbülete jelöli. Az 1912–13-as vázlatkönyv egyik lapján a kék lovas motívuma három ívelt karéjra redukálódik. A művész többször lerajzolta a megtalált kontúrvonalat, mintha be akarná gyakorolni. A lap aljára pedig három ívesen indított, hosszan elnyúló
vonalat rajzolt.15 Ezekre még visszatérek.
Ló és lovas három karéjra redukált jele tűnik fel a Festmény fehér vonalakkal című kép
közepén (1913): itt a művész még berajzolta a ló farokszőrzetét. Ha megnézzük a festményhez készült tanulmányt és vázlatot, egyértelművé válik, hogy egy rejtett sárkányölő Szent
György-ábrázolást látunk. A kép erővonalait mutató vázlat bal szélén két kereszt jelöli a halálra ítélt sárkányt: szürke testét a hős a festmény közepét átlósan átmetsző világító fehér
lándzsával döfi át. S vajon mit jelöl a festmény felső részén visszatérő három ívesen indított,
hosszan elnyúló vonal? A választ az Improvizáció 24-hez készült két előtanulmány (egy rajz
és egy akvarell) adja meg. A művész mindkettő címében zárójelben feltűntette a kiinduló motívumot, a trojkát (mindkét előtanulmány címe: Tanulmány az Improvizáció 24-hez (Trojka
II), 1911–12). A rajzon és az akvarellen a szánhúzó lovak hármas fogata jóval kidolgozottabb:
a fejíven és a farrészen a művész berajzolta az állatok sörényét és farokszőrzetét, a lovak
mögött pedig a szántalpak nyomvonalát. A három ló nyakát egy ovális (az akvarellen piros)
vonallal áthurkolva fogta egy fogatba. A trojkát húzó sebes lovak ívesen indított, hosszan elnyúló vonallal való jelöléséhez talán a sámándobok leegyszerűsített ábrázolásai adtak ihle12

13
14
15

„...Isten testéből vágjuk ki azt, ami létrejön.” Beszélgetés El Kazovszkijjal – Szüts Miklós interjúja. = Látáscsapda, i.m., 199.
Peg WEISS, 107.
Peg WEISS, 66.
Uo., 87–89.

2017. november

101

„

tet.16 Egy 1912-es tusrajzon ismét együtt szerepel a trojka és a lovas motívum absztrakt ábrázolása. Lovat és lovasát, mint egy vágtázó energiamezőt, egy kör övezi. E képi séma többször visszatér az Illés elragadtatása jelenetek ábrázolásain.
Évekkel később, a körnek tulajdonított „belső erő” folytán a művész végül a kör jelébe sűríti a vágtázó lovas motívumát: a Transition magazin címlaptervén (1938) csupán a kört átmetsző két dárda és a sárkányra utaló kígyóvonal jelzi, hogy itt Szent György harcának végletekig absztrahált ábrázolásáról van szó. Kandinszkij így nyilatkozik erről: „Ha például az
utóbbi időben olyan gyakran és szenvedélyesen használom a kört, ennek oka ... a kör belső erejében rejlik... Manapság ugyanúgy szeretem a kört, mint korábban szerettem például a lovat –
vagy talán még jobban, mert a körben több belső lehetőséget látok; ezért is vette át a ló helyét.”17

16
17

Uo., 82.
Idézi: Peg WEISS, 153. Az 1929-ben készült interjú eredeti forrása: Paul Plaut, Die Psychologie der
produktiven Persönlichkeit. Stuttgart, Verlag von Ferdinand Enke, 1929, 306–308. A Transition magazin címlaptervét lásd: Peg WEISS, i.m., 178.

„

102

tiszatáj

Kérdés, hogy milyen forrásból táplálkozik El Kazovszkij művészete?
Bár Kazovszkij is arra törekedett, hogy a lehető legtöbb energiát sűrítse képeibe, a teljes
absztrakcióig nem jutott el. A következő nyilatkozata arra enged következtetni, hogy ez elsősorban az alkatából következett: „Az ismétlődő mintát, a rasztert, az akármilyen dekoratív
mintát is szeretem. Az ismétlődőben a változatosságot... ezek a motívumok az én esetemben, ha
nagyon leegyszerűsíteném, inkább rasztert jelentenek, mint bárminek az ábrázolását. Az egyik
motívum inkább a szubjektum jele, a másik motívum inkább az objektumé, a lényeg az, hogy
könnyen felismerhetők és ismételhetők legyenek. Ha ezeket be tudnám háromszöggel meg körrel helyettesíteni, akkor úgy csinálnám.”18
Mindemellett a képi világok közötti különbségek vizsgálatához tartozik, hogy Kazovszkijnál – Kandinszkijhoz, illetve a századelő absztrakt művészeihez képest – az életmű szorosabban véve személyes ihletettségű. A képen láthatónak mindig meghatározó eleme a művész
szubjektív létérzékelése és nemi identitása, az az ontológiai komplexitás, melyet maga a következőképpen foglal össze: „Az erő, amellyel küzdök, amelytől szenvedek, az a szépség. Számomra a szépség a nemiség: amit szexuális ingerként megélek, az egy számomra szép test... és
az pusztító. Egy tőlem függetlenül létező lény a vágyaim tárgya. Ha a rabszolgám volna, és halálosan szerelmes belém, akkor is elérhetetlen. Csak a végtelenben elérhető. Egyszerre isteni és
ördögi dolog. Isteni az ígéret miatt, ördögi a kegyelem hiánya miatt. Állandó, örök kihívás és
vágy. A birtokbavétel illuzórikus.
A fiúnak mindenképpen fiúnak kell lennie, aki eljátssza a lányt, tehát nem egy homoszexuális fiú, hanem egy fiú, aki szexualitásában megfelel annak az ideális nőképnek, amit én a XIX.
századi irodalom vágyképeiből alkottam meg magamnak, a saját ideális férfiszerepem kiegészítőjeként.”19
Vagyis, a szerző „önolvasatában” az egész életmű e nemi identitásból fakadó vágyak, képzetek és a vágy tárgyának elérhetetlenségéből eredő lelki állapotok személyes képi jelrendszerre átültetett kivetítése.
Hogyan kristályosodott ki ez a képi nyelv? Kazovszkij kezdetben a vágy tárgyának lehető
legérzékletesebb megfestésére tett kísérletet. Ide tartoznak a Tájkép maradvánnyal I., II.
(mindkettő 1975), illetve A kis párizsi-kék kép (1970-es évek közepe) kozmikus tájba kitett,
összekuporodó női testei, valamint a „becsomagolt” testeket megjelenítő „csendéletek”.
Kazovszkij az 1970-es években azonban, találkozva Francis Bacon munkáival, az idősebb angol pályatárs törekvésében saját addigi kísérletei tökéletes megvalósítását ismerte fel. Több
más, feltehető ok mellett talán az angol művész festészetével való szembesülés indította
Kazovszkijt egy kimondottan narratív képtípus kidolgozása felé. Erről így vall: „Elhatároztam, hogy ha én is bekerülök a képbe, s nem szemben állok vele, akkor egy újabb irányba indulhatok el, nem a Bacon útján.”20
Ez az elhatározás vezet az „Én” és „Ő” polaritásának feszültségére épülő narratív képciklusokhoz vagy képregényekhez. E felállás korai, direkt megfogalmazása az 1975-ös, négy
képmezőből álló Galateia-állatlélektan. Minden képmezőben egy székhez kötözött, „becso18

19
20

„...Isten testéből vágjuk ki azt, ami létrejön.” Beszélgetés El Kazovszkijjal – Szüts Miklós interjúja. = Látáscsapda. i.m., 191–192.
Ungváry Rudolf interjúja. = Uo., 77–78.
Pandora szelencéje. Sinkovits Péter beszélget El Kazovszkij képzőművésszel. = Uo., 150. A vágy tárgyát
érzékletesen megjelenítő statikus képalkotás él tovább a Dzsan-panoptikumokban.

2017. november

103

„

magolt”, érzéki, arctalan női test, és a szubjektum jeleként meghatározott, jól ismert kutyamotívum, illetve ennek változata, egy tömzsi állatfigura látható. A harmadik mezőben a székhez kötözött modell az „Ő”, a kutya pedig az „Én” felirattal is hangsúlyozottan azonosítva van,
mintha a szerző rögzíteni akarná a megtalált képi sémát.21 Innentől kezdve a műveket e viszonyrendszer határozza meg.
A vándorállat tehát csak egyik eleme El Kazovszkij univerzumának. A művész egy egész
világot épített köré. E világ keretrendszere az ismerős táji háttér és a hozzá tartozó építészeti
elemek: (lépcsős) piramisok, Bábel-torony-szerű épületek, felhőkarcolók, mediterrán tájba
illő teraszok; további szereplői a párkák, idolok, őrangyalok. Időbe telt, míg a művész rátalált
e kifejezésmódra és a lehető legegyszerűbb elemekre redukált, letisztult képi világra. Ettől
kezdve e megtalált elemek a végtelenségig variálhatók: munkái kapcsán a művész ismétlődő
mintázatról, képregényekről beszél.22
Maga a kutyamotívum azonban jóval összetettebb: „vegyes állat”. Lelkes – talán ezt a vetületét képviseli a szárnyas kutya vagy denevér – ugyanakkor állati – ezt testesítheti meg a
bumfordi állatfigura vagy tapír –, egyszerre kiszolgáltatott (zsákmányállat) és ragadozó (farkas vagy sakál).23 Vándorállat, amely újra meg újra feltűnik a képsorozatok roppant, kozmikus tágasságú színterein a vágyait megtestesítő bálványok vonzásában, vagy a nála nagyobb
erőt képviselő lények (Idolok, Párkák, Őrangyalok) által számára kijelölt utakon bolyongva.
Kérdés, hogy e viszonyrendszer másik pólusán hogyan jelenik meg az „Ő”? Melyik adekvát képi jelben ismerhetjük fel? A bálványok, párkák és őrangyalok közös jellemzője, hogy
androgünszerű szépséges lények vagy torzók: alsótestük drapériába csavart vagy kis talapzaton áll, karjuk kaszában/éles pengében/ szárnyban végződik. A drapériába csavart androgün
szépség köszön vissza a Dzsan-panoptikumok bálványaiban is. Az egészalakos vagy torzóként megjelenített bálványok/Őrangyalok/Párkák fölcserélhetők: valamennyien a sorsszerű,
végzetes találkozást képviselő idolok, pengeéles karjuk nemcsak a sors fonalát képes elvágni,
de meg- és felsebezhet; e szerepkör kiegészítő ellenpárjaként jelennek meg a vérző testű
(szárnyas) torzók.
A sóvárgó „Én” és a vágyott „Ő” viszonyrendszere tovább gazdagodik az európai kultúrkincs örökségével: Pygmalion–Galateia, Coppélia, Orpheusz–Eurydiké, Vénusz, Szent Sebestyén vagy A hattyúk tava mind újabb és újabb jelentéstartalommal tágítja-bővíti ezt a magánmitológiát. A címadás, illetve a képek és a Dzsan-panoptikumok feliratai révén a művész
maga tágítja ki megtalált képi rendszere világát e történetek nagyszabású távlataival. Ezzel
képi világa még telítettebbé válik, még több energiát sűrít magába, még erősebb hatást vált
ki. Ezt a hatást fokozzák a drámaian mélyülő/megnyíló/szűkülő/ elhagyatott és roppant léptékű terek, az éles kontúrok és az intenzív, vibráló színek.
21

22

23

Kazovszkij feliratokkal kísért, visszatérő személyes jelét Rényi András a képi elemből és írásos mottóból álló késő reneszánszban elterjedt impresák leszármazottainak tekinti. Bővebben lásd: RÉNYI
András, Az allegorikus tekintet szomorújátéka: El Kazovszkij ikonológiája. Adalékok a festői teljesítmény értelmezéséhez és értékeléséhez. = A túlélő árnyéka. Az El Kazovszkij élet/mű, szerk. RÉNYI András (Magyar Nemzeti Galéria: 2015. nov. 5. – 2016. febr. 14.), MNG, Bp., 2017, 34–36.
Az alkotás a „lét bőre” volt, most viszont az emberre tapad. Adorján Péter beszélgetése El Kazovszkij
festőművésszel. = Látáscsapda. i.m., 127. Lásd még: „...Isten testéből vágjuk ki azt, ami létrejön.” Beszélgetés El Kazovszkijjal – Szüts Miklós interjúja. = Uo., 191–192.
Kutya és kötél. El Kazovszkijjal beszélget Bartis Attila és Dékei Krisztina A SIVATAGI HOMOKOZÓ bejáratánál. = Uo., 42.

„

104

tiszatáj

EL KAZOVSZKIJ: AZ UTOLSÓ ÁLLAT ÉS A RUMÉLIAI CSILLAGKÉP TALÁLKOZÁSA, IV/4.,
1986. olaj, karton, műanyag applikációk, vegyes technika, 76 x 76 cm,
BTM, Fővárosi Képtár, Festészeti Gyűjtemény, lt.sz. KM.88.40.4

Kazovszkij művészetének fő forrása az életét meghatározó, a későbbi Dzsan-panoptikumok szertartásainak alapító eseményeként tisztelt szerelmi élmény; és az ezt kiváltó, elérhetetlen bálvánnyá magasztosult Másik alakja.24 Az „Ő” személyéből „desztillált” idol a sokszor
megjelenített sóvár vágy tárgya, a piedesztálra emelt, elérhetetlen szépség: visszatérő alakja
az antik görög torzókat, azon belül is az androgün-testű ifjú szépségeket idézi. Ez ihlette a
„ruméliai csillag”-sorozatokat. Az utolsó állat és a ruméliai csillag találkozása IV. című képregény 4. eleme (1986) a szerelmi kapcsolat természetét tematizálja. Két magaslaton két hófehér, piros szalaggal átkötözött alak: egy torzó és egy felé hajoló, odaadással figyelő szárnyas
kutya látható. A két magaslat között mély, áthidalhatatlan szakadék tátong, ebbe a mélységbe
ékelődik bele a visszatérő kérdés: „elszáll a lélek?” A kutya mögött, fölé magasodva egy másik
kutya (az állat tudatos énje?) őrködik, nyugodtabb testtartásban; fekete alakja egészen belesimul a sötét ég hátterébe. E képeken a sóvár vágy megtestesítője a kutya/sakál/vándorállat/utolsó állat: hűsége és szerelemnek kiszolgáltatott helyzete szenvedésre ítéli, ugyanakkor maga is ragadozó természetű. A torzó és a kutya alakja gézbe burkolt(?) és piros szalagokkal átkötött, vagyis a megsebbzett és bekötözött test stilizált változatait látjuk. Egyúttal a

24

Ezt a találkozást ünneplik a művész életében rendszeresen megrendezett Dzsan-panoptikumok: a
szerelem tárgyát megtestesítő bálvány felmagasztalását és lerombolását tematizáló szöveges-zenés
állóképsorozatok.

2017. november

105

„

kötél és a megkötözöttség is eszünkbe juthat, mint a szadista szerelem eszköze és a vágy fokozója. A piros szalagok tehát egyszerre utalnak a fájdalomkeltésből fakadó gyönyörszerzésre és a szerelemnek a másik bekebelezésére irányuló, ragadozó természetére.
Egy másik alkotás, a falemezből kivágott Szent Sebestyén25 hajszálpontosan követi a fent
tárgyalt kép torzójának testkivágását. A piros szalagokkal (és más kellékekkel, így a szent
mártíriumának eszközeként megjelenő két íjjal) átkötött test a fához kötözött és nyilakkal
halálra sebzett szent mártíriumát eleveníti fel, de a jól ismert legenda révén sokkal könnyebb
megfejteni a szalagok jelentését. A megkötözött áldozat szerepében megjelenített zsenge férfitest Kazovszkij korai, „élvezetből festett csendéletei” sorába illik.26
E pusztító szerelmi képletben az „ölre menő” aktus soha nem kerül megjelenítésre. Kandinszkij és El Kazovszkij önazonos képi motívuma egyaránt az erők polaritásának feszültségére épül. De míg Kandinszkij képi kifejezése az összecsapó erők harcának legdrámaibb pillanatát ragadja meg, addig El Kazovszkij képregényei szinte cselekménynélküliek. A narratíva egyetlen „tetten érhető” történése a bolyongás, színterei a sivatag, a purgatórium és a délidő mozdulatlanságába merült tájak és kulisszák. Hogy a vándorlás véget nem érő, a képregények vonatkozó darabjainak sokasága mutatja. Az úton levés itt több, mint amit a megszokott értelemben vett metafora jelentéstartománya takar. A vándorlás itt lelkiállapot és kényszer. Más cselekmény gyakorlatilag nincs: csak a találkozások ünnepi pillanatai, a feszült figyelem, és hódolat az idoloknak. Mindhárom helyzet jellemzője az időtlenség.
A szirén mint csábító és szerelemben elveszejtő lény szintén a ragadozó-áldozat képlet
változata, más szereplőkkel. A szirén, és leszármazottja, a hattyú is visszatérő motívum
Kazovszkij művészetében; a 2000. évet követően azonban külön hangsúlyt kap. Ehhez az évhez kötődik A hattyúk tava Matthew Bourne koreográfiájában (1995) felelevenített változatának meghatározó élménye: Kazovszkij az előadást nyolcszor megnézte. A balett újszerűsége az volt, hogy férfi táncosok alakították a hattyúkat, Adam Cooperrel a főszerepben. A felejthetetlen élmény ihlette művek az Én és a hattyúm-sorozat darabjai, pl. Én és a hattyúm IV,
2002; Hattyú csillagkép I, II, 2001.
A szerepek polaritása helyett azonban e képek a találkozás pillanatára fektetik a hangsúlyt. Ez legtöbbször puszta sóvárgásban merül ki: a vágy tárgyát vagy szakadék választja el
az odaadóan figyelő kutyától (Kis angyalok tánca, 1992), vagy az idol a vándorállat fölé magasodik (Hófehérke és a hét farkas, 1999; A nagy hattyú, 1999, Hattyú a cirkuszban, é. n.). Igazi találkozás csak a felhők magasában (Én és a hattyúm IV, 2002), vagy álomban (a hetedik
menyországban?) valósul meg (Hattyú csillagkép I, II, 2001). Utóbbi alkotás két részből áll.
Mindkettő alján két talpával érintkező kutya fekszik, akik az „Én és a hattyúm” álmot álmodják. A fölöttük úszó felhő repülő szönyegén a vándorállat és a hattyú végre azonos méretarányban, egymás mellett jelenik meg. De mint a megálmodott jelenet szereplőinek bubo-

25

26

Lásd a művész hagyatékából előkerült tárgykollázst. Elérhető online (utolsó megtekintés: 2017. május 28.): http://www.museum-digital.de/hu/portal/index.php?t=objekt&oges=2347.
„Harmadikos koromban ún. csendéleteket festettem, amelyeken becsomagolt emberi testmaradványok
voltak, és közelítettek a baconi világhoz, ezért ezt az utat nem folytathattam. (...) Ezek a csendéletek
ugyan megkötözött embereket ábrázoltak, de élvezetből festettem, mint egy őszibarackot vagy egy almát.” Pandora szelencéje. Sinkovits Péter beszélget El Kazovszkij képzőművésszel. = Látáscsapda, i.m.,
150.

„

106

tiszatáj

rékba zárt gondolata mutatja, még álmukban is tudatában vannak annak, hogy mindez csupán álom.
A Vénusz-születése-sorozatban a szerelem tárgya, ha lehet, még jobban eltávolított. A sorozat az elérhetetlen, ezért idolként tisztelt (idolizált/idealizált) szépség ünneplése. Itt a
szubjektum jele szárnyas alakban, a lelki vetületet hangsúlyozó, „csodáló” szerepben jelenik
meg. Az 1988-as, VI. képen az előredőlő, mintegy az eseménynek „hódoló” hű állatok piros
leplet tartanak a szájukban: nem lehet eldönteni, hogy épphogy csak felfedték, vagy elfedni
készülnek a feltáruló, minden nemi jegytől lecsupaszított testet, de az állatok testtartása a jelenet ünnepélyességét hangsúlyozza. A nyolc évvel későbbi, 1994-es, XI. Vénusz születésén a
kutyák hegycsúcsokon ülnek, szájukban mintha egy függöny szélét tartanák az intim esemény beavatott tanúiként és szemérmes őreiként. Mozdulatlan, szárnyas alakjuk megkettőződik, ahogy árnyékuk a sziklára vetül, „kihegyezett”, feszült tartásuk a pillanat magasztosságát ünnepli, azt a benyomást keltve, hogy e titok feltárulásakor megállt az idő. A hegyvonulat alatt sorjázó ciprussor tovább fokozza a jelenet időből kimetszett ünnepélyességét.
El Kazovszkij életműve rendkívül koherens, maximálisan telített világot tár elénk, melyben a visszatérő motívumokból és helyszínekből kiinduló munkák mintha ugyanannak a berendezett világnak újabb és újabb mozzanatokkal gazdagodó, de alapjaiban a kezdetben lefektetett kétpólusú sémához és képi rendszerhez viszonyuló változatai lennének. Kazovszkij
képei kozmikus tágasságuk ellenére egy olyan részletesen kidolgozott, szélsőségesen önreflexív világlátás jelzései, melynek hiteles emblémája és összefoglalója lehet a művészi szignóként használt magánjel (vándorállat-motívum) és kialakulásának a fentiekben röviden vázolt
„története”. Kandinszkij művészi önképkereséséről éppúgy elmondható, mint az erre emlékeztető Kazovszkij-féle megoldásról, hogy a két művész az európai kultúrkör alapvető toposzaihoz nyúlt vissza. Az én visszatérő alakzatának megteremtéséhez, a megtalált önazonos
jelet, amennyire csak lehet, formailag leegyszerűsítették, miközben a hozzá kapcsolódó képzetkört – természetesen a két művész eltérő érdeklődése által diktált más-más irányokba –
maximálisan kitágították, és egy életen át újabb és újabb jelentésréteggel gazdagították. Így
vált, válhatott a kék lovas és a vándorállat e két jelentős XX. századi művész saját, személyes
„védjegyévé”.

2017. november

107

„

PRÁGAI ADRIENN

Farkas István és El Kazovszkij:
két művész, egy világ
„Nyomasztóan sötét, terhesen torz rajtuk az élet. (...)
A festő érzi a tragédiát, és tudja, hogy hiába minden, nincs segítség. (...)
Talán maga sem tudja, mennyire benne van, testestől-lelkestől, képeiben.
És mennyire benne van korunk egész tragédiája is.”1
(Nyilas-Korb Jenő Farkas Istvánról)

„Nekem vér helyett is nyelv folyik az ereimben” – hangzott El Kazovszkij kulcsmondata válaszként a szóbeliségre és írásbeliségre, valamint a származására irányuló interjúkérdések nyomán.2 A művész több beszélgetés során elmondta, mekkora törés volt számára, amikor elveszítette a „legerősebb fegyverét”, az orosz nyelvet, hatalmas traumaként, „nyelvi megbénulásként” élte meg ezt.3 Ennek megfelelően Magyarországon is folytatta az írást: esszéit, performansz-forgatókönyveit magyarul, verseit kizárólag anyanyelvén hozta létre.4 Ezt az egyedi,
több médiumot és műfajt magáévá tevő életművet azon állásfoglalások, kinyilatkoztatások,
kimondott élet-gondolatok tették még izgalmasabbá, amelyek különböző interjúk formájában jutottak el a külvilághoz. Ezek a művész egész magyarországi pályáját végigkísérték, így
sok személyes közlése (önértelmezése) ismert. Mindezek alapján nehezen feltételezhető egy
olyan szemlélet, amely teljesen kizárná El Kazovszkij művészetével kapcsolatban a biografikus nézőpontot, hiszen ő maga is egyedülállóan kerek értelmezést kínált a személyiségéhez,
a műveihez, valamint belátást engedett világlátásába és az alkotófolyamatába. Az El Kazovszkij körül keringő szöveghalmaz ugyanúgy része az életműnek, mint ahogyan a kevert médiumú képei vagy performanszai is beletartoznak: szüksége volt a párbeszédre, a legbensőbb
gondolatait ki kellett mondania, mitológiáját el kellett mesélnie. Ezek a kimondott vagy leírt
gondolatok lépnek kölcsönhatásba a képzőművészetével: ahogyan ő maga is vallotta, a művész személyisége közelebb visz a festészetről való gondolkodáshoz, azonban sokkal inkább
a festészet, mint a mögötte álló ember érdekelte. Interjúinak sorában négy magyar festő –
Mednyánszky László, Tóth Menyhért, Román György és Farkas István – szinte megkerülhetetlen jelentőségűnek tűnik Kazovszkij számára. Szerinte ők négyen egy vonalat, „folyamatos

1
2

3

4

NYILAS-KORB Jenő, Farkas István, Ars Hungarica 8, Bp., 1935, 28.
Ugyanezzel a címmel: PERNECZKY Géza, „Nekem vér helyett is nyelv folyik az ereimben”. El Kazovszkij
művészete és különös személyisége, Holmi, 2010, 22. évf., 8. sz., 1030–1039.
KRISTÓF Attila: Az elveszett nyelv – Interjú El Kazovszkijjal (Magyar Nemzet, 1987.02.07.), Látáscsapda
– Beszélgetések El Kazovszkijjal, szerk. CSERJÉS Katalin, UHL Gabriella, Magvető Kiadó, 2012, 29–36.
Verseit 2011-ben adta ki a moszkvai Tri Kvadrata Kiadó, illetve magyar fordítások jelentek meg a
Magvető Kiadó gondozásában (Homokszökőkút. Versek, vál., utószó MARGÓCSY István, Magvető, Bp.,
2011.)

„

108

tiszatáj

sort” rajzolnak ki a magyar művészet történetében.5 A névsort az is érdekessé teszi, hogy
magát közéjük sorolva, saját művészetét különböző korszakokban, különböző stílusokban
alkotó művészek életművével rokonította. Ezzel mintegy a hagyományos művészettörténeti
kronológián kívül pozícionálta saját festészetét.
A Kazovszkij által legtöbbet említett festőnek e sorból talán Farkas István tekinthető.6
Róla többször is azt nyilatkozta, hogy durvaságával, tragikumával és világlátásával áll hozzá a
legközelebb, illetve kiemelte még a Farkas festésmódjában rejlő, számára mindenképp inspiráló és szimpatikus türelmetlenséget is.7
Farkas gazdag, zsidó családból származott, édesapja, Wolfner József a Singer és Wolfner
Könyvkiadó alapító igazgatója volt.8 Már fiatalon Mednyánszky mellett tanult, majd járt
Nagybányán, és Ferenczy körében mozgott a Képzőművészeti Főiskolán. Szintén apai indíttatásra iratkozott be a müncheni akadémiára, majd ezzel felhagyva Párizsba ment. Dénes Zsófia feljegyzései arra utalnak, hogy itt Farkas nem csupán a pezsgő művészeti életet élvezte,
hanem az apjától való távolságot is.9 Párizsban egyfajta „kubista expresszionizmust” fejlesztett ki, első önálló kiállításán pedig kapcsolatba került André Salmonnal, későbbi monográfusával. Az önkéntes bevonulása – négy év balkáni háborúskodás és egy év fogság – után, amelyet Dénes Zsófia szintén az apjától való menekülésének tudott be, új festészeti korszakot
nyitott életművében. A háborúból hazatérve azzal szembesült, hogy elhunyt a bátyja, és nem
élnek már mesterei, Mednyánszky László és Ferenczy István sem. Apja új házasságán és a
Réth Alfréddel való ismeretségén keresztül megismerte leendő feleségét, Kohner Idát, akivel
egy Ernst múzeum-beli és egy párizsi kiállítása után Spanyolországba is elutaztak. Farkas
1926 és 1929 közötti, Párizsban készült festményei jelenleg lappanganak, de ismerői és kritikusai ezt az időszakot tartják pályája csúcsának, a nemzetközi elismertség megalapozójának. Apja 1932-es halála után a cég vezetésének átvételére és egyúttal hazaköltözésre kényszerült. Az ekkori kritikák és írások inkább művészetpártolóként tekintenek rá, mintsem festőként: nagyon sok képzőművésszel és íróval, költővel tartott kapcsolatot, többen függtek tőle és kiadójától egzisztenciálisan.10 A második világháború kitörésekor még reményteli időszakát élte, műteremházat épített Szigligeten. Zsidó származása miatt azonban gyűjtőtáborba
került Kecskemétre, ahonnan fennmaradtak utolsó sorai: „ha ennyire megalázzák az emberi
méltóságot, már nem érdemes tovább élni”.11
*
Farkas életében sorra következtek a tragikus események attól kezdve, hogy csupán öt éves
volt, amikor édesanyja egy elmegyógyintézetben meghalt, egészen addig, míg, ötvenhét évesen, a teljes reményvesztettség állapotában önként vállalta a sorsszerű halált. A hányatott

5
6
7

8
9
10

11

KESERÜ Katalin beszélgetése El Kazovszkijjal, (1991), = Látáscsapda, i.m., 274.
Egy alkalommal Kazovszkij az abszolút kedvencének nevezte Farkas Istvánt – Látáscsapda, i.m., 274.
Emlékművekben gondolkozni. Beszélgetés El Kazovszkij képzőművésszel – Szikszai Károly interjúja
(Élet és Irodalom, 1992.03.27.) = Látáscsapda, i.m., 110.
A Mednyánszky-levelezésben a kiadóvállalat neve tréfásan „Énekes Farkasok”.
DÉNES Zsófia, Úgy ahogy volt és…, Bp., Gondolat, 1981 (1974, 1. kiad.), 168.
Anyagi támogatást, életjáradékot nyújtott a művészeinek, illusztrációkat rendelt tőlük és könyvekre
adott megbízásokat. – S. Nagy Katalin: Farkas István, Képzőművészeti Alap Kiadóvállalata, 1979, 10.
S. NAGY Katalin, Farkas István (1887–1944), kiáll. kat., BTM, Bp., 2005, 7–18.

2017. november

109

„

sorsú, szegény családból felemelkedő, sokat nélkülöző, a társadalom peremén élő, számkivetett művésztípus egyáltalán nem illik Farkasra. Azonban éppen ennek ellenkezője – a jó
származás, az apai támogatás, az életen át tartó anyagi biztonság, a gazdag kapcsolati háló –
teszi festményeit és témáit a magány, a reménytelenség, a kívülállóság képeivé. Érdekes látnunk azt is, hogy Kazovszkij felsorolásában ott van az a Mednyánszky, aki nemesi családban
született, ugyanakkor humanista és empatikus módon fordult a csavargók és rászorulók felé,
magányos vándorutakon járt. Ez ugyanaz a Mednyánszky, akinek Farkas – Lyka Károly szavaival élve – a „csodálója volt”.12 Kapcsolatuk olyannyira szoros maradt később is, hogy 1918ban, amikor Farkas rövid időre hazatért a frontról, első és legfontosabb útja az akkor egy bécsi kórházban fekvő „nevelő atyjához”, Mednyánszkyhoz vezetett.13 Emellett fontos szerepe
volt abban is Farkasnak, hogy Kállai Ernő megírta, a Singer és Wolfner pedig kiadta a Mednyánszkyról szóló monográfiát. Mednyánszkyval ellentétben Farkas reakciója a gazdag életmódra nem a szegénységgel való empátia kapcsán fogalmazódott meg: ő a saját társadalmi
osztályának nyomorúságára helyezte a hangsúlyt.
Farkas egész életében idegenkedett attól a világtól, amelyben élt: attól a felső középosztálybeli életmódtól, amely alakjainak öltözetén, kiegészítőin, bútorain egyaránt megfigyelhető. Farkas szereplői megkeseredett öregasszonyok és zord öregemberek, akik kevésbé cselekvőként, mint inkább csak jelenlévőként lézengenek vagy merengenek a képeken. Még életében, 1935-ben megjelent róla Nyilas-Korb Jenő monográfiája: már ekkor az „álomszerű valóság” és a „valóságszerű álom” képeiként értelmezték festményeit.14 Ez az álomszerűség
adódhat egyrészt a kompozícióból, másrészt a színezésből, harmadrészt pedig maguknak az
alakoknak az ábrázolásmódjából. Több Farkas-képen is megfigyelhető, hogy a horizont vonala, a függőlegesek és vízszintesek billegő, határozatlan teret hoznak létre. Ezt a hatást erősíti
a kompozíciók színekkel való széttördelése. Farkas palettája a nyers, harsány árnyalatok illetve a komor barnák, feketék és szürkék kontrasztján alapul, amely közegben különös jelentőséggel bírnak az olykor megvillanó fehérek. A képek szerkezetében – a legtöbb esetben –
felismerhető a háttér, középtér és előtér, így az alakok valóban egy felépített színházi jelenet
tétlen szereplőivé válnak. Gyakran visszatérő térszervezése szerint az íves záródású horizont
és az előtérben játszódó jelenet között egy kietlen, házzal jelzett középtér látható. A festmény
középső részén feltűnnek azok a lidércszerű alakok, akik mintegy bevillanó emlékképpé alakítják a képet. Nem tudjuk pontosan, hogy mit csinálnak, kik ők, egyáltalán, hogy milyen talajon állnak. A nézőnek olyan érzete támadhat, mintha a festő nem emlékezne minden részletre, az arcokra pontosan, de a festmény pontosan körülírja alkotója személyes emlékét és érzésvilágát. Az említett vonásokat egyaránt megjeleníti például az 1931-ben készült Vörös asztal című festmény. Itt is jellemző az alakokon a társadalmi pozíciót kifejező öltözék, mint például a bunda vagy a kalap.

12
13

14

LYKA Károly, Farkas István emlékezete, Új Idők, 53. évf., 9. sz., 1947.03.01., 193–194.
„Nevelő atyja” kifejezést Kolb Jenő említi. – NYILAS-KORB, i.m, 15.; illetve Levél Wolfner Józseftől Czóbel
Istvánnénak, Budapest, 1918.01.17., Enigma, 21. évf. (2014), 81. sz., 117. – Egy későbbi levélből kiderül, hogy a látogatás meghiúsult, mivel addigra már nem volt kórházi kezelés alatt Mednyánszky, így
Farkas nem is találkozhatott vele, majd később hónapokig nem adott magáról életjelet Mednyánszky
(Wolfner József Mednyánszky Lászlónak, Budapest, 1918.09.25., Enigma, 21. évf. (2014), 81. sz., 158–
159.)
NYILAS-KORB, i.m., 11.

„

110

tiszatáj

Szerkezetét tekintve hasonló felépítésű a három évvel későbbi Vihar után című festmény.
A bizonytalan ég-föld határ előtt ismét magányosan álló házak láthatók, amelyek mellett egy
út kanyarog el. Ennek egy részletét kerítés szegélyezi, de ez sem jelez biztosan értelmezhető
teret. A középpontban egy lila kabátos nő látható, aki már elsétált az első nőalak mellett, de
még valamiért visszafordult hozzá. Az első, világosabb színű ruhát és fekete kabátot viselő
asszony is egy emlék- vagy álomalak lehet: bal lábával előrelép, jobb kezében egy fegyvernek
is nézhető esernyő látható, teljesen szemből látszó arca pedig egy koponya rajzolatát adja.
A frontális arcábrázolásban Farkas talán itt kerülte leginkább a személyes vonásokat. A kép
színezése beleillik az életmű egészébe: kékes színbe átjátszó zöldek és komor lilák keverednek a semlegesebb szürkés árnyalatokkal. Az említett két festmény akár egy sorozat darabja
is lehetne az ebben az időszakban készült hasonló kompozíciójú, környezetű, témájú és szereplőjű festményeket tekintve.
Miből adódhat az alakokon látott szomorúság, magány és fájdalom? S. Nagy Katalin elsősorban a gyermekkori traumákat látta a képek mögött: Farkas édesanyjának korai halálát, a
Wolfner-ági rokonoknál való nevelkedést és a szigorú, kegyetlen apával való viszonyt.15 Az
életrajzi adatok valóban igazolni látszanak azt, hogy a kiadóvállalat feje távolságtartó és határozott nevelést szánt fiának, valamint a felnőtt, immáron festőként működő fiát is saját
akarata szerint próbálta irányítani.16 Ez akár alapja is lehetne azoknak az értelmezéseknek,
amelyek a pénzéhes, törtető világ kritikájaként látják Farkas festményeit, azonban a festő
igazi tragédiája a harctéren, majd hadifogságban töltött háborús időszak volt. A trauma lélektana jól megfigyelhető a 2002-ben publikált frontnaplóban.17 Farkas legtöbbször valamilyen
természeti jelenséget vagy a Balkánon látott tájat írja le, de nagy figyelemmel fordul a különböző etnikumok viselete és karaktere felé is. Érzékenységét azonban a megismert emberek
pszichikai jellemzőinek leírásai mutatják: pontosan és hitelesen láttatja a szenvedést, a gyötrelmeket és a különféle torzulásokat. Ezen kívül a bejegyzések alaptémái között felmerülnek
még a létezés alapproblémái és a távolságtartás gondolatai is. A naplószövegről általánosan
elmondható, hogy nem őrjöngő, ordítóan fájdalmas és zaklató hangnemű: Farkas a lehető
legtöbb humorral, iróniával és szarkazmussal fogalmazza meg a mindennapjait, de a kedélyes sorok mögül is felsejlik, hogy mélabúsan, csendesen és magányosan viseli a háborút. Ez a
hangulat uralkodik a legtöbb tájleírásán is: „Köröskörül havasok, közelebb sárgás és mély barnásvörös dombok, melyek közül a legközelebbiek valósággal spékelve vannak sírkövekkel.
A katlanban a minaretes város közepén kimagasló várral és az alatt kanyarodó Kuk folyó, mely
szép íves kőhíd s primitív fahidak szelnek át.”18
*
A szakirodalom Farkas István főművének a Szirakuzai bolondot tartja. Ez a festmény szinte
összegzi a festő életének minden tragikumát. A horizont fölött, a háttérben egy éppen kitörni

15

16

17
18

S. NAGY Katalin, Mi mindent köszönhetek Farkas Istvánnak?, Arnolfini Szalon, 2014.08.01., online:
http://arnolfini.hu/arnolfini-szalon/snk-mi-mindent-koszonhetek-farkas-istvannak/, utolsó letöltés
dátuma: 2017.06.20.
A festő 1927-ben Wolfnerről Farkasra változtatta nevét, ez is lehet a családi hagyomány elhagyására
való utalás.
Farkas István festőművész frontnaplója, ENIGMA, 8. évf. (2002), 28. sz., 155–179.
Uo., 156. (1916.02.07., Üszküb)

2017. november

111

„

FARKAS ISTVÁN: SZIRAKUZAI BOLOND
1930, tempera, fa, 80×99 cm,
Magyar Nemzeti Galéria–Szépművészeti Múzeum, Budapest

készülő vulkán füstölög, a bal oldalon lévő, magányosan álló ház előtt egy kutya fekszik,
szemben vele a tenger fekete vize formálja meg a partvonalat. A kép középteréből az előtérbe
egy fehér út kanyarog, rajta egy jobb kezében botot tartó, bal kezét magasra emelő, vörös
szakállas, kalapos férfi áll. A festménynek nincsenek felesleges gesztusai, eszköztára egyszerű: benne a nagy méretű, magára maradt ember Farkas kortársának, a 20. századi embernek
a tragikumát hordozza. Ez a társadalom fegyvereket készít és embereket öl, saját létezését
veszélyezteti. A sivatagi háttér a művészet archetipikus tájaként évszázados ikonográfiai
előzményekkel bír: a keresztény ábrázolásokban a menekülés vagy a társadalomból való kivonulás környezeteként jelent meg. A magány és elhagyatottság helyszínének választotta El
Kazovszkij is a sivatagot, e helyszínnel egyfajta világértelmezést is megfogalmazva. Forgács
Éva „foglalatnak”, „világ-interpretációnak” gondolta ezt a teret, amelynek lakói kentaurok,
szirének, párkák, balettosok és Kazovszkij kabalaállatai.19 Költészetében a Homokozó a sivatagban című ciklusa, míg festészetében Sivatagi homokozó című festménysorozata kötődik a
leginkább ehhez a tematikához. A sivatagképek közös vonása – a kutya jelenlétén kívül –
a hosszan kanyargó út. Ennek szimbolikája szintén messzire vezethet, azonban Kazovszkij
esetében az állandó önazonosság-keresés megfelelőjének tekinthető. Nála az utak gyakran
egy szilárd kompozicionális pont, egy meghatározható tárgy felé tartanak, vagy csupán eltűnnek a horizont vonalában. Az állandó keresés és az alkotófolyamat kettőséről így nyilatkozott: „a mű létrehozásának pillanata a teljes azonosság megtalálásának a rituális pillanata,

19

FORGÁCS Éva: El Kazovszkij, Új Művészet Könyvek 9, Bp., 1996, 10–11.

„

112

tiszatáj

a mindenkori világ létrejöttének az újraélése…”20 Farkas István életművében sem ez az egyetlen kanyargó utat ábrázoló kép: többek között a Vihar után című festményén is megjelenik,
amely nála leginkább egy meghatározhatatlan „cél” felé tart. Az út az élettelen, üres sivatagban vezet a semmi felé, így funkciója is megkérdőjelezhetővé válik, ezzel azonban nagyobb
jelentőséget kaphat annak elvont értelmezése. Ezért Farkas és El Kazovszkij tekintetében is
érdekes megvizsgálni az utat úgy, mint az eltávolítás vagy eltávolodás kifejezőjét, amely a
képterekben megjelenő egyéb magány- és elhagyatottság-szimbólumok sorába illeszkedik.
A Farkas képein látható kanyargó utakat a keresés vonalainak szokás értelmezni, azonban El
Kazovszkijnál „keresőbb” művészt nehezen találni: nála sokkal dominánsabb képi elem a kanyargó út. Erről úgy nyilatkozott, hogy többféleképpen olvasható, lehet akár csak lefolyó festék, de egy „folyamat” vagy „folyam” is, „amelyben élünk, amelyben mozgunk”.21 Ahogyan a
vonalak a semmibe vezetnek, az út kapoccsá válik a néző-értelmező és a végtelen között.
Ugyan nem tartotta magát vallásosnak, több interjújában is utalt arra, hogy az isteni könyörület jelentené számára a végső boldogságot: ha elszáll a lélek, és „van útja”, teljes szabadságot nyer a végtelenben, ahol „minden élet csodálatos”.22

FARKAS ISTVÁN: VÉGZET (SÉTA A VÍZTORONYNÁL)
1934, tempera, fa, 100×80 cm,
Magyar Nemzeti Galéria–Szépművészeti Múzeum, Budapest
20

21

22

FÖLDÉNYI F. László: „Valakire nézve mindig veszélyesek vagyunk” (részletek), Élet és Irodalom 14.,
2003/20., = El Kazovszkij kegyetlen testszínháza, szerk. UHL Gabriella, Bp., Jaffa Kiadó, 2008, 101.
„Unalmas, ha mindig meg kell valósítani a képzeletet. El Kazovszkij képzőművésszel beszélget SZIKSZAI
Károly (Élet és Irodalom, 1999.12.17.), = Látáscsapda, i.m., 139.
„Arra vágytam, hogy »normális« homoszexuális férfi legyek” Rádai Eszter interjúja, Élet és Irodalom,
2008. június 6.

2017. november

113

„

Farkas Végzet (Séta a víztoronynál) című festményén egy világítótoronytól induló út előterében jelenik meg ismét a Szirakuzai bolond főszereplője, a vörös szakállas ember. A visszatérő figura mellett a kép kontrasztossága is a Szirakuzai bolondot idézi. A tenger irányából
érkező kék ruhás, fehér kesztyűs, kezében táskát tartó nő fehér arccal, tiszta tekintettel néz
ki a nézőre, és a balján álló férfibe karol. A férfi tekintetét kalap árnyékolja, testtartása pedig
furcsa, enyhén előre hajolt. A vörös szakállas alak jobbjában egy sétapálcát tart. Farkas fontos kompozicionális elemnek tarthatta ezt a botot, ugyanis nem rendeltetésének megfelelően
van szerepe a tárgynak, hanem átlós vonalával lehetőséget ad egy ökölbe szorított kéz ábrázolására. Ez az erővel formált kéz teljes mértékben ellentéte a nyugodtan pihenő női kéznek,
amely fehér kesztyűjével határozott kiemelést kap. Ezzel a festménnyel kapcsolatban Dénes
Zsófia jegyzett le egy párizsi anekdotát, amelynél André Salmon és Farkas István mellett jelen is volt. Eszerint Salmon megállt a festmény előtt, és megkérdezte Farkast: „Ez megöli, mielőtt hazaérnek?”. Farkas Dénes Zsófiához fordult, elismerve, hogy valóban ez a jelenet mögöttes tartalma, az írónő pedig tudta, hogy Farkas az „apját és anyját festette meg, mint annyiféle
beállításban máskor is, de mindig azonos lényeggel”.23 Ez a történet is a lidérces, lelki szenvedést sugalló pár értelmezéséhez közelíti a nézőt. A festmény férfi-női viszonyt tárgyaló jellege későbbi ábrázolásokon is megjelenik Farkas életművében.
El Kazovszkij szerint a festmény nagyrészt a nézőből (és annak fantáziájából) áll, a festő
megismerése pedig lényegtelen a képhez való eljutás szempontjából. E megnyilvánulásai
alapján a Farkassal való kapcsolódási pontot érdemes nem a biográfia tragikuma, hanem a
festészet irányából feltárni. El Kazovszkij esetében azonban ez is többpólusú kérdés, ugyanis
saját elmondása szerint őt kevésbé érdekelte a „festői nyelv”, inkább a „képi nyelv” elemei keltették fel a figyelmét, akár befogadóként, akár alkotóként állt egy kép előtt.24 Mi vonzotta tehát Farkas István életművében? A színpadiasság érzete? Mely a kompozícióból, az éppen
csak jelenlévő szereplőkből és az állandó kellékek használatából adódik, mint például a sétabot, a több művészettörténeti publikációban is hangsúlyosként értékelt kesztyű, az elrejtő
kalap, a diszfunkcionális világítótorony és a szék.25 A néhol élettelennek ható, lebegő emberek pedig a jelenetek álomszerűségét erősítik. Farkas szereplői arctalan, személytelen, szinte
tárgyiasított, lélektelen alakok, akik társadalomkritikát és személyes érzelmeket jelképeznek.
Azon kívül, hogy Farkas színpadias megjelenítése rokonítható El Kazovszkij egyenesen
teátrálisnak nevezhető kifejezésmódjával, érdemes Kazovszkij saját képértelmezését is végiggondolni. Egész életművében – akár írásaiban, akár a panoptikumban, akár festészetében
– kifejezni akart: a benne kavargó végletes fogalmak és érzelmek, a belső harcok végül mitikus figurák és tárgyiasított, elvonatkoztatott lények képében buktak ki a külvilágba. Ezzel
kapcsolatban Forgács monográfiája rámutatott egy fontos pontra, mellyel kapcsolatban Ré-

23
24
25

DÉNES, i.m., 168.
Uo., 1:21 – 1:35
Ilyen véleményt fogalmazott meg S. Nagy Katalin a kesztyűk ábrázolásával kapcsolatban. Ezek – az
itt is felhasznált írásaiban – úgy jelennek meg, mint erőszakos, agresszív tárgyak. A képeket vizsgálva azonban úgy tűnik, nem a kesztyű rejti magában az agressziót, sokkal inkább az a kontextus,
amelyben szerepel. A kesztyű egyetlen szerepe ugyanis az, hogy világító fehérségével felhívja a kézmozdulatra és az azzal szemben kontrasztot jelentő kezekre a figyelmet. – Farkas István gyűjteményes kiállítása, BTM, 2005.03.04-2005.05.09., kiáll. rend. és kat. szerk. S. NAGY Katalin – MATYTYASOVSZKY Zs. Péter, 2005, 13., illetve S. NAGY Katalin, Farkas István, Arthis Alapítvány, 1994, 116.

„

114

tiszatáj

nyi András is egyetértését fejezte ki: „Kazovszkij érthető, leolvasható képeket akar: utalásai világosak, szimbólumai nem rejtjelek.”26 Erre egy 2004-es interjújában Kazovszkij utalt is azon
csalódottság kapcsán, amelyet a saját és a néző képértelmező mechanizmusa közötti szakadék kapcsán érzékelt.27 Pályája elején tárgyakként helyezett meztelen testeket asztalokra,
polcokra, azonban a nézői beidegződésnek köszönhetően a kötözött testek nyomban sanyargatott testeknek tűntek, és olyan – morális indítékú, vagy egyenesen szociális előjelű – együttérzést váltottak ki nézőiből, melyre a művész, munkái elkészítésekor nem gondolt. A – szokványostól eltérő gondolkodásból adódó – félreértettség érzése azonban enyhült, amikor rátalált Farkassal való rokonságára: „Évekkel később láttam egy Farkas István-festményt: egy női
akt-torzót mutat szemből, ami alig nagyobb, mint a gyümölcsöstál az előtérben, amelynek
formáit is követi – s ez azt bizonyította számomra, hogy voltak más festők is, akik tudatosan
hasonlóképpen látták a világot.”28

FARKAS ISTVÁN: KOMPOZÍCIÓ
1941, Olaj, fa, 78×100 cm, Kecskeméti Képtár, Kecskemét

Ez a festmény a Kompozíció címet viselő, 1941-es Farkas-festmény lehet, amelyet már
akkor is Kecskeméten őriztek, amikor Kazovszkij láthatta azt. Farkas pályája utolsó időszakában egyfajta összegzésként is értelmezhető művet készített. A festmény előterében egy
asztal, rajta gazdagon megpakolt gyümölcsöstál és egy korsó látható. A középteret egy arc
nélküli, kitekeredett testtartású akt uralja, a háttérben pedig ismét megjelenik a magányos fa
és az egyedül álló ház képe. Ezzel a festménnyel és a közvetlenül El Kazovszkijtól származó
gondolat alapján meghatározható a legkonkrétabb kapcsolódási pont, amely a művész és
26
27
28

FORGÁCS, i.m., 10.
RÉNYI András, A csendélet színpadai, Színház, 2004. augusztus 12–13.
Uo. 13.

2017. november

115

„

Farkas között fellelhető. A tárgyiasítás Kazovszkij festészeti gyakorlatában központi motívummá vált, akár a kötözött húsokra, a megbéklyózott balett-táncosokra vagy a Vénusztestekre gondolunk. Ennek egy vonulata az arctalanság (vagy fejnélküli testek) ábrázolása
Kazovszkijnál. Azzal, hogy teremtményei ilyenformán torzókká válnak, teljesen elvesztik
identitásukat, így lesz – többek között – az installáció (vagy díszlet) előtt fekvő fiatal férfitest
a transzformáció alávetettje. A személy emlékmű és tárgy lett: a vágyé, a fétisé.29 Margócsy
István pedig így szólt hozzá a dehumanizálás módjához: amikor El Kazovszkij testeket fest,
akkor nem az „egyedi, pszichológiai megjelenítésre tör”, hanem a testek közötti viszonyt szeretné kifejezni.30 Ezeket a gondolatokat érdemes úgy olvasni, hogy közben Farkas 1930-as
évektől festett képeit nézzük. Néhány kivétellel minden kompozícióban több alak van. Ezek
nem egyes személyek, nem körülhatárolható szereplők – ráadásul a modernizmusban egyre
inkább meghatározó művészi eszközzé váló képcímek se konkretizálják a személyt –, nem
cselekednek, csak bizonytalanul jelen vannak. Visszatérve a Vörös asztal, akár a Vihar után
című ábrázolásra, úgy tűnik, az alakok csak azért vannak többen, hogy az egymáshoz való viszonyuk ábrázolhatóvá váljék. Itt a hátsó alakok nem szerves részei az előtér „eseményeinek”,
és nem is egy díszlet jelentéktelen szereplői: elzárkóznak, háttal állnak, a társaságon kívül
helyezkednek, azonban elkülönülésük csak az első, nagyobb léptékű alakokhoz képest lehetséges. Farkas bár – El Kazovszkijjal szemben – személyként ábrázolja őket, ezek mégsem
perszónaként vannak jelen a képeken. Ha ilyen szempontból tekintünk a Szirakuzai bolondra,
a tökéletes magány képletét látjuk. A festmény terét uraló férfialak mellett csak egy kutya
van viszonyítási pontként, az ember teljes magányában csak egy háziállat a társa. Hasonló
tudatos szerkesztés és viszony-komponálás jellemző Kazovszkijra is. Képeinek belső rendszerét – a néhol hangsúlyozottan megjelenő perspektíva mellett – egyértelműen a tárgyak
(vagy bálványok) egymással való párbeszéde, illetve az azok közti különbség határozza meg.
Építkezése egész életművén megfigyelhető, értelmezése pedig olyan nyilatkozataiban ragadható meg, amelyekben a vándorállat, az emberi fejek, a torzók, a balerinák, a mitológiai utalások jelentéseiről beszél.31 Amennyiben a kutya mindannyiszor a létezőt, a jelenlévőt jelképezi az objektív bálványok és az élettelen, tárgyiasított alakok mellett, úgy sejthető, hogy ebben
a Kazovszkij alkotta világban az állat magányosan, passzívan tud létezni. Ahogyan a kutyának
(léleknek) nem társa a tárgy vagy a tárgyiasított alak, úgy a Szirakuzai bolond vörös szakállas
figurájának sem lehet valódi partnere a háziállat.
*
Ez a farkasi tökéletes magány valószínűleg szintén megragadható volt El Kazovszkij számára,
aki többször utalt arra is, hogy Farkas István nem kapcsolódott semmilyen iskolához, semmilyen mozgalomhoz, nincs is kontextusa itthon, és ezért nincs megfelelően értékelve az életműve sem.32 Így Kazovszkij számára Farkas a művész szellemi-alkotói magányának megtes-

29
30

31

32

FORGÁCS, i.m., 24.
MARGÓCSY István, „Az élő szobor mítosza. Töredékek”, = El Kazovszkij – Sivatagi homokozó, kiáll. kat.,
Műcsarnok, 1990.03.27. – 04.29., [4.]
Ilyen interjú például Bartis Attila és Dékei Krisztina beszélgetése is, amelyben szó esik a kutyáról, a
fejekről és a torzókról is. – Kutya és kötél. El Kazovszkijjal beszélget Bartis Attila és Dékei Krisztina A
SIVATAGI HOMOKOZÓ bejáratánál (A Céh, 1990. ápr., 4. sz.) = Látáscsapda, i.m., 43.
KESERÜ Katalin beszélgetése El Kazovszkijjal (1991) = Uo., 274.

„

116

tiszatáj

tesítője is: „Nem véletlen, hogy ők [Farkas István és Román György] nem illeszkednek bele a
helybéli iskolákba, értékrendszerekbe, hiszen mind a kettejük festészete rendkívül durva és tragikus. És ez a durvaság és tragikum közel áll hozzám. Noha más és más a festésmódjuk, de ez a
festésmód náluk sem elsősorban az anyagról, hanem valamiféle türelmetlenségről szól. S ami
még ennél is fontosabb: a világlátásuk.”33 El Kazovszkij szintén Román Györggyel együtt említette Farkast a Keserü Katalinnal való beszélgetésekor: „… mert ők durva festők, nagyon durvák, nagyvonalúak, nagyszabásúak és mélyen tragikusak. Tehát nem fátyolos és nem is drámai
a művészetük, hanem jó, olthatatlan tragikum van benne.”34
Ebből a szempontból érdekes Kazovszkij fájdalomról való elképzelése: szerinte „az emberiség fő adottsága, hogy fájdalmat képes minél jobban okozni és minél többet átélni…”35 Mi
számára az igazi fájdalom? Az a legmélyebb érzés vagy állapot, amelynek csak a halál tud véget vetni.36 Nagy valószínűséggel ezt a fájdalmat találhatta meg Farkas élete végének eseményeiben is.37 Ez valamelyest utal arra a sajátos felfogásra, amellyel Kazovszkij a művészi biográfiához viszonyul. A korábban már említettek mellett – vagyis: hogyan fordul Kazovszkij
más művészekhez és művészetükhöz38 – további fontos szempont vele kapcsolatban, hogy ő
maga milyen kapcsolatban áll saját életművével. A korábbi vita, miszerint művészete különálló kép-egzisztenciákból áll vagy egyetlen képregényként értelmezhető, rávilágíthat erre a
kérdésre. El Kazovszkij több interjújában említette, hogy milyen szereppel ruházta fel a farkas-kutya-sakál vándorállatot: „Ez a jel általában önarckép. Aláírásként, címerként szerepel.
Saját jelenlétem a képeken, hiszen ezek a képek képregények. Ezért is »olvashatók«.”39 Valamint: „A másik oka a képeim képregénnyé válásának és annak, hogy saját alakmásom is megjelenik rajtuk, abból adódik, hogy »szerepelni« akartam magam is, ugyanúgy, ahogy részt veszek életem képregényeiben.”40
33

34
35

36
37

38

39

40

Emlékművekben gondolkozni. Beszélgetés El Kazovszkij képzőművésszel – Szikszai Károly interjúja
(Élet és Irodalom, 1992. 03. 27.) = Uo., 110.
KESERÜ Katalin beszélgetése El Kazovszkijjal (1991) = Uo., 275.
El Kazovszkij trilógia (beszélgetőtárs Lajta Gábor festőművész) II. rész, 2001, rend. Éry-Kovács András, online: https://www.youtube.com/watch?v=WSzw8WYHt4s, utolsó letöltés dátuma: 2017. 06.
20., 4:09 – 4:17
Uo., 5:42 – 6:09
Farkas emberiségbe vetett hite teljesen szertefoszlott, reményvesztettsége miatt beletörődéssel viselte a sorsát: amikor kivételezett zsidó is volt, saját magának varrta fel öltönyére a sárga csillagot;
amikor Pátzay Pál felajánlotta neki, hogy elbújtatja, nem élt a lehetőséggel. Az utolsó esélye az életre
Herczeg Ferenc újságíró közvetítésével adódott, aki közben akart járni Horthynál Farkas ügyében,
de az Auschwitzba induló vagonból a festő csak élete utolsó, végsőkig elkeseredett levelezőlapját
csúsztathatta ki. Élete utolsó döntéseként a megváltó halált választotta.
„Soha nem érdekel az alkotó, mert a művet önmagában látom, és ahhoz viszonyulok; mögötte nincs
semmi. De ha már van egy mögöttes, akkor az önmagában kell, hogy érdekeljen, talán még a műtől is
függetlenül. Ha a kettő összejön, az meg óriási.” – KESERÜ Katalin beszélgetése El Kazovszkijjal
(1991), = Látáscsapda, i.m., 293.
Kutya és kötél. El kazovszkijjal beszélget Bartis Attila és Dékei Krisztina A SIVATAGI HOMOKOZÓ bejáratánál (A Céh, 1990. ápr., 4. sz.) = Uo., 42.
Uo., 43. – Egyéb olvasatok a vándorállatról: Lányi András szerint a kutya a „szubjektum helyzetét jelzi a képkompozícióban” (LÁNYI András, El Kazovszkij: Én és a hattyúm, Élet és Irodalom 49., 2006/5,
= El Kazovszkij kegyetlen testszínháza, szerk. UHL Gabriella, Bp., Jaffa Kiadó, 2008, 189–190.), míg
Forgács Éva a néző és a festő közötti kapocsként értelmezi azt. (FORGÁCS, i.m., 6.)

2017. november

117

„

Ez alapján, valamint a képek és performanszok szerkezete, szereplői miatt úgy látszik, a
pillanatképek egyetlen történetté állnak össze, köztük az egyetlen kohéziót El Kazovszkij
személye jelenti: mintha saját belső világát élné meg minden egyes ábrázolásban, a végtelenségig kísérletezve a lehetőségekkel. Szőke Annamária különösen nagy jelentőséget tulajdonított e kérdésben a képcímeknek is, egyúttal felhívta a figyelmet arra, hogy Kazovszkij nem is
akarta önmagát elrejteni, nem kívánta személyes sorsát elválasztani műveitől.41
Az szintén többször előkerül a Kazovszkij-irodalomban, hogy magánmitológiát alkotott,
ezért a Farkas művészetéhez fűződő vonzalma sem feltétlenül a stiláris vagy témabeli hasonlóságokban keresendő, és nem is kell feltételeznünk olyan konkrétumokat, amelyekben
Kazovszkij Farkas festészetére támaszkodott volna. Látszólag nem is állhatna messzebb
egymástól Farkas stílusa és El Kazovszkij brutális kontúrozása, azonban a művészetük közötti nyilvánvaló különbségek – mint például a stílusban és a térszerkesztésben megnyilvánuló
eltérések – ellenére a biográfiájuk, az írásos hagyatékuk és a festészetük alapján egyrészt rokonítható világuk, másrészt pedig az, ahogyan a saját pozíciójukat látják a társadalomban, és
ahogyan mindezt a szubjektum-objektum viszonyában képi világgá komponálják. Ez a világ
vagy hangulat pedig pontosan annyira összetett és egységes Farkasnál, mint El Kazovszkijnál: helyszíneik, szereplőik, képelemeik mindig visszatérnek, állandó „vándorlásukkal” pedig
egységes utalásrendszert, keretrendszert alkotnak. Kazovszkij vizuális érdeklődése izgalmas
táptalajra lelt annak a Farkas Istvánnak az életművében, akinek monográfusai nyugtalanságát és megszállottságát kiemelve sorsdrámát láttak művészetében.

41

SZŐKE Annamária, El Kazovszkij – Pályakép, dokumentáció, 1991, online: http://dokumentumtar.c3.hu/
lindex.php?l=hu&id=118&dok=palyakep&dokumentacio=1&dosszie=0&kiallitas=1, utolsó letöltés
dátuma: 2017.09.12.

mérlegen

UHL GABRIELLA

Szerepzavar
A TÚLÉLŐ ÁRNYÉKA. AZ EL KAZOVSZKIJ-ÉLET/MŰ
KÖTETRŐL

El Kazovszkij Alapítvány
Budapest, 2017
362 oldal, ár 11 990 Ft

A magyar művészettörténet-írás egy fontos kísérlete volt a
Magyar Nemzeti Galériában 2015 telén megrendezett El Kazovszkij-kiállítás, amely egy, a magyar közegtől eltérő formát, a kiállítást mint kanonizációs folyamatot, vagy pontosabban módszert próbálta meg bevezetni, s a félmúlt, illetve
a kortársi tendenciák értelmezési keretévé tenni. Látomásossága, attraktivitása túllendítette botlásain azáltal, hogy a
kiállítás nem végleges ítéletmondásra, hanem gondolatjátékra, kísérletezésre teremtett reprezentációs forma, amely éppen ideiglenességével, performativitásával ad lehetőséget
egy életmű, egy életszakasz, egy koncentrált probléma feltárására. A dokumentációs kényszer, s az írás, a könyv hitelességének máig tartó mítosza arra predesztinálta a kurátort
(kurátorokat), hogy átfordítsa vízióját a katalógus(?), életműkötet(?), laza szövetű tanulmánygyűjtemény(?) formájába
is. A bizonytalanság írásjelei a végül megjelent kötet kiforratlanságára, az életművet elközhelyesítő, sőt, olykor elbulvárosító értelmezésére utalnak. A nagyívű kísérlet elbukott, képtelen volt befogni azt az ívet, amelyet vizuálisan bejárt.
A képtelenség nem magyarázható a hamis kultuszteremtő
ideákkal: „a művész nagyszerűségével”, „életművének rejtelmességével”, „személyiségének befoghatatlanságával”.
Ezek mind a kitérés közhelyei, az el nem végzett filoszi munka elsimítására tett ügyetlen kísérletek.
A kötet identitászavarral küzd, nem tudja megmondani
önmagáról, mi volt a szerzők, a szerkesztő célja vele. S főleg a
benne szereplő tanulmányok(?), írások mind szemléletükben, tudományos apparátus-használatukban, mind retorikailag rendkívül egyenetlen színvonalat képviselnek, tovább
növelve a zavarodottságot. Míg a kiállítás koncentrált, határozott utat járt, e szándék és eszköz a kötetre teljességgel
szétesett, szabad utat engedve a talmi és hazug kultuszteremtésnek, az álhírek, álolvasatok megalapozatlan manipulációjának.

2017. november

119

„

Már a kötet elején, a Nagy Boldizsár jegyezte beköszöntő a kukkoló attitűdöt vezeti be. Ha
az avitt, de a könyv tanulmányaitól nem idegen életrajzi szemléletű magyarázattal fordulunk
ezen írói(?) pozíció felé, akkor tudnunk kell, hogy ez a legidegenebb El Kazovszkijtól, hiszen
egész színházi tevékenysége, és főleg panoptikumai annak a 19. századi polgári színjátszásnak, a kukucskáló passzív néző pozíciójának radikális megújítására törekedtek, amely még
sajnos most is uralja a magyarországi kőszínházi kultúrát. Nemcsak elhibázott, de veszélyes
is a bulvárba oltott személyi kultusz, amely a kötet bevezetőjét jellemzi, mivel hamis célokat,
hamis ideákat jelöl ki, egyáltalán nem artikulálja azokat a felvetéseket, kérdéseket, amelyek
az El Kazovszkij-életművel kapcsolatban a művészettörténeti-kutatásban fel-felmerültek, s
kulminálódtak a kiállítás újszerű szemléletében. Egy roppant maradi, nemhogy a kortárs
művészetteóriában, de még a kritikai elméletekben is járatlan amatőr felvezető szavai ezek.
A következő tanulmány Siklós Péter tollából hatalmas információhalmazzal lepi el, illetve
meg az olvasóját. Látszólag a Kazovszkij-életmű interpretálásának szempontjából fontos és
elengedhetetlen orosz kötődések feltérképezésébe kezd, de hangsúlyozom, csak látszólag.
Mivel a filológusi munkát, mind annak hagyományos, mind a „big data” felőli értelmezésében
elmulasztja. A filosz alapvető képessége és metódusa a kiváncsiság, az adatok egymáshoz és
egyéb forrásokhoz való viszonyítása, a folytonos kutatás, az újonnan előkerült adatok azonnali és friss értelmezése és beépítése a reflektált gondolatokba, szövegekbe. Siklós Péter tanulmányában azonban semmi jelét nem látjuk e folyamatnak. A hagyatékból előkerült adatokat egyáltalán nem veti össze a közgyűjteményi forrásanyaggal, nem súlyoz, nem gondolkodik, egyszerűen és gépiesen „darálja” az információt. Egyáltalán nem érthető, hogy ki, miért,
hogyan kapcsolódik az életműhöz, mennyiben erősítik vagy cáfolják az emlegetett dokumentumok a kialakult vagy kialakítandó El Kazovszkij-képet. Ez a reflektálatlanság és hanyagság,
amellyel a szerző az adatokat kezeli, elértékteleníti és elfedi azoknak az életműben betöltött
szerepét. A tanulmány egy rossz értelemben vett pozitivista, túlzottan biografikus megközelítése El Kazovszkij munkásságának. Rossz értelemben pozitivista, mert az anyaggyűjtés pontosságára és kritikai vizsgálatára nem ügyel, nem egyszer előfordul ellentmondás a tanulmány szövege és a kötet egyéb helyein megjelenő adatok között. Sajnálatos, hogy ez nem tűnt
fel senkinek a „szerkesztők” között, mivel az ezek feloldására tett kísérletek mindenképpen
előrevitték volna az életmű további kutatását.
Míg a Kazovszkij-kötet első felében a hagyományos interpretációs metódusok buknak el,
addig a tanulmányok egy másik része arról tanúskodik, hogy a kortárs teóriák elsajátítása és
alkalmazása is akadozik egy életmű kibontása kapcsán. Erdő Rebeka és Iricsek Zsuzsanna
írásai jól tükrözik azt a hirtelen munkamódszert, amely elharapózóban van: végy egy trendy
értelmezési módszert, húzd rá erőszakkal egy alkotóra, jól rázd össze és készen is van a dolgozat! A mix talán, illetve látszólag elfedi a két szerzőnek a magyar és nemzetközi művészet
történetében való tájékozatlanságát. Rossz hír, de művekről, a források ismerete nélkül, nem
lehet, illetve etikusan nem lenne szabad kinyilatkoztatásokat tenni.
Retorikai fordulatként a következőkben a kötet erényei következnek. Rényi András nagyívű apparátust mozgató értekezése a Kazovszkij-értelmezések kiváló darabja, folytatva, kiegészítve és újragondolva mindazokat a feltevéseket, amelyek a művészről megjelent korábbi írásaiban megjelentek. Érződik az életművel való birkózás, a fáradtan-felemelő képekkel
eltöltött idő, a sűrítettség, a megértés és megértetés gyakorta radikálisan újragondolt lehetősége. Szigorúság, pontosság jellemzi Rényi tanulmányát, kutatói attitűdjét, miközben ezen

„

120

tiszatáj

erényeket elhanyagolta szerkesztői mivoltában. Brilliáns esszéje mellett a kötetben helyet
kapott a kiegészített kiállítási vezető is, amely már a tárlat idején megjelent. Sajnos az ismétlés, mégha képhasználatában változatosabb is, jelen esetben redundáns, s azt mutatja, hogy
El Kazovszkijról – egyelőre – nincs több, nincs más mondanivalója a magyar művészettörténet-írásnak. Pedig lehetne, főleg, ha a rendkívül pecíz adattár (Király Judit kiváló és értő
munkája) információinak átolvasását, megnézését és végiggondolását a szerzők kötelező
alapnak tekintették volna ahhoz, hogy az életmű tárgyalásába kezdjenek. Az El Kazovszkijkötet ebből a szempontból csak egy elmulasztott lehetősége a lokális művészettörténetírásnak, megmutatva mindazokat a késleltető, visszahúzó erőket, amelyek a tudomány jelenkori helyzetét jellemzik. Ami viszont igazán sajnálatos, hogy a művész hagyatékának vizuális
felmérése és értelmezése is elmaradt a kötetben. A családi archívumban megmaradt dokumentumfotók katasztrofális technikai paraméterein nem javítottak, a műtárgyfotók minősége kevés kivételtől eletekintve a nemzetközi standardokat figyelembe véve elégtelen, az attraktív kiállítási installációról készült helyszíni fotók az utómunkák teljes hiánya miatt önmaguk paródiájába fordulnak a kötetben. A kiadvány vizuális gondozatlansága és kaotikussága
mindenképpen arra utaló jelek, hogy az alapkutatásokhoz szükséges kép és szöveg adatbázis
elkészítéséhez sem sikerült eljutni a kötet összeállításakor. A hiány árnyéka figyelmeztető.
(Szerkesztette és a műtárgyjegyzéket összeállította: Rényi András)

2017. november

121

„

GÖRFÖL BALÁZS

Fekhelyek szilánkokon
TERÉK ANNA: HALOTT NŐK

Pesti Kalligram
Budapest, 2017
151 oldal, ár 2490 Ft

Terék Anna könyve megrendítő olvasmány, amely beszippantja és egyhamar el sem engedi az embert. Olyan verseskötetről van szó, amelyet nem könnyű elhelyezni a kortárs
magyar líra mezőnyében, nehéz kapcsolódási pontokat találni az aktuális versnyelvekkel, poétikákkal, mégsem tűnik
úgy, hogy a szerző mindenáron különbözni akarna, hogy más
akarna lenni. Érezhetően a saját útját járja, és éppen így ér el
komoly irodalmi teljesítményt, és úgy tud költőileg megjeleníteni tengernyi szenvedést, hogy közben megőrzi hitelességét. Nagy dolog ez, hiszen az élő, jelenkori irodalom mindig
ki van téve a kiüresedés veszélyének. Hogy csak néhány jelenleg fontos és természetesen igencsak értékes irányvonalat
említsek a hazai irodalomból, a szociális érzékenységű prózából könnyen lehet fekete giccsű nyomorirodalom, a történelmi emlékezet és felejtés irodalmi feldolgozásai éppen esztétikai egyedülállóságukat áldozhatják fel a még oly jó szándékú didaxis oltárán, a gyakran megfoghatatlan szorongás
szürreális költészete pedig időnként modoros ürességbe futhat. Terék nem követi közvetlenül ezeket a trendeket, jóllehet a nyomorúság, a történelmi traumatizáltság és a szorongás fontos részei a kötetnek.
Komolyan kell vennünk a címet: a könyvben halott nők
beszélnek. Az irodalmi fikció ily módon olyasvalamit jeleníthet meg, ami a valós élet számára hozzáférhetetlen: a halál
utáni beszéd ugyanis rálát az életnek a halálban lezáruló és
kikerekedő, azelőtt szükségképpen nyitott egészére. Ez persze önmagában nem újdonság, elég, ha csak Edgar Lee Masters A Spoon River-i holtak című verseskötetére gondolunk,
amelyben egy fiktív amerikai kisváros halottai beszélik el az
életüket, amelyek sokrétűen szövődnek egymásba. Terék kötetében is van sok meglepő összefonódás az immár halott
nők korábbi életei között, de sokkal fontosabb a különbség
Mastershez képest. A Halott nők öt szereplője kivétel nélkül
csupa szenvedés közepette élt, és ennek a jóformán az egész
életet kitöltő szenvedésnek a kíméletlen, érzelemdús, mégis

„

122

tiszatáj

visszafogott, sosem hatásvadász, önsajnáltató vagy erőszakos elbeszélése adja a kötet legnagyobb erejét.
Valamennyi női élet egy-egy versciklust kap a kötetben, a könyv így összeálló öt része
ugyanakkor kellemesen szabálytalan. Hol külön címeket is kapnak egyes versek, hol csupán
csillagok választják el őket, hol szinte egybefolynak. Már a verseknek ez a fajta tagolása is
egyéníti a megszólalókat, akik között van a gyerekeit sorra elveszítő szerb anya és áldozattá
váló bosnyák kislány a jugoszláv háború idejéből, Szibériában élő, férfiak közt őrlődő orosz
asszony, rákbetegségéből kigyógyuló nő és egy horvát sziget mellett vesztét lelő nő, akiknek
hol ismerjük a nevüket, hol anonimek maradnak. Az ő gyakran asszociatív monológjaikból,
elbeszéléseikből, életeseményeik felidézéséből, érzékleteikből, emlékezéseikből tevődnek
össze a könyv ciklusai. Mint említettem, gyakran váratlanul kiderül, hogy e figurák élettörténetei összeszövődnek, például megtudjuk, hogy a bosnyák lány gyilkosa nem más, mint a
szerb anya apja, vagy a nőknek vannak közös szeretőik: bár a kötet kétségkívül szövevényes
kapcsolati hálót alakít ki, és mintegy nyomozásszerűen is olvasható, sokkal jelentősebbek
ezek a női sorsok önmagukban. Vagyis nem annyira sorsokról van itt szó, hanem épp azok
hiányáról: a nők olyan szenvedéseken mennek keresztül, amelyek megakadályozzák, hogy
önmaguk által választott, a kiteljesedés felé haladó élettörténetük legyen. A szenvedések
okozói pedig általában erőszakos, hűtlen, ingatag férfiak, akik bár cselekvő módon lépnek fel,
tetteik nyomorúságosak és nyomort okoznak, és bár irányító szerepet vesznek fel, nem tudják artikulálni mindazt, ami bennük és miattuk történik. A kifejezés ily módon a nők dolga és
feladata lesz.
Nagyon hitelesnek bizonyul az a nyelv, amelyen ezek a nők elbeszélik az életüket és
szenvedéstörténetüket. Néhány évvel ezelőtt napvilágot látott olyan magyar verseskötet,
amelyben szintén nők beszélnek saját traumatikus életükről: Borbély Szilárd A Testhez című
könyvének egyik fele ilyen verseket tartalmazott. Ám míg Borbély kötetében a női beszélők
általában rontott, töredékes nyelven beszélnek, addig Teréknél „szabályosan”, kereken, noha
cseppet sem felülstilizáltan. A hétköznapi, jól formált nyelv alkalmazásából ugyanakkor egyáltalán nem következik az, hogy a könyv poétikája szerint a szenvedés minden további nélkül
megfogalmazható lenne. De ezek a nők mégiscsak tudnak beszélni a traumáikról, vagyis itt
nem az a kérdés, hogy mi az, ami elmondható, hanem hogy mások számára hozzáférhető,
megközelíthető-e a szenvedés tapasztalata és még inkább az a tartósnak bizonyuló állapot,
amelyet a szenvedés okoz. Úgy tűnik, hogy bizonyos szenvedések átélői egyszerűen más tudás, más tapasztalat, más testi és lelki állapot birtokosai lesznek, mint azok, akik nem lettek
kitéve ezeknek a szenvedéseknek. A kötet egyik beszélője, a rákból felépülő, de a borzalmas
kórházi élményeket soha nem feledő, gyermektelenségre kárhoztatott Judit minden kommentár nélkül rögzíti az egyik versben a kívülállók „okosságait”: „Este egy vacsorán ülök. /
Velem szemben anyám barátnője / azt hajtogatja, nem érti, / miért gondolják azt az emberek,
/ hogy van olyan probléma, / ami nem oldható meg.” (120.) A kötet olvasója, ha korábban
esetleg egyetértett volna a barátnő értetlenségével, mire ideér a kötetben, biztosan csodálkozva ingatja a fejét e naiv optimizmus hallatán. Mert a kötet, ha nem is tudja közössé tenni a
szenvedés tapasztalatát (ez alighanem lehetetlen is), tud közvetíteni valamit annak súlyából:
hihetetlenül megterhelő olvasni ezeket a verseket.
A szenvedés tapasztalatának nyelvi megoszthatósága annyiban is problematikusnak bizonyul, hogy a kötet tanúsága szerint a trauma igen erőteljesen testi jellegű: a test olyan fáj-

2017. november

123

„

dalmakat lesz kénytelen hordozni, amelyeket immár nem vethet le, és amelyek tartósan,
alighanem végleg nyomot hagynak rajta. „A testem roppanásokkal / emlékszik, / emlékeztet”
(37.), mondja az egyik vers beszélője. És a kötetben lépten-nyomon feltűnnek ilyen testi emléknyomok, végletes testi változások: „Annyira megijedtem, / hogy nem tudták / behajlítani a
lábamat” (89.), „Mert a gyerek hiába hal meg, / utána sohasem történik semmi. / És marad a
szívben egy repedés, / a repedésben meg lerakódik a félelem” (10.), „Úgy törtem kettőbe,
ahogy a virslik, / ha beléjük szúrod a villát. / Pont középen” (37.). A test, a testi létezés ily
módon kiszolgáltatottsággal jár, a fájdalom helye, amely végleges hatásoknak, sérüléseknek
van kitéve, megfosztva a személyt integritásától: ebben a keserű tapasztalatban így vagy úgy
mind az öt beszélő osztozik.
Bár azt írtam, hogy az öt beszélő hétköznapi, szabályos nyelven szólal meg, ez nem jelenti
azt, hogy a kötetnek ne lennének úgyszólván irodalmi eszközei. Nagyon is vannak ilyenek,
nagyon is a helyükön vannak, és sehol nem válnak irodalmiaskodóvá. Ilyen eszköz például az
elliptikus késleltetés, rögtön a kötet első ciklusában, amelyben a szerb anya „Az én apám”, ill.
„Az én apámat” tagmondatot csak több oldal után fejezi be azzal, hogy „agyonlőtte / két nevető katona” (15.) ‒ mire ide eljutunk, már sok mindent megtudunk az apáról, de az igazi sokk
csak ezután következik: kiderül, hogy az apát azért lövik le, mert puskatussal kiverte egy
bosnyák kislány fogait. Pontosabban: „huszonnyolc fogát” (kiemelés tőlem ‒ GB). Az ilyesfajta
mikrorészletek alkalmazása is komoly eszköz a kötetben: egyrészt nagymértékben fokozza
egy-egy leírás konkrét, egyedi jellegét, másrészt erősíti a hitelesség érzetét az olvasóban:
mert ki is tudná csak úgy elképzelni azt a rettenetet, amelyet a bosnyák kislány fogalmaz
meg: „Bele kell harapni. / Ha mondják, jó erősen / bele kell harapni a / puskacsőbe. / Mert
akkor a csőre / koncentrál az ember. / Köré tapasztja a száját, / a csőre szorítja a fogait / és
tán elfelejt félni.” (94.) S számos hasonlatot, metaforát említhetnénk, amelyek egyediek és
meghökkentőek, de sosem érthetetlenek, hanem nagyon is találóak, például: „Apám arcára /
ráverték szögekkel / a könnyeket.” (20.) (Ez a három sor azt is illusztrálja, hogy a soráthajlással is hatásosan bánik a kötet.) Vagy végezetül ott van a szilánk motívum, amely Judit ciklusában először az apa összetört álmainak lesz a trópusa, majd eldönthetetlen, hogy valódi
szilánkokon fekszik-e a beszélő, vagy metaforikusan fejeződik ki, hogy az apja összeomló terveinek lesz az áldozata. Akárhogy is, a Halott nők olyan szilánkokat hagy maga után, amelyeket nem könnyű végleg felsöpörni.

„

124

tiszatáj

BRANCZEIZ ANNA

Könnyed esti disztópia
MOLNÁR T. E SZTER: A SZÁMOZOTTAK

Prae.hu–JAK Füzetek
Budapest, 2016
83 oldal, ár 2500 Ft

Molnár T. Eszter 2016-os novelláskötete az első és a második
világháború eseményeit ábrázolja, ugyanakkor a Rákosi- és a
Kádár-korszakot is felidézi, emellett az elkövetők és az áldozatok történeteit gyűjti össze, egyúttal az elmúlt évek társadalompolitikai eseményeire adott reflexióként is értelmezhető. Mindegyik és egyik sem. A számozottak ilyen értelemben
disztópia. Fejezetei sorsmintázatok, mozaikdarabok, amelyekből fokról fokra rajzolódnak ki egy kényszerhelyzetekkel, lemondásokkal, szenvedésekkel és félelmekkel teli világ
– nem Magyarország, nem egy adott korszak, sőt némely novellát olvasva egy alig behatárolható terület és éra – körvonalai.
Noha a kötet első, az Éhes város című novellájáról nagy
magabiztossággal állíthatnánk, hogy a Kádár-korszakban
(„Olyan őszintén gyűlölte az elnyomást és az igazságtalanságot, hogy Era képtelen volt valódi jelentéseket írni róla.”, 7.)
és Budapesten játszódik („[…] már a banknál jártak, három
kapualjra az Oktogontól.”, 5.), a Nő a túloldalon helyszíne
már egészen biztosan nem Magyarország. A Végkezelés című
novella helyszíne pedig ugyan Magyarország, de a sugárkezeléstől megfiatalodott Valkai Lajos története orvostani utópia
a javából. „Boldogan hitte el, hogy érezni sem fogja a kezelést, mert a hullámok vagy mik észrevétlenül haladnak majd
át a testén, és nem tesznek kárt az útjukba kerülő sejtekben,
sőt éppen hogy visszaépítik azt, amit az elmúlt kis híján hatvan év lerombolt.” (45.) Ezzel a novellával együtt A számozottak végleg lerombolja azt a bizonyosságot is, hogy az olvasó tudja, de legalábbis sejti, mikor és hol járunk, amikor a
történeteket olvassuk. Hiszen miközben az Éjszakai állatok
és a Végkezelés Valkai neve miatt összekapcsolható, az már
mégsem jelenthető ki egyértelműen, hogy a két novella cselekménye ugyanazon korszakban zajlik.
A számozottak merőben más jellegű munka, mint Molnár
T. Eszter többi írása. Más, egyszersmind tematikai, stilisztikai és prózapoétikai vonatkozásait tekintve egyaránt gördü-

2017. november

125

„

lékeny és erős olvasmány ez a könyv is, amely antiutópiaként nemcsak a múlttal, de a jelennel és a jövővel is párbeszédbe lép, és amely egyszerűségében is kíméletlen. „Már késő. Nem
látod? Túl sötét van. Túl hideg.” (80.) Molnár T. kötete George Orwell és William Golding
nyomdokain haladva azzal a nyomasztó felismeréssel szembesít, hogy a történelem ismétli
önmagát. A számozottak lendületes, olvasmányos stílusa miatt összességében mégsem anynyira megterhelő, ezért, és utópisztikus jellege miatt is, leginkább olyan, mint egy felnőtteknek szóló társadalmi, történelmi és szociokulturális példázat, egy mesekönyv, amelyből akár
délután, akár elalvás előtt is elolvashatunk egy-egy fejezetet. Az Éjszakai állatok éppenséggel
a felütés és a megfogalmazás stílusa miatt valóban meseszerűnek is hat („Az óvóhely sarjában heverő galambtetemet szinte életre keltették a bogarak.”; „Ez őrültség, elnyomnának
minket, mint a csikket – tiltakozott Bagoly.”). Egyúttal ez a novella a mesei jelleggel teremt
olyan narratív távolságot, amely nem engedi, hogy adott korszakhoz kössük az eseményeket.
A számozottak egyik legfőbb erénye ugyanakkor kidolgozott jellem- és történetábrázolásban rejlik. Miközben a könyv címe az arctalan, az aktákban, személyiségüktől megfosztva
számontartott embertömeget idézi, a történetekben meggyötört, fáradt, éhező, a fagyhaláltól
kékre színeződő arcokat láthatunk, és egyéni sorsokról olvashatunk. Az aprólékos, minden
részletre kiterjedő leírások szinte testközelbe hozzák A számozottak szereplőit. A novellák
stilisztikailag, poétikailag élvezetesen sodró, helyenként lírai nyelvezete talán ezért néha
sokkal kegyetlenebbnek hat a történések elbeszélésénél. Mint például A számozottak kötetcímadó fejezetben: „A következő pár perc pont úgy zajlott, mint minden rajtaütésnél. A raktér kinyitása után először a férfiak törtek ki, utánuk a sikoltozó nők és a gyerekek. Zsuzsi pozíciója hátul volt, neki kellett lelőni azokat, akik tovább tudtak futni az első sortűz után. Nem
végzett tiszta munkát, mert nem volt elég lassú a szívverése. Akiket elhibázott, azok befutottak a cserjésbe az út túloldalán.” (67.)
A kötet szerkesztése is érdekes szempontokat vet fel. Műfaji tekintetben A számozottak
leginkább novellafüzérként jellemezhető, a helyenként alig érzékelhető motivikus utalások, a
novellákban kibontakozó és az egyes darabokat összekötő diktatórikus világkép, valamint a
történetek közötti kölcsönös párbeszéd miatt azonban töredezett narratívájú regényként is
olvasható a kötet. Mindez többletjelentést ad a novelláknak is.
Az elbeszélések külön-külön is érthető és élvezhető olvasmányok, a történetszálak
ugyanakkor szorosabban is összefonódnak, a visszatérő cselekményszálak mellett visszavisszatérnek nevek, szereplők is. Mintha a tizenkét novella narrátora mindvégig ugyanazt a
helyzetet és ugyanazokat az eseményeket járná körül – éppen csak a nézőpont változik fejezetről fejezetre.
Az Éjszakai állatok szereplői például demonstrációt szerveznek („[…] merényletekkel likvidálják Némethet, Borsost, Danicsot és Valkait.”, 37.), míg a következő, Végkezelés című történetben Valkai Lajost a titkosrendőrség már arra figyelmezteti, hogy „újabb ellenzéki akció
van készülőben”. (47.) Az utolsó fejezetben lőtt sebbel műtött kislány egyike lehet azoknak,
akiket A számozottak címadó novellában Zsófi vagy társainak egyike eltalált. A Fagyban egy
senkihez sem tartozó kisfiú tűnik fel, és egy halálra fagyott nőt és kislányát találják a pótban
– néhány fejezettel korábban, A harmadik című történetben egy férfi azt ígéri egy nőnek,
hogy „kölykeivel” együtt kimenekíti őket az országból egy pótban. A szüret című novella azzal
zárul, hogy Dása a lépcsőn megtántorodik, elvetél, míg a Fagy elején egy másik nőnek, Heikének éppen a lépcsőn felfelé jut eszébe elvetélt gyermeke. A füzérjellegből és az ebből követ-

„

126

tiszatáj

kező elliptikus szerkesztésből adódóan a térbeli távolság ellenére is könnyű párhuzamot
vonni Dása és Hekie között: éppen csak a két nő neve különbözik, de mintha Heike története
Dása történetének folytatása lenne. A Végkezelés történetében szereplő Johanssen doktor talán ugyanaz a Johanssen doktor, akit Az elsötétítésben „a felsőbb állami vezetés el akart tüntetni”. (78.) A No. 24. című novella kislánya pedig – akivel Levente az iskolaudvaron beszélget
– az Éhes város Juliját idézheti fel. Juli nem ismerte édesapját, akit egy New York Timesban
megjelent cikke miatt éjjel elhurcoltak, és talán hazatoloncolták Amerikába. „Mama egyszer
azt mondta, hogy külföldön van. […] rajta van a papírjaimon, hogy apám a rendszer ellensége” (62.) – állítja később a No. 24. kislánya.
Abból következően, hogy a novellák világa ellenáll az egyértelmű időbeli és földrajzi behatárolásnak, A számozottak – azon túl, hogy a történetei egyéni válaszokként is értelmezhetők egy diktatórikus rendszer működésére – egyúttal az elbeszélhetőség problémáját is felveti. E tekintetben érdekes az a gondolat, miszerint a kötet a füzérjelleg ellenére is azt a benyomást kelti, mintha egy töredezett narratívájú regényt tartanánk a kezünkben. Miközben a
novellák között szorosabb kapcsolat is tételezhető, az egyes történetek közötti átkötések
csak sejthetők vagy egy asszociációs láncban rendeződnek egymás mellé, így a novellák öszszefűzése az emlékezés működésmódját idézi. Mostanra már közhelyessé vált az a megállapítás, miszerint a múlt század megrázó eseményei nem, de legalábbis alig rendezhetők egyetlen egységes, szakadásoktól mentes narratívába, ahogy személyes traumák sem mesélhetők
el könnyedén. A számozottak történetei egy nagy antiutópia mozaikdarabjaiként azt a kérdést járják körül, elbeszélhetők-e egyetlen narratíva mentén az elnyomásban, a félelemben, a
szorongásban átélt mindennapok.
Természetesen végeláthatatlanul sorolhatnánk a hasonlóan az elbeszélhetőség nehézségeit, a traumatizáltságot, az elnyomó rendszert, a társadalmi számkivetettséget ábrázoló köteteket, történeteket, regényeket és novellafüzéreket egyaránt. A számozottak kapcsán hirtelenjében gondolhatunk akár Schein Gábor Megölni, akit szeretünk című novellagyűjteményére, de akár két másik JAK-füzet néhány novellájára is asszociálhatunk, így eszükbe juthatnak
Papp-Zakor Ilka Angyalvacsora vagy Mán-Várhegyi Réka Boldogtalanság az Auróra-telepen
című kötetei is. Molnár T. Eszter novellái ennyiben egyáltalán nem nevezhetők újszerűnek,
sőt. Annak ellenére viszont, hogy olyan kérdéseket és általános emberi problémákat vet fel,
amelyek már több ízben is előkerültek valamilyen formában, A számozottak minden kétséget
kizáróan ígéretes és izgalmas olvasmány. Könnyed esti disztópia.

2017. november

127

„

KOCSIS LILLA

Újmódi szerelmi
tanköltemény
LANCZKOR G ÁBOR: APÁS SZÜLÉS
„The killer in me is the killer in you”
The Smashing Pumpkins

Jelenkor Kiadó
Pécs, 2016
132 oldal, ár 2499 Ft

Lanczkor Gábor új regénye minden bizonnyal népszerű lesz
az olvasók körében. Minden adottsága megvan hozzá: a férfilélek mély bugyraiból felszakadó, olvasmányosan érzelmes
történet, bánatos love story, sok szex, retró-magyar valóság.
Piacképes egyveleg, mégsem ponyva; önvallomás, mégsem
mélylélektan; kortörténet, mégsem szociográfia. Ráadásul
ezzel a címmel a férfias kiállás romantikus megéneklője. Pedig ebben a regényben szó sincs apás szülésről.
Gergő, a szombathelyi fiatalember középiskolás szerelmét szeretné feledni egész életében, jobbára sikertelenül. A
modern magyar folklór jellegzetes elemeit követve egyetemi
évei után saját vállalkozást indít, és italt csempész a határon.
Évával, a pesti értelmiségi családból származó lánnyal egy
szórakozóhelyen ismerkedik meg, elveszi feleségül, gyereket
várnak. Az Apás szülésben végigkísérhetjük egy férfi személyiségfejlődését tizenéves korától fiatal felnőtt koráig. Első
szerelem, megcsalás, szakítás, rövid viszonyok, házasság. A
happy end felé száguldó eseménysort azonban megfékezi a
várandós feleség betegsége, majd halála, főhősünk pedig
immár apaként keres magának új férfiszerepet. A szüzességét elveszítő kamasz, a megcsalt szerelmes, a megbántott barát, az örökös, a vállalkozó, a férj és az apa – ez a szereposztás, amiből fiatal barátunk válogat kisebb-nagyobb érzelmi
válságok közepette. Eszköztelen, szinte pőre stílusa ellenére
ugyanis az Apás szülés érzelmes történet: a veszteségek fájdalmas feldolgozhatatlanságának krónikája, annak tanúbizonysága, hogy gyászolni nemcsak elhunyt nagypapát és feleséget lehet, hanem például kicsorbult barátságot, hűtlen
szerelmet vagy akár az idő múlását is.
Finoman egyensúlyoz az Apás szülés az archetípusok között: a nehézségekkel dacoló férfi, aki minden vihar után

„

128

tiszatáj

partra száll, kemény szívvel viseli a megpróbáltatásokat, és a szerelmeséért távolból epedő
trubadúr egyaránt megjelenik. Ez a történet nem akar igazságot tenni, nem leplez le, nem
árul el titkokat a rejtélyes férfinemről, ámbár észrevenni a törekvést a hétköznapi közelmúlt
mitizálására, egyfajta egyéni és kollektív hőskorszak megalkotására. A régi idill ábrázolása,
az elveszett paradicsom utáni vágyódás uralkodik a jelenen. A jelen viszonylagos, folyton ki
kell állnia az összehasonlítást a múlttal, és ebben mindig alulmarad. Az igaz szerelem, az igaz
barátság, a nagyszülők rég lebontott háza mind egy-egy olyan darabja a múltnak, aminek
csupán fájóan torz hasonmását lehet keresni. Mintha Gergő húszéves korára befejeződött
volna az élet, és a kötetben oly sokszor megidézett, Tomiba száműzött Ovidiushoz hasonlóan
távolból kellene vágyakozni az elérhetetlen után. Ovidius térben került messze a tökéletestől,
Gergő időben.
Ovidius fel-felbukkanása, szombathelyi legendává növesztett alakja megkísérti az olvasót, hogy az Apás szülést afféle ars amatoriaként („egykoron divatos szerelemi tanköltemények”) olvassa. A szexualitás ábrázolása, már-már pornográf használata ugyanis a regényműfaj e speciális ága felé viszi az elbeszélést. Tárgyilagos és tényszerű a szöveg, amit magyarázhatunk kamasz kíváncsisággal, tarthatunk a személyiségfejlődés fontos mérföldkövének, láthatjuk a szerep-regény kissé nyakatekert, ostoba előítéleteket fricskázó (a férfiak mindig arra gondolnak…) pózának. A szexuális kalandok az élet fontos fordulatainak jelölői, hiszen
Gergő sorsa szerelemtől szerelemig halad, élettörténete a fiúból férfivá érés krónikája, s mint
ilyen hangsúlyozottan a szerelmi élet szókimondó és részletes megörökítése. Férfinapló tele
női szereplővel.
Az Apás szülés központi nőalakja nem Éva, a feleség, hanem Lili, a kamasz szerelem. Az első, a legnagyobb, a legokosabb, a legkülönlegesebb, aki talán nagyobb fájdalmat tud okozni
azzal, hogy mással és máshol él, mint Éva a halálával. Míg Éva színtelen, alig megrajzolt figura, Lili, a végzet asszonya, aki benne él minden gondolatban. „Egy oktalanul szétszaladt szerelmespár olyan, mint a holtak.” – nem tudjuk, melyik oktalan szakítás pusztítóbb, a halál
vagy a hűtlenség, mindenesetre úgy tűnik, a halott feleség miatt érzett gyász könnyebben
gyógyul, mint a megcsalatás miatti sértett büszkeség.
Szombathely, az egykori colonia, Ovidius regénybeli nyughelye, ahová hivatalos halála
után az ősszakállú költő vándorolt, mert szeretett volna „egészében hasonlatossá válni azokhoz, akiket megénekelt”. Ovidius költői és epikus lényei mai is Szombathelyen élnek, magas
házakban, és alászállnak az aluljáróba, az egykori „római járószint”-re. A fantázia teremtette
helyek remekül összeférnek a pontos helymeghatározásokkal, hiszen az Apás szülésben nem
csupán az embereknek van története, de az utcáknak, házaknak, erdőknek, mezőknek, patakoknak és cseresznyefáknak is. Mondani és olvasni lehet őket, kalandozni közben térben és
időben, fantáziában és valóságban.
Nemcsak Ovidius kísért az Apás szülésben. Weöres Sándor és Hamvas Béla levelezése
egyedi hangsúlyt kap, kétmondatos fejezetet, ami szerint Weöres a „valaha született legjelentősebb verseknek a keleti mantrákat, a Miatyánkot és magát az ábécét tartja.” A magyar ábécé a kötet első sora, afféle ajánlás, ami óva inti az olvasót, hogy a kezében tartott kötetet úgy
olvassa, ahogyan a címe alapján tenné, ne lektűrnek vagy afféle divatos, nyomdába adott apablognak tekintse. A Miatyánk és a mantrák imádsága, mágikus formulája, a beszéd általi cselekvésbe vetett hit megjelenítői, a szó erejének hirdetői. Amit kimondunk, leírunk, létezik:
Ovidius nem halt meg, a pusztulás és az idő múlása legyőzhető.

2017. november

129

„

A karcsú kötet különlegessége azonban nem a szokatlan férfi-látószög, nem is testi szerelem buzgó leírása, hanem a prózai szöveget rendre megakasztó versek. Lanczkor Garcia
Lorca átiratai és egy saját költeménye szakítják meg a történetet. A prózai szöveg tárgyilagosságát, távolságtartását a versbetétek remekül ellenpontozzák. Míg a prózai részek a krónikás egykedvűségével és tárgyilagosságával igyekszenek megörökíteni az eseményeket, a
versek hol fülledt, hol zaklatott vallomásossága meghökkentő módon ad új hangsúlyokat a
kötetnek. A történet a versek nyomán kel életre, mintha azok magyarázataként, értelmezésként születne a regény. Lábjegyzet Lorca átiratokhoz, szövegmagyarázat, asszociációs játék a
regény – és ez a fajta szöveg-környezet értékesebb mondandót közvetít, mint a tálcán kínált,
ám klisékben gazdag férfi-regény olvasat.
Ironikus ez az összetettség, valahol napjaink ponyva irodalmának csúfolódó értelmezése.
„Annak, aki valóban megtanult olvasni, a betűk a maguk rejtettségében csaknem láthatatlanok… az én nyomtatott betűim az egysejtű állatokéhoz hasonlító finom pulzálással jelzik figyelmes olvasómnak, mennyire sérülékeny dolog az írásbeliség.” – áll a regény kezdetén,
egyfajta útmutatóként. Az önálló életre kelt szöveg ugyanis több, mint amit a felszínes olvasás megfejt. Az Apás szülés bonyolultabb, mint általában a fülledt, szerelmi történetek, és talán fülledtebb, mint a többi, nagy igényességgel elkészített kisregény.

EL KAZOVSZKIJ: ÚTMENTI FEJEK
év nélkül, tus, akvarell, papír, 27×17 cm, magántulajdon

„

130

tiszatáj

STEINBACHNÉ BOBOK ANNA

Egy kötet átjáróház-élete
LANCZKOR G ÁBOR VERSEI ANGOLUL, INDIÁBAN

Poetrywala
2017
72 oldal, ár 16 $

Átjáróház – ház több kijárattal. Szerencsére több bejárattal
is. A Sound Odyssey olvasója közelíthet egy indiai szikh élettörténet, antik mítoszok vagy Goya-festmények felől is, be
tud lépni a kötet terébe. Lanczkor Gábor válogatott verseinek
angol fordítása Mumbaiban jelent meg, és nem hagy elmenni
amellett a kérdés mellett sem, vajon hogyan ejtik Indiában
angolul: Dunaharaszti. Hiszen a vers ritmusát tesszük kockára, ha magyarul próbáljuk beilleszteni az angol szövegbe, és a
jelentést is: a magyar helységnevek az angol szövegben mindenképpen idegenebbül mozognak, mint a magyarban, az olvasók mentális térképéről nem is beszélve.
A Sound Odyssey négy része közti kapcsolatok arra sarkallják az olvasót, kutasson egyik versben a másik után, hiszen a kötet terében utak nyílnak, azzal a jó érzéssel töltve el
a kalandozót, hogy megtalálhatja a találkozási pontokat,
amelyek hálózattá épülnek a sokféle földrajzi hely, kulturális
hagyomány, műfaj és hangnem dzsungelében. Valós és mitikus helyszínek éppúgy egymásba csúsznak, ahogyan férfi és
női identitások. A vulkáni kőzetek és a Balaton-felvidéki táj
összekapcsolják Odüsszeuszt és Amrita Sher-Gilt a Ság hegygyel, a versek motívumaikon keresztül átjárhatók. Távoli ország kortárs költőjének első angol kötetében ezek a belső
kapcsolódási pontok segíthetnek tájékozódni, az otthonosság
alapfokára eljutni a vállalkozó kedvű olvasónak.
Már az első oldalon mellbevágó az a téri és kulturális keresztmetszet, ami a The Table című versben fogad, és nem
kétséges, hogy nem csak a Ság hegy jelentősége más egy angol nyelvű, vélhetően indiai olvasó számára, de az Etna is.
Ezzel az elmozdulással folyamatosan számolni kell, ahogy azzal is, hogy bár a táj minden irodalomban fontos ihletforrás
és téma, a tájköltészet hagyományai már különbözők. A fordítás csodálatos adottsága, hogy ráirányítja figyelmünket a
mégoly szerteágazó érdeklődés nézőponthoz kötöttségére is.
A változatos tájak mellett festmények sorát idézik meg a
versek. A kép befogadhatósága más-más kultúrákban kevés-

2017. november

131

„

bé tűnik kérdésesnek, mint egy lefordított versé, de éppen az indiai-magyar festőnő, Amrita
Sher-Gil képei a legjobb példák arra, hogy a festészeti hagyomány különbségei másféle tekintetet követelnek a szemlélőktől. A Goya-ciklus verseiben kép és szöveg viszonya olyan összetett és egyéni képzettársításokon alapuló, mint eredeti és fordítás kapcsolata pesszimistábbkritikusabb fordításelméletek szerint. De pesszimizmusra nincs okunk, mert ezek a versek
jól működnek angolul, a rímes versek rím nélkül fordítása angolul is kortárs szöveget eredményez. A versek rejtélyesek és gondolkodóba ejtők, ritka, hogy a fordító megfejt valamit olvasója számára. A rejtélyességhez ugyanakkor az is hozzájárulhat, hogy Kőmíves Kelemen
vagy egy magyar népdal megidézése kevésbé hozzáférhető az angol olvasó számára. Éppen
ezért fordulhat elő, hogy egy-egy ilyen utalás a fordításban háttérbe szorul.
Az élet, ami átjáróház és találkozási pont India és Magyarország között, Amrita Sher-Gilé.
Az Amrita-ciklust bevezető Baktay Ervin-idézet figyelmeztet a megismerés korlátaira és a töredékességet írja elő a dokumentáció egyetlen lehetséges módjaként. Amrita életének ciklussá szervezése egyszerre régészmunka, melyben a rábukkanás esetlegessége is alakítja a történetet, és olyan újraalkotás, ami ezt a töredékességet szervezőelvévé teszi. Az angol nyelvű
kötet újabb rostát jelent, mind a beválogatott versek, mind a nyelvváltás szempontjából. Az
Indiában verseskötetet elásó figura most kimarad, így általánosabb szempontból merülnek
fel az eredetek, identitások és kultúrák együttes működésére vonatkozó kérdések. Angol
nyelvű olvasóként ez az általánosabb nézőpont és az élettörténet egyneműbb megjelenítése
egyértelmű viszonyítási pontot, belépési lehetőséget jelent Lanczkor Gábor költészetébe.
A ciklus második darabja, a Hungarian Cow izgalmas metszéspontnak ígérkezik. A tehén
egy magyar faluban, a tehén Indiában: mindez egyszerre egy festményen is. A vers címében
és témájában egyaránt kulcsfontosságú: két kultúra találkozásának megjelenítése, elemzése a
tét. Fordításban azonban sajnos a kevésbé sikerültek közé tartozik. A magyar vers sorai sokkal erőteljesebben töredezettek, a sorvégek akár szó közepére is eshetnek. Az angol szöveg
ebből a szempontból kevésbé formabontó. Pedig a töredezettség itt alapkövetelmény. A kínos pontosságot magára erőltető magyar szöveg mellett a néhol közhelyes vagy patetikus
fordulatokkal élő fordítás csak korlátozottan közvetítheti a hagyományok sokaságára irányuló pontos dokumentáció és elemzés igényét.
A Letters című versben a többszólamúság, a folyamatosan változó beszélő keltette bizonytalanság, az idézetek beékelése a magyarhoz hasonlóan összetett, az olvasást minduntalan megakasztó és átgondolásra késztető szöveget hoz létre. Az Amrita anyja által pontatlanul idézett Szózat-versszakok ugyanakkor kikerülhetetlenül felvetik a kérdést, hogyan működik az idézet az angol versben, ahol a fordító egy kanonizált angol fordítást torzít; mit árul
el az angol olvasónak néhány patetikus hazaszeretettel teli, ódivatúan rímelő sor az azt –
rosszul – idéző emberről. Ezen a ponton a fragmentáltság egészen szembeötlően van jelen a
fordításban. Az olvasó csak töredékes nyomokra lelhet, számtalan utalásban legföljebb az
utalás tényét sejtheti meg. Mindez azonban ráirányíthatja a figyelmünket az eredeti nyelven
olvasás töredékes és esetleges voltára, anyanyelvi korlátozottságunkra is.
Egyszerre átjáróház, találkozási pont és elmulasztott, mindenképpen elmulasztásra ítélt
találkozás a fordítás. A Sound Odyssey versei olyan nyitott terek, ahol megvan a lehetősége a
találkozásnak, még ha a fordítás természetéből adódóan nem is lehetnek egyszerre jelen,
akik találkoznak: a magyar vers és angol(ul) olvasója.

„

132

tiszatáj

KULCSÁR-SZABÓ ZOLTÁN

Egy nem-esztétikai
művészetelmélet aktualitása
GÖRFÖL BALÁZS: HANS-G EORG GADAMER
MŰVÉSZET - ÉS KÖLTÉSZETFELFOGÁSA

Balassi Kiadó
Budapest, 2016
200 oldal, ár 2500 Ft

Az életmű hosszú ideig rendkívül intenzív és sokirányú recepciójához viszonyítva nem áll rendelkezésre igazán sok monografikus feldolgozás Hans-Georg Gadamer munkásságáról
vagy annak valamely tartományáról, legalábbis összevetve a
20. századi filozófiatörténet hasonló kaliberű gondolkodóival.
Ennek okait nem könnyű tisztázni: megeshet, hogy arról van
szó, hogy a főmű, az 1960-ban (magyarul 1984-ben) megjelent
Igazság és módszer elterelte a figyelmet vagy némiképp a specialisták feladatává fokozta le a korábban és később keletkezett írásokat és ezek szerteágazó tematikáját, vagy akár arról,
hogy az oeuvre, centrumában az említett munkával, körülötte
pedig az ahhoz sokszor visszakapcsolódó későbbi tanulmányok sokaságával kellően pontos autoegzegézist végzett el ahhoz, hogy szisztematikus vizsgálata a legsürgetőbb feladatok
között bukkanjon fel. A hazai irodalom mindenesetre nem áll
rosszul. Fehér M. István önálló monográfiává eddig ugyan nem
szervesült tanulmányainak hosszú sorozata mellett Nyírő Miklós (Nyelv és nyelvfeledtség, 2006) a „a nyelv hermeneutikájára”, Olay Csaba pedig – német nyelven – „a nem-tárgyias összefüggések fenomenológiájára” (Hans-Georg Gadamer, 2007)
összpontosító köteteket publikált Gadamer filozófiájáról. Görföl Balázs alább tárgyalandó, világosan megírt, jól követhető
felépítésű és érvelésű értekezése, amely az MTA Irodalomtudományi Intézetének Opus sorozatában látott napvilágot
(vagyis inkább irodalomelméleti, mint filozófiai környezetben
– ha ugyan az ilyen diszciplináris különbségtétel ebben az
esetben jelent valamit), Gadamer művészet- és költészetfelfogását teszi tárgyául. Maga ez a tárgyválasztás, mint közismert
és mint arra a szerző a bevezetőben ki is tér, magyarázatra
szorul. Gadamer nem írt önálló esztétikát és, mint az szintén
köztudomású, szívesen látta volna „feloldódni” nevezett diszciplínát a hermeneutika számára általánosabbnak mutatkozó

2017. november

133

„

keretei között. Másfelől az Igazság és módszer, amely tehát semmiképpen sem akart esztétika
lenni és amelynek a leglényegesebb filozófiai kérdései talán valóban nem a művészettel kapcsolatosak, némiképp rejtélyes módon az „esztétikai tudat” problémájából indítja ki azt a vállalkozást, amelynek célpontjában egy általános „filozófiai hermeneutika vázlatának” előállítása áll, és
e vázlat első részét egészében a művészettapasztalat kérdésének szenteli – még mielőtt rátérne
pl. az „igazságkérdés”, a megértés és a nyelv hermeneutikai problémáinak tárgyalására. „Költészetelmélete” („költészeten” itt, mint erről Görföl is ír, nem kizárólag, ám valamiképpen mégiscsak paradigmatikus módon a lírai költészet értendő) bizonyos értelemben szintén nincs
Gadamernek– még akkor sincs, ha (az e vonatkozásban viszonylag szűkszavú, bár annál lényegesebbeket mondó Igazság és módszerrel ellentétben) viszonylag koherens és részletes elképzelést fejt ki a nyelv művészetéről azokban a (nagyobbrészt a főművet követően keletkezett)
esztétikai és poétikai tárgyú esszéiben, amelyek két kötetet is megtöltenek a GW rövidítés alatt
ismert (és még maga Gadamer által koncipiált) összkiadásban. Bár részint még a kutatás előtt
álló feladatnak nevezhető e kérdés feltárása, és Görföl sem tesz igazán új lépéseket ebben az
irányban, feltehető, hogy ez az elképzelés nem is teljesen izoláltan áll a 20. század derekát meghatározó poetológiai diskurzusban, így akár az is, hogy Gadamer meríthetett olyan elképzelésekből, amelyeket nem is feltétlenül az „esztétika” mint filozófiai aldiszciplína keretei között
szokás számon tartani. (Nincs mód ugyan itt ennek részletes tárgyalására, de pl. a költői nyelvvel, az „eminens” textualitással kapcsolatos kései gadameri eszmefuttatások számtalan ponton
kapcsolódnak az európai költészet nagy poetológiai esszéirodalmához, leginkább sejthetően
Valéryhez – akinek „filozófiai gondolkodásáról” egyébként Gadamer barátja, Karl Löwith írt
fontos értekezést 1971-ben).
Görföl értekezése öt fejezetre tagolódik. Kiindulásképpen, ha lehet így fogalmazni, Gadamer
antiesztétikai esztétikájának alapvonalait kíséreli meg rekonstruálni (először az „esztétikai tudat” destrukciójának nagyívű programját, ezt követően pedig a műalkotás hermeneutikai fogalmának főbb összetevőit), majd először nagyobbra, később pedig szűkebbre fogva a perspektívát Gadamer költészet- és irodalomfelfogása kerül terítékre: a nyelv fogalma Gadamernél, ezután a szövegiség már említett problémaköre, végül (talán a legszűkebb perspektívájú és merítésű fejezetben) a filozófus Celan-olvasatai, amelyek mintegy Gadamer irodalomértelmezői
praxisának mérlegelésére kínálnak lehetőséget. A kiindulópont tehát az említett „destrukció”,
amely, mint ismeretes és mint azt az Igazság és módszer egész felépítése is sugallja, az „igazságra vonatkozó kérdés” visszanyerését, méghozzá a módszertudat vonatkozásában bizonyos deficitekkel elszámolni kényszerülő ún. szellemtudományok számára való visszanyerését a művészet és az esztétikai élmény, illetve tapasztalat problémáján keresztül hivatott előkészíteni:
mondhatni az „esztétikai tudat” kritikája szolgál e vállalkozás paradigmájául. Ez a döntés nem
feltétlenül magától értetődő: miért éppen a művészet kínál ehhez a legalkalmasabb támpontokat, lehetne feltenni még mindig a kérdést, amelyre természetesen többféle választ is lehetne
adni (jelen sorok írója még azt is megkockáztatná, hogy az 1950-es évek kontextusában ez akár
egyfajta önterápiás javaslatot is magában rejthetett a módszertani technicizálódás kihívásaival
küszködő bölcsészettudományok számára). Görföl tartózkodik attól, hogy határozott magyarázatot nyújtson. Az első fejezet okfejtése mindenesetre arról tanúskodik, hogy az esztétikai tudattól a történeti tapasztalat felé vezető lépésnek, és különösen a „hagyomány” gadameri autoritásának tulajdonít kitüntettet jelentőséget a „destrukció” programjában (Ezenközben a kötet
több pontján is helyesen emlékeztet arra, hogy ez legfeljebb ingatag alapokat kölcsönözhet a

„

134

tiszatáj

gadameri hermeneutika konzervatívként való egyszerű megbélyegzésének: Gadamer valóban
nem állítja azt, „hogy az ember a hagyományok rabja lenne”. Igaz, lehetne hozzáfűzni, ez még
nem zárja ki azt, hogy ez a filozófia ne vonná – akár vállaltan – magára a „konzervativizmus”
címkéjét bizonyos vonatkozásokban. A fő – és valóban komoly – kérdés nyilván az lehetne, bár
ez már nem tartozik szorosan ide, és Görföl is kevesebbet foglalkozik ezzel, hogy miben állna,
hogyan volna értelmezendő ez a konzervativizmus, ez is a még aligha teljes körűen elvégzett
feladatok közé tartozik a Gadamer-irodalomban). Noha a könyv sok összefüggésben nem vállalkozik a részletesebb filozófiatörténeti beágyazásra, ez a fejezet kísérletet tesz arra, hogy
Gadamer bírálatát szembesítse az „esztétikai tudat” filozófiatörténeti útjának fontosabb állomásaival, Kanttal és (talán meglepő, ám indokolt hangsúlyt helyezve utóbbira) Schillerrel, nem
spórolva itt meg a Gadamer romantikaképében Manfred Frank és sokan mások által szóvá tett
gyenge pontok számbavételét sem. Megjegyzendő ugyanakkor, hogy éppen ebben a megvilágításban érdemes lett volna többet foglalkozni az allegóriafogalom rehabilitálásának gadameri
javaslatával. A fejezet zárókövetkeztetései arról tanúskodnak, hogy a szerző mindenekelőtt a
művészet tapasztalatának megszólító (vagy éppen: „megszólítottságként” megragadható) aspektusában látja azt a princípiumot, amelyhez a gadameri destrukció végső soron eljuttathat
(és amely, ha lehet így fogalmazni, mintegy modellt kínál a hermeneutika sokfelé hangoztatott
ún. „nyitottságának” elgondolása számára) – ennek magyarázatához nem kifejezetten hermeneutikai elképzelésekből (pl. Georges Didi-Hubermann) egy munkájából) is merítve.
A műalkotás „létmódjának” szentelt második fejezet voltaképpen annak rekonstrukciójára
vállalkozik, hogy milyen fogalmi hálót dolgoz ki az Igazság és módszer az esztétikai tudat izolációjának bírálatát követően a művészet tapasztalata számára. Mivel, mint az fentebb már említésre került, a főmű esztétikai horizontján viszonylag kevés szerep jut az irodalomnak, nem
meglepő, hogy a Gadamer által felajánlott fogalmakat inkább csak közvetett módon lehet irodalomelméleti terminusokhoz vagy egyáltalán a bevett irodalom- vagy befogadáselméleti megfontolásokhoz közvetíteni. Még a játék híres kategóriája esetében is így van ez, hiszen, mint azt
Görföl helyesen észrevételezi, Gadamer itt azzal a rizikóval is szembenéz, hogy éppen egy olyan
kategóriát terhel meg hermeneutikai jelentőséggel, amelyet számtalanszor éppen abbéli alkalmassága határozott meg, hogy az esztétikai tudat valamiféle absztrakciójának volt képes modellt kínálni. Szerencsés megoldás, hogy az értekezés többek közt itt, a játékfogalom összefüggésében hívja fel a figyelmet a tapasztalat kategóriájának centrális – bár inkább az Igazság és
módszer második és harmadik részében kibontakozó – jelentőségére Gadamernél. A tapasztalat
mibenléte (amely egyébként egyáltalán nem olyan békés kategória, mint amilyennek sokszor
mutatkozik, lévén – és ebben Gadamer egykori freiburgi mesterét, a Lét és idő szerzőjét és persze a Heidegger olvasatán keresztül megszűrt Hegelt követi – mindig megelőző tapasztalatok
érvénytelenné válásának, „mindig a semmisség tapasztalata”) Görföl érvelése szerint lényegében par excellence formájában a művészet tapasztalatában, annak is elsősorban azon mozzanatában tárulkozik fel, hogy a művészet magába vonja és ezáltal megváltoztatja a befogadóját.
Mindez természetesen nem a befogadó puszta kitettségeként vagy passzív részesüléseként
gondolandó el, Gadamer először ebben az összefüggésben referált olvasásfogalma éppen az értelmezőnek a „művet kiteljesítő tevékenységeként” jut szerephez játékfelfogásának elemzésében. A játékot követően a képződmény (Gebilde) kategóriája kerül terítékre (itt kissé zavaró
módon talán túlságos hangsúlyt kap Gadamer egy, látszólag a befogadó megértés-teljesítményének határaira vonatkozó okfejtése), majd a mimézisé, amelyet az Igazság és módszer persze

2017. november

135

„

elsősorban megmutatásként, (Heidegger nyomán) feltárulkozásként, valamint – a kép, képmás
problémáján kifejtve – „létgyarapodásként” ért. A mimetikus újrafelismerés nyomán Gadamer
szerint ugyanis „többet ismertünk meg annál, amit már addig is ismertünk. Az újrafelismerésben az, amit ismerünk, úgyszólván megvilágítva kiemelkedik a feltételét képező körülmények
esetlegességéből és sokféleségéből, s a maga lényegében fogjuk fel.” Görföl itt felveti a nemmimetikus műalkotások kérdését, amely kihívástól Gadamer egyáltalán nem tekintett el, ezen a
ponton azonban egyszerűen a Celan-olvasatokra és saját, ezekkel eléggé eltérő vetületben foglalkozó későbbi fejezetére utal előre – mindazonáltal ez a kérdés végül kicsit elsikkad az értekezésben. Az utolsó kategória, amely a műalkotás létmódja szempontjából meghatározó, az ünnepé, melyhez Gadamer a főművet követően is visszatért és amely itt mindenekelőtt a művészet időbeliségéről alkotott bonyolult elképzelést segít tisztázni, többek között azt a látszólagos
ellentmondást, amely a művészet (és különösen a művészetfogalom) történetisége, az esztétikai tapasztalat helyére lépő történeti tapasztalat jelentősége és aközött az elgondolás között feszül, hogy a művészet maga mégsem lehet pusztán történeti vizsgálódás tárgya, hiszen (az ünnep „saját idejéhez” hasonlított) idejét nagymértékben a visszatérés és az ismétlés lehetősége
alakítja.
A kötet talán leggazdagabb és legmeggyőzőbben kidolgozott fejezete a nyelv gadameri
„hermeneutikájának” szentelt. Itt persze meglehetősen diffúz összefüggésrendszerből kell kiindulni. Egyfelől – az Igazság és módszer kontextusán belül – ki kell lépni a közvetlenül művészeti
tárgyú fejtegetések köréből, hiszen Gadamer külön részt szentelt az egyebek mellett, sőt elsősorban médiumként definiált nyelvnek, majd e vizsgálatból egyenesen a hermeneutika univerzalitásigényének sokat vitatott bejelentéséhez vélt támpontokat szerezni. Másfelől nem kerülhető meg a szembenézés azzal a kérdéssel, van-e, lehetséges-e a gadameri hermeneutikának
egyáltalán egységes nyelvfilozófiája. Egyfelől, mint azt Görföl pontosan bemutatja, maga a nyelv
tárgyiasítása tűnik teljességgel idegennek az Igazság és módszer záró fejtegetései, illetve egyáltalán a „nyelvfeledtség” hermeneutikai diagnózisai nyomán. Persze ezzel a lehetetlenséggel
minden hermeneutika tud élni, és Gadamer ismeretesen fel is kínálja azokat az alternatívákat,
amelyek révén elkerülhető a tárgyiasításnak a hermeneutikai tapasztalatfogalmat valóban aláásó csapdája. Mindenekelőtt magára a nyelv közegként való elgondolására lehetne hivatkozni,
továbbá a „belső” és „külső” szóval kapcsolatos, elsősorban Ágostonra hivatkozó és ma is kardinális jelentőségűnek látszó megfontolásokra (ezeknek döntő jelentőséget tulajdonít, Gadamer
feltevéseinek részleges módosulására tekintettel is, az életmű egyik legjobb ismerője, Jean
Grondin; újabb perspektívákért pedig l. pl. Lőrincz Cs., „A »belső szó« adomány és tanúság között”, Uő, Az irodalom tanúságtételei, Bp. 2015) vagy éppen a nyelv „spekulatív struktúrájának”
elemzésére.
Talán nehezebb kérdés az arra vonatkozó, vajon változott-e Gadamer nyelvfelfogása az
Igazság és módszert követő évtizedekben. Az igenlő vagy legalábbis hangsúlymódosulásokat
mérlegelő válaszok éppen a „belső szó” jelentőségével vagy a kimondhatatlannal, a nyelv határaival-korlátaival kapcsolatos későbbi megfontolásokra szoktak hivatkozni, pl. A szó igazságáról című 1971-es, ám sokáig nem publikált fontos tanulmányra vagy a később keletkezett Grenzen der Sprache-ra. Görföl összességében mintha amellett foglalna állást, hogy minden módosulás és hangsúlyeltolódás ellenére Gadamer nyelvfelfogását lehet koherensként kezelni, és ezt
két aspektus kitüntetésével teszi meg. Egyfelől nyelv és gondolkodás viszonyára (amihez hozzátartozik nyelv és megértés relációja, „A megérthető lét – nyelv”, illetve a revideált magyar

„

136

tiszatáj

fordításban „A lét, amit meg lehet érteni – nyelv” híres, egyes kritikusok számára hírhedt tétele,
a nyelv közegszerűsége, valamint azon „antropológiai” meggyőződés gadameri változata, mely
szerint a világgal rendelkezésnek a nyelv a feltétele és egyben nyelvi jellegű is), másfelől a nyelv
„kommunikatív jellegére” kerül a fókusz, itt különös tekintettel a dialógus princípiumának öszszetett szerepére Gadamer gondolkodásában, valamint a nyelv határainak problematikájára. Ez
utóbbi különösen a filozófus művészet- és költészetfelfogásának vonatkozásában fontos, hiszen,
mint ismeretes, Gadamer a „mondó szó”, az önmagát tökéletesen, teljességgel ki-mondó (aussagende) kijelentés paradigmáját lényegében egyedül a költői nyelvben vélte fellelhetőnek.
A költői nyelv különleges feltáró-megmutató teljesítménye, amely Gadamer számára, némi
leegyszerűsítéssel fogalmazva, lényegében nem más, mint szó és dolog, vagy még inkább hang
és értelem kitüntetett kapcsolatának előállítása (ez akár úgy is érthető, mint valamiféle „találó”
szó fellelése, persze csak akkor, ha ez nem egy eleve már adott mondandóhoz való szókeresgélést takar – a nyelv spekulatív struktúrája, ahogy azt Gadamer elgondolja, ezt kizárja). A harmadik fejezet ebben az összefüggésben idézi a filozófus nyelvvillám-metaforáját, magyarázatként
az eminens, „nagy” költeményekhez való sokadszori visszatérés késztetésére: az emberek
ilyenkor „talán épp azt várják, hogy a vers váratlanul ismét feltárjon számunkra valami lényegeset és megőrizendőt a világból.” Vagyis ismét a visszatérés fontos gadameri gondolatáról van
szó, amely többek között az ünnep időbeli struktúráját határozta meg a műalkotás létmódjának
leírásánál: a költői alkotásokat is az ilyesfajta ismétlés tünteti ki, az, hogy kikényszerítik a hozzájuk való visszafordulást. Ez pedig már a negyedik fejezet fő kérdéskörét nyitja meg, nevezetesen azt, hogy vajon mi a pontos státusza annak, amit Gadamer „eminens szövegnek” nevez és ez
miként viszonyul a filozófus szabatos definíciókban ritkán felbukkanó irodalomfogalmához.
A nyelvvillám-metafora idézett értelmezése ebben az összefüggésben kevéssé megvilágító.
A gadameri értelemben vett eminens textualitás ugyanis egészen egyszerűen abból nyeri ezt a
kitüntetett státuszát, hogy nem teszi lehetővé a szövegszerűség hátrahagyását, nevezetesen pl.
az olyan, a szöveghasználat mindennapos praxisainak sokaságából ismert műveleteket (pl. a
parafrázist), amelyekben egy leírt szöveg oly módon hasznosul vagy tölti be a rendeltetését,
hogy ennek során a szövegalakhoz való visszakapcsolódásra nincs többet szükség. Az ún. eminens szövegek megértése és értelmezése nem mehet végbe másképp, mint az újra és újra megvalósuló megszólaltatás által – a vers leginkább talán önmagát tárja fel ilyen módon, másként
fogalmazva: olyan önprezentációként bontakozik ki, amely (és Gadamernél itt valóban sok tekintetben Valéry poetológiájának egynémely tétele visszhangzik) lehetetlenné teszi hangzás és
értelem, „Sinn” és „Klang” bármilyen fokú szétválasztását vagy izolálását.
Gadamer e kései témája természetesen ismét számtalan olyan kérdést vet fel, amelyek valamiképpen megint csak a fogalmi koherencia és következetesség problémáját érintik. Miképpen beszélhet az a filozófus eminens szövegiségről, aki ellentmondást nem tűrően jelenti ki,
hogy a szöveg nem más, mint „köztes-termék, a megértetés történésének egy szakasza”, melynek mint olyannak az elkülönítése elkerülhetetlenül az absztrakció eszközére szorul? Továbbá:
hogyan viszonyul ez a kategória (és a hozzá kapcsolt befogadói feltételrendszer, amelyet
Gadamer többek közt a megjegyzés, kívülről tudás, együttszólás, „belső fül”, önprezentáció és
hasonló elképzelések, de ugyanakkor egyben valamiféle kitüntetett, bár nem csupán empirikusan értendő írásbeliség ideájának segítségével írt körül) az irodalom fogalmához, a (szép)irodalmi szövegek Gadamer által szkepszissel figyelt esztétikai megkülönböztetéséhez? Illetve:
mennyiben implikál normatív szempontot, különösen az Igazság és módszernek az irodalom

2017. november

137

„

„határhelyzetével” kapcsolatos, nem túlságosan kifejtett (és sejthetőleg a főmű klasszikuskoncepciója felől megvilágítható) eszmefuttatásához képes? A Gadamer-irodalom nem elhanyagolható része arra a diagnózisra jut, hogy a kései, azaz az Igazság és módszert követő esztétikai-poétikai tárgyú írásokban valóban az irodalomfogalom normativizálódása figyelhető meg
– miközben alapos érveket lehetne segítségül hívni annak bizonyítására is, hogy az „eminens”
szöveg nem azonosítható a „költői” szöveggel, továbbá egyáltalán nem tart igényt a szépirodalom (Gadamer – nemcsak Gadamer – felől nézve voltaképpen: tautologikus) kategóriájára, noha
ezzel természetesen nem mond le valamiféle értéktételező különbségtételről, amely maga
azonban nem esztétikai. Görföl a kérdést az írás klasszikus hermeneutikai témájának gadameri
megközelítését, ennek többoldalúságát, valamint a szövegértelmezés hermeneutikai modelljének idekapcsolódó aspektusait rekonstruálva közelíti meg. Bár láthatóan érzékeli az „eminens”
textualitás és a költői vagy szépirodalmi szövegek kitüntetése közötti (legalábbis elméleti) feszültséget, vagyis, másként fogalmazva, azt, hogy előbbi nem vezethető le utóbbiból, végső soron azzal a kicsit talán kompromisszumos megoldással él (talán azért, mert itt is, mint általában, nagy, bizonyos értelemben a kelleténél is több hangsúlyt helyez a gadameri művészetfelfogás koherenciájára vonatkozó kérdésre vagy igényre), hogy különböző (történeti-funkcionális,
formális és tematikus) irodalomfogalmak egyfajta kombinációjaként ragadja meg a filozófus
irodalomról alkotott elgondolását.
Mivel ennek az irodalomfogalomnak a lényege Gadamernél valóban a lírai költészetben tárulkozik fel a legtisztábban, továbbá mivel Görföl – helyesen – fontosnak tartja az eddig feltártakat Gadamer szövegértelmezői praxisának sajátosságaival is szembesíteni, kézenfekvőnek
mondható az a döntés, hogy az értekezés külön fejezetet szentel Gadamer Celan-interpretációinak. A filozófus itt, miközben voltaképpen nem mond ellent az szövegértelmezésről vagy az
olvasásról előadott elképzeléseinek, mindenekelőtt ismeretesen azt igyekezett (hozzá kell tenni, mint ahogy Görföl is utal rá: sokak által vitatott eredményekkel) bebizonyítani az ún. „hermetikus” költészet példáján, hogy a „mit kell tudnia az olvasónak?” kérdés hermeneutikailag bizonyos értelemben irreleváns: a szövegekre odahallgató, önnön előzetes feltételezéseinek feladására kész interpretáció még a leghomályosabb vagy -töredékes szöveghelyeknél sem kell,
hogy lemondjon valamiféle „értelemegész” igényéről, amelyet tulajdonképpen a költemények
autoegzegetikus módon ott is felkínálnak, ahol többértelműségük redukálhatatlan marad. Görföl korrekten referálja Gadamer legfontosabb feltevéseit és bemutat (bár leggyakrabban a parafrázisra szorítkozva) néhány konkrét interpretációt is – mindazonáltal ez a fejezet, analitikus
hozadékát és rendszerező teljesítményét tekintve, mögötte marad a megelőzőek színvonalának.
Hiányolható pl., hogy viszonylag szűkösen merít a Gadamerrel vitatkozó vagy a filozófus olvasatai számára fontos kontextust kínáló Celan-irodalomból, teljesen eltekint pl. Gadamer és Jacques Derrida Celan-képének összevetésétől – és ezzel végleg elmarad a Gadamer-Derrida viszony
értékelésére tett kísérlet, amelynek éppen a Celan-értelmezések kínálhatnának a legkézenfekvőbben követhető vezérfonalat. Mindezzel együtt Görföl Balázs könyve nem kerüli meg a Gadamer művészetfelfogásának aktualitására vonatkozó kérdést. Különösen azáltal, hogy rámutatnak a gadameri gondolkodás belső dinamizmusára, mondhatni önmagával is folytatott sokrétű dialógusára és sokirányú nyitottságára, elemzései amellett tesznek tanúbizonyságot, hogy
ez az utóbbi egy-két évtizedben kicsit immár talán ritkábban emlegetett életmű továbbra is érdemi módon képes hozzájárulni a mai művészetfilozófia releváns kérdéseinek artikulálásához.

„

138

tiszatáj

SIMON ATTILA

Ez az egyszerű,
megfoghatatlan tényállás
KULCSÁR-SZABÓ ZOLTÁN: S ZINONÍMIÁK.
KÖZELEDÉSEK HEIDEGGERHEZ

Ráció Kiadó

Budapest, 2016
192 oldal, ár 2500 Ft

Érdemes kicsit elidőzni a címnél és az alcímnél. Szinonímiák.
Ugyanaz és más, azonosság és különbség. Közelség, szomszédság, rokonság, mégis távolság és idegenség. A görögben
közös név, egymás melletti, együttes, összetartozó megnevezései valaminek, nagyjából ugyanannak (ha magyarra fordítjuk, rokonértelműség lesz belőle) ‒ de tudjuk, hiszen írás, s
legkivált talán fordítás során rendre mélabúsan vagy kétségbeesetten tapasztaljuk, hogy mégis egészen másnak. A nyelv,
a szavak csődje és gazdagsága. Éppen mert sok van, egyik
sem lehet pontos, nem lehet az igazi. Miért nem lehet csak
egy? Egyetlen szó, a szó, nem pedig szavak, a „nyelv mindenféle értelemben plurális elégtelensége, csúszkálása” (113).
Közeledések Heideggerhez. Tehát nem közelítések. Jól
körvonalazott és pontos kalkuláció nyomán tervszerűen kivitelezett szándék helyett inkább megtörténés, olykor talán
esemény. Mégis távol az esetlegességtől. És nem közellét, közelség, hanem közeledés, vagyis folyamat, mozgás és dinamika, amely, a többes szám egyik értelme ez lehet itt, ismétlődik, márpedig ehhez a távolság újraképződése, a távolodás is
szükséges. Körkörös mozgás. Egyben pedig, a többes szám
másik értelme: az irányok sokfélesége, közeledések innen,
onnan, több felől. Vonzás és választás. Melyek a főbb szabályaik vagy legalábbis meghatározó tendenciáik?
Elöljáróban kettőt érdemes megemlíteni, melyek össze is
kapcsolódnak. Az Előszóban s a tanulmányok szövegében is
többször előkerülnek a kortárs kultúratudományok. Gyakori
viszonyítási pontként, sőt voltaképpen folyamatosan érzékelhető és talán a legerősebb kihívást jelentő háttérként tapinthatók ki a Heideggert kérdező értelmezés mögött. Úgy is,
mint amelyek olykor vitatkoznak a maguk módján értett
Heideggerrel, s úgy is, mint amelyek olykor elmulasztják ezt
a vitát, amely pedig nemcsak hatástörténetileg lenne indo-

2017. november

139

„

kolt, hanem elméleti szempontból olykor egyenesen kényszerítőnek mutatkozik. E téren Kulcsár-Szabó kiigazításai, a számos félreértés eloszlatása, a finom helyrerakások ‒ Latourtól
Kittlerig ‒ roppant tanulságosak és bizonyító erejűek: Heidegger időszerű és hallatlanul érdekes beszédpartner ma is. Persze figyelmesen kell őt hallgatni. Márpedig az új materializmus metafizikai megrögzöttségei, a poszthumán technikafelfogás rövidrezárásai és túlzásai,
a nyelv kérdésének elhamarkodott korszerűtlenné nyilvánítása, az olvasás, a szövegek, például Heidegger-szövegek közelségében zajló hermeneutikai bíbelődés fennhéjázó elutasítása, az idegennek az ideológiailag motivált, aszimmetrikus és meggondolatlan kiemelése a sajáttal szemben (s az ezzel ellentétes művelet téves felrovása Heideggernek) éppenséggel nem
kedveznek a figyelmes odahallgatásnak.
A kötet másik vonzási középpontja a nyelv. Tematikusan is, hiszen két tanulmány kifejezetten nyelvelméleti vagy azzal a legszorosabban összefüggő kérdéseket tárgyal. De a többi
szövegben is, a kultúratudományos témafelületeken új nyomokat, jellegadó bevésődéseket
hátrahagyva, vagy egyenesen azokat átstrukturálva rendre megmutatkozik, „ahogyan a gondolkodás útja, különös módon, keresztülvezet a nyelven” (67 ‒ kiem. az eredetiben). Mégpedig, kiindulásként elegendő lesz ennyi, a nyelven mint „dimenzión” (69–70), amely mögött
azonban, tehát a létezők világát artikuláló szavak mögött, a „lényegi szó” visszahúzódik: létet
ad, jelenvalósághoz segít, de úgy, hogy ő maga sosem lesz jelenvaló (103–104). Ez az „egyszerű, megfoghatatlan tényállás”, ahogyan Heidegger nevezi a Das Wesen der Sprache című
írásában, a létet adó lényegi szó csöndje az a törés vagy differencia (110–111), amely Kulcsár-Szabót ebben a könyvében talán a leginkább foglalkoztatja.
A nyelviség kérdése nemcsak ezen a módon vezeti az értelmezéseket, hanem jobb híján
még leginkább módszertaninak nevezhető szempontból is. Hiszen a leginkább meghatározóan az olvasatok egyes lépéseit is nyelvi tényezők irányítják. Nagyon is hagyományos, ha tetszik, filológiai módon. Leggyakrabban az egyes szavak grammatikai paradigmáinak körültekintő és leleményes vizsgálatával és állandó, reflektált fordításával, fordítási kísérleteivel ‒
annak tudatában, Nietzsche és Heidegger nyomán, hogy a grammatika a maga erőszakos
módján megszabja a gondolkodás pályáit, s hogy a grammatika: metafizika. Azután a tájnyelvi és egyben régies szóhasználat aktivizálásával (például a Bewägung, az „útnyitás”, KulcsárSzabó javaslata szerint: „be-ut-azás” régi sváb-alemann szavának esetében), az etimológiai
vagy pszeudoetimológiai szómagyarázatok és homonímiás szójátékok indázásainak figyelmes végigkövetésével (akár több nyelv hálózatában). Mindebben Heideggerhez csatlakozva,
aki maga is nem egyszer „lexikai és etimológiai ekvivalenciák rendszerében hoz felszínre”
(100) lényeginek mutatkozó fogalmi-jelentéstani összefüggéseket, s ezáltal igyekszik elkerülni ‒ például a tulajdonnév, a tautológia és az etimológia diskurzusalakító potenciálja révén ‒ „a nyelvet jelrendszerré redukáló instrumentalizációt” (119). Egyszersmind rámutatva
a nyelvek közötti, szótári ekvivalenciákon alapuló akadálytalan közlekedés illúziójának tarthatatlanságára és a fordíthatóság határaira.
A másik mozzanat, amely a kötet Heidegger-olvasatainak fontos meghatározója, a kontextualizálás. Az előzményeknek, a heideggeri mű párhuzamainak és ellentmondó helyeinek,
a kortárs (nemcsak elméleti, hanem akár társadalom-, politika- vagy technikatörténeti) kontextusoknak és a hatástörténetnek a példás számbavétele. De nem pusztán, sőt nem elsősorban arról van itt szó, hogy a szerző sokat olvas, bár tagadhatatlanul sokat olvas, nem arról
tehát, amit szűkebb szakmámban a dicséret legmagasabb fokaként úgy szoktak mondani,

„

140

tiszatáj

hogy valaki valamiről „nagyon sokat tud”, s amit Kerényihez kapcsolódva Szilágyi János
György „az önmagáért való »-ról -ről tudás«-nak” nevezett. Mert a polümathié, a sokat vagy
sokféle tudás, mondja Hérakleitosz, nem tanítja meg az embert arra, hogy helyesen gondolkozzon (vagy hogy egyáltalán gondolkozzon). Hanem azt jelenti ez a kontextualizálás, hogy a
maga egészében áttekinthetetlen szakirodalom iránymutató darabjait Kulcsár-Szabó alapos
és értő módon építi be a saját gondolatmenetébe, melynek szuverenitása az okosan kiaknázott ‒ megint ezt a szót kell mondanom ‒ filológiai háttér felhajtó erejét mintaszerűen használja ki, akkor is, ha egy adott megfogalmazással vitatkozik. A legszélesebb horizonton talán
a technika-tanulmány elemzésében, de másutt is rendre gazdagon és mesteri módon. Kulcsár-Szabó Zoltán olvasásmódjának egyik fő erőssége ez a kontextusalkotó áttekintő és applikáló képesség.
A harmadik jellemző, amely a kötet Heidegger-olvasatainak karakterét és belső elrendeződését is megadja, egyfajta kommentárszerűség, kommentárszerű olvasás. Ezen azt értem,
hogy Kulcsár-Szabó alapvetően hermeneutikusként nyúl a szövegekhez, megérteni akarja
őket, együtt halad velük, magyarázatokat fűz hozzájuk, s ennek során hallatlanul gazdag
szempontrendszert működtet. A szorosabb szövegértelmezéseknek ez a rendkívüli szempontgazdagsága, a kérdésirányoknak, nézőpontoknak a sokfélesége, lényeglátó észrevételeknek áradó bősége ‒ egy-egy zárójeles megjegyzés vagy gondolatjelek közé ékelt közbevetés vagy lábjegyzet anyagából olykor egész tanulmányt lehetne írni ‒ talán még a kontextualizálás említett (és részben ugyancsak kommentárként felfogható) műveleteinél is megragadóbb jellegzetessége ennek a könyvnek. Ennek eredménye lesz az, hogy Heidegger szövegei
Kulcsár-Szabó finom megmunkálása nyomán bonyolult, ám áttekinthető szerkezetű, számtalan csiszolt felületen ragyogó színekben játszó kristályként tűnnek fel. Ez a kommentáló, és
alapvetően, megint csak: hermeneutikai vagy filológiai olvasás- és írásmód mindenesetre kevéssé alkalmas valamely egyetlen és koherens „erős tézis” érvelő kifejtésére. Ereje inkább az
említett megértésteljesítményben rejlik, s ebben a kötet tanulmányai ‒ meggyőződésem szerint nemzetközi mércével mérve is ‒ igazán erősek. Ugyanakkor azt hiszem, hogy ezek a
kommentáló, elágazásokban és szempontváltásokban gazdag olvasatok több útjelző elhelyezése, összefoglalások, vissza- és előretekintések, retorikailag (a dispositio és az elocutio eszközeivel is) erőteljesebben kiemelt tézisszerű megfogalmazások révén megfoghatóbban ki
tudnák domborítani a lényegi kérdéseiket és állításaikat. Kulcsár-Szabó kommentáló olvasása, továbbá, lemond a külső nézőpontú kritika lehetőségéről. Ez a „lemondás” részben persze
belső, diszkurzív kényszerűség eredménye (ennyiben voltaképpen nem „lemondás”, mert
nem „döntés” kérdése), amennyiben a megértő olvasásnak az értelmezett szöveg belső viszonylatainak, diszkurzív egyediségének körültekintő kidolgozásához és kreatív újrarendezéséhez óhatatlanul rá kell hagyatkoznia a szöveg logikáját és kategóriarendszerét megalapozó és szervező előfeltevések, axiómák és fogalmak horderejére, azzal együtt is, hogy ‒ lásd
a kontextualizáló műveletekről mondottakat ‒ az egyes értelmezői lépések során, lokális érvénnyel, külső nézőpontot is működtet. Belsőnek és külsőnek ebben a dinamikus, a kommentáló olvasás által meghatározott aszimmetrikus viszonyrendjében az immanens kritika lehetősége persze megmarad, s Kulcsár-Szabó olvasataiban az ehhez talán legközelebb álló dekonstruktív (nem egyszer bravúrosan végrehajtott) műveletek fel is bukkannak. Ugyanakkor,
az említett belső, diszkurzív kényszer tudatában és elismerésével együtt, az olvasóban mégiscsak fölébred a kíváncsiság ‒ csak a technika-tanulmányhoz fűzve most kérdéseket ‒, hogy

2017. november

141

„

mi a véleménye a szerzőnek például arról az emberképről, amely az „»ember leginkább tulajdonképpeni lényegét«” (72), ennek létezését és meghatározhatóságát készpénznek veszi
(vö. a 166. lapon az Állomásokból idézett megfogalmazással az „»emberi lény növekvő eltorzításáról«”). Vagy hogy nem túlzottan is (metafizikai módon) központosító, vagy egyáltalán
mennyire plauzibilis a Kérdés a technika nyomán című Heidegger-szövegnek az a tétele, hogy
a modernségben a technika (pontosabban talán a technika lényege, a Gestell, az „állvány”,
Kulcsár-Szabó javaslatával: „állítvány”) mint a feltárás egy módja mindent ‒ nemcsak az eszközöket és a hétköznapi életet, hanem a nyelvet, a gondolkodást, a tudományt, a művészetet,
s magát az embert is, egyszóval tényleg mindazt, „ami csak van” ‒ meghatároz. E kritikai kérdések megfogalmazásához mindenesetre már túl kell lépni a kommentáló-megértő olvasás
határain.
Az egyes tanulmányok legfontosabb megállapításainak rövid, csupán lajstromszerű bemutatása során két olyan gondolati alakzat különböző megjelenési formáira fogok összpontosítani, melyek markánsan kiemelkednek a többi művelet közül. Alakzatokról, de nem statikus, hanem dinamikus gondolatformákról van szó: a törés és a cirkularitás figurációiról.
A műalkotás eredetét elemző írás tétje annak az értelmezési lehetőségnek a kibontása,
amely alkalmat kínál „figurativitás, materialitás és történetiség (performativitás) összefüggéseinek feltárására Heideggernél” (16). A föld és a világ vitájaként bekövetkező „törésben
(Riß)”, amely alakként, vagyis figuraként az igazság megmutatkozását idézi elő a műben,
azonosítható a nem érzéki, nem anyagszerű materialitás Heideggernél (33). Ez a törés azonban, mint eredet, csak utólag mutatkozik meg, egy sajátos megfordítás eredményeképpen,
ahogyan az igazság megtörténése a műben visszamutat önnön eredetére, a földre, pontosabban az említett törésnek a hajdani eseményére. Ez a hajdani esemény tehát, az eredet, csak
egy sajátos körszerű ismétlésben nyeri el saját eredet voltát. S ugyanez a mintázat rajzolódik
ki a mű történeti voltában is: a mű(beli igazság) történésjellege egyfelől valami „lökésszerűen” újnak a kezdetét jelenti, másfelől ez az új mindig rá van utalva önnön eredetére: „ez az
ismétlő mozgás abból a forrásból ered (hiszen belőle merít), amelyet ‒ mint önnön eredetét
‒ maga alapít meg vagy léptet működésbe” (37). Az alapításnak ez a „sajátosan ismétlő performativitása” pedig egyben azt is jelenti, s ennek már messze nem csak művészetfilozófiai
jelentősége van, hogy „a saját nem a kezdetben, a »forrásnál«, hanem a visszatérés, a megismétlés történeti mozgásában lesz otthonos”. Vagyis hogy a saját mint egy történeti nép eleve
adott (néhányan talán azt mondanák: „ősi”, „természetes”, „eredeti”) meghatározottsága
„csak az ilyen eltávolodásban válik lényegi értelemben megállapíthatóvá, illetve tárulkozik
fel önnön lényegében a »Stiften«, a költői megnevezés által, amelyet éppen ez az eltávolodás
tesz szükségessé” (37). Önmagától eltávolodás és önmagához visszatérés szükségszerű cirkularitásának pontos és érzékletes kifejtése fontos teljesítmény itt. Mégpedig ‒ hadd tekintsek túl egy pillanatra a bölcsészet határain ‒ nemcsak filozófusok vagy irodalmárok, hanem
egy nemzeti közösség kulturális és történeti önmegértése szempontjából is. Amiként annak
hangsúlyozása is ‒ gondoljunk csak az utóbbi évek történetpolitikai vitáiban nem egyszer kiütköző döbbenetes alulreflektáltságra ‒, hogy az ittlét történeti belevetettsége és jövőre irányuló kivetülése ugyancsak feszültségteli módon, de elválaszthatatlanul összekapcsolódik
egymással, következésképpen az átöröklött sorsszerű adottság (némi egyszerűsítéssel: a történelem) nem rendelkezik eleve és egyszer s mindenkorra biztosított identitással.

„

142

tiszatáj

A Heidegger technika-értelmezését, lényegében a Kérdés a technika nyomán című tanulmányát elemző, regényes című szöveg (Fel nem robbant bombák, őrjöngő ráció, józan készenlét) abból a törésből nyeri alapkérdését, amely Heideggernél a technika és a technika lényege
között húzódik: „A technika nem azonos a technika lényegével. (…) a technika lényege sem
valami technikai” (Kérdés a technika nyomán). A kérdés tehát az, tartható-e ez az éles elválasztottság a technika és a technika lényege között, „nem lehetséges-e tehát, hogy a technika
lényegét valamilyen módon mégis, már eleve szennyezi a technika, vagy akár az is, hogy a
technika lényege valójában mégsem idegen a technikától?” (45) Ez a rendkívül gondolatgazdag és gondolatébresztő szöveg ‒ melyben a kortárs kultúratudományok technikaelméleti
meglátásai éppúgy mérlegre kerülnek, mint a modern technika és a modern természettudomány sajátosan cirkuláris viszonya, nyelv és technika kapcsolata, Heidegger technikaelgondolásának aktualizálhatósága az információtechnológiai forradalom idején, vagy a zöld
mozgalmak felemás önértelmezése ‒ számtalan önmagában is tanulságos lépés, részkövetkeztetés nyomán jut el oda, hogy Heidegger gondolatmenetének egy megbicsaklásában ‒
vagyis egy újabb, bár más értelemben vett „törésben” ‒ pozitív, tehát Heidegger gondolatmenetét dekonstruáló választ adjon az idézett kérdésre: „Az egész tanulmány alaptétele a technika és a technika nem technikai lényege közötti lényegi különbségről […] ugyanis mintha
megrendülne abban a [korábban idézett heideggeri ‒ S. A.] sejtelemben (vagy veszélyben),
miszerint a technika lényege adott esetben éppen a »technikaiságok« által (és nem például a
művészeteken keresztül) fog lényegzeni!” (75) Kulcsár-Szabó némiképp csökkenti ennek a
Heideggernél feltárt (lehetséges) ellentmondásnak a súlyát, kijelentvén, hogy az elemzett tanulmány hordereje nem ebben a(z esetlegesen) felszámolódó megkülönböztetésben, hanem
olyan lehetőségek fölvetésében áll, „amelyek a technikához való »szabad viszony« kidolgozásához járulhatnak hozzá” (76). Rendben, de az mégiscsak fontos, hogy ha a technika lényegének technikaivá válása akár csak elvi vagy jövőbeli lehetőségként is fölmerül, akkor az éles
megkülönböztetéssel együtt a Gestellnek ‒ vagyis a technika (a feltárás egy módjaként értett)
lényegének ‒ a fogalmi komponensei és egyáltalán konzisztenciája is megrendül. Összedől az
állvány. Ekkor pedig mi lesz magával a modern világot léttörténetileg meghatározó (a technika lényegeként értett) feltárással, vagy legalábbis ennek heideggeri koncepciójával, amely
éppen ezen az elválasztottságon ‒ a technikának és a technika lényegének a szigorú megkülönböztetésén ‒ alapul?
A nyelvet tematikusan is előtérbe állító két tanulmány közül az első (Szinonímiák 1. Heidegger és George) arról a nyelvvel szerzett tapasztalatról igyekszik számot adni, amelyet
Heidegger a Das Wesen der Sprache című freiburgi előadássorozatában fejtett ki, Stefan George A szó (Das Wort) című költeményéhez, legfőképpen e költemény utolsó sorához többször, körkörösen visszatérve. „Kein ding sei wo das wort gebricht”, nincsen (ott) dolog, ahol a
szó megtörik ‒ így hangzik ez a nevezetes utolsó sor. Nemcsak a vers utolsó szava, hanem
egyáltalán magának a tapasztalatnak a Heidegger által leírt, a korábban tudottakat érvénytelenítő szerkezete is jóformán előírja, hogy a nyelv vagy a szó lényegi tapasztalatának leírása a
megvon(ód)ás, a hiány, a csend és a törés képzetei köré rendeződjön. A nyelv nyelvként való
megtapasztalása először is annak fölismerésével jár, hogy „a szó maga az a viszony [Verhältnis], amelyben egy dolog lenni tud” (93). Ugyanakkor, paradox módon ‒ pontosabban a megjelenés és egyidejű visszahúzódás, feltárás és elrejtés Heideggernél oly jellegzetes feszültségteli elválaszthatatlanságának mozgásszerkezetét követve ‒ a nyelv, amely a „viszonyok vi-

2017. november

143

„

szonyaként” a létezést adományozza, tehát a létezés nyelve maga nem férhető hozzá világon
belüli létezőként. Szavakra vagy nyelvi viszonylatokra persze rá tudunk mutatni, ám a nyelv
mint a létet adományozó nyelv vagy a létezés nyelve, azaz mint „monda (Sage)” nem tárgyiasítható. Kulcsár-Szabó fordításában idézem Heideggert: „»A hangtalanul hívó egybegyűjtést,
amelyként a monda a világ-viszonylatot [Welt-verhältnis] be-ut-azza [ez a Bewägung, az utak
kirajzolása, bevésése ‒ S. A.], a csend megcsendítésének nevezzük. Ez: a lényeg/létezés [a
Wesen ‒ S. A.] nyelve.«” (101) A nyelv lényege felé költészet és gondolkodás szomszédságán
át vezető út ‒ ezt a szomszédságot ugyancsak a törés (itt is A műalkotás eredetéből már ismert Riß kerül elő) és a cirkularitás mozgásai hozzák létre és szervezik meg (97–100) ‒ maga is körszerű: „a nyelv tapasztalata oda tér vissza (a nyelvbe), ahol már mindig is volt” (97).
Ám a tapasztalatnak ebben az egyszerre kör- és törésszerű szerkezetében feltárul valami korábban nem ismert, nevezetesen, hogy „a kettő, vagyis mindig egynél több szó szomszédsága
éppen magát a szót [ez itt a lényegi szó, a létezést adó szó, a Sage volna ‒ S. A.] takarja el, bőségükben arról tanúskodnak, hogy a szó (a nyelv lényegét mondó szó) szavak sokaságában
törik szét, tűnik el” (109).
A szavakká széttörő lényegi szó, jobban mondva az így előálló szavak sokasága és éppen
ebben a sokaságban megnyilvánuló elégtelensége érthető módon középponti motívuma a
Heidegger és a fordítás viszonyát tárgyaló tanulmánynak is (Szinonímiák 2. Heidegger és a
fordítás). Hogy a fordítás a saját elsajátítását célozza (131), az csak annak a számára lehet
meglepő állítás, aki egy fordítás elkészítése vagy olvasása során a nyelvhez mint eszközhöz
viszonyul (mellyel nyelvek között közlekedhetünk vagy jelentéseket szállíthatunk), mindenekelőtt a szótári ekvivalencia elvéhez ragaszkodva, melyről a legegyszerűbb, leghétköznapibb szavak esetében is könnyen belátható, hogy illúzió (ekvivalencia valóban csak a szótárban, s nem a nyelvben létezik). De nem jelenti a fordítás mint a saját elsajátítása egyszersmind a saját (nyelv) imperialista expanzióját, amely bekebelezi, erőszakosan magáévá
teszi az idegent? Kulcsár-Szabó Zoltán meggyőzően mutatja be ‒ főként a görög aléthesz és
pszeudosz, illetve a német wahr és falsch Heidegger által kibontott viszonyrendszerének rekonstrukciójával ‒ hogy ez a veszély, legalábbis ebben az egyszerű formában, nem fenyegeti
Heideggernek a fordításról alkotott elképzelését. Mégpedig azért nem ‒ s ez egyben a tézis
tautologikus voltának vádját is elhárítja ‒, mert ebben az elgondolásban „a saját […] nem
identikus önmagával […] ‒ mint ahogyan az idegen sem” (131). A sajáthoz, a saját nyelv szavához csakis az idegenen, az idegen szón keresztül vezet út, miközben az idegennek, a jelen
esetben a görög szónak a megértése „a görög szó lényegi tartományába át-helyezkedő német
fordítás teljesítménye” (128). „A lényegi fordítás bírja szóra tehát ebben az alapvetően cirkuláris mintában azt a kimondatlan eredetit, amely azonban mégis, sőt éppen ezért eredetije az
ilyen fordításnak” (146). Ez a cirkuláris mozgás saját és idegen, eredeti és fordítás között a
fordítás és a történelem lényegi összekapcsoltságának képletében is megmutatkozik. Egyrészt azért, mert a fordítási folyamat „olyasvalamit tár fel (a szóban közvetlenül ki nem mondott »mondottat«), ami kimondatlanként, meg nem értettként, soha nem voltként vagy eljövendőként, még pontosabban talán valamiféle eljövendő múltként határozza meg az ellentétes partokat” (132), melyek között a fordítás (mint über-setzen) végbemegy. Valamely fordítást pedig, másrészt, csakis hagyományteremtő (tehát szükségképpen utólag, történetileg
megmutatkozó) teljesítménye tesz lényegivé (145–146).

„

144

tiszatáj

Ritkán éreztem Jacques Derridának a freiburgi mesterhez való, ambivalensen hangolt viszonyáról mondott szavait annyira találónak, mint amikor ennek az ismertetésnek a megírására készülve, elolvastam Heidegger Állomások című görögországi útibeszámolóját (Aufenthalte; mint Kulcsár-Szabó is jelzi, szerencsésebb fordítás lenne a Tartózkodások). Ezekre a
szavakra gondolok, A szellemről című szövegből: „Attól függően, milyen hangulatban nézzük,
[Heidegger] igen komoly vagy rendkívül nevetséges megfontolásokra hivatkozik. ([…] Mindig
iszonyatosan veszélyes és vadul mulatságos, kétségkívül komoly, s egy kissé komikus.)” Kulcsár-Szabó tanulmányának finoman ironikus címe (A Lét turistája) mintha ugyancsak utalna
erre az ambivalens érzésre. Mely különösen, s ezzel nem vagyok egyedül (vö. 170), akkor
támadhat föl az olvasóban, amikor a filozófus a görögországi útról írott beszámolóban a Délosz szigetéről szóló részhez ér. A hosszú, hiábavaló és egyre türelmetlenebbé váló várakozás
után (nota bene olyan állomásokkal a háta mögött, mint Olümpia, Kréta, vagy Rhodosz), melyet végül a sötét és tajtékos tenger mint előjel (!) képe zár le, Heidegger előtt ezen a szigeten
végre feltárul „a görög ittlétnek és világának” sajátossága, a görög lényeg, amely nem más,
mint maga (az) Alétheia. Ez a feltárulás pedig, mondanom sem kell, egyben elrejtés is. Ez a
teljességgel hajmeresztő beszámoló egyben azt a mozzanatot is előtérbe állítja, amely Heidegger egész Görögország-tapasztalatának (e szó használata persze nagyon is kétséges itt) a
lényegét alkotja, amennyiben a feltárulást, sőt megvilágosodást (a fény központi szerepet játszik az útibeszámolóban, Kulcsár-Szabó elemzi is ezt: 172–174) a sziget neve mintegy előírja:
Délosz „a nyilvánvaló, a sugárzó, ami mindent nyitottságába gyűjt”. Heidegger ugyanis az út
során kevésbé az érzéki tapasztalatszerzés lehetőségeit keresi (az élményszerzést például
jószerével megtiltja magának [158]), mint inkább Hölderlint olvas, szüntelenül elmélkedik, a
rá-gondoló emlékezés (andenken) módján, s ez az elmélkedés a görög nyelv körül és jórészt a
görög nyelvben zajlik. Ahogyan Kulcsár-Szabó megfogalmazza: „Görögország autentikus tapasztalata talán nem is más, mint a nyelvben való tartózkodás tapasztalata, amelyről éppen
emiatt nehézkes nyelvi formában tanúságot tenni” (178). Másfelől persze ott van számos remek megfigyelés (például a turistáskodásról, a fényképezésről, a művészetiparról), amelyeket a tanulmány, a tanúságtétel lehetetlen volta mellett, gazdagon és találékonyan bont ki, s
természetesen ‒ és ez már a legkevésbé sem vicces ‒ ott van nyelvnek és alétheiának a szentséggel összekapcsolt megragadó és Kulcsár-Szabó által híven rekonstruált elgondolása (177–
181). A tartózkodó tartózkodás gondolata, vagyis hogy a görögség valóságos jelenléte, jelenvalóvá válása elől mintegy el kell hárítani az ezt ellehetetlenítő intézményeket és médiumokat, nem torkollik az „autentikus tapasztalatnak” mint valamiféle közvetítés nélküli és teljes
jelenlét elérésének ünneplésébe, hiszen az alétheia kettős mozgásának dinamikus szerkezete, amely a feltárást, a jelenlétet az önelrejtés, a visszahúzódás mozgásával töri meg, ezt lehetetlenné teszi (184). A tanulmány a voltaképpen Heidegger egész utazását jellemző, ám leglátványosabban a Görögországtól vett búcsúban kirajzolódó cirkuláris szerkezet kibontásával zárul: „Görögország maga a kezdet, amely éppen a tőle való eltávolodásban érkezik meg
csupán […] hiszen […] éppen önnön szigetvoltába rejtőzve (és a gondolkodó emlékezésre hagyatkozva), ezt az elzártságát egyben mint a kezdet történelmi elzártságát tudatosítva tárhatja fel magát az utazó számára” (186).
Ezért kell, kellene elmenni Görögországba ‒ legfőképpen persze Déloszra.

70 éves a Tiszatáj

FÜZI LÁSZLÓ*

Sándor Iván Németh László-esszéje
A szerkesztői kérésre, hogy a Tiszatáj jubileumán emeljek ki egy számomra fontos
írást az elmúlt évfolyamokból, s írjak róla, azonnal Sándor Iván Tengerszem a század térképén című mesteresszéje jutott eszembe, ez az írás a Tiszatáj ezerkilencszáznyolcvanhat márciusi számában jelent meg1. Emlékszem arra, ahogy olvastam,
emlékszem arra, ahogy telefonon szót váltottunk róla Ilia tanár úrral, aki akkor már
egy évtizednél hosszabb idő óta nem szerkeszthette a Tiszatájat, s emlékszem arra
is, ahogyan hiányzott nekem ez az írás akkor is, amikor Sándor Iván pályáját követve a nyolcvanhatban megjelent Németh László-könyvét, esszéit és regényeit olvastam, s olvasom – máig. Csak most, amikor az írást újra megkerestem, s évtizedek
múltán ismét elolvastam, jutott eszembe, hogy a felkéréssel majdhogynem lehetetlen feladat elé állítottak, hiszen a Tiszatáj régi olvasója vagyok, ahogy a többi folyóiraté is, teszem hozzá az előző mondathoz, a számomra elérhető magyar folyóiratirodalmat ezerkilenszázhetvenkettő-hetvenhárom óta olvasom, negyedikes gimnazista voltam akkor. Akkor nyilván azt kerestem a folyóiratokban, ami az akkori napilapokon kívül állt, azt mondom, azok fölött létezett, s mégis kapcsolatban volt azzal a világgal, amelyikben éltem. Így találtam rá az irodalmi folyóiratok egész mezőnyére, nem egyre, nem kettőre, hanem az irodalmi folyóiratok egészére, hazaiakra
és határainkon túliakra egyaránt. A Tiszatájban Németh László Colbert című drámáját olvastam először, ezerkilencszázhetvenhárom áprilisában jelent meg, akkor már
az érettségire, s az egyetemi felvételire készültem történelemből, feltehetően ez a
kapcsolódás olvastatta el velem a darabot azonnal.
Mindezt azért mondom most el, mert valójában negyvennégy év olvasmányaiból
kellett választanom akkor, amikor Sándor Iván esszéjét választottam, a választással
feltehetően az írás most újra tudatosított értékei mellett a magam hiányérzeteit is
szerettem volna feloldani. Mondtam, hiányzott nekem ez az írás, de korábban nem
kerestem meg, nem olvastam újra, így a hiánya dolgozott bennem. Hiányzott nekem
*

1

1947 márciusában indult útjára a Tiszatáj folyóirat. Története, e küzdelmekkel és eredményekkel teli 70 év nemcsak a mindenkori szerkesztőség históriája, de főképpen a lapot írással, gondolattal és
élettel megtöltő szerzők, barátok és kollégák története. Közülük kértünk meg néhányat, hogy az ünnep alkalmából válasszák ki az elmúlt évtizedek Tiszatájban megjelent anyagai közül a számukra
legkedvesebbet, melyet köszöntő soraik kíséretében ez alkalomból újra közreadunk. A 70 éves Tiszatájat köszöntő ünnepi sorokat, valamint a lap archívumából kiválasztott régi-új szövegeket következő számainkban mutatjuk be.
Az írás újraolvasható az alábbi internetes elérhetőségen:
http://tiszataj.bibl.uszeged.hu/13129/1/tiszataj_1986_003_046-050.pdf

„

146

tiszatáj

ez az írás, mondom, s most is ugyanolyan fontosnak tartom, mint amilyen fontosnak
tartottam jó harminc évvel ezelőtt. Igaz, hogy a fontos írások a korukhoz szólnak,
mondandójuk érvényessége azonban megőrződik az évtizedekkel későbbi időszakokra is. Sándor Iván esszéjének értékeit jól jelzi, hogy ma ugyanazzal az erővel szólít meg, mint amelyikkel az első olvasásakor megszólított.
Az öt nyomtatott oldalnyi írás alatt a jegyzet: „Elhangzott a székesfehérvári Németh László-emlékülésen.” Ezek szerint először hallottam ezt a szöveget a szerző
felolvasásában, s csak utána olvastam-olvashattam el, merthogy a jelzett tanácskozáson magam is ott voltam, a felolvasás hallgatásának és az írás olvasásának élménye azonban összemosódott bennem. Miért jelentős ez a pár oldalnyi esszé? Azért,
mondom, mert Németh László ugyancsak pár oldalnyi Vers vagy tanulmány? című
esszéjét középpontba állítva Németh harmincas évekbeli, pontosabban a harmincas
évek közepéhez kötődő gondolkodását pontosan mutatja be, Németh mondatait segítségül híva jelzi, hogy az irodalom műfajait, mi több az irodalom szerepvállalását
a ráháruló feladatok határozzák meg. „Vers vagy tanulmány: nem érték kérdése…
hanem időponté”, írta Németh, s hozzátette: „Nagy műnek nagy, egyenletesre lehordott alap kell. Líra, dráma, regény csak olyan szellemi talajon találnak biztos helyet,
ahol érzésben, ízlésben, felfogásban, legalább egy tisztásnyi térségen valami kis közmegállapodás jött létre: az alkotónak nem kell magának végezni a földmunkát is.”
Sándor Iván írása jelentős a váltása, saját nézőpontjának a megváltoztatása miatt is, ezt második pontként mondom. Németh esszéjének a bemutatása után, a
nyolcvanas évek közepén, ötven évvel Németh László s számos más író szerepvállalása után, harminc évvel azelőtt, hogy ezeket a sorokat írom, az átmenet időszakát
megelőzve, annak szükségességét átélve kérdezte, Némethre visszautalva: „Hangot
adunk-e olyan nyomatékkal a mi korunk gondjainak, miként ő mindannak, amit a
maga korában fölismert”?
Harmadik pontként azt mondom, Sándor Iván írása jelentős azért is, mert felülnézetből megnevezte mindazt, amit a magyar társadalom gondjaként-bajaként látott. Idézem:„… miközben közismertek a társadalom intézményeinek akadozásai, a
lelassulások, sőt lehetetlenülések, ugyanakkor más progresszív alternatívák kipróbálására alig van lehetőség, mert annyira satuba tartja a kopásnak indult intézményrendszereket az önmaguk létrehozta kemény kontraszelekció; az is köztudott,
hogy a gazdaság ugyan jó ideje nem tud tartósan érvényes feleleteket adni a kor kihívásaira, ám idegvégződései mégis szinte kilátástalanul a közepes alattiba kapcsolódnak; aztán itt vannak a közismert anyagi gondokon túl az intézménymodellek
hatóképtelenségéből bekövetkező nehézkedési törvények, a könyvkiadásban, a
film, a színház életében és persze a tudomány terjesztésében, amelyek mérhetetlenül elnyújtják, ha csak el nem torlaszolják a megjelenést. Így azután miközben a világindex szerint az információs áradatban a szellemi reflexiós idő egyre csökken,
nálunk olyannyira elnyúlik, hogy a gondolkozás, a művészet teljesítményei szinte

2017. november

147

„

kiiktatódnak abból a sávból, amelyben a nemzet, egy közösség közgondolkodása,
ön- és jövőfelismerése, történelmi tudata megfogalmazódhat.”
Írtam már, az írásról, rögtön az elolvasása után Ilia tanár úrral beszélgettem, telefonon. Volt olyan beszélgetésünk, amelyet rögzítettek azok, akiknek ez volt a dolguk, ennek a beszélgetésnek a leiratát nem kaptam meg, igaz, a leirat nélkül is emlékszem arra, amit mondtam. Kristálytiszta a vonalvezetése, pontosan megfogalmazza a tennivalókat, ilyen kifejezéseket használtam. Megváltoztatva a megváltoztatandókat, figyelembe véve mindazt, ami nálunk és a világban az elmúlt harminc
évben történt, tekintettel a művészetek s így az irodalom helyzetében bekövetkezett változásokra is, kíváncsi vagyok arra, hogy a mai fiatalok, a mai fiatal írók mit
mondanának Németh László és Sándor Iván esszéjéről.
Arra vagyok kíváncsi, hogy értenék-e az írás éthoszát és igazságát, mondom.
Merthogy Sándor Iván a maga esszéjének lezárásában majdhogynem egészében
megismételte Németh László írásának utolsó mondatait: „Azok a szépírók, akik a
tanulmány munkájával lépést tartottak, előnyben lesznek, s előnyben azok a tanulmányírók is, akik nem fojtották meg magukban az alkotót. A legnagyobb előnyben
azonban az ifjúság van, amely látta mindezt, s tartogathatta az erejét…”

EL KAZOVSZKIJ: TÁJKÉP JÁNUSZ-FEJJEL 1-2.
1990, szitanyomat (próba), 35×30 cm, magántulajdon

Az utolsó oldalon

SZÍV ERNŐ

Édesapám énekel
Édesapámat éppen akkor hagyta el édesanyám, amikor megszállt az udvarházban
egy pap. Rendes embernek látszott isten embere, piros arcú volt, szépen beretvált,
adott dollárt édesapámnak, aki gyakran énekelt, de amikor édesanyám elhagyta a
másik költő miatt, már nem is akarta abbahagyni. Én meg csaknem megőrültem,
nem lehet ennyit dalolni. Mire való ennyi ének?! Enyhít bánatot, szomorúságot?
Aligha. Amikor édesapám énekelni kezdett, nem enyhült, még szomorúbb lett, valósággal belelovalta magát a bánatba, hopp, megállok, ezt szépnek tartom, a megfogalmazást, lovalni, belelovagolni bánatba, szerelembe, halálba, öröklétbe. A zöldbe.
A vakító, csikorgó télbe. Hazába. Otthontalanságba. Úgy tudott lovagolni édesapám,
mint egy herceg, pedig büdös bunkó volt adott esetekben. Egyáltalán belovagolni
akárhová. Költő az, aki belelovagol a versbe? Ha csak szamara van, Sándor? Vagy az
se, egy sánta kecskéje, sovány kis aranyhala, ami úgy verdes a szív fölötti zakózsebben, mint egy lírai defibrillátor? Én még soha nem lovagoltam, de fogok. Édesanyám
egy másik költővel szökött el, az is sokat énekelt, mint édesapám, de föl nem foghatom, hogy édesanyámnak miért kellett az a költő. Ért annyit, mint a papa? Anyuka
elhagyott engem, a rohadt kis húgaimmal egyetemben. Az a másik költő is alacsony
volt, és büdös, görbe volt a lába, összevissza beszélt, meg volt győződve a fontosságáról, furcsán csillogott a szeme, itta a kumiszt, mint a vizet. A másik költő is meg
volt bántva, hogy a többi igric így meg úgy. Azok! Jobb várak, gazdagabb falvak,
adakozóbb földesurak, bejárnak a királyhoz! A másik költő is csalt, lopott, hazudott,
és akkor volt a legidegesítőbb, amikor őszinte és becsületes akart lenni. Amikor
hágta édesanyámat, olyanokat suttogott a fülébe, hogy az ég is pirult, a saját fülemmel hallottam, ilyeneket édesapám is hörgött, csuklott és ordított. Szép volt az én
édesanyám, de nem annyira. Mennyire szép egy anya. Miután édesapámnak adott
dollárt az a pap, nem is keveset, ő leült mellém a szalmás vacokra. Simogatta a homlokom. Néha meg is ütött, szokta. Aztán azt mondta, szinte csak magának, ma szép
verset daloltam el, fiam. Nem érti senki. De rendesen megfizettek. Senkinek ne
mondd, ezt is anyádnak köszönhetem. Pedig már a dilettáns senkiházinak teszi a
szépet a büdös kurva. Kicsit hallgatott, dőlt belőle a boróka. Jól van, fiam, aludj. Álmodj szépeket, csilingelést, guruljanak a besenyőfejek. Most kicsit elmegyek. Keresek új anyát neked.
Ps. De lehet, hogy fordítva volt. Hogy Édesanyám volt a költő, és Édesapám lett hűtlen hozzá.

EL KAZOVSZKIJ: KERESZT
1987, olaj-farost, 50×45 cm, magántulajdon

97 7 01 3 3 116008

Em beri Erőforrások
M in iszt ér iu m a

