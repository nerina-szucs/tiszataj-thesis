S Z E G E D I TUDOMÁNYEGYETEM 1
Miffif Irrtiiwttiftfffl httHttut tftTTltri ^

•

_

gr m

tiszataj

IRODALMI ÉS KULTURÁLIS FOLYÓIRAT
A M a g y a r írók S z ö v e t s é g e
Dél-magyarországi Csoportjának
lapja
Megjelenik havonként

Főszerkesztő: H A V A S I Z O L T Á N
Főszerkesztő-helyettes:
Olvasószerkesztő:

ILIA M I H Á L Y
A N N U S JÓZSEF

Kiadja a Csongrád megyei Lapkiadó Vállalat. Felelős kiadó: Kovács László
Szerkesztőség: Szeged, Magyar Tanácsköztársaság útja 10. Táviratcím: Tiszatáj Szeged, Sajtóház. Telefon: 12-330. Postafiók: 153. Terjeszti a Magyar Posta. Előfizethető
bármely postahivatalnál, a kézbesítőknél, a Posta hírlapüzleteiben és a Posta Központi Hírlap Irodánál (KHI Budapest V., József nádor tér 1. sz.) közvetlenül, vagy
postautalványon, valamint átutalással a KHI 215-96162 pénzforgalmi jelzőszámra.
Egyes szám ára 6 forint. Előfizetési díj: negyedévre 18, fél évre 36, egy évre 72 forint.
Kéziratot nem őrzünk meg és nem adunk vissza. Indexszám: 25 916.
71-6049 — Szegedi Nyomda

Tartalom
X X V I . ÉVFOLYAM, 1. S Z Á M
1972. J A N U Á R

POLNER ZOLTÁN: Sámánok nyara (vers)
3
LÁSZLÓFFY ALADÁR versei: A hang, Vonatok, Má^
jus 40
.7 6
KISS ANNA versei: Husziták, Tenger
8
GULYÁS JÓZSEF versei: Erzsébet-napi vers, Ne gondolj rá, A horizont élén
9
FÁBIÁN LÁSZLÓ versei: Altató, Március
12
FÜZESI MAGDA: Népdalvariáció (vers)
13
ZSELICKI JÓZSEF: öregség (vers)
13
FODOR GÉZA: Pünkösd (vers)
14
TRENCSÉNYI IMRE: Szigetek (elbeszélés)
15
RAFFAI SAROLTA: Láncban és lakatban (vers)
24
DÖBRENTEI KORNÉL: Az oltár (vers)
25
VÉGH ANTAL: A kamat (elbeszélés)
26

H A Z A I TÜKÖR
MOCSÁR GÁBOR: Beszélgetések az olajról II

31

TANULMÁNY
TAMÁS ATTILA: Tűnődések a Lengyel-életmű körül 45
MÉREI GYULA: Széljegyzetek egy izgalmas könyvhöz
(Diószegi István: Hazánk és Európa)
51
FEKETE SÁNDOR: Milyen módon nem lehet megszüntetni a népies-urbánus viszályt?
58

ÖRÖKSÉG
KIRÁLY ISTVÁN: „A megtagadott Áchim" avagy a
történelem árnyai megnyúlnak
63
1

KRITIKA
GREZSA FERENC: Illyés Gyula: Abbahagyott versek ...
KISS FERENC: Illyés Gyula: Tiszták
MÁRKUS BÉLA: Nagy Imre: Tücsök a máglyán
RIGÓ BÉLA: Orbán Ottó: A föltámadás elmarad
CSETRI LAJOS: Sükösd Mihály: Változatok a regényre
FÁBIÁN ERNŐ: Grafenbergi éjszakák (Veress Dániel
ú j drámája)
TÓTHPÁL JÓZSEF: Végh Antal: Aranyalma
BÁRDOS PÁL: Julesz Miklós: Kirándulás a pokolba ...
TEMESI FERENC: Csörsz István: Sírig tartsd a pofád
ZENTAI MÁRIA: Csaplár Vilmos: Lovagkor
SZEPESI ATTILA: Borsos Miklós: Visszanéztem félutamból
LENGYEL ANDRÁS: Tamás Aladár: Börtönfalak árnyékában
BÁRÁNY LÁSZLÓ: Granasztói Pál: Itthon éltem

67
69
73
76
78
80
84
85
86
88
89
90
91

' MŰVÉSZET
CSAPLÁR FERENC: „TJj hullám" a szegedi operában
CS. F.: A mi Elektránk?

93
94

Hírek
Szerkesztői üzenet

96
96

Tóth Béla: Inasrajzok a múlt századból — Műmelléklet I.

ILLUSZTRÁCIÓ
Tóth Béla fotói a 23., 30., 50., 57., 62., 66., 76., 83., 88.,
96. oldalon és Műmelléklet I—IV.

POLNER

ZOLTÁN

Sámánok nyara
A Nap piros madarát nem lehet kiverni a házból:
sétáltatja lángoló fejét az évszakokban.
Tündöklik, mint a rózsa. Alvadt vér léptei asztalomon
árnyéklanak. Mire megvirrad csillaggá változik.
Megbújik a fényben. A borzongó ablakokban. Beszélek
hozzá, akárha mezőkhöz szólnék. Zuhog a fűzöld eső,
gyökerükkel fordulnak arcomnak a fák. Elutazom.
Keresztülmegyek a szobán. Átvágok a hajnalon. Csupa
zúzmara kezem. Szakállas hideg álldogál ajtómnál.
Havazik. Havazik. Suhognak a betonerdők,
örvénylik
a korom.
Jönnek a megkeresztelkedett
lovak. Jönnek
az oltárhoz kényszerített szokások, hiedelmek.
Hajtják maguk előtt a honfoglalás korabeli
Esthajnalcsillagot. Hajtják maguk előtt a pogány
dobokat, a sámán imákat. Hátuk mögött eszelős tornyok.
Tűzzel-vassal miséző templomok, és keresztek
árnyéka a melleken, keresztek árnyéka a homlokokon,
keresztek árnyéka a hátakon. Bőrbe égetett keresztek,
húsba égetett keresztek, csontba égetett keresztek:
királyok, nemesek, papok.
Jönnek a kiátkozott babonák:
beleisznak Ferencszállás méregzöld kútjaiba,
forgószelet hajkurásznak Kiszomboron át, szedik
a harmatot a klárai réten, Apátfalva rozsdás
késeiben virrasztanak, teleaggatják Magyarcsanád
kertjeit döggel, Csanádpalota gyümölcsét égetik.
Zöld sár virágzik előttük: Pitvaros elsüllyedt
harangja, Földeák bujkáló kincse. Jönnek a kiátkozott
babonák: lovagolják Mindszent eperfáit. Letelepszenek
a tisztaszobában. Szegvár halottlakodalmát lakják
és ríkódó csecsemőt vetnek Tápénál a vízbe.
Bezörgetnek a nyitott ajtón: hajnalig
füstölög a lámpa. Felhőszakadás a küszöbön, pókháló
a küszöbön, szekérút a küszöbön, rühes kutya
a küszöbön, felgyújtott kút a küszöbön, pokolvar
3

a küszöbön, macskaszőr a küszöbön, koromméreg
a küszöbön, véres tej a küszöbön, csordajárás
a küszöbön, hetedik gyerek a küszöbön, fekete
kakasszó a küszöbön. Ahol a küszöbnek kéne lenni:
most szavai a hallgatásnak, révülete a jajongásnak.
Potyog szájából a tűz.
Rejtelmek ideje, életem.
Rezeg az ajtófélfába vágott holdfény. A szoba
mélyén vakablakok sora. Krisztus halott szemei.
A kereszténység szemei. Isten kék halántékát
melegítik a holtak. Kopár vidék. Embernyi magány.
Mint széthagyott rönkök: biblia, kereszt,
oltáriszentség. Bizonyosságok monomániája hajszol:
a szavak többértelműsége
elviselhetetlen.
A befalazott gondolat nem tűri a csöndet.
Kiveri a gyűlölet. Ellepi az áhítat, mint bomló
dögök hasát a legyek, mint összekulcsolt kezeket
az ájtatosság.
Utazom. Saját szavaimért utazom,
hogy visszatalálják a táltosok égboltjához.
Visszatalálják az esők áldásosztó öröméhez.
Ráakadják az egek kőzetébe fagyott madárős nyomára.
Ráakadják a szavak, emlékezetében a szavakra.
A szótöredékekre. A
hiedelem-hieroglifákra.
A babona-nyelvemlékekre.
Kezem árnyéka: dél.
Kezem árnyéka megismételt árnyék. Súlyos vagyok.
Sugárzóm, mint kő a nyárban. Ablakomhoz
nyomják
didergő homlokukat az esték.
A kivilágított Golgota alatt
babonák Szent Bertalan éjszakája. Nem menti meg
őket a kegyelem rubinja. Karóba húzzák a rontást,
a füstöt, a háromszor körüljárt kutat.
Lemészárolják a köldökcsontot, a piros kendőt,
a napáldozatot. Lemészárolják a kenyérhéjat,
a jégverésként kopogó fehér babot, a nyírfasepröt.
Kerékbe törik a harmatot, a parazsat.
Vízbefújtják
az igéző sötét szemet. Verik az éjszakák az ajtót.
Szívemhez nőve lógnak, csimpaszkodnak bennem
a tárgyak, mint denevérek a fényben. Reggelre
megfeketedik a szél.
Bejön az udvarba egy jegenye.
Rázza magáról a szikrázó eget.
Nekitámasztja
göcsörtös botját a sárnak. Ha nem tudnám, hogy
István király harcosai a lovak habzó szája mellé
temetkeztek, megkeresném az őshazát. Félelmeim
alól nem oldoztak fel a választottak.
Keresztségem
halotti ingét hiába adták rám végső vigasznak.
Rajtam meggyullad a düh, engem csak a szavak
édes igaza telepíthet le, de mi lesz a domboldalból
kiforduló vasfazékkal, a szabadkéménybe
rejtett

kiáltással, az udvarban álldogáló jegenyével: csak
susog, korhog ezer éve és nem megy el.
Ráimádkozom a kitagadott
kezekre, a falakba döngölt szegénységre, a földbe
taposott nyomorúságra. Ráimádkozom a szekér-istenre,
a borona-istenre, az eke-istenre. Előcsalogatom
az ól alá ásott disznót, kezemhez ültetem
a vályogba ölt feketetyúkot. Gőzölögnek a tanyák.
A csönd vastag pokróca hátukra dobva. Várnak.
Az öregek elmentek meghalni. Hallgatom a nyikorgó
haranglábat. Csak egy vadsóska támasztja a vizes
konyhát. Nehogy kidűljön az ajtó. Nehogy az ablak
kiszakadjon. Elmehetsz már Kőmíves Kelemenné,
elmehetsz már minden oldalából a háznak.
Születésemmel megjelölt engem
az én anyám. Megjelölt a bölcső, a pohár, a kilincs
a lámpa. Bedobva hozzám halálomig a napfény,
kulcslyuknak döntve halálomig a hajnal. Táncszók
dorbézolnak. A dombokat elhordja a szél, majd
összerakja újra ajtóm előtt. De hát miféle dombok
ezek? Szorongatják kezükben a holtember ujját.
Csontváz-fehérre vetkőztetik a varangyot.
Feneketlen kutákba lökik a hideglelést. Fenéket,
nyavalyákat rejtenek a füvek alatt. Hazahozom
forró homokjából a hétlyukú patkót. Felakasztom
a falra: mutassa az időt!
Kerekedik sötét felhő.
Felhő mélyén három vércsepp. Egyik vércsepp: piros
kakas. Másik vércsepp: sárkány torka. Harmadik
csepp: szűz lány vére. Azzal itatnák meg engem,
nősténységgel megétetnek. Asztalomon kivirágzik
a kés. Mellétérdel a szerelem: merít a test
tüzéből. Mellétérdel a rettenet: kipattogzanak
a csontok. Mellétérdel az irgalom és felfedezi
a kenyeret az éhség. Kikísérem a dűlőig a sírást.
Bujdosik egy dísztelen koporsó. Zuhognak rá
csillagok, göröngyök. Mindhiába. Nem szökhet el
rólam a halál.
Lobogó gyertya virrasztja arcom:
mert volt egy másik Magyarország is. Tíz körömmel
vájom ki a csendből. Felszaggatom elátkozott
sorsát, kikaparom dajkáinak könnyét, árváinak
mosolyát kiásom. Mert volt egy másik Magyarország
is. Látástól vakulásig. Szegényeinek lábnyomát
felszedték a porból. Szerencséjükből szilánkot
hasítottak. Körüldobálták örömüket gyásszal. Mert
volt egy másik Magyarország is. Mezői most fakadnak,
kertjei virágoznak, pávái lángot tollászkodnak.
Csaknem felgyúl szárnyuktól a ház.
5

Tele a szoba muzsikával.
Pedig csak egy kopott hegedű hajlong. Egy elveszett
citera sugárzik. Keresem az Aljöld akácai alá
temetett szivárványt. A szótalanban megőrzött ősi
reménykedést keresem. Zöld búzakoszorút dobok
a háztetőre. Gyümölcsfák fehér gyertyáit
égetem.
Ünneppel várlak titeket. Ünneppel. Halszálkás
asztalom felterítve. Körülkerülöm a bezúduló eget,
de ima helyett a történelmet mondogatom. Az arcotokat
nézem. Kik vagytok ti? Kik vagytok?

LÁSZLÓFFYALADÁR

A hang
Kísértet-éles csillagos éjszakákon átfut
egy hang a suttogások álló aranyán.
Mutassátok meg a költőket, akiket
olvastok, s megmondom, kik vagytok.
Mutassátok meg a költőket, akiket
tiszteltek, s megmondom, kik voltatok.
Nagyapáink szikár alakját látom elviselhetetlennek tűnő korokban, mikor
hervadt már ligetünk, s csak könyveink
maradtak a télre.
Mutassátok meg a költőket, akiket
megvédtek, s megmondom, kik lesztek.

Vonatok
Hajnali
Nyitott
éles kis
Utazom,

vasútcsilingelés a kertben.
ablakkal tolatnak a házak,
lámpását lóbálja a rigó.
örömmel utazom ma is a földdel.

Esős nap készül, emlékezni fogok, miközben kinézek s a szemem külön gyönyörködik s a szívem külön, olvasok is
itt benn láthatatlan könyveket. Az idő
a világra szállt, a világ vonatra szállt,
én az időre szálltam, ma is valamennyien
közlekedünk, egymásban kattogva átszeljük a nagy sóstó fenekét, a viharok
óceánját, a gyermekkorom kanyonjait s a
huszonkettedik század délutánját. Bennünk
élet és halál felé utaznak szeretteink.
Közöttünk verseny is áll, melyet előreláthatóan, megnyerek: én fogok befutni
legelőször, sípolva, sisteregve forrón
megállok mint a győztes, mint a szív,
még összekoccannak halkan az ütközők s
az utasaim kiözönlenek az esti pályaudvarra. Te is köztük leszel, tanácstalanul
nézel körül, csak akkor látod meg, milyen
egyedül maradtál.

Május 40
Még vagy harmincszor lehet így beleszagolni
a tavasz legébe. Jó. Kikapaszkodom életem
házfedelére csillagos estén, két könyökön
tartom magam a cserepek közt, tenyérrel dobolok, lassan újra elfog valami. Mert rendben
van minden, az hogy szeretlek s hiába múlik
el, az hogy ha nem is múlna el, mégis el kellene szakadnunk, az hogy szeretjük anyánkat
és el fogunk válni végül, az hogy szeretem a
hazám és ha ma nem is égnek a palánkok, de
bántották eleget s akik még ilyen nagyon szerették azok se tudták megvédelmezni, az hogy
szeretem az igazságot és mindig igazságtalanság is van, hogy néha megaláztak úgy, hogy életem égő ruha, elég benne minden idegszál. Lassan újra elfog valami szorongás, csendben szorít, hogy nem találom meg a szívem számára a
megnyugtatót, azt hogy „most már ez megmarad,
megőrzi szerelmed és életed, úgy hogy elmehetsz".
Most minden milyen májusi. Búcsút intek a lámpának s eloltom a holdat. Elsimítom a lepedőt.
Amikor a költő nem tudja mit alkotott, legalább
igazít valamit a világon.
\

7

KISS

ANNA

Husziták
i

II

Asszony gyereke pólyapántban,
Tizenkét ujjú,
Kinéz a töklámpáson:
Bab-ba...
Füvek felrúgják a magot,
Szemünk előtt tűzbéka ugrál,
Eb tisztel: „öregebb testvérem"
Bákmacska döng előttünk,
Ami aranypelyvávál
megkötött,
Föld elnyeli két rózsafa között.

öles gyertyák
füstölögnek
Vörösfenyőkön, egész erdőkön,
E9V ég fejjel lefelé,
Valaki a táboriták közül
Égre vezette
seregünket,
Lányjátékok
kísértenek,
Gyapjú, selyem.

Vonulunk.

III
Veres éjszakábozót,
Telesírja, fél a madár,
Dehogy is szállna
Vér kapujára,
Sárkoloncos lábon
Elkopog.

Tenger
i

Forgó fehér napokkal
Rámtörsz fogas hálákkal
Nyílnak vitorlafáid
Élet négy ablakáig
Jajgatva magasodsz
Sóval virágosodsz
Ébredésem partjáig úsznak a holdak
II

És csak korállfák vannak
Sómeder
Csíkos vitorlákkal hajódög

._

Sóra terül a lepke
Epét iszom az emlékezetedre
Ülök szigonyosan
Halszagú üregekkel szemben
Várom szörnyeid feltámadását
Ülök szigonyosan a korállfák alatt
III
Most levélsíp sikoltoz
Kígyóbőr elevenedik
Tappognak oroszlánok
Búbos kenyeremig
Látok feketefedelű
könyvet
Fügefa telepszik lapjaira
Hét ága átbúvik az égen
Csörgőóra a parton
Mire is mire is

GULYÁS

JÓZSEF

Erzsébet-napi vers
Holnap. Erzsébet-nap

lesz.

Az esti villamosban,
ó, a villamos csörömpölő pléhdobozában
egy csokor őszirózsa világít.
Holnap Erzsébet-nap lesz,
elkéstem
levéllel,
virággal,
magammal,
elkéstem.
Talán jövőre,
ha isten segít, mondom fiatál
egy marék
meztelen őszirózsát tart.
Fut a villamos,
a holnapba sikítva szalad.

barátomnak,

9

És holnap Erzsébet-nap
elkéstem
levéllel,
virággal.

lesz,

Egy marék őszirózsa lángol
halántékomnál.
*

Az Erzsébet-napi csokorral tele város felett az ég
éles gálicszemcséiben
galambok gyerekkora.
Ó, e töménykék ünnepi éggel fejem felett,
a meglékelt mindenséggel!
szikrázó áramos hajam
üvegfésűmet ropogva követi messziről,
mikor Erzsébet-napi csokrok, kékek, lilák
úsznak a színarany novemberi fényben,
melynek csak órákra futja erejéből.
Ó, ez a fejetlen szaladgálás
a jégmező előrevetett
árnyékában,
ez a sietség,
mit takar e virágba rejtett öröm
utcákon, buszokban.
Arannyal súlyosan telített percek,
félórák az irtózatos fehérség előrevetett
árnyékában.
Sose láttam harsányabb virágokat,
tömény, szilárd tüzek,
sose láttam.
Virágok utójja,
sikolynál súlyosabb vörös, éles, kemény tűz,
mint a gyümölcs.
Virágok s bálák egéről tegnap lehulltam.

Istenem, mikor láttam virágot!
Erzsébet-napi csokraid november, hervadt
hunyó parázshalom,
mert mindent látni előre
meztelen falak közt,
messze előre,
a fény pár órás kínos eszméletét,
az ünnepek,
a virágok végét.

kazalban,

Ne gondolj rá
Te álmatlan éjszakai vándor,
ne gondolj rá,
legyen, aminek lenni kell
az elsötétített
otthonokban.
A fuvola tokjába téve,
hangjával együtt becsomagolva
alszik meztelenül,
ne gondolj rá,
csak menj körbe-körbe felgyűrt gallérral,
ne emlékezz a fuvolára, melyet
a lány csókolt hosszan
az alkonyi ablak mögött,
fényes hátterében a vacsora pompás csendélete
készült éppen,
fehér tányérok,
még fehérebb csendülések.
Ne állj meg,
jusson eszedbe, volt már
néhány órád,
hosszabb, mint az életed.
Ne lásd,
ne lásd,
csak köröz az éjszaka hamvában,
mélyen a csillagok alatt.
Ö, tíz éve nem. láttál csillagot!
Éles képek gyűlnek homlokod
mögött,
csak lépj, lépj tovább,
elérhetetlen
s bokáig érő
sötét ablakok sora közt.
gondolj arra,
vállalt munkád ez.
S ha nem bírod már tovább,
mondd le e pokoli megbízatást.

A horizont élén
Elindulok a völgyből, ahol
élek,
mikor a puszta s a nap véget ér,
véget erőm is,
11

visszafordulok, az üldözött horizontról
csalódottan,
átnedvesedett
inggel,
remek fáradtsággal,
olyan ízűvél, mint a boroké, vagy jobbal,
otthonom megpillantva,
látom, nem völgyben,
a horizont élén élek.

KÁRPÁTALJAI FIATAL MAGYAR KÖLTÖK

FÁBIÁN

LÁSZLÓ

Altató
Ittál a vadak lábnyomából,
Azért vagy most ilyen távol.
Szarvasok sóhaja tör az égre:
József Attila, aludj el végre!
Csipkés fagyon, éles fagyon,
színét veszti, icihűl a vércsepp.
Nem fogsz fázni, nem fogsz fázni;
sírod bánatodnál mélyebb.
Aki isten, most van gondban:
hideg homályba takar szépen.
Remeg az alkony, fél az alkony
ablakot rázó nomád szélben.

Március
Hitemen az idő sebet vágott.
Százévesek zúgják az átkot.
Mennék, mert égek — s mi lesz nyáron?
Lenne még pajtás — tizenhárom

...

Szelek szaladtak egymásba s a fénybe!
a távolságot nincs, aki védje.

Padlássötétből

márciusi ének:'

szétzilált szelek összenéznek. .
ölelkezé sük
sohase fájjon
mindent ingató
ingoványon.
Zúgó hatalom légy, pásztorok réme!
Te, zilált szelek testvérisége!

FÜZESI

MAGDA

Népdalvariáció
Ha folyóvíz
bánatot
hegyekről
lassan

lennék,
nem tudnék;
völgyekre
folydogálnék.

Ha tengervíz lennék,
gyöngyöket ringatnék;
a szomorúságnak
koporsója volnék.
Ha katona lennék
halálig harcolnék:
sárkányfiseregben
fényes utat vágnék.

ZSELICKI

JÓZSEF

Halvánnyá halódó őszöm a siratom.
Bordás testű lelkem, előtted töpörgök
így érni halálra szomorú vigalom —
Mennék görcsnek fára,
A vizekbe kőnek,
Tág ívű terekre márciusi szélnek,
S nyílani másnak is magam virágával.

Tavaszígérönek, rádhagyom,
Árván maradt őszöm.
Hej, ez az őszöm
Szomorú vigalom
*

rádhagyom

Hogyne volnék már adósa,
hisz amit adott, mind visszavette;
virágot is lopott tőlem
tegnap este.
Csonkig csókolta két kezem,
vasba csak lelkem verette;
első asszony utáni percem
elszerette.
Gyémántot csiszoltam
szürkületkor,
s a szivárványt hátamra verte;
nótámat, jajj, a Marseillaise-t
énekelte ...

FODOR

GÉZA

Pünkösd
harangozz értünk
szárnyas angyal
három ezüstös
ércharanggal
delejes álom
dérimádság —
háromnapos
pünkösdkirályság
ne fogjon rajtunk
kék alázat
fond meg tövisből
koronánkat

TRENCSÉNYIIMRE

Szigetek
A légitársaságok környékén minden szinte repül. Ezért szeretek ide járni, amikor fantasztikus regényen dolgozom. Épp rádöbbentem — mert olykor végigbámulom*
a vendégeket —, hogy manapság papíron és filmen csak a technikai fantázia csapong, az emberi kapcsolatok évmilliárdokon át változatlanok. A társadalom alapegysége — való igaz — m a is a pár. A párokká rendeződés alaptörvénye pedig a
„hajkiegyenlítődés". Mennél dúsabb haja van egy nőnek, annál kopaszabb férfi vallhatja magáénak. A művészet talán csak annyit korrigál a valóságon, hogy műalkotásokban sokszor fiatalok is egymásra találnak . . . No de a család valóban gazdasági
egység is, fészekrakói társulás — mivel nem élhetünk a f á n —, életszövetség netán
és a következő generáció melegágya . . .
— Parancsoljon! — rezdült meg lágyan a levegő.
Íme az érzéki valóság! A pincérnő kissé telt volt, de jól állt neki. Színvonal.
Persze, ilyen helyen, a külföldiek s z á j á b a n ! . . .
— Ejnye, honnan ismerem magát? — csúsztattam zsebre a gyűrűm. Aznap kétségtelenül ez volt a legfantasztikusabb ötletem.
De nem mondta, hogy találjak ki jobb trükköt — ő is szemügyre vett: — Nem
szokott utazni a római vonalon?
Hirtelen minden önbizalmam elszállt. Már-már bevallottam, hogy nem voltam
még komolyabb külföldi úton.
— Légi vonalon — segített ki, látva tépelődésemet.
— Persze, persze! — derültem fel. — Maga volt az a fekete stewardess, aki
akkor az ölembe esett, é s . . .
— N a ! . . . N a ! . . . Nyomon vagyunk! — hunyorgott. — De fekete soha sem voltam. Vörös. Meg szőke. Az alapszínem barna.
Elhatároztam, hogy több konkrétummal nem kísérletezem. Az ismeretség így is
kézenfekvő. Fogunk mi még beszélgetni a régi, közös emlékekről. Városok! Tájak!
Tengerek!... Plakátot eleget láttam. Csak először ő emlékezzen!...
Néztem, milyen ügyesen manőverez csípőjével a szűk helyeken. Csak hasonlítana valakire! Jobban tudnék neki lódítani.. .
Mikor egy pillanatra megpihent a pultnál, ismét magamhoz intettem:
— De hogyhogy most pincérkedik?
— Tudja, családi dolgok . . .
— Férjhez ment?
— Az volt régen! Amikor én férjnél v o l t a m ! . . .
Lámcsak, lassan minden kiderül.
— Régen. Tudom! — legyintettem bosszankodva. — De azt hittem, vannak azóta
újabb fejlemények . . .
— Bocsásson meg, én még most sem emlékszem határozottan — szakított félbe.
Megérdemeltem. Ilyen régi ismeretség birtokában lemagázni!... De hát tudhattam
15

előre, hogy neki is d e r e n g ? . . . Mindegy. A pillanat elszállt. De nem emlékszik határozottan — és ez is több, mint a semmi. Folytatni kell:
— Ó, bizonyára annyi emberrel volt már d o l g a . . . Már úgy é r t e m . . .
— Az igaz — bólintott. — De mindenkivel elbeszélgetek, és az út végére m á r
tudom, ki k i c s o d a . . . Maga író?
— Honnan tudja?
Vállat vont: — Sportoló nem. Diplomata nem. Kereskedő nem. Maszek s e m . . .
— Honnan tudja, mi nem vagyok?
Vállat vont: — Emberismeret...
No i g e n . . . Szerencsére közben fizetni hívták, így alkalmam nyílt átgondolni a
helyzetemet. Mindegy már, nincs vesztenivalóm, mindent bedobhatok.
Ismét a presszógépnél támaszkodott, de már intenem sem kellett. Ahogy a tekintetünk találkozott, ellökte magát a pulttól, és visszajött.
— Mondja, mylady, azért remélhetek? — kúszott fel a tekintetem a z arcára.
— Az attól függ, mit r e m é l . . .
— Elbeszélgetünk egyszer a régi dolgokról?
Nevetett. — Ült egyáltalán r e p ü l ő n ? . . . Na n e m mintha számítana. Azért elbe' szélgethetünk, ha g o n d o l j a . . .
Kell ennél több biztatás? Gyerünk neki!
— Egyszer... a n a p o k b a n . . . h a ráér, meghívom. Van egy isteni j a p á n . . .
Megakadtam. Igaz, .hogy van egy táskamagnóm, de a kégli rázós.
— Magnója — bólintott. — Nekem is. De ha kedve tartja, valamikor hazakísérhet . . .
Igaz is! Ha megfeszülök, se tudok olyan megvásárolható tárgyat produkálni,
amilyennel még n e találkozott volna röpködései során. T é r j ü n k a lényegre, ha m á r
így állunk:
— Mikor végez?
— Szóval nős.
— H á t ezt honnian... ? — esett le az állam.
Orra hegyére mutatott.
Ez általában b a j szokott lenni. H a c s a k . . . M a j d m e g l á t j u k . . . Mindenesetre a
bőre élmény. A járása lélegzetállító. Talán öt kilóval lehetne k e v e s e b b . . . De n e m
is feltétlenül... Mi lehet az a nagyon fontos, amit csak most lehet megtárgyalni a
kolléganőjével... Aki egyébként nyomába se é r . . . Profi vagy nem profi — ez itt a
k é r d é s ! . . . Kérdés, kérdés, de nem döntő. Azt kellene tudni, most mi v a n ? Körte
vagy a l m a ? . . .
Rumot kértem, mert az oszlatja legjobban a kétségeket. Aztán megfogtam a
csuklóját: — Határozati j a v a s l a t . . . mademoiselle?...
Baromság. Már máskor is megfigyeltem, h a iszom, keverem a stílusokat. F a n tasztikus! . . .
A nó megrázta a fejét:
— Későn végzek. Magának is c i k i . . . Esetleg szerdán. Akkor szabadnapos
vagyok...
— Fel lehet hívni valahol?
— Nincs telefonom, nemrég költöztünk... De úgyis jön ide addig, n e m ?
Ráncolhattam a homlokom, mert gyorsan hozzátette: — Egyébként egész n a p
otthon vagyok.
— Kora délután jó? — kérdeztem.
Bosszús kis mozdulatot tett:
— Maga mindig az időpontokkal van m e g a k a d v a . . . Nem akarom fölborítani a z
életét. Vegye úgy, hogy vicceltem.
— Én nem! Csakugyan akarok találkozni magával.
Lapot tépett a blokkjáról, ráírta a címét.
— Csak e g y e t . . . — dünnyögte közben barátságtalanul. — Én magának a d t a m
meg és nem a barátainak
16

— Ezt most miért mondja?!
— Csak hogy ne legyen félreértés.
Gondolom, valami grimaszt vágtam, mert felnevetett. Észrevétlen lépéssel közelebb húzódott, és tarkómon meghúzta kicsit a hajam, aztán leszegett állal a szemembe nézett:
— Na n e féljen, nem lesz ott egy férfiismerősöm, aki elszedi majd a p é n z é t . . .
— Maga teljesen!... — kezdtem felcsattanni, de a felinél abbahagytam, mert
csakugyan mindenféle megfordul az ember fejében.
— Villamospénz, és kész — lett könnyed ismét a hangja. — Ha taxira kell,
majd a d o k . . . De most már csakugyan megkérem, hagyjon dolgozni, mert így nem
élünk m e g . . .
Szerda délután ott álltam az ajtó előtt. „özv. Tóth Jánosné"... Az ajtószám
stimmelt. Szóval — özvegy. Azt mondta: e l v á l t . . . Ilyen fiatal korban nem szokták
az özvegyi címet használni. Tömjénszaguk lesz t ő l e . . . Nem lehet több 25—26 évesnél . . . Persze az ő szakmájában ez is jobb, mint a lánynév... Miért beszélt annyit
a pénzről? Mindenesetre öt darab százas volt nálam, de a Doxámat otthon hagytam.
Kissé kalapált a szívem, mikor becsöngettem. Túl egyszerű ez idáig!... Hogy egy
pincérnő végignéz a vendégein, és pont rajtam áll meg a tekintete — mondván:
„három hétig tökmagot eszem, de nekem ez kell, senki más!", nem nagyon valószínű, jóllehet azt se tudná rajtam megmutatni, milyen lesz, aki nem eszi meg a
spenótot... Netán mégis profi lenne? Ilyen rossz szimattal?... Á ! . . . Végül kénytelen leszek azt hinni, hogy jó volt a d u m á m . . . Melyiket vehette b e ? . . . — Melyiket — mikor nem is mondtam semmit? . . . Nem marad más: a személyiségem!...
Ennyire biztos lenne az emberismerete?...
Idősebb asszony nyitott ajtót. Zavartan bemutatkoztam.
—; Tóthné — mondta barátságtalanul.
Még rosszabb. Szóval az anyjával lakik. Legjobb lenne azonnal elpucolni!...
Vagy átvert, és idegen címet adott?
Már-már bocsánatot kértem a zavarásért, mikor bentről fiatal női kacagás hallatszott. Nekivágtam az élőszobának.
Tehát van egy marna is. Legyen. Nem köteleztem magam semmire. De nem
lehet egy nőt faképnél hagyni, amíg a miénk nem volt.
Odabent a szent család fogadott. Nem a falon. Szanaszét a szobában. Csak a szamár hiányzott. De lehet, hogy ők azt is látták.
Ismerősöm a sezlonon ült, pongyolában. Ölében könyv. A szőnyegen három-négy
éves forma kisfiú birkózott egy ingujjra vetkőzött, izmos nyakú férfival.
Az öregasszony becsukta mögöttem az ajtót, és leült a cserépkályha mellé. Ismerősöm ledobta a könyvet, és elibém jött, hogy üdvözöljön. A birkózónyakú is feltápászkodott, leporolta a tenyerét, és várakozó állásba helyezkedett.
Én is.
— Régi, jó 'barátom — mondta a nő.
Kezet szorítottunk.
— öcsiké, mutatkozz be a bácsinak! — szólt aztán a gyerekre.
— Hogy hívnak? — nyújtotta felém csöppnyi tenyerét.
Neki is bemutatkoztam.
A nő figyelmesen kivárta, aztán elvette a kabátomat.
— Üljön le, Feri.
Nem kapcsoltam rögtön, hogy nekem szól. Érdekes, Ferencet mondtam volna?
Pedig gyereknek elvből nem hazudok. Mondják, milyen meghasonlásokat okoz, mikor a hazugságok fölfeslenek. Szerencsére ma már eléggé bevilágítja életünket a
pszichológia. Templomi faliújságon is olvastam például: ne mondjuk a ¡kisgyereknek,
hogy a Jézuska hozza a karácsonyfát... Na mindegy — itt Feri bácsi maradok.
Félórát kibírok.
De mi ebben a családi idillben az én szerepem? . . .
2 Tiszatáj

17

— Játsszatok tovább, öcsiké! — rendelkezett a nő. — Mi most beszélgetünk
egy kicsit Feri bácsival.
— Feri bácsi, te mit tudsz játszani? — állt elém a gyerek. Majdnem fenékre
tottyant, ahogy hátrahúzta a feje, mikor fölnézett rám.
— Ejnye, öcsiké! Le se hagyod ülni Feri- bácsit. Nem fog máskor e l j ö n n i ! . . .
Igaz?
A kérdés már nekem szólt, a hozzátartozó kutyapillantással együtt. Karon fogott,
és maga mellé vont a sezlonra.
— Hát így l a k u n k . . . Meséljen valami s z é p e t . . .
— Hát i g e n . . .
— Sajnálom, hogy így a l a k u l t . . . — csúsztatta tenyerét a kezem fejére. — Egész
délelőtt egyedül voltam . . .
— Miért nem m o n d t a ? ! . . .
Lehajtotta fejét. Nyakán selymes pihék göndörödtek.
— Akkor jön, amikor akar — nézett fel aztán. — Amikor kedve t a r t j a . . .
A birkózó felé sandítottam.
— Nem számítottam ma Lacira — emelte meg a tenyerét.
Jól van, ő akar beszélni róla. Akkor.lehet kérdezősködni.
— öcsiké a kistestvére?
— Dehogyis! — nevetett. — A. fiam!
— I g e n ? . . . É s . . . Van neki még több t e s t v é r k é j e ? . . . Mivelhogy Ö c s i k é ? . . .
— Á, nincs. Épp azért hívom öcsikének. Legalább n e érezze annyira, hogy
egyetlen gyerek.
— Nem hiszem, hogy probléma v o l n a . . . — pillantottam önkéntelen a birkózóra.
Elengedte a füle mellett.
— Ö ki? — böktem ismét a birkózó felé.
— Egy barátom.
— A gyerek apja?
— Nem, dehogy! Öcsiké apja űrhajós volt.
— Csak lezuhant?
— Ne cinikuskodjon.
— Már megbocsásson... De olyan szokatlan m i n d e n . . .
— Tudom — legyintett. — Egyébként ő még nem repült, csak a keretben volt,
különben, gondolja, hogy reszkírozom?...
— Hogy került össze vele?
— Véletlenül. Csak, tudja, nem akartam k i h a g y n i . . .
— És meglett a b a j — bólintottam megértőn.
— Hogyhogy baj? Akartam!
— Értem — bólintottam újra. — Nagyon egyedül v o l t . . . Kozmikus magány —
a szó szoros értelmében —, és úgy érezte...
Felnevetett:
— Egyedül? Én? Soha életemben! És nem is volt még szükségem gyerekre.
Miatta kellett itthon maradnom. Nagyon szerettem repülni. Tudja, állandó változatosság! Tájak, külföld, emberek, mindennap ú j izgalom. S o h a . nem kívántam.,
jobbat...
Átszellemült arccal emlékezett. Nem értettem, miért vállalta a gyereket.
— Nézze, az ember nemcsak lelkesedik, hanem néha számol is. Röpködök, mondjuk tizenöt évig. Aztán a kedves utasnak egyszer csak jobban esik a csirkecomb, ha
a kolléganőm adja. Aki tíz évvel fiatalabb. Akkor én- már nem szeretek röpködni,
meg egyszer el is kezdenek foglalkozni a lelkemmel, hogy nem volna-e nekem jobb
a földön, nyugalom, biztonság, családi élet, e t c e t e r a . . . Aztán egyszer csak kívántam
volna a gyereket, azt mondják, ez előbb-utóbb minden nőt u t o l é r . . . És hátha akkor
már nem lesz választékom. Igaz?
Hát ahogy elnéztem, még jó néhány évig maga választhatja a partnereit — ha
még egy űrhajós szuperhőst nem is egyhamar t a l á l . . .
18

— De tényleg átlagon fölüli gyerek, nem? — kérdezte, szeme sarkából hol rám,
hol a fiára pillantva.
Csak tudnám, mit akar tőlem! Idegesítő ez a Lacinak titulált binkózó is, aki
még mindig a gyereken treníroztatja oroszlánmancsait. Valahogy lelépni — mielőtt
apa leszek!...
— Apuka mit szól Öcsikéhez? — kérdeztem.
'
— Apuka?... Nem él mór az a p á m . . .
— Nem a magáé. Az övé . . . ?
— Ja, ő? . . . Nem tud róla. Nem tartjuk a kapcsolatot.
— Milyen nációbeli?
— Nem mindegy? Kinek van szüksége állandó izgalomra, félelemre? Nekem?
A gyereknek ? . . . Különben sem volt egy Albert Einstein . . .
A birkózó most fölkelt a földről, maga alá húzott egy széket, térdére ültette a
gyereket, és egy darabig csöndesen megült körünkben, hol a nőre, hol énrám függesztve tekintetét. Egyre kevésbé tudtam a nőt figyelni. Pedig már cipő nélkül kuporgott a heverőn. Észrevette, hogy ideges vagyok. Jelentőségteljesen a birkózóra
pillantott.
— Nekem mennem kell, Katikóm . . . — használta ki az félszegen a pillantásnyi
figyelmet. Lassan felállt, leeresztette a gyereket a földre.
Katikám kedvesen rámosolygott:
— Nem vacsorázol velünk?
— Az kéne még csak! H ű ! . . . — kiáltott fel a nagy darab medve. — Kapnék is
otthon, ha nem eszek rendesen!...
Kati nevetett. A medve is. Még a kisgyerek is, a medve lábszóra körül — mint
valami oszlop körül — pörögve. Megsimogatta a nő a búcsúzkodó hátát, úgy szólt a
gyerekre:
— Foglalkozz Feri bácsival. Most kérdezd meg, mit tud játszani.
Öcsiké pördült még egyet, aztán fordulásból az én lábszáram karolta át, hogy
körülöttem keringjen tovább. Magunk mai-adtunk. A nagymama sem ült már a
kályha mellett.
— Mit játsszunk, öcsiké? — kérdeztem kelletlenül.
— Ezt! — göcögte forgás közben, aztán énekelni kezdett hozzá valami együgyű
gyerekdalt.
— Milyen játék ez, Öcsiké?
Szerettem volna szellemi síkra kerülni, mielőtt összemaszatolja a nadrágom. —
Mit játszol most, öcsiké? — kérdeztem újra.
Öcsiké végre leállt, és felnézett rám: — Te mondd meg!
,
Tanácstalanul néztem szét a szobában. Helyt kell állnom, ha már eddig vártam.
Nekem kell ezt a játékot elneveznem, mert a gyerek tőlem várja. És gyermeknek
nem szabad csalódást okozni, mert cinikus lesz... El kell pucolni innen, míg az
anyja is nem tőlem várja kérdéseire a választ!...
— Feri bácsi, mit játszok én? — rángatta öcsi a nadrágszáram.
— Mit játszom!... Így kell mondani! — feleltem, mert nem jutott jobb az
eszembe.
• :
— Mit játszom? — kérdezte, most már helyesen.
Na és most mi van ? Nincs több kibúvó, nevet kell adnom a játéknak...
Csapódott az előszobaajtó. Kati bedugta hozzánk a fejét, és látta, hogy jól megvagyunk.
— Csinálok valami vacsorát — közölte, azzal mosolyogva ránkcsukta az ajtót.
— Hogy mit játsszunk, öcsiké? — tűnődtem, aztán visszaadtam a kérdést: —
Na, öcsiké, mit játsszunk?
ö se tudta.
Üjból kérdezte.
Én is kérdeztem.
Ezt játszottuk.
2*

19

Ö nagyon élvezte. Egyre hangosadban kacagott. Azt hittem, itt a megváltás,
mikor letett a megismerés eme csúcsának meghódításáról, és hirtelen bebújt az
asztal alá, onnan kiabált ki:
— Jönnék a farkasok, és f ú j a vihar! Bejöhetsz a házamba! Itt az ajtó!
Széttárta karjait két asztalláb felé.
— Kicsi a házad, nem férek be — feleltem ijedten. Ráadásul még a kisebbik
asztallábköz az a j t ó ! . . .
— De beférsz, majd odább megyek! — húzódott készségesen egész hátra. Máinem is volt az asztal alatt.
— Vigyázz, öcsiké! — kiáltottam rá. — Kibújtál a házból!
— Nem baj, már nyár van . . . Mesélj valamit!
Inkább maradt volna tél! — sóhajtottam magamban. Aztán hangosan:
— Miről meséljek?
— Mindegy — huppant le a szőnyegre. — Ez egy sziget. Gyere föl a tengerbői,
mert elüt a hajó.
Valóban a padlón álltam. Fölléptem a szigetre. A „sziget" szerencsére meglódította a fantáziámat. Letelepedtem én is a szőnyegre, és a múzsákhoz fohászkodtam.
Nagyon jól jött volna, ha megjelennék a plafonon. De a plafonon csak beázás v o l t . . .
Meszes szigetvilág . . .
— Volt egyszer egy bácsi, aki nagyon sokat utazott...
— Ügy, mint a Gergely bácsi?
— Ügy, úgy, kisfiam — intettem ingerülten, mert ha már belefogtam, hagyja
végiggondolnom. — Ki az a Gergely bácsi?
— Szokott hozni csigát.
Hirtelen felpattant, és átgázolva szigeten, tengeren, egy fiókból színes tengeri
csigákat, kagylókat, csikókat, kavicsokat szedett elő. Hordta a tenyerembe, ölembe,
hogy ezekről meséljek. Meghökkentem. Aztán szétnéztem a szobában, hány bácsinak
a souvenirjait fedezhetném még f e l . . . Végül vállat vontam — mindenki csak a
saját meséjét mesélheti.
— Egyszóval ez a bácsi a mély örvényű tengeren utazott egy t u t a j j a l . . .
— Mi az a tutaj?
— Olyan . . . hajó. Fából van . . .
— Ez az asztal tutaj?
— Hát persze!... És ez az Odüsszeusz bácsi kivetődött egy szigetre...
— Te Odüsszeusz bácsi vagy?
— Zseniális vagy, kisfiam. Hogy találtad el?
— Hát itt vagy a szigeten.
— fényes logika!
— Mi az a logika?
— Azt majd máskor, j ó ? . . .
— Máskor is eljössz?
— Ha jó leszel.
— Te pilóta vagy ?
— Nem, kisfiam, nem vagyok pilóta — sóhajtottam.
— Űrhajós?
— Nem, kisfiam. Tutajos vagyok, mondtam. De már egy másik szigeten van
egy. •.
Nem rá tartozik.
— NekQd is van egy szigeted? — csillant fel a szeme. Ilyen a gyerek. Nem
tudja, minek örül.
— Van, v a n . . . — simítottam meg a fejét. — Persze hogy van. Mindenkinek
van egy szigete, körös-körül meg nagy-nagy víz. Nem tudtad?
Igaz is, minek azt neki t u d n i a . . . Lehet, mire megnő, könnyebb is lesz a
iközlekedés...
— Neked milyen szigeted van?

/

Rokonszenves kölyök. Én is érdeklődöm a mások szigetei iránt — de neki még
ez b o n y o l u l t . . . Marhaságra fordítottam:
— Hát o l y a n ! . . . Fák vannak rajta, meg tehenek, meg autók, meg halászcsárda . . .
Ha már sziget, legyen minél n a g y o b b ! . . .
Bejött Kati az abrosszal.
— Anyuka! — futott élé a kisgyerek. — Ez a bácsi egy szigeten lakik!
— Milyen szigeten? — mosolygott rám a nő.
— Meséltem n e k i . . .
— Ez a bácsi tutajos! — lelkendezett a gyerek.
Talán görbén, felfele nézhettem a nőre, mert mintha kapcsolt volna: — Tutajos.
Aha. És egy másik szigeten lakik. Érdekes.
Gyors pillantást vetett rám, aztán kissé kihívó hangon kérdezte:
— És most azt hiszi, hogy itt meg fogják enni?
— Erről nem meséltem a fiának.
Fagyosan húzta el a száját: — Megmenekült. Anyám már hozza a v a c s o r á t . . .
Hogy a megevéstől menekültem meg, vagy egyébtől, nem volt világos.
— Nem vagyok jó mesélő — mondtam. — Legalábbis nem nagyon értek a gyerekek n y é l v é n . . .
— Kár — felelte, és szétrakta a tányérokat.
A m a m a behozta az ételt — asztalhoz ültünk.
— J ó étvágyat, Feri! — nézett rám ismerősöm nagy, sötét, ismét meleg tekintetű szemével. Helyénvaló volt a kívánság, mert elég nehezen nyeltem.
Zavart az is, hogy ez a fesztelen nő most milyen szertartásosan viselkedik...
Talán az anyjának j á t s s z a ? . . .
— Az enyémet nem vágná össze? — néztem rá, mikor nyakában -szalvétával
türelmesen várakozó kisfia szalámiját és kenyerét vagdalta.
— Dehogynem, nagyon szívesen! — nevetett. Kicsit mintha erőltette volna. Szalvétát kötött a nyakamba, közben meg is csiklandozott. A gyerek nevetni kezdett. Én
is próbáltam. Csak a nagymama maradt apatikus. Katalin a hátam mögé állt, hogy
felaprítsa tányéromon az ételt. Erős, telt mellével a fülemhez é r t . . .
Hát furcsa egy helyzet volt! Itt ez a gyerekrajongó anya, aki még komédiázik
is, mint egy óvónő, közben egy-egy pillanatra kilövell szemeiből, .ujjaiból, ruházata
alól a magasfeszültségű e r o t i k a . . . . Mindenféle bácsik járnak ide, építőkockát hoznak, vasmacskát meg színes kagylókat — én még a nevemet is kint hagytam, mégis
én vagyok — Feri bácsi néven — az est attrakciója. Katalin és kisfia minden percben talált valiami kacggnivalót, és humoruk bőséges áldását mind elém tálalták —
míg az öregasszony, mint a világ ősanyja, némán v e g e t á l t . . .
Egyszer a vacsorának is vége lett.
— Menjetek ki a nagymamával, mosakodjatok meg — emelte le Kati a fiát a
keleti bőrpárnával magasított székről, aztán összeszedte a tányérokat.
— Nem nagyon szereti a gyerekeket — dünnyögte, mikor ketten maradtunk.
— Nem hiszem, hogy ez lenne a fő jellemvonásom — vontam vállat.
— Maguknak nincs?
. — Egyelőre nem engedhetem meg magamnak.
— Rosszul teszi. Nem tudja, milyen öröm, amikor megtanul valamit.
— Igaz. De nagy kötöttség.
— U g y a n ! . . . Engem miben gátol?!
összefogta az evőeszközt az abrosszal, és kivitte. Mikor visszajött, behallatszott
a gyerek gargarizálása a fürdőszobából. Kati hozzám lépett és megsimogatta a karomat:
— Majd ha bejönnek elköszönni, legyen egy-két jó szava a gyerekhez. Ha esetleg megkérdezi, mikor jön megint, mondjon neki v a l a m i t . . . Az anyámnak meg
mondja, hogy csókolja a kezét. Tudja, keserű, özvegy papné, az a mániája, hogy
senki sem tiszteli... És, játssza el, hogy mindjárt megy maga is. J ó ? . . .
21

Bólintottam. Már jöttek is. Kati körbenézte a gyereket.
— Mutasd a fogad, kisfiam! — Megvizsgálta a leheletét, végigsimította a lába
szárát, megtapogatta a karját, vállát, félrekotorta homlokáról a hajat, és a fülébe
súgta: — Köszönj el Feri bácsitól!
öcsikéhez léptem, és nyújtottam a tenyerem. Nagy pacsit 'kaptam. Meg is dicsértem. Aztán meghajoltam a nagymama felé:
— Kezét csókolom, asszonyom. Nem tudom, találkozunk-e még, mert néhány
perc múlva mennem kell.
Mintha elmosolyodott volna:
— Isten áldja, fiam. Legyen szerencsénk.
Kézen fogta öcsikét, és elvezette.
— Elhiszi?... — néztem utánuk csodálkozva.
— Igyekszik! — felelte Kati, m a j d széles mozdulattal helyet mutatott. Leültem.
Ő egyelőre állva maradt, szék hátára támaszkodott, úgy révedezett:
— ö r ü l azért ő is a vendégnek... Az apám húsz éve halt m e g . . . Velem se
beszélgetett soha senki, ameddig ki nem nőttek a szarvacskáim.. . Tudja, mi az,
úgy felnőni, hogy nem foglalkoztatja senki az ember fantáziáját? Még az osztályfőnököm is mindig nő v o l t ! . . . Hát nem tragédia? . . .
Felém fordult és elnevette magát. Imádom, mikor egy nő hátraveti a fejét. Nyakán felejtettem a tekintetem.
Leült a székre:
— Csak azért beszélek, hogy lássa, nem vagyok valami kiszolgáltatott lélek. Ezt
a családi állapotot magam választottam, és eddig b e v á l t . . . Magának mi a véleménye?
Mit felelhettem volna? Hogy egyelőre nem egészen vagyok tisztában a családi
állapotával?
Kati bólintott:
— Nem nyilatkozik. Csak kérőddzön. Különben, mindenki azt gondol, amit akar.
— Félreért! — simogattam meg a térdét. — Nekem száz százalékig megfelel a
maga családi állapota!... É l e t f o r m á j a ! . . . M i t t u d o m é m ! . . . Kétszáz százalékig!...
— Igazán? — távolította el a kezem ideges nevetéssel. — Ez m e g n y u g t a t ó ! . . .
Dühítő, hogy a testéhez é.rek, és a szavamra válaszol. Végtére is mi lesz? Az éjszaka közeledik... A helyzet egyszerűsödik... De mikor leszünk már Ádám és
É v a ? . . . A paradicsomi pillanat, mikor férfi és nő csak egymásról t u d . . . Most
még az Éden négyszer öt méter, és falait benyomja a V i l á g . . . Nem bánom, holnap
akár nyuszit hozok a gyerekének, vagy harcolok a szabadságjogaimért, de most történjen már v a l a m i ! . . . Csak pillanatnyilag nem tudom elképzelni, hogyan lesz ebből
•az erényes anyából .a rendelkezésünkre álló idő alatt izgalmas nőstény . . . Próbálom úgy nézni — összehúzom a p u p i l l á m a t . . . .
Érdekes, az állatvilágban a nőstény anyaállatot jelent, kicsinyeit védő nőstény
oroszlán, farkas és társaik; nálunk meg az önmagáért — vagy kedvünkért — való
perzselő és pazarló testiséget...
Csak nem akart a lelkem az alkalomhoz emelkedni, pedig a nő tiszteletre méltóan igyekezett. Italt töltött.
— Szervusz — lehelte konyakja párolgó színére.
— Szervusz — feleltem, közben azt gondoltam: boszorkánykonyak...
— Gondterhelt vagy — simította meg a homlokom. „Most v a r á z s o l . . . "
Megráztam a fejem.
Felemelte az államat:
— Ide figyelj! Ha valakit meg akarnék fogni, az nem te l e n n é l . . .
Félrelöktem a kezét, de elkapta az ujjaimat, és keményen megszorította: — Nem
fejeztem be! Nem azt mondtam, hogy ellenszenves vagy. Akkor ide se h í v l a k . . .
Senkit se ismerek, akit idehoznék! Érted? Nekem a fiam szemével is kell n é z n e m . . ,
— Éppen azért gondoltam, hogy apát k e r e s e l . . .
Nagyot kacagott:
22

— Ezért ülsz ecetben? É b r e d j ! . . . Kell neki apa, persze. De amennyi kell, annyi
mindig van! És még sose látta a szüleit veszekedni! Tudod, mit jelent e z ? ! . . .
Pillanatra a szemem nagyobb volt, mint a fejem.
— Ez v a l a m i . . . 'kísérlet? . . .
Hirtelen méregbe jött.
— Kísérlet?!... Ez van! Ide figyelj, én éltem! Láttam egy kicsit magasabbról is.
Igényes vagyok. Csoda?
— Nem csoda.
— Csak nem vagyok már húszéves, igaz? . . .
Huszonöt l e h e t . . . De ha huszonnyolc, eldobom az emberismeretem.
— Lehet, hogy öt év múlva elhízom. Művelt nem vagyok. Tudok három nyelvet — ez m i n d e n . . . Amilyen férfival én élni tudnék, az nem rólam álmodik. Akinek meg jó volnék, az nekem nem lehet jó. Világos?... Na, erről e n n y i t . . .
Fújt egyet, aztán lassan kinyújtóztatta a karjait. Ismét mosolyogva nézett r á m :
— Tiszta?
— Tiszta — feleltem, és én is nyújtózkodtam, roppantak a csontjaim. Felemelkedtem.
A nő mindkét tenyerét tarkója alá tette. Kerek, sötét szemeit egyre közelebbről
láttam. így néztük egymást — nem tudom meddig —, aztán szép, ápolt szemöldöke
kérdőre húzódott:
— Lebontsam a hajam ? . . .
. . . Igazán lehet egy kicsit játszadozni a gyerekkel... — gondoltam. Jó másfél
órával később. Már az utcán.

23

RAFFAI

SAROLTA

Láncban és lakatban
Be vagyok hát kerítve, fogva-fonva,
mint a kövek árnyéka, puszta függvény —
régen kimért kistávok törpe foglya.
így volt kezdettől. És mindvégig így lesz.
Negyven év kellett a fölismeréshez.
Onáltatásom — a négy évtizednyi
egyszerre tudott megtagadni merni.
Be vagyunk mi kerítve irgalmatlan.
A fogak között megszűrt szép szavakban
a nyüszítések felhangjai sírnak
hordván lehagyhatatlan
kínjainkat,
ismervén dühödt kis félelmeinket —
szavak, szavak, őriznek, s elveszítnek.
Jól tudom, jól: jegeces kövek árnya,
hogy kúszhatok hegylábtól hegy aljába,
tömbtől a tömbig.
Feltűremkedett
veszedelmek a völgybezárt felett
nem múlnak, vannak. Egyetlen öröklét.
S mindünk ölében hurcolja a kölykét,
megszülhetetlen — szabadulhatatlan:
láncban, lakatban — láncban és lakatban.
Kövecses gondok — múlhatatlanul.
S a mindenség a merev arcok láttán
se meg nem retten, se el nem borul.
S én — kölykeféltön, folyton reszketőn
ember voltomat csak addig hiszem,
amíg még van mit elveszítenem.

DÖBRENTEI

KORNÉL

Az oltár
Bíbor istálló a ti szátok, benne magasztos barmok
langya delel, de habot vet repedő tőgyük adója
s öltözik suhogó tejbe az oltár! Csengettyűhangok
görnyedve emelik, istenke tanyája nehéz, pólyafehér verítékét virulásra esőzi eretnek vér, hasas
így lesz a kehely, majdani kihordója malasztnak
Rozmár-nevetésű ez az oltár, gyertyáktól agyaras
vadja a kínnak! Szentének csurgatott mézébe ragasztnak
türkisz legyeket a hullakifosztók, elrabolták dicsősége
díszét a hősi húsoknak, hát szikrázó nyaklánc a zsoltár,
noha makulátlan nyakon ékszerként fölizzik az éhe!
A téren fájdalmat szegeznek az ácsok, ím készen itt áll
a kegyhely, ölében hajszolt kutya nyelve lobog föl,
irgalom mécse, kitépi lángból az éjt s lesz háza kő,
irgalom a Végtelen, s a végtelen a Kő, tüze tündököl
két képzelet között, rózsafanyárs a kőből kinő
Vörös vagOn a virradat, koldulni elhozza a sereget
s tékozolni a virágokat. Taposó lovakként dőltök a hámba
malomkő-ostya körül, a sörényetek tűzvész, nem lehet
oltani, ölni, de enni igen, falni a tűzből, fölajzva ámbra
delejtől, ha megmásszátok az űrt jázmintébolydák falán
s lerogytok a tisztaság kíntól kifehérült emlékműve előtt,
, mit örökkön böjtöl a sír! Karotok kenyérrel áldott asztalán
fekete mise a férgek jelenése. A kakasszó három tornya ledőlt!

25

VÉGH

ANTAL

A kamat
Tóth néninek azt mondta a portás a gyárkapuban, hogy menjen csak fel
egész nyugodtan, belépőt se ad, mehet anélkül is, dehogy küldik vissza, majd
meglátja, hogy tárt karokkal fogadják.
Furcsának és idegennek érzett itt mindent, ahogy belépett a kapun. Harminc évet töltött el eddig gyárban, de nem ebben. Érdekes, hogy harminc év
alatt soha más gyárban nem volt, csak abban az övékében. Ügy tudott ott már
jönni-menni a folyosókon, az udvaron, hogy bekötött szemmel is megtalált
volna mindent.
Még jó, hogy itt a portás megmutatta, melyik lépcsőházból jut el a személyzetishez.
Tegnap a munka végeztével Kenyeres bácsi megkínálta egy pohár musttal.
Van az öregnek otthon egy lugasa a ház mellett, arról szüretel. Be-behoz egyegy üveg piros szőlőlét — azt kínálgatja kicsi poharakból. Mintha csak sejtette
volna az öreg, hogy ez neki — Tóth néninek — amolyan búcsúztató pohárkoccintás. De Tóth nénin kívül nem tudta ezt senki. Nem mondta, hogy ő ide
többet már nem jön, mindent elrendezett magában; ennek vége, odafent az
irodában tudják, de a munkatársak közül senki.
Mindegy, ennek így kell lenni, ahogy van!
Kenyeres bácsi egy pohár mustot félretett — hogy ez meg a Tóth néni
lányáé, E d i t k é é . . . Várták, hogy lejön az anyjához munkaidő után, de nem
jött le. Ö ugyanabban a gyárban műszaki rajzoló, ahol az édesanyja takarít.
Vagyis, ahol eddig takarított.
Edit felnőtt, szép lány lett. Igazán szép. Nem csodálkozott rajta senki,
hogy nemsokkal aztán, ahogy idehelyezték a tmk-hoz azt a fiatal mérnököt —
a Csernyeföldyt,—, még egy hét se telt el, egy délután megvárta a gyárkapuban, aztán együtt indultak el hazafelé.
Persze, ki tudja, mi minden előzhette már meg ezt az együttes elindulást.
Régen Edit mindennapos volt lent a .műhelyben, ahol a mama takarított.
Onnan ment iskolába, ha délutános volt; estére oda ment vissza; a fiúk betettek az egyik esztergapad mellé egy kis asztalt — az lett az Editkéé. Azon
mindig volt valami, ha Edit jött. Ha más nem, egy szem dió a Kenyeres bácsi
kertjéből.
Edit és a mama ketten vannak — nem is tudja itt a gyárban senki, hogy
a papa meghalt-e vagy elmaradt a családtól; Edit és a mama, ők így ketten
voltak egy egész család; mintha testvérek is lennének — a papájuk meg ez a
gyár, a műhely, hosszú évek óta.
26

Ment a folyosókon Tóth néni. Vajon ezeket az új, idegen falakat mikor
szokja meg? A kis táskájából kivette az iratait már a folyosó elején. Hátha
nem lesz a személyzetisnél senki, azonnal őrá kerül a sor; ne kelljen majd ott
kotorászni. Ment, és hallotta, hogy a folyosón visszhangoznak cipőjének koppanásai. Ott a folyosó legvégén van a személyzetis szobája, ahova ő megy. Félt a
zajtól, amit a lépteivel vert.
Ha látnák a munkatársai...
— Megbolondultál, te Eszter? — biztos ezt mondanák néki.
Dehogy bolondult ő meg, igazán tudja mit csinál, tudta mindig is. Egyedül
nevelte fel a gyerekét, Editet, de nem akárhogy. Különb nevelést más se igen
adott a gyerekének, különb ruhája, cipője senkinek se volt az osztályban; megnézte ezt Tóth néni mindig, minden évben az évnyitókon. És a felső iskolában
is megadott Editnek mindent. Megad most is. Nincs még Editnek sok fizetése,
kezdő.
Egyszer a mama is látta Editet azzal a Csernyeföldy nevű mérnökfiúval.
De nem tudta jól megnézni, alig mert odatekinteni, ahol ők mentek, pedig
szeretett volna. Este megkérdezte Editkét. A lánya szívesen beszélt arról a
fiúról. Ebből Tóth néni már sok mindent megtudott. Nem is abból, amit Edit
elmondott, hanem inkább abból, ahogy elmondta.
Később arról beszélgettek, hogy Edit mostanában sose jön le a műhelybe,
pedig a Tóth néni társai mindig kérdezik Editkét. Kenyeres bácsi piros bélű
körtét is hozott, abból félretett kettőt, be az asztalfiókba, hogy az az Editkéé.
Ott fent az irodában rengeteg a munka. És fárasztó. Nincs olyan nap, hogy
Editék ne túlóráznának.
Szoktak a mamáék is — de ő már fel se veszi az ilyesmit. Edit még fiatal,
hamar fárad, kímélni kell. Meg aztán mindig is olyan kis gyenge, fáradékony
v o l t . . . Pedig a mama megadott neki mindent, ami csak tőle telhetett.
Este ahogy beszélgettek, a mama nem is szólt rá semmit, amikor Edit azt
mondta, hogy mit járjon ő folyton le abba a rohadt műhelybe, talán azt hiszi
valaki, hogy olyan nagy öröm neki az odamenetel? Ki az, aki szívesen látja
viszont a gyermekkori nyomorúságát? Ezt mondta. A mama meg akarta kérdezni, hogy miféle nyomorúság volt az, hiszen meleg volt a műhelyben mindig, meg kényelmes az asztal, igazán tanulhatott, olvashatott Editke az asztal
mellett, és várta is a műhelyben mindenki, hogy mikor jön már.
Akkoriban még Tóth néni azt hitte, ha Edit is dolgozik majd, akkor együtt
jönnek, együtt mennek mindennap; az nagyon szép lesz; Edit járjon úgy, mint
bármelyik tisztviselőnő a gyárban, neki mindegy, neki nem számít, de azért ő
se volt szutykos soha. Soha. Még a nehezebb időkben sem.
Most már holnaptól kezdve, ha minden jól megy, ide fog járni az új
helyre. Elég hosszú sor áll ott a folyosó végén, az lesz a személyzetis szobája,
egészen biztos. No, mindegy, ha sorba kell állni, hát áll, majd csak rákerül a
sor; ezt a napot úgyis erre szánta, kitelik belőle. Csak azt tudná, mi szorongatja őt most belülről, mintha félne, pedig nincs mitől. Beáll a sor végére, nem
megy nehezen az idő, ha van az embernek min gondolkozni.
Edit furcsa egy idő óta. Azt mondta, szeret a gyárban dolgozni. Nemrég
meg arról beszélt, hogy miért is volt ilyen hülye, miért ide jött, mehetett
volna máshova is.
— De hát akkor vissza kellett volna fizetned az ösztöndíjat!
— Na és? Visszafizettem volna! Inkább éheztem volna meg!
27

Egy-egy ilyen beszélgetés után mást Edit nem mondott, a mama sem kérdezősködött, ültek az asztal mellett, vacsoráztak. Edit néha egy-egy pillanatra
megállt az evésben, maga elé nézett, vagy messze a fal felé — és hallgattak.
Furcsa volt, hogy mostanában olyan keveset nevetnek, pedig régen, amikor
Edit még egész kicsi lány volt, akkor nehezebb is volt minden, de akkoriban
ők ketten olyan jókat tudtak nevetni. Mindenen. Még azon is, ha szaladtak a
villamos után, aztán elindult a kocsi, abban a pillanatban, amikor ők a megállóhoz értek. Csak nevettek, nevettek az ilyesmin ők ketten, a mamának sokszor még a szeme is könnyes lett. Ügy elmaradtak ezek a nagy nevetések
mostanában.
Edit akkoriban már minden este Csernyeföldyvel jött ki a gyárkapun. Elkísérte a fiú egész hazáig. De érdekes, sose jött be. A mama — Tóth néni —
várta, hogy egyszer majd Edit megemlíti, hogy az a fiú eljön vasárnap délután.
Vagy talán ebédre; vacsorára. Igazán szívesen látná, paprikás csirkét főzne;
tejfelesen, petrezselyemlevéllel — jó apróra vágná a petrezselyemlevelet, a csirkét a piacon venné, falusiaktól, annak a csirkének sokkal jobb íze van.
De vajon nemcsak szórakozni akar az a fiú Editteí? Mérnök, fiatal is, jóképű is, hány lány akadhatna neki, aztán mindig Editet kísérgeti. Igaz, Edit
műszaki rajzoló, van végzettsége, de akkor is; mostanában már mindenkinek
van végzettsége. De jó volna tudni, mi rejtőzik abban a fiúban legbelül, ha
Editre gondol, ö k mégis így ketten egyszerű emberek. Ezt így mondják. Az a
fiú m e g . . . egyszer elmesélte Edit, hogy Péternek a nagyapja szolgabíró volt;
annak az apja meg 'alispán, de a Péter szülei már igazán rendes emberek.
Ebben Tóth néni nem is mert volna kételkedni. Azon gondolkozott egyszer, hogy vajon Edit tudja-e, ki volt régen a szolgabíró meg az alispán, vajon
honnan tudhatja — valahonnan biztos tudja, mert nem kérdezte meg!
Hogy a vizitre sose került sor, Tóth néni csak várt, várt, nem faggatta
Editet, hogy na, kislányom, hát ha annyira szerettek együtt lenni, miért nem
hívod meg azt a fiút egy vasárnap délutánra, elhiszem én, hogy tudsz te magadra vigyázni, nem féltelek én, kislányom, de hát azért meghívhatnád, ne te
menj utána mindig!
Ezt akarta Editnek mondani, de nem mondta.
Egy este Edit korábban jött haza, mint 'ahogy a mama várta. Kedvetlen
volt, meg nagyon szomorú. Alig evett; mindig csak messze-messzenézett a tányérja fölött. A mama azt gondolta, no, most bekövetkezett az, amit ő ugyan
se kimondani nem mert soha, sőt még magában végiggondolni se nagyon —
egyedül maradt Edit.
Nem ez történt. Moziba akartak menni, nem kaptak jegyet, Csernyeföldy
hazakísérte Editet, de a fiú csak az utca elejéig jött, Edit soha nem engedte,
hogy tovább jöjjön, rossz, lucskos idő volt odakint, hamar elbúcsúztak, kevés
ideig voltak ma együtt.
Ekkor mondta a mama, hogy miért nem hívtad be?
,— Behívni? Ide? Egy ilyen udvarra? Egy ilyen lakásba, mint a mienk?
— De hát, kislányom, mi itt lakunk. A mi otthonunk ez. Rendes és tiszta
itt minden. Nem hanyagoltunk mi el soha semmit ebben a lakásban. Jól éreztük mi itt magunkat mindig. Hogy egy kicsit szegényesen vagyunk, hát na,
istenem! Nem ez a szégyen!
— Ha tudná anyuka, hogy undorodok ezektől az anyukaféle példabeszéd e k t ő l . . . a szegénység! Hát anyuka azt hiszi, hogy az még dicsőség mindig,
ugye? Mint a maguk idejében? Legyek rá büszke, igaz?
28

— Azt én nem mondtam, kislányom!
Akkor este úgy feküdtek le, hogy Edit nem lépett oda villanyoltás előtt a
mama ágyához, és nem csókolták meg egymás arcát.
A mama nem aludt, talán Edit se, csak forgolódott, a mama egy ideig számolta, hogy rövid idő alatt Edit hányszor fordul meg az ágyon, de közben
gondolkozott is — Editen, meg sok minden másra is gondolt, az életére, erre a
harminc esztendőre a gyárban, látta maga előtt a szobát, ami konyha is, a
konyhaszekrényt. A háború alatt vette, még most is tudja kitől, zsidó bútor
volt, valaki lopta egy deportált család lakásából. Később, amikor az elhurcolt
zsidók kezdtek visszaszivárogni, túladott rajta nagyon olcsón.
Mi mindenen gondolkozhat az ember, ha nem tud aludni! Gondolt Editre
is — nem haragudott rá, dehogy haragudott, sőt, sajnálta, olyan kegyetlenül
mardosó szánakozó sajnálat fogta el a szívét a lánya iránt, hogy azt hitte, már
nem is bírja tovább, felkelt, odalépett az Edit ágyához, nézte az arcát, nézte
sokáig, ez, ez, aki itt fekszik, ez a gyerek, ez az ő nagylánya, sírni szeretett
volna, meg könyörögni Editnek, hogy ne haragudjon őrá, bocsásson meg neki,
de nem keltette fel.
Akkor éjjel határozott el mindent, mert akkor nem bírt elaludni reggelig
se. Persze akkor még nem tudott pontosan semmit, hogy lesz, mint lesz, csak
azt tudta, semmi sincs jól, valamit tennie kell.
Ezért áll most itt — a személyzetis szobája előtt. Bekérték az iratait, beadott az ablakon mindent. Állt, és várt. Nem sokat. Kijött egy férfi. Kezébe
fogta a Tóth néni iratait, érdekes, eddig még senki miatt nem állt fel, ő az
első, akihez kijött. Azt mondta, a papírjai mind-mind rendben van, de hát
tudja ezt Tóth néni is.
Ezt, hogy így rendben van minden irata, nem értette az a férfi, ezért állt
fel, és jött ki.
Persze az az igazság, hogy valójában akkor éjszaka nem határozott ő még
el pontosan semmit, majd később. Délután a műhelyben mondták Kenyeres bácsiék, hogy mennyire megváltozott ez az Edit. Tóth néni nem szólt rá semmit.
Este felemlítette Editnek. Halkan, félve mondta, hogy mégiscsak be kellene
hogy jöjjön Edit a műhelybe — egyszer-egyszer, a látszat kedvéért, legalább
neki békét hagynának emiatt; így meg mindig emlegetik, mondják.
Edit akkor este talán még fáradtabb lehetett.
— Nem megyek. Semmi közük hozzám — így kezdte. — Elég volt nekem
már a szégyenből. A múltkor is bent vagyok a mosdóban, jött két lány a műszaki irodából, hallom, hogy mondják: a takarítónő lánya, meg Csernyeföldy,
az a fiatal mérnök. Nem vették észre, hogy bent vagyok.
— Senki nem mondja nekem úgy, hogy a takarítónő. Még az üzemvezető
elvtárs is úgy mondja nekem, hogy Tóth néni, kedves.
Editet sose látta még ilyennek a mama. Mint akkor, azon az e s t é n . . .
— Én csak a takarítónő lánya vagyok i t t . . . az is leszek mindig. Azt hiszi,
anya, hogy Péternek megmondtam? Nem is fogom megmondani neki, soha!
Soha, érti!? Letagadom! Azt mondtam, a szerszámraktárban dolgozik!
— Nem szégyelled magad, kislányom? — A mama csak ennyit szólt. Soha
nem mondott még ilyet Editnek. De mi történt ezzel a lánnyal? Mindez a kegyetlen düh, ami belőle árad, benne lakott eddig is?
— Én szégyelljem magam? Én? Miért nem szégyelli magát más? Nekem
van itt szégyellnivalóm, azt hiszi a mama? Nem mondom, ezelőtt valamikor
más v o l t . . . a v i l á g . . . de hány év telt már el, hogy mindenkiből az lett, amit
29

a k a r t . . . Maga m e g . . . igy mondta, hogy maga! — és akkor én most nem
lennék a takarítónő lánya . . . Szégyenszemre!
— Csakugyan... — ő csak ennyit szólt; meg hogy eddig erre soha nem is
gondolt. Neki szép volt az, amit csinált, a takarítás. Hogy az ő keze munkája
nyomán olyan más lett minden!
Nem vesztek össze.
Hallgattak együtt, akkor este is sokáig. A régi nagy nevetések helyett
mindig csak hallgatnak mostanában!
Aztán Tóth néni végiggondolt újra mindent! Senkinek se szólt, csak magában gondolkozott. Edit nem mehet el innen; butaság lenne az ösztöndíjat
visszafizetni. De örökös szégyennel nem élhet az e m b e r . . . Ha ez neki az.
ö könnyebben mozdulhat.
Nem, nem akarja elveszíteni Editet. Hiszen akkor elveszít mindent. Az
egész életét. Ami Edit nélkül — nincs is. Mindent jóvá kell tennie! Majd meg
fogja szokni ezt az új helyet. Csak ne félne itt mindentől ennyire. Mit is mondhatna ennek a fital férfinak, aki kijött a személyzetis szobájából? Mit értene
meg abból? Több fizetést se kér; nem azért jött el onnan — meg itt se akar
mást csinálni, csak takarítani. De úgy, hogy azt ne szégyellje senki!

30

MOCSÁR

GÁBOR

Beszélgetések az olajról II.
A M U N K A E R Ő , A F L U K T U Á C I Ó MEG A LAKÁSKÉRDÉS

Ezúttal a kezdettől máig tartó munkaügyi kérdések megbeszélésére
sor. A beszélgetés első részében Rácz Istvánnal,
az NKFV algyői
munkaügyi
osztályának
csoportvezetőjével,
a második részben Sándor
sal, az osztály vezetőjével
beszélget a beszélgetés közreadója, Mocsár

o

került
üzeme
LajosGábor.

M. G.: Első kérdésem: hogyan került ö n a z olajiparhoz?
R. I.: Ezerkilencszázhatvanban a járási tsz-ek közös vállalkozásánál dolgoztam
mint munkaügyi vezető. Ez elég bizonytalan, labilis vállalkozás volt. Kaptam egyszer
egy telefont. Juratovits Aladár olajmérnök jelentkezett, s közölte, hogy tárgyalni
óhajt velem. Később tudtam meg, hogy engem személy szerint ajánlottak neki a
megyei tanács munkaügyi osztályán, amikor ott az ú j üzem számára szükséges
munkaerők iránt érdeklődött. így kerültem 1966. szeptember nyolcadikán az üzemhez. Ekkor költöztem be Tápén abba a „víkendházba", amely az első irodahelyiségünk volt. Az l-es kút mellett, ahol az első kitörés formájában először jelent meg
az olaj, a tsz-el szemben épült egy ideiglenes tankállomás. Onnan akkor még tengelyen hordtuk az l-es kút olaját Rókusra, a pályaudvarra. A tankállomás mellett egy
lakókocsi, ez volt az iroda.
M. G.: Hányan voltak akkoriban?
R. I.: Munkás lehetett úgy ötven-ötvenöt, mi meg, ha jól számolom, hatan-heten
voltunk alkalmazottak, beleszámítva Juratovits Aladárt is. Két íróasztalnál lökdöstük
egymást, és osztogattuk el azt az egy gépkocsit, hogy fusson mindenki a dolga után.
MIBE CSÖPPENTÜNK BELE?
M. G.: Nemigen gondoltak még arra, hogy pár év múlva mekkora üzem fog!
kibontakozni ebből a primitív kezdetből.
R. I.: A körvonalait sejtettük azért, mert elmondta a főnök, hogy körülbelül mi
fog itt kialakulni. De az igazi meglepetés akkor ért, amikor szeptember közepén
Hajdúszoboszlóra meghívtak egy munkásellátási értekezletre, és ott az igazgató utasított, hogy jelöljek ki Algyő térségében egy megfelelő helyet, ahol fel fogunk építeni egy háromezer-kétszáz személyes munkásszállást. Úthoz, vasúthoz közel legyen,
közművesíthető legyen. Valósággal megdöbbentem. Akkor tudtam meg, mibe csöppentem én bele.
M. G.: Hogyan jöttek el a tápéi „víkendházból"?
R. I.: Közeledett a tél, és valami normálisabb hely után kezdtünk futkározni.
A tanács kiutalta nekünk a Tábor utcában a siketek és nagyothallók v a r r o d á j á t —
31

iroda céljára. Három helyiségből állt, az egykori Tombácz lómészáros házában. Novemberben 'költöztünk oda. De nem sokáig maradtunk ott, m e r t decemberben tudomásunkra jutott, hogy a volt söprűgyár — Moszkva körúti 4. szám alatti gyártelepről — kivonult az ú j gyártelepére. Mi ezt bizonyos időre bérbe vettük. Ott próbáltunk aztán berendezkedni. Eleinte még el is fértünk valahogy, később itt is nagy
lett a zsúfoltság, de a korábbiakhoz képest haladásnak számított. Olyan állapot nem
volt már, mint a Tábor utcában, ahol a főnöki szobán keresztül kellett bemenni a
munkásellátási raktárba, ahol a lepedőktől, a propán-ibután palacktól a gyűjtésig
mindent tároltunk.
M. G.: Nos és azoknak, akik máshonnan, Zalából, Szolnokról idekerültek, a k á r
munkások, akár műszakiak — hogyan kerítettek szállást? Lakást?
R. I.: Ez is az é n féladatom volt. Amikor idejöttem, akkor már volt Algyőn
három-négy, Tápén pedig 'hat-nyolc magánbérleményünk. Akkor még Szolnokról
bérelték és látták el fölszereléssel ezeket a szállásokat. Előfordult, hogy négy-öt
munkaruhával, öt-hat propán-bután palackkal gépkocsit szalajtottak Tápéra. Ez
persze tarthatatlan volt így. Mikor aztán szaporodott a létszám — a munkások túlnyomó többségét máshonnan: Egerből, Hajdúszoboszlóról, Kardoskútról telepítették
ide —, jött a feladat: elhelyezni őket. Akkor még nem a termelés volt az elsőrendű
tevékenység, hanem inkább a tankállomások szerelése, csőszerélés, építés. Megkezdődött a nagy munkásszerzési kampány, még Szabolcsról is hoztunk segédmunkásokat. Csakis magánbérleményben tudtuk őket elhelyezni. De ettől függetlenül a
tröszt beruházási osztályának a vezetője az akkor még Csongrád megyei Építővállalattól átvette a volt Lechner téri felvonulási épületet. Hatvanhét tavaszán próbáltuk ott kialakítani a megfelelő állapotokat, mert meglehetősen vandál viszonyokat
találtunk. Azt a barakkszerű építményt valaha, még a megyei tanács építkezésékor,
felvonulási épületnek használták. Ezenkívül átvettünk a hattyastelepi átjárónál is a
mélyépítőktől egy telephelyet. Ez is könnyített a helyzetünkön, figyelembe véve,
hogy akkoriban m á r közel száz magánbérleménnyel is rendelkeztünk. Éspedig Üllésen, de leginkább Tápén és Algyőn. Természetesen Szegeden is, de itt inkább a
vezető beosztásúak számára vettünk ki albérleteket.- Idetartozott akkor m é g Szánk
is, amely azóta önálló üzemmé fejlődött, és hát ott is vettünk igénybe magánbérleményeket, továbbá Kiskunmajsán, Tázláron, de még Jászszentlászlón is volt bérleményünk. Ezek ellátása persze nagyon komoly problémákat okozott; legyen normális ágy, takaró, lavór, szappan, biztosítani a mosatást legalább kéthetenként, ivóköcsög, pohár, kancsó, és legfőképpen a téli tüzelő.
M. G.: Eléggé kezdetleges, mondhatnám hősi korszak lehetett. Gondolom, a m u n kások összetétele is más volt, mint a mostani.
R. I.: Azt hiszem, nem fogalmazok gorombán, ha azt mondom, ez olyan volt,
mint annak idején Sztálinvárosban vagy Komlón. Mindenféle vegyes összetételű
emberek sodródtak ide, jöttek, mentek. Olyan állapotok uralkodtak, hogy aki hozzá
volt szokva — mert ilyen munkahelyen dolgozott — a szervezettséghez, a fegyelemhez, vagyis a normális viszonyokhoz, mint magam is, és csak úgy belecsöppent ebbe
a kezdetleges, nem akarom azt mondani, hogy vandál, de mindenképpen zilált állapotba, csupán azért tudott a helyén maradni, m e r t részint bízott a jövőben, másrészt
pedig ne mondják azt, hogy meghátrál a bajok elől, a nagy feladattól. Az elhelyezési
problémák persze fokozatosan megoldódtak, m e r t 1968 áprilisában egy barakkegységet Algyőn használatba vehettünk, aztán elkészült a többi is. Maga a központ is
kiköltözhetett 68 június—júliusában Algyőre, a barakktáborbá, a másodiknak felépült
barakkba. A korai évek jellemzéseképpen elmondok egy-két esetet. Az é n lakásomon
még éjjel tizenegy órakor is jelentkeztek az ú j munkaerők, hogy a d j a k nekik szállást. Egyszer is, hatvanhét telén egy éjjel, fél tizenegykor becsönget négy, igen ágrólszakadt honpolgár, kis motyó a hónuk alatt, keresik a szállásmestert, merthogy őket
Szolnokról ideirányították. Megkérdezem, honnan jöttek. Azt mondják: Penészlékről.
M. G.: Ajjaj, ismerem, nem messze van az én szülőfalumtól.
R. I.: Hát az az isten háta megett van. Azt m o n d j á k : helyezzem el őket. Végtelenül sajnálom, de énnálam annyi hely nincs. Ki hozta magukat ide? Azt mond32

ják: a rendőrség. Amikor megérkeztünk, érdeklődtünk a rendőröktől. Ők aztán azzal
a csíkos pingvinkocsival idehoztak egyenesen. Gondolom, valami ismerős rendőr
lehetett. Mondtam nekik, melegedjenek meg egy kicsit, aztán kivittem őket a villamoshoz, útbaigazítottam őket, hogyan jutnak ki Tápéra. Addig menjenek, míg a
tsz-irodával szemben nem találnak egy sarki házat, előtte feszület. Ott lakik a Mári
néni, és mondják meg neki, hogy fektesse le magukat. Reggel álljanak ki az útra,
s ha látnak bármilyen olajoskocsit, állítsák meg, mondják, hogy a szállásmester
utasítására hozza magukat a Tábor utcába. Reggel aztán éppen az üzemvezetőhelyettes, Szurmai Tibor mondja nekem tréfásan, hogy Pista bátyám, utasításodra
behoztam a négy penészlekit. Épp őt állították meg ugyanis, és közölték vele, hogy
a szállásmester utasítására hozza b e őket a városba. Így mentek akkoriban a dolgok.
Azt is érdemes elmondani, hogy 67 januárjában hirtelen kellett elhelyezni a bányákból ideirányított, nyilvánvalóan megválogatott embereket. Többek közt egy volt
korcsmahelyiséget is kibéreltem, tíz főt ott helyeztem el. Ez olyan betyár társaság
volt, hogy a nyelvükön külön érteni kellett, ezek a szomszéd padlásokon és a szomszéd asszonyokon — m á r aki hajlandó volt rá — mindenütt megfordultak. Egyszer a
tröszt és a szolnoki központ munkaügyis vezetőinek kedvük támadt, hogy este ellenőrizzék az algyői munkásszállásokat, bérleményeket. Hogy milyen körülményeket
teremtettünk az embereinknek. Eljutottunk ehhez a volt korcsmához is. Jellemző,
hogy a folyosóra nyíló ajtóra mi volt kiírva. „Belépés díjtalan, kilépés bizony-talan."
Én dúródtam elöl, mikor aztán bent vagyunk, az egyik apró termetű magyar azt kérdezi: „Rácz úr, ki az a másik két krapek?" Rettenetesen meglepődtem. „Hát az
egyik — mondom nekik — a tröszttől jött, a másik meg Szolnokról, és hogy főnökök." „Na, .akkor maga bejöhet, a két úr mars ki!" Mit volt mit tenni, a két vendég
kiballagott a gépkocsihoz, én meg közöltem az emberekkel, hogy ez bizony szemét
munka volt, ezt nem vártam volna. Erre azt mondták, tessék leülni, van eldugva egy
üveg népitáncos, ha nem iszik meg egy pohárral, nem vagány gyerek. Arra a két
főnökre meg azért haragszunk, mert átvágtak bennünket, nem biztosították azt a
keresetet, amit akkor ígértek, amikor a bányától elküldtek ide bennünket. Egy hét
múlva levelet kaptam a főnökeimtől, hogy azt a munkásszállást pedig robbantsam
szét. De hát hova tegyem őket? Én ajánljam fel az egyik szobámat talán? Ott se
férnek el tízen. De az ilyen típusú emberek lassan elkoptak azért. Kettő ha akad
közülük, akik viszont m á r meghonosodtak. Kit elvittek jobb belátásra bírni öt-hat
hónapra, ki meg maga szédelgett el, kit a vállalat tanácsolt el. Nem beszélve arról,
hogy ezek a keresetüket egy-két nap alatt elitták, ilyenkor a 'háziasszonyuk főzött
nekik valami lity-lötty levest, de egyébként a körülményeik nagyon-nagyon züáltak
voltak. Na de azok a felszerelések, berendezési holmik is! Hajdúszoboszlón akkoriban
számoltak fel egy barakkszállót, idezúdították az összes kacatjaikat, az elrongálódott
vaságytól a rozzant székekig, asztalokig. Még tárolni sem tudtam őket, legföljebb
magánházaknál, de olykor bizony a szabad ég alatt.
M. G.: Azt hiszem, ez a nagy elhelyezkedés azért jól jött a tápéiaknak, algyőieknek, hiszen a kellemetlenségen túl elég szép pénzbevételekhez jutottak az albérletekből.
R. I.: A kellemetlenségeket persze vállalták, de megjegyzem, hogy van olyan
mondás: a pocok sem otthon piszkol. Vagyis a saját otthonukban, szállásukon nemigen csináltak kontrabontot, hanem inkább a szomszédban. Arról is tudok, hogy
például pontosan ezek a bányászgyerekek a szomszéd padlásán pihenték ki a züllés
fáradalmait, és bizony hozzájuk ragadt egy-két szál kolbász.
M. G.: Úgy szokott lenni, hogy a szétszórtság meg a rossz elszállásolási körülmények, a rendetlenség, a piszok, szóval az összevisszaság maga is csábít a könynyelmű, sőt vagány magatartásra. Egészen bizonyos, hogy a mostani rendezett, tiszta
barakkvárosban ilyesmi aligha fordul ma már elő.
R. I.: Ott is akadnak azért, akik megfeledkeznek magukról, kinyílik a bicska, de
most már megvannak a megfelelő eszközeink ahhoz, hogy a nemkívánatos élemeket
egyszerűen ki tudjuk tiltani, ha nem olyan magatartást tanúsítanak, amit a szállásrend előír.
3 TiszatáJ

33

M. G.: Nehéz évek voltak. De nehéz volt azoknak a munkásoknak is, akik idejöttek, távol a családtól.
R. I.: Visszatérve, hogy milyen előnyöket jelentett ez a bérbeadóknak. Kétségkívül jelentett, különösen azoknak, akikkel — a rendeletet szükségből áthágva —
több bérleményre is kötöttünk szerződést. A vállalatnak is előnyös volt az, h a egy
helyen több munkást tudtunk elhelyezni, és az ilyen szállások általában kulturáltabbak voltak, mint az egyszobás 'kis házakban, parasztházakban levők. Tudok olyan
bérbeadót, aki 1965-től kezdve adott ki helyiséget, és akinek közel hatvanezer forintot fizetett ki a vállalat hatvankilencig, amikor is felmondták a szállást. A r e n - .
delet ugyan úgy szól, hogy egy bérbeadónak évente tízezer forintnál többet n e m
fizethetünk, illetve fizethetünk, de ez esetben m á r adóköteles a bevétel. Ilyen esetben
kénytelenek voltunk megkerülni a dolgot és — mondjuk — nem egy, h a n e m k é t
bérbeadóval kötöttük meg a szerződést. Mamával is, a fiával is. De h á t ilyesmi ritkán fordult elő.
M. G.: Vannak még Szegeden albérletek?
R. I.: Nagyon kevés. Algyőn például egy albérlet van, egy itt dolgozó vezetőállású embernek béreltük, aki családostul lakik benne. Szegeden is van talán három.
Továbbra is megoldatlan viszont a női szállás.
M. G.: Női szállás? Ilyen is van?
R. I.: Igen. Vannak fiatal technikusaink, mérnök is akad, meg egyéb különböző
beosztásban is dolgoznak nők. Megoldatlan az elhelyezésük.
AZ A BIZONYOS TÖRZSGÁRDA
M. G.: Szeretnék megkérdezni még valamit. Áttekintettük a nehéz kezdeti időszakot. Namármost van a munkások között egy megszilárdult r é t e g gerincnek is
nevezhetném, ez az a sokat emlegetett törzsgárda. Vagy itt léptek be az elején,
vagy máshonnan vezényelték ide őket népgazdasági érdekből. Továbbmenve: ez egy
technikailag elég magas igényű üzem, különleges szakképzettség, a m u n k á b a n felelősség, gondosság szükséges hozzá, ugyanakkor vannak nehéz fizikai munkát igénylő
munkahelyek is. Ezek az emberek végigcsinálták ezt az öt esztendőt, kétségkívül ez
volt a legnehezebb időszak. Kérdésem az: miben, hogyan jut kifejezésre, hogy őket
az üzem külön is megbecsüli. Túl azon, hogy ezek természetesen lakást kaptak.
R. I.: Természetesen lakást kaptak. Akiket idetelepítettek, és akik a többieket,
az újakat betanították, ezen túlmenően is kétségkívül kaptak elismerést.
M. G.: De ezt, illetve a lakást akkor is megkapja valaki, h a nem törzsgárdatag,
de fontos a beosztása. Teszem azt, eljön ide valaki máshonnan, alkalmazotti beosztásba. Fontos a vállalat szempontjából, hogy itt legyen. Tehát lakást kap, elismerést
kap, de nem azért, mert törzsgárdatag, hanem azért, mert fontos a beosztása. De
miben fejeződik ki az, hogy egy munkást azért becsülnek meg, mert évek óta itt van
és rendesen dolgozik.
R. I.: Abban, amit elmondtam. Meg abban, hogyha megvan az öt éve, tíz éve,
tizenöt éve, megkapja a jelvényt és az azzal járó három- vagy hatszáz forintot, ezerötszáz f o r i n t o t . . .
M. G.: Én elég sok emberrel beszéltem a termelőüzemnél is, a fúrási üzemnél is,
hát bizony nem voltak valami elégedettek ezzel a megbecsüléssel.
R. I.: Különösképpen ezeken túlmenően nem jut kifejezésre. Igaz és valós az a
probléma, hogy aki szükséges a vállalat szempontjából, ha nem is műszaki beosztású,
vagy nem is speciális olajipari szakember, hanem mondjuk az adminisztrációban
dolgozik...
M. G.: Szerintem éppen olyan fontos a vállalat számára a kulcsos is, m e r t k u l csos nélkül nem megy az üzem.
R. I.: Meg tankállomás-kezelő nélkül sem megy. Meg gépkocsivezető nélkül sem.
34

M. G.: Nos, ha valaki kulcsosként vagy gépkocsivezetőként törzsgárdatag, miben
érzi meg, hogy őt megbecsülik?
R. I.: Véleményem szerint azon kívül semmiben, hogy megkapja a törzsgárdajelvényt, öt, tíz, tizenöt év után. Ahhoz, hogy különleges kitüntetést meg aranygyűrűt
kapjon, harminc évet kell lehúznia. De viszont itt maga a mező is mindössze ötéves
múltra tekint vissza.
M. G.: De épp ezt az öt évet volt a legnehezebb kihúzni.
R. I.: Igen. Akik ezt végigcsinálták, kiállták a tűzkeresztséget, azok valóban
megérdemlik a megbecsülést. De még ezen belül is van itt még egy probléma, vagy
inkább szemléleti kérdés, amit inkább az itt ideszegődött emberek éreznek. Mondogatják is, hogy akit a Dunántúlról vagy más olajos területről, Egerből, Szolnokról
hoztak ide, azok az itt beléptekkel szemben — függetlenül attól, hogy a kezdeti időben állt be ide — kifejezésre juttatják, hogy te azért nem vagy az igazi. Nem vagy
őshazai. Van egy ilyen megkülönböztetés, ami még most is érezteti a hatását. Hogy
más az, aki, mondjuk, Bázakerettyéről jött, és más az, aki itt szegődött az olajiparhoz. Pedig itt is vannak jó szakemberek, akik megismerve az olajipar sajátosságait,
tudnak annyit produkálni, mint akit Bázakerettyéről vetett ide a sorsa.
M. G.: Azt hiszem, ennek a szemléletnek ott van a gyökere, hogy amazok bizonyos áldozatot hoztak azzal, hogy eljöttek hazulról.
R. I.: Már aki áldozatot hozott.
M. G.: Az itteniek viszont nyertek, mert jó munkahelyhez jutottak.
R. I.: Ezzel a szemlélettel én vitatkoznék. Elsősorban is ők kaptak lakást, lehet,
hogy jobbat a r é g i n é l . . .
M. G.: Beszélgettem én idejött emberekkel, akik megmondták, hogy Szegeden
lakni azért más, mint Bázakerettyén. Zala megyében.
R. I.: Például a gyermekeik szempontjából, az iskoláztatás szempontjából. Én is
kevés olyan emberrel 'beszéltem, aki nem szerette meg Szegedet. Arról még nem is
beszéltünk, hogy amikor ezek a szakemberek idekerültek, eleinte bizony igen mérsékelten tudtuk lakással ellátni őket. Eleinte egyedül jöttek, m a j d a családjuk is
követte őket, és volt olyan család, amelyiket két éven át magánbérleményben helyeztünk el családostul. Bérelt munkásszállásokon. Hol egy szobában, hol egy udvari
mellékhelyiségben — nos, az ilyen valóban sok áldozatot vállalt. Nem kész helyre
jött. Tudok olyan négytagú családot, amelyik másfél évig három lakásban lakott,
például egy udvari melléképületben a két gyerekkel. Égre nyíló helyiségben. Valósággal kiböjtölte, hogy lakást kapjon. Pedig otthon m á r volt lakása.
M. G.: De az is igaz, azt hiszem, hogy voltak olyan szegediek, akik azért iparkodtak az olajiparhoz, mert a r r a számítottak, hogy itt könnyebben kapnak m a j d
lakást
R. I.: De hát ebben csalódni fognak, mert először is nem jut mindenkinek lakás,
másodszor pedig, tudni kell, hogy a tanács nem is áll szóba olyan szegedivel, aki az
olajiparnál dolgozik, és lakást igényel. A tanácsnál ismerik a mi lakáskereteinket,
és bizonyára úgy gondolják, hogy éppen annyi dolgozónk van, hogy mindenkinek
megoldjuk a lakásproblémáját. Nem ismerik azt a belső elvet, hogy azért, elsősorban
az idetelepítettek kapnak a vállalattól lakást. Így tehát a szegediek hátrányos helyzetbe kerülnek, mert most is volt a tanácsnál ez az újabb felmérés, amikor újból
be kellett adni az igényléseket. El sem fogadták: menjen a vállalatéhoz.
M. G.: Más vállalatok dolgozóinak esetében nyilván nem így járnak el. De más
vállalatoknak — azt hiszem — nincsen is olyan nagyarányú lakáskontingensük,
amely fölött szabadon rendelkezhetnek.
R. I.: Ez igaz. De még szövetkezeti lakás igénylése esetért is azzal utasítják el az
olajosigénylőket, hogy menjen kérem a vállalatéhoz, ott rengeteg lakás van. Pedig
hát ők is tudják, hogy mennyi az a „rengeteg".
3'

35

M. G.: No, ez olyan kérdés — a lakáskérdés —, amire m a j d egy más alkalommal kerítünk sort. Egyelőre ezekről a kezdeti időkről szerettem volna tájékozódni.
Köszönöm a fáradságát és a beszélgetést.

e

M. G.: ö n mióta dolgozik a kőolajtermelő vállalatnál?
S. L.: Ezerkileneszázhatvanhét október tizenötödikétől, tehát a kezdeti időszakban én még nem voltam itt. Azelőtt a szegedi ruhagyárban dolgoztam m i n t m u n k a ügyes. Áthelyezéssel kerültem ide.
M. G.: Ezek szerint ön n e m importált munkaerő.
S. L.: Tősgyökeres szegedi vagyok.
M. G.: Amikor idekerült, hány ember dolgozott a vállalatnál?
S. L.: Körülbelül ötszázan lehettünk.
M. G.: És most? Négy év elteltével?
S. L.: Ezerhatszáz — néhány fő eltérésével ennyien.
M. G.: És hányan lesznek, amikor véglegesen kialakul a termelési üzem?
LÉTSZÁMGONDOK, FLUKTUÁCIÓ . . .
S. L.: Pontos számot tudok mondani. Jóváhagyott tervünk van arra, hogy a
negyedik ötéves terv végére, 1974 végére mi várható. Illetve 1975-re. Mert ekkor
érjük el azt a létszámszintet, ami a beruházások várható befejeződésével a hosszú
távú üzemeltetéshez szükséges. Itt a kimutatás, amely szerint 1970-től 74-ig alakul
— a terv szerint — a létszám. Hetvenben 1565, hetvenegyben 1580, hetvenkettőben
1605, hetvenháromban 1635, hetvennégyben 1665 fő.
M. G.: De hiszen ezek szerint máris többen vannak, m i n t . . .
S. L.: Igen ám, csakhogy ez a létszámterv figyelembe veszi azt a nagyon lényeges dolgot, amit 71-től kezdődően az ú j szabályzórendszer hozott magával, vagyis
annak a bizonyos hatékonysági mutatónak az alakulását. Nálunk várhatóan az eredmény, illetve a nyereség csökkenni fog, mert ahogy a nagy beruházások, illetve
létesítmények megvalósulnak, az utánuk fizetendő eszközlekötési járulék nagyban
befolyásolja m a j d a nyereséget. Tehát a nyereségképzésben degresszív folyamat várható. Ilyen okoknál fogva az említett hatékonysági mutatót a létszámmal, illetve a
szigorú létszámgazdálkodással próbálják javítani. Magát a termelést m á r nem nagyon
tudjuk öt év alatt olyan mértékben növelni, hogy a nyereséget ezzel t u d n á n k fokozni. Ezért voltunk kénytelenek a létszám megállapításánál a legszűkebb kereteket
megszabni. De azért ettől függetlenül nekünk vannak aranytartalékaink. A szolnoki
központnak az egész vállalatra érvényes tervében ú j mezők címén is szerepel bizonyos létszám, márpedig nyilvánvaló, hogy ezek az ú j mezők nem Szolnokon, n e m
Egerben, nem Orosházán, nem is Hajdúszoboszlón, hanem elsősorban itt nálunk, a
szegedi üzemnél fognak belépni. Gondolok Dorozsmára, Deszkre, Ferencszállásra, ezt
a létszámot tehát mi vesszük igénybe olyan mértékben, ahogy belépnek a termelésbe ezek az ú j mezők. Ez indokolja a látszólagos létszám-túllépést.
M. G.: Mi az arány a jelenlegi ezerhatszázas létszámon belül .a munkások és
alkalmazottak között? Ez utóbbiakban benne vannak természetesen a műszakiak is.
S. L.: Ezerháromszáz a munkás, és 295-300 az alkalmazott. Ezt az arányt n e m
kívánjuk megváltoztatni, úgy értve, hogy az alkalmazottak arányát n e m k í v á n j u k
növelni.
M. G.: Jó ez az arány? Egészségesnek mondható?
S. L.: Ha a két évvel ezelőtti helyzetet veszem figyelembe, azt lehet mondani,
hogy az alkalmazottak aránya túlzott mértékű, sőt két év óta romlott a helyzet.
Hatvankilencben még az összlétszám 15,4 százaléka volt alkalmazott, a múlt év
végén pedig már 18 százalék. Ez a tendencia nyilvánvalóan nem helyes, nem egész36

séges. Igén ám, csakhogy a létszámnövekedés, illetve az aránynövekedés mögött az
van, hogy a megnövekedett műszaki feladatokhoz több műszaki alkalmazott kellett,
emiatt tolódott el az arány. Megnyugtató, hogy ugyanakkor az adminisztratív állományúak aránya nem nőtt. Ami a jövőt illeti: az alkamazottak aránya nem emelkedni, hanem ellenkezőleg, csökkenni fog.
M. G.: Mindent egybevetve tehát azt lehetne mondani, hogy az üzem most már
ilyen tekintetben is konszolidálódott. Kialakultak a létszámkeretek, amik nem is
igen fognak most már változni.
S. L.: Igen. Különösen az olyan egységeknél, mint az olajtermelés, a gáztermelés,
a kútjavító üzemegységek, ahol m á r nagyobbak a tapasztalatok, kialakultak a
normatívák, hogy egy-egy termelési egység, berendezés kezeléséhez, kiszolgálásához
hány ember szükséges. A további probléma már nem is mennyiségi, hanem minőségi természetű lesz.
M. G.: A szakképzettségre céloz, de erre majd később kitérünk. Most, még a létszámnál maradva, volna egy kérdésem, amire talán nincs adat, de a pár éves tapasztalat alapján tud hozzávetőleges választ adni: a mára 1600-ra megállapodott munkahelyen vajon hány ember fordult meg az elmúlt évek alatt?
S. L.: Vannak nyilvántartásaink a fluktuációról. Elég sok emberről van szó.
A rekordot feltétlenül 1968 tartja. Abban az évben még mihozzánk tartozott a szanki
mező. Ezzel együtt 1968-ban 1112 ember lépett be hozzánk, kilépett viszont 419 fő.
M. G.: Ez nem is látszik túl magas aránynak.
S. L.: De ha azt veszem, hogy az üzem átlagos létszáma akkoriban lehetett úgy
600-700 fő, mindjárt más a kép. Ehhez kell a fluktuációt százalék szerint kivetni,
hát ez bizony lehetett úgy 60-65 százalék.
M. G.: Melyik munkahelyen lehet kimutatni a legnagyobb mértékű jövésmenést?
S. L.: A termelési üzemegységhez felvettünk 221 főt, ugyanakkor kilépett 92, az
átlagos állományi létszám viszont 190 fő. A gázüzem akkor még nem volt számottevő. A csőszerelőknél már elég komoly létszám dolgozott, ide felvettünk 158 főt,
elment nyolcvan, az átlagos létszám. 209 volt, a fluktuáció tehát negyven százalék
körül van. A gépészeti üzemegység átlagos létszáma 114 fő, innen 51 ember lépett ki
— a belépők száma 131 volt, tehát több, mint az állományi létszám. Vagy itt van a
szállítási üzemegység: az átlaglétszám 126, s erre a 126 helyre egy év alatt 141
embert vettünk fel. De még abban az évben kilépett hetvenkettő. Több mint a fele.
A kútjavításnál, amely nagyjából hasonlít a fúrási üzemnél végzett munkatevékenységhez, hatvanöt embert vettünk fel, viszont kilépett 47. Ha figyelembe vesszük,
hogy akkor még mindössze három kútjavító berendezésünk volt, s ezt nyolcvan fő
szolgálta ki, látható, mekkora volt a jövés-menés. Az állandó létszámnak több mint
a fele lépett ki egy év alatt.
M. G.: Ez bizony sok ember. Hogyan győzték, hogy úgy mondjam, beszerezni a
folyton szükséges utánpótlást?
S. L.: Toborzással. Szombatonként, vasárnaponként elindultunk a községekbe.
Ügy is mondhatnám, szép idők voltak. És izgalmasak. A megyei tanácstól megkaptuk a toborzási engedélyt, aztán, ahova ki akartunk menni, mondjuk a makói
járásba, vagy emerre, Dócra, Mindszentre, Csanytelekre, felvettük a kapcsolatot az
illető járás munkaerő-gazdálkodási hivatalával, kértük, hogy segítsen minket a
toborzásban, vegye fel a tanácselnökökkel a kapcsolatot. Amikor mi kimentünk, már
kész címek vártak bennünket, személyesen felkerestük az illetőket, elbeszélgettünk
velük a lakásukon. Jobbik esetben behívták a „jelölteket" a kultúrházba, tanácsházára, ott mi elmondtuk a feltételeket, mennyi lesz a kereset — ez érdekelte elsősorban ,az embereket —, milyen lesz az ellátás, vagy hogy például, ha egy útvonalról
többen jelentkeznek, akkor buszjáratot indítunk; elmondtuk, hogy a nyolc osztályt
végzettek számára milyen lehetőségek nyílnak azáltal, hogy szakmunkásképzésben
vehetnek részt, szakmát tanulhatnak . . .
M. G.: Volt eredményük az ilyen toborzási utaknak?
37

S. L.: Volt. Az, hogy mi egy évben 1112 embert fel tudtunk venni, az m á r önmagában jelzi az eredményt. Mindenesetre, a Moszkvai körúton — mert akkor még
a Moszkvai körúton, az egykori seprűgyárban székeltünk — n e m ölbe tett kézzel
vártuk, hogy a sarki korcsmából kiszédül, hozzánk meg beszédül a munkaerő. S az
akkori toborzás eredményét jelzi az is, hogy a buszjárataink, amelyekkel dolgozóinkat hazulról ide, innen hazaszállítjuk, azóta is megvannak, így például a makói
járat, ahova bizony nagyon sokat jártunk ki munkaerőért.
M. G.: Bizonyára van olyan tapasztalatuk is, hogy ahol jól gazdálkodnak a szövetkezetek, onnan nehezebb volt munkaerőt szerezni, ahol viszont gyengébb volt a
szövetkezet, ott könnyebb. Hol volt a legkönnyebb? Melyik vidéken?
S. 'L.: Elsősorban természetesen itt, helyben, Algyőn — itt sokan álltak be hozzánk. Aztán a makói járat útvonalán: Maroslele, Földeák, Ferencszállás, Deszk. Nagyon jelentős munkaerőforrás az ásotthalmi körzet. Öttömös környéke. Amikor létrehoztuk az ásotthalmi meg a kelebiai tankállomást, szinte egyik napról a másikra
előteremthettük a létszámot. Azon a részen a termelőszövetkezetek gyengébbek, sőt
szakszövetkezetek működnek — hát itt könnyen tudtunk helybeli munkaerőt biztosítani. Előfordult, hogy az ásotthalmi tankállomás beindításakor az indulás előtt alig
három-négy nappal 'kaptuk a feladatot: kell oda tizenkét ember. Kapkodtuk a f e j ü n ket, most mi lesz? Telefonáltunk az ásotthalmi tanácshoz — akkor még toborzási
engedélyt sem kértünk a megyétől —, kértük a tanácselnököt, segítsen nekünk a 12
ember leszerződtetésében. Segített is. Kihirdette a feltételeket, és egyszer aztán beszólt, hogy menjünk ki, mert van nyolc-tíz érdeklődő. Kimentünk, ott találtunk 12
embert, csodák csodája mind a tizenkettőnél m á r ott volt a munkakönyv, a m u n k a vállalásnak minden feltételével rendelkeztek, mind a tizenkettőt beültettem a kocsiba, behoztuk őket ide Algyőre, elintéztük az adminisztrációs dolgokat, s a kocsi
azzal vitte őket haza, hogy másnap reggel már jelentkezzenek a munkahelyen.
M. G.: Vajon ezek az emberek aztán megmaradtak-e?
S. L.: Azt hiszem, zömmel megmaradtak, m e r t az ottani munkakörülmények n a gyon megfelelnek nekik. Közel vannak az otthonukhoz, m u n k a után el t u d j á k látni
az otthoni. házkörüli kertet, gazdaságot...
M. G.: Nem is gondoltam, hogy ilyen szisztematikusan, szívósan kellett dolgozni
azért, hogy a nagy fluktuáció miatt a szükséges munkáslétszám mégis meglegyen.
S. L.: A mi helyzetünket külön is' megnehezítette, hogy Szeged régebbi nagyvállalatainak igen nagy az elszívó hatása. Megmutatkozott ez például abban is, hogy
a központi munkaerő-irányítástól nem tudtunk megfelelő segítséget kapni, hiszen ők
is a régebbi üzemeket ismerték, a jelentkező munkaerőknek azokról többet tudtak
mondani, minket aiig ismertek. De bármely új üzem vagy gyár indulását ez a körüle
mény nagyon megnehezíti. A mi esetünkben talán az mondható némi előnynek, hogy
h a az emberek azt hallották: „olajbányászat", a r r a gondoltak, no, ez itt az ígéret
földje, sokan aztán emiatt mozdultak felénk.
M. G.: De aztán jött a csalódás.
S. L.: Nem is kicsi csalódás. Mert azért a keresetek akkoriban nemigen voltak
„versenyképesek" más iparágakkal. Talán most mondhatjuk m á r azt, hogy Szegeden
egyike vagyunk a legjobban fizető cégeknek. Hatvanhétben-hatvannyolcban bizony
elég mélyen álltunk. Azóta többször is hajtottunk végre bérkorrekciót, amit nagyrészt, sajnos, saját erőből kellett a részesedési alap terhére megoldanunk. Nagyon
alacsony szintről indultunk. Valami 22 ezer forintos évi átlagbérrel kezdtük, jelenleg
28 ezer forint körül' tartunk az egy főre jutó évi átlagbérrel, ezzel bizony nagyon
kevés vállalat dicsekedhet. Méghozzá saját erőből!
M. G.: De még mindig nem kaptam választ arra ia kérdésre, hogy vajon a mostani 1600 munkahelyen az évek folyamán vajon hány ember fordult meg.
S. L.: Sajnos, a 68 előtti időkről nincsenek pontos kimutatásaink, az volt a hőskor kezdete. Akkor nem volt idő statisztikák készítésére. De azt m á r láttuk, hogy
68-ban 1112 ember jött hozzánk. Lássuk tovább: 69-ben 537 volt a belépők száma —
kilépett ugyanakkor 349 fő. Nagy a csökkenés az előző évhez képest, de ez ne téveszszen meg bennünket, ez az adat kissé fals, mert 69-ben leválasztották tőlünk a
38

szanki üzemet és az építési üzemegységet is, külön önálló üzemekké szervezték őket.
Az Összehasonlítás tehát félrevezető lenne. A 69-es adatban m á r nincsen benne sem
Szánk, sem az építési üzem létszáma. Ha hozzávenném például az építési üzemet,
ahova — biztos vagyok benne — legalább háromszáz ember lépett be, akkor meglátszana, hogy a csökkenés nem is olyan nagyarányú. A fluktuáció ebben az évben
is negyvenszázalékos, de ezen belül is elkeserítő, hogy épp a kútjavítóknál majdnem
ötven-, a szállításnál pedig több mint ötvenszázalékos volt a fluktuáció. A szállításnál jelentkező nagyarányú fluktuációt persze magyarázza az is, hogy ebben az
évben szándékos „tisztítást" hajtottunk végre a gépkocsivezetők között. Egyszerre
nagyobb tömegben jöttek, és mivel a gépkocsivezetők közt elég nagy a lehetőség a
visszaélésre, üzemanyaggal, kilométerrel, akadtak, akik ezt ki is használták. Volt
bizony tíz-tizenkét sofőr, akit mi magunk küldtünk el. Meg kellett kezdeni a rendcsinálást. Ebben az évben viszonylag legjobban stabilizálódott az olajtermelési
üzemág, valójában a legfontosabb üzemegységünk. Bár 32,9 százalékos volt a fluktuáció, s 108-an léptek ki, hónapról hónapra 305—310 körül stabilizálódott a létszám.
M. G.: Most nézzük meg, hogy hetvenben hogyan alakultak a dolgok.
S. L.: Előre megjegyzem, hogy az építési üzem létszáma és munkaerőmozgása
még mindig nem szerepel az adataink közt. Azért mondom, hogy még mindig nem,
mert az idén m á r szerepelni fog, ugyanis a szervezeti önállóság nem vált b e . . .
M. G.: Igen. Sokszor olvashattunk az újságban ennek az üzemnek a belső problémáiról.
S. 'L.: Nem vált be, és hetvenegytől ú j r a hozzánk csatolták. Nos, ezek előrebocsátása után lássuk: hetvenben belépett 277 fő, kilépett 220 fő. A fluktuáció 23,7
százalékra csökkent. Ezt m á r hasonlíthatom a 69-es adathoz, hiszen a körülmények
hasonlóak — a fluktuáció 40,9 százalékról 23,7 százalékra csökkent. Ez nagyon jó
eredmény. A hetvenes évbe m á r eleve úgy léptünk át, hogy elkezdődik a stabilizálás
időszaka. Ez a munkaerő-politikában úgy nyilvánult meg, hogy nem mindenáron a
mennyiségi felvételre törekszünk, hanem most már elsősorban a minőségre. Lényegében elmondhatjuk, hogy üzemünk most m á r nem átjáróház. Az idén még inkább
tovább tart ez a folyamat, sőt még további megszorításokkal, mert hetvenegy január
1-től a m á r említett hatékonysági mutatót „bejátszottak" a gazdálkodásunkba. Tudni
kell, hogy a létszám alakulása nagyban befolyásolja a hatékonysági mutatót. Ha a
nyereség és a bér tömege nem növekszik, hanem azonos szinten van, viszont a létszám növekszik, akkor romlik a hatékonysági mutató. Legalább a létszámgazdálkodással próbáljuk javítani a helyzetet: kevesebb létszámmal, magasabb műszaki színvonallal tudjuk csak javítani a hatékonyságot. Ennek a mutatónak minden egyszázalékos javulása esetén 0,3 tized százalékos olyan bérfejlesztést hajthatunk végre,
ami nem esik adózás alá: Ha tízszázalékos a javulás, akkor már háromszázalékos
adómentes bérfejlesztésre van lehetőségünk, és ez m á r nem valami elenyésző dolog.
De h a nincs hatékonyságjavulás, akkor csak olyan bérfejlesztést tudunk végrehajtani,
ami progresszív adó alá e s i k . . .
. . . ÉS A MEGSZILÁRDULÁS
M. G.: Hallatlanul bonyolult, legalábbis a nem szakember számára bonyolultnak
ható szabályozók léptek életbe — úgy látszik — az ú j mechanizmussal.
S. L.: Sőt, mindig variálják, változtatják. Nos, hetvenről tehát azt mondhatom,
hogy egy nagyon pozitív folyamat zajlott le az üzemünknél. Mutathatok önnek egy
részletes elemzést, amely pontos adatokkal illusztrálja azt a fejlődést, amely a
munkaerő-helyzetben végbement, s azt az utat, amelyet üzemünk, úgy is mondhatnám a kezdeti szervezetlenségtől — mert honnan is indult volna, ha nem innen? —
mostanáig, a stabilizálódásig megtett.
M. G.: Ügy látszik, hogyha a munkaügy nézőpontjából tekintjük az üzemet, az
egésznek a működését, mind a pozitív, mind pedig a zavaró tényezőket észrevehetjük. Ez itt afféle magaslati megfigyelőhely.
39

S. L.: Válóban így van. A példa kedvéért csupán egy témára hívom fel a figyelmét. Mennyi minden kiolvasható és következtethető az üzem helyzetére a fegyelmi
ügyek alakulásából! Kérem, csak néhány adatot mondok. Amíg 1969-ben igazolatlan
mulasztások miatt kieső munkaórák száma 7912 volt, ez 1970-ben 5344-re csökkent.
M. G.: Szilárdult a fegyelem.
S. L.: Ezt az is jelzi, hogy míg 1969-ben összesen 137 fegyelmi büntetést kellett
kiszabni az üzemvezetői figyelmeztetéstől a prémium megvonásán át az elbocsátásig,
1970-ben ez a szám is nyolcvanra csökkent. Az előző évben 46 esetben fordult elő a
Büntetőtörvénykönyvbe ütköző vétség vagy bűntett — 49 elkövető ellen kellett eljárást indítani —, az ilyen esetek száma hetvenben m á r 41-re s az elkövetők száma
negyvenkettőre csökkent. A szervezettség, az ellenőrzés, a megelőző tevékenység
javulását mindezeken túl az is jelzi, hogy nagymértékben csökkent például a szándékos fosztogatás jellegű cselekmények száma is. 1970 november—december hónapjaiban például az első negyedévhez képest 60 százalékkal.
M. G.: Ezek persze a felderített esetek. És a százalékos kimutatás nem is mindig
ad teljesen tiszta képet a helyzetről. Talán többet mondana, ha tudnánk, mennyi
kár érte az üzemet a különböző vétségek, bűntettek miatt — forintban.
S. L,.: Tudjuk. Hatvankilencben 186 ezer, hetvenben 135 ezer. A csökkenés itt is
nyilvánvaló. De ezekből a károkból tavalyelőtt csak mintegy 38 ezer térült meg,
tavaly viszont a sokkal kevesebb kárból is sokkal több: 80 ezer forint.
M. G.: Én őszintén szólva nemigen tudom megítélni, hogy mindez sok-e vagy
kevés egy ilyen méretű üzemben. A helyzet javulásának a tendenciája azonban k é t ségkívül — ahogy mondani szokás — minden vonalon kimutatható. De hát egy üzem
stabilizálódásának, gondolom, nagyon sok összetevője van. Például az, hogy az elmúlt
években végbement nagyarányú fluktuáció közben azért évről évre megragadt és
stabilizálódott itt egy bizonyos létszám, mondhatnám úgy is, hogy a nagy kavargás
közben leülepedett egy-egy réteg, s ezek már hozzátapadtak ahhoz a bizonyos törzsgárdához, amely Zalából, Biharból s máshonnan került ide az algyői mezőre.
S. L.: Feltétlenül. S hozzá kell termi azt is, hogy sokan szakmát szereztek, m e r t
arra nagyon szívósan törekszünk, hogy a szakmunkásképzés állandó legyen.
M. G.: Milyen szakmát szerezhetnek itt a munkások?
S. L.: Az érettségizettek kétszáz órás, a nem érettségizettek négyszáz órás t a n folyamon „olajipari szakmunkás" szakképzettséget szerezhetnek. A kétszáz órás egy
éven, a négyszáz órás két éven át tart. Most, az idén m á r sikerült szerveznünk egy
bentlakásos tanfolyamot is itt Algyőn.
M. G.: Ez az „olajipari szakmunkás" — elismert szakma?
S. L.: Igen. Belekerül a munkakönyvébe is az illetőnek.
M. G.: De máshol, más iparágban ezt nemigen t u d j a hasznosítani.
S. L.: Nem. Ez speciális szakma. Emiatt is rövidebb a tanulási idő, mert csak
erre a szakmára szorítkozik az oktatás.
M. G.: Jár-e a szakma megszerzése bizonyos anyagi elismeréssel? Mondjuk, a
munkabérben ?
S. L.: A miniszteri rendelet ezt a kérdést úgy szabályozza, hogy előírja: adható
béremelés. De nem kötelező. Mi azonban kategorikusan kijelentettük, hogy aki megszerzi a szakmunkás-bizonyítványt, béremelést kap. Aki jelesen végzett, az ennyit,
aki megfelelően, ennyit. Természetesen figyelembe vesszük azt is, hogy ki mit produkál. Kezdetben a szakmunkásképzéssel is voltak nehézségeink, hiszen a szabályok
azt írják elő, hogy kétéves gyakorlat szükséges a szakmunkásképzés elkezdéséhez.
De nekünk nem voltak kétéves gyakorlattal rendelkező munkásaink! Ügy hidaltuk
át, hogy a tanfolyam idejét is beleszámítottuk: mire elvégzi a tanfolyamot, a gyakorlatot is megszerzi. Ez esetben is a szükség törvényit bontott.
M. G.: Ez érthető. Most már az volna a kérdés, hogy a munkások között megfelelő-e a szakmunkások aránya?
S. L.: őszintén szólva, ezzel nem lehetünk elégedettek. Pedig ez — főképpen a
jövőre nézve — olyan fontos kérdéssel függ össze, mint a munkavégzés színvonala,
gondoljunk csak az automatizálás bevezetésére és arra, hogy épp a legfontosabb, a
40

közvetlenül termelő, az üzem főprofilját képező üzemegységekben alacsony a szakmunkások aránya. Sőt ebben a tekintetben a 69-es évhez képest 70-ben bizonyos
romlás következett be, mert több betanított munkást vettünk fel, mint amennyi
szakmunkást. A termelési üzemegységnél a munkásoknak mindössze 32 százaléka
szakmunkás, a gázüzemegységnél 61, a kútjavítóknál pedig 44 százalék a szakmunkások aránya. Ez kevés. Ha akár a korszerűbb technika alkalmazására, akár a törzsgárda megszilárdítására gondolok, elsőrendű dolog, hogy emeljük a jól képzett szakmunkások arányát. Erre is való az üzemen belül a szakmunkásképzés. 1970-ben például tizenhatan tettek ilyen módon szakmunkásvizsgát az üzemben.
LAKÁSKÉRDÉS AZ OLAJOSOKNÁL
M. G.: Térjünk rá a vállalati lakásügyekre. Hány lakást adtak eddig a dolgozóiknak? Ügy tudom, az üzem jelentős kontingenssel rendelkezik, ami fölött maga
dönt, kinek a d j a oda.
S. L.: Igen. Kétfajta lakástípusunk van. Az egyik az Ingatlankezelő Vállalat kezelésében levő úgynevezett koordinációs lakások, a másik az üzem kezelésében levő,
saját beruházás keretében épített lakások. Ilyen lakások épültek a Pusztaszeri utcában, az Osztrovszky utcában, Bokor utcában, most épül a Kígyó utcai és a Roosevelt
téri nagy lakóépület, aztán felépült a negyven szolgálati lakás itt Algyőn, s természetesen további programjaink is vannak: az úgynevezett K-program, a J-program,
ezeket mind magunk építjük. De beszéljünk először az IKV kezelésében levő koordinációs lakásokról. Ezeket mi megvásároltuk, a fejlesztési alapból utaltuk át a
pénzt.
M. G.: Ezek tehát szintén a vállalat által finanszírozott építkezések.
S. L.: Igen, csak nem saját építésűek. Megvásároljuk őket, amikor elkészülnek, s
így megkapjuk a bérlőkijelölés jogát. Nos, ilyen vásárolt lakást kaptunk és adtunk
a dolgozóinknak hatvanöt óta egyszobásat három darabot, hatvan darab másfél szobásat, továbbá kilencven kétszobás, 11 két és fél szobás és mindössze egy háromszobás lakást. Ez utóbbi az üzemvezető Juratovits Aladár elvtárs lakása, hatvankilencben kapta. Ez összesen 169 lakás, de ezek csak a mi üzemünk lakásai, a Nagyalföldi Kőolaj- és Földgáztermelő Vállalaté, a fúrási üzem adatait nem ismerem.
Most nézzük az üzemi beruházás keretében épült lakásokat, tehát amiket mi építettünk. Egyszobás kettő, másfél szobás nincs, kétszobás lakások száma szintén kettő.
Két és feles nincs, háromszobás ötvenhat. Így például az Osztrovszky utcaiak meg
az algyői úgynevezett készenléti lakások is háromszobásak. Ez összesen hatvan. Ha a
két lakástípust egybeveszem, összesen 234 lakás fölött diszponáltunk a mai napig.
M. G.: Ügy gondolom, hogy ez a tény — tehát hogy lakást kapnak — nagymértékben megszilárdítja a törzsgárdát. De mi történik akkor, ha valaki kilép?
S. L.: Ez nagyon sarkalatos kérdés. Nem tudom, hogy az ú j rendelkezések változtatnak-e a helyzeten, mert itt nagy problémáink vannak. Ha eddig egy dolgozó
kilépett a vállalattól, és visszakértük a lakást, mit tudtunk tenni? Semmit. Nem
írhatjuk rá a „mill" lapjára, hogy van neki kétszázezer forintos tartozása. Két bírósági tárgyalás, és megnyeri a pert, mert nem a tulajdonába megy át a lakás, hanem
mint bérlő marad benne. Bérlővel pedig nem lehet kifizettetni a lakás árát. Amikor
a tröszt beruházási főosztálya a lakásépítésekre, lakásvásárlásokra, arra a bizonyos
ezer lakásra vonatkozó keretszerződést kötötte a városi tanáccsal, amelynek nagyobb
része a Tarjánban fog megépülni, nem lehetett elintézni a tanáccsal, hogy ezek a
lakások többszöri bérlőkijelölési joggal kerüljenek a birtokunkba. Egyszeri bérlőkijelölési jogunk van ezekre a koordinációs lakásokra. Ugyanakkor mi egy összegben
vesszük meg a házakat, a lakásokat, nagyon komoly összegekért, azonkívül még
ötszázalékos prémiumot is fizetünk kivitelezőknek, csakhogy ne legyen határidőelcsúszás. Az egyszeri bérlőkijelölési jog azt jelenti, hogy odaadjuk a lakást — megfelelő fontossági sorrendet állítva fél — valakinek, és ha aztán az illető elcseréli,
vagy kilép tőlünk, semmit nem tudunk csinálni. Ügy vész el a lakás, ahogy van —
41

sőt! az illető még manipulálhat is vele, holott ingyen kapta meg. Sőt! lehetséges,
hogy mire az az ezer lakás megépül, m á r csak 800 olyan lakás lesz, amelyben olajipari dolgozók laknak. Ide vezet az, hogy a háromszori bérlőkijelölési jogot n e m
tudtuk a tanáccsal elfogadtatni. Arra hivatkoznak, hogy ők átvették a házak kezelését, karbantartását, felújítását, ami nagy költséget emészt fel. Igen ám, de m i egy
összegben megfizettük, s a bérlők most már magasabb lakbéreket fizetnek, abból is
telnie kellene v a l a m i r e . . . Namármost, ha valaki itthagy bennünket, hiába í r a t u n k
alá megállapodást — például, hogy tíz évig itt kell dolgoznia, ez jogilag n e m megalapozott. Ha két év múlva ikilép, mi azt a lakást elveszítettük, m e r t ő nemigen fog
onnan kimenni, vagy pedig ugyanolyan lakást kér, mint amilyenből kiköltözik. Ezzel
mi nem nyertünk semmit.
M. G.: Az elosztáskor milyen szempontok szerint döntik el, hogy k i k a p s ki
nem kap lakást?
S. L.: Miután a lakáselosztó bizottságnak elnöke vagyok, erre is konkrét választ
tudok adni. Elsősorban az olajiparban eltöltött idő jön számításba. Nem itt a szegedi
üzemben, hanem bárhol az olajiparban eltöltött időről van szó. Nagyon lényeges,
szinte döntő szempont. Továbbá a betöltött munkakör, illetve beosztás. Van például egy nagy gyakorlatú szakember, tíz év óta dolgozik az olajiparban, idehozták, fontos
beosztása van, termelési csoportvezető vagy fúrómester, vagy a kútjavítóknál technikus — mind a két fontos feltétellel rendelkezik, tehát lakásra jogosult.
M. G.: A családi körülmények mennyiben játszanak szerepet?
S. L.: Azok, ha a fontossági fokozatokat nézem, elég soká jönnek. Megelőzi például az illető munkavégzése, hogyan dolgozik, milyen minőségű munkaerő az illető,
aztán az is, hogy társadalmilag müyen aktivitást fejt ki. Nálunk a szociális szempontok, ha szabad így kifejeznem, nem olyan lényegesek, mint amiket felsoroltam.
Mi nem tanács vagyunk, nem egy szociálpolitikai elveket megvalósító intézmény,
ahol elsődlegesek a szociális szempontok. Mi abból a célból építünk és a d u n k lakásokat, hogy az üzemeltetés, az üzemérdek ezáltal is biztosítva legyen, illetve a személyes feltételeket ehhez megteremtsük. Előfordulhat — egy durva példát mondok
—, hogy valaki négy éve itt dolgozik, az illetőt felvettük mint kútkezelőt, azóta is
kútkezelőként dolgozik, különösen előre nem lépett, nem kulcsfontosságú a m u n k a köre, van három gyereke, jóllehet, ő még nem kapott lakást, de az már kapott, aki
csak egy éve van itt, d e főelektrikusra volt szükségünk, és csak úgy tudtunk ilyen
szakembert kapni, hogy őneki lakás kell. Lehet hogy családja sincs, mégis megkapta
már a lakást. Mert ez az üzem érdeke. Ha két embernél azonosak a feltételek, akkor
jöhet csak számításba a szociális helyzet, vagyis hogy vajon milyen az egyiknek és
milyen a másiknak a családi és lakáshelyzete.
M. G.: Arra vonatkozóan mi a tapasztalatuk, hogy vajon ennek a lakáselosztó
bizottságnak a munkájával hogyan vannak az emberek megelégedve? A besorolással?
Van-e türelmetlenség?
S. L.: Ha van türelmetlenség — és van ilyen türelmetlenség —, az amiatt van,
mert nem tudják az emberek megérteni, hogy nem a szociális szempont a döntő a
jogosultság megállapításánál. Másképp ítélik meg, és nehéz is elbírálni a s a j á t szempontjukból, hogy ki fontosabb, ki nem fontosabb. Ügy érzi mindenki, még egy segédmunkás is, hogy az ő ügye a fontos. Na de az üzem létrehozása, kialakítása szempontjából lehet differenciálni, és ez a differenciáltság a lakáselosztásnál elég erősen
érvényre jut. Vagyis a szociálpolitikai tényezők csak annyira jönnek figyelembe,
ahogy az előbb is elmondtam.
M. G.: Az emberek szempontjából nézve viszont mindenki fontosnak t a r t j a a
saját munkáját, és terhesnek a saját szociális állapotát.
S. L.: Igen. És azt látja, hogy valaki idejön, fél éven belül k a p lakást, pedig
volt lakása, azt leadta, és máris kapott lakást. Mert az illető gázüzemi mérnök. Ezt
nem érti meg az, aki négy éve itt van, és nincs lakása. Azóta vár. Őneki n e m lehet
megmagyarázni azt, hogy mi a népgazdasági érdek. Valahogy úgy vesznek, úgy
tekintenek bennünket, mint egy tanácsot, amelyiknél a szociális szempontok a legfontosabbak.
42

M. G.: Volt-e rá eset, 'hogy valaki kilépett, és olyan lakásban lakott, amelyet a
vállalat építtetett? S ha igen, mi lett a lakással?
S. L.: Volt ilyen eset. Itt van például a Bankós-téma, sokat beszélnek róla az
emberek. Hatvankilenc elején vettük fel, a gázüzemben dolgozott, intelligens, érettségizett fiatalember volt, iparkodott is, jól is dolgozott, a gázüzem látott is benne
perspektívát. Nős volt, egy gyerekkel. Szervezési feladatokra szánták, elég fontos
beosztásba. A lakáselosztó bizottság megvizsgálta az ügyét, elmentünk környezettanulmányra is, hát bizony siralmas állapotokat tapasztaltunk. Egy .udvari lyukban
lakott, se levegő, se világosság, és ott egy másfél-két éves gyerek, sápadtan, hát borzasztó körülményeket találtunk. S akkor mérlegeltük: ha már a munkahelyi vezetői
is úgy nyilatkoznak, hogy fontos beosztásra méltó, akkor hát kapjon lakást. Megkapta a lakást itt, Algyőn, egy szép háromszobás lakást. De családi problémái miatt
elvált a feleségétől, elment Százhalombattára. Ott kamatoztatja azt, amit itt esetleg
megtanult. Itthagyta „nekünk" a feleségét meg a gyerekét a háromszobás készenléti
lakásban, amit azért építettünk, hogy közel legyenek azok az emberek, akikre akár
baj esetén is azonnal szükségünk van. Most már perre került a dolog. Felajánlottunk
egy Április 4. útjai egyszobás lakást, amit nem fogadott el, és a bíróság is olyan
álláspontot foglalt el, hogy nem köteles két komfortfokozattal alacsonyabb színvonalú
lakást elfogadni. Fél éve húzódik az ügy, nem tudom mi lesz a kimenetele, ugyanóikkor itt vár egy villanyszerelő, aki soron következne a lakáskiutalásban, de nem
tudjuk beköltöztetni, .pedig nagyon fontos lenne, ha itt laknia, mindig kéznél lenne.
A családjával fél év óta vár, hogy mikor tud végre beköltözni.
M. G.: Űgy tudom, más módon is lehet az üzemnél lakáshoz jutni. Például úgy,
hogy az üzem támogatja a dolgozók családiház-építkezéseit.
S. L.: A lakásépítési támogatási akciót az idén, 71-ben kezdtük el. Korábban
erre nem kaptunk keretet, bár a kollektív szerződésben benne volt ez a lehetőség.
A tröszt gyakorlatilag 71-re biztosított erre a célra keretet, a mi üzemünkre ebből
520 ezer forint jutott. Szabályozva volt az a maximális összeg, amit kamatmentes
kölcsönként adhatunk az építtetőknek. Ez ötvenezer forint. Volt is jelentkező vagy
harminc. Dé mikor aztán arra került a sor, hogy a kölcsönök fölött döntsünk, jött
a meglepetés. Nem vettük .ugyanis figyelembe a később jött részletes szabályozásokat, hogy mik a kölcsön megadásának a feltételei. Hogy a kölcsönt egyáltalán ki
lehessen adni. Az ötszázezer forint már a zsebünkben volt, amikor elkezdtük tüzetesebben vizsgálni a kölcsönt igénylők körülményeit. És csodák csodája, a harminc
igénylőből mindössze három rendelkezett olyan feltételekkel, hogy a kölcsönt meg
is kaphatta. A negyedik intézése most van folyamatban.
M. G.: Mik ezek a feltétélek?
S. L.: A legfontosabb: az illető igényjogosult legyen lakásra. Tehát nincs neki
kiutalt lakása vagy háza. Ez alapfeltétel. Továbbá: legyen építési engedélye. Legyen
telke, legyen építési anyaga, illetve rendelkezzék olyan anyagi feltétellel — takarékkönyv stb. — ami biztosítja, hogy az OTP-kölcsönnel meg a vállalati támogatással
együtt a ház lakhatóvá felépül. És csak ú j ház építésére adható a kölcsön, felújításra,
bővítésre nem. Így tehát mindössze 150-160 ezer forintot tudunk lakásépítések támogatására felhasználni, a többit, ha akarnánk, se tudnánk. Volt olyan igénylő, akitől
megkérdeztük: telked van? Nincs. Pénzed van? Nincs. Anyagod? Nincs. Hát mit
akarsz építeni? Hát — azt mondja — m a j d lesz valahogy. Erre nem lehet támogatást adni. A legkomolyabb akciónk az, hogy a város szélén, itt a baktói részen a
dolgozóinknak a tanácson keresztül segítettünk telekvásárlásban. Nyolc vagy tíz telket sikerült így megszerezni, persze, nekünk ez anyagi áldozatba nem került, a támogatás csak erkölcsi jellegű volt. Hogy egyáltalán telket kaphassanak. Lehet, hogy
majd jövőre, amikor már egy-egy telektulajdonos rendelkezni fog a többi feltétellel
is — lesz építési engedélye, építési anyaga stb. —, akkor majd jelentkezik anyagi
támogatásért — nálunk. És akkor m á r nem lesz akadálya annak, hogy kölcsönt adjunk ezeknek az építtetőknek.
43

M. G.: Más olajipari üzemeknél is vannak vajon hasonló problémák?
S. L.: Egészen bizonyos, csak ott másfélék. Így például a hajdúszoboszlói üzemnél egyáltalán nincs lakásjuttatás. Nálunk van. Mi az ezer lakásig adhatunk lakásokat — emiatt is van, hogy a családiház-építési akció nem tudott n á l u n k kibontakozni.
M. G.: Ez az ezer lakás persze, nemcsak a termelővállalaté.
S. L.: Nem. Ebben benne van a fúrási üzem is meg a DÉGÁZ is, meg a tröszt
idetelepült egyéb kisebb vállalata is, d e mi vagyunk a nagy felhasználók, mi kapjuk m a m á r a lakások több mint ötven százalékát. Eleinte a fúrósok kaptak több
lakást, a dolog természeténél fogva, de aztán mi évről évre nagyobb mértékben
részesülünk a 'kontingensből.
M. G.: Ami nyilvánvalóan azt jelenti, hogy a fúrási üzem már túljutott, hogy
úgy mondjam, tevékenysége csúcspontján, a termelési üzem pedig most áll helyre
igazán, és most rendezkedik be a következő évek stabilizálódott, üzemszerű termelési tevékenységére. Érdekes, hogy még a lakáskérdésben is végig lehet kísérni az
elmúlt öt év fejlődését, magát a kibontakozást.
S. L.: Igen. Hatvanötben például mindössze-két lakást kaptunk a tanácstól, a
következő évben már ötöt, de például 68-ban 14 koordinációs lakásunk volt, de már
magunk is építettünk a Pusztaszeri úton tizennégyet. Hatvankilencben, a nagy felfutás évében, amikor az algyői lakásokat is felépítettük, m á r közel száz lakás jutott
a dolgozóinknak, s tavaly is körülbelül kilencven.
M. G.: A tendencia világos. De vajon mi lesz 1974 végére? A létszám nyilvánvalóan stabilizálódik, megjavul a szakmunkások aránya, kialakul a szilárd törzsgárda, ám mi lesz a lakásellátással? Lesz-e minden olajipari dolgozónak lakása?
S. L.: Rendkívül részletes adataink és terveink vannak arra vonatkozóan, hogy
a következő években melyik házat, hány lakással veszünk át s juttatunk a dolgozóinknak. Mindent egybevetve azt mondhatom, hogy a tervezett ezer lakásból eddig
520 készült el, s ebből 234-et a mi üzemünk dolgozói kapnak. A további tervek szerint a hátralevő lakásokból annyit kap a mi üzemünk, hogy 74 végére, az akkorra
felépülő ezer lakásból 533-ban a mi dolgozóink fognak lakni.
M. G.: A dolgozók egyharmada. Ezek szerint — beleszámítva azt is, hogy vannak régebbi szegedi lakosok, akiknek van lakásuk —, 74 végére sem várható, hogy
minden olajipari dolgozó lakásigénye kielégül.
S. L.: Nem oldódik meg. A beadott lakásigények száma jelenleg körülbelül háromszáz. De ebből a háromszázból, mondjuk 150 lehet hogy nem is fog kapni lakást.
Ne felejtsük el, hogy a sokat emlegetett ezer lakás azért épül, hogy üzem létrejöhessen, a nagyarányú olajtermelési programot megvalósíthassuk — ezt a célt kell n e künk megvalósítani. És ha megnézzük, ki az az ötszáz ember, aki lakást kapott, azt
látjuk: azok, akik alapjában véve meghatározzák az üzem profilját, 'hogy az üzem
tudjon létezni, és produkálja azt, amit a terv előír. A többi? Egy részének van
lakása, mert szegedi, más része nem kulcsfontosságú munkahelyeken dolgozik, és
azt is vegyük figyelembe, hogy ezekben az években elkészül az a négyszáz személyes
munkásszálloda is, amely a magánosoknak, ingázóknak fog otthont adni, m e r t azért
74-ben is lesznek még ilyenek. A legfontosabb alapelv, ismétlem, hogy az üzem termelésének biztonságát erről az oldalról, tehát a lakáskérdés oldaláról ís megteremtsük. Ezért áldoz a vállalat ilyen sokat — mert sokat áldoz — a dolgozók lakásproblémáinak megoldására, a dolgozók elhelyezésére. Nem hiszem, hogy volna Szegeden
még egy iparág, még egy vállalat, amely ennyit tenne ennek érdekében.
M. G.: Köszönöm a beszélgetést.

44

TAMÁS

ATTILA

Tűnődések a Lengyel-életmű körül
Mi az írói tehetség lényege?
Vagy — konkrétabban — mi tette igazi íróvá Lengyel Józsefet?
A kissé szónokias formájú kérdésföltevést a szóban forgó életmű fejlődésének
néhány olyan sajátossága teheti jogossá, mely arra ösztönöz, hogy előbb alapkérdésekig visszapillantva próbáljunk m a j d meg részletproblémákra választ fogalmazni. Hiszen irodalomtörténetünknek egyik legkülönösebb alkotói pályája áll előttünk, mely lehet, hogy még újabb meglepetéseket is tartogat számunkra. És talán
nem téves a föltételezés: adott már annyi értéket ez az életmű, hogy általánosítások
felé vivő gondolatmeneteknek is elbírja a terhét, és van m á r alkotójának olyan —
a legjobb értelemben vett — művészi rangja, olyan tiszteletet parancsolóan kemény
tartása is, hogy az elemzésnek akár kíméletlen eszközeivel is közelíthessünk feléje.
*

Ahogy valamiféle általános Művészetnek a bármikori létezését is hiba volna
föltételeznünk — már ti. olyat, amelyből levezethetők lennének az egyes „művészeti
ágak" (minthogy a valóságban nem egyazon tőről ágaztak szerte a festés, az építés
vagy éppen a szavak formálásának művészetei) —, ahhoz némileg hasonlóan kár
lenne az egyes remekművek megalkotóinak tehetségét is — akárcsak végső soron —
egyvalamiben keresnünk. Tévednénk, ha az egyes tehetségek egymástól való eltéréseit ennek az egyetlen, közös lényegnek olyan változataiként szemlélnénk, melyeknek a közöstől eltérő sajátságait különböző módosító tényezők hatásával próbálnánk
megmagyarázni. Sokkal inkább arról lehet szó, hogy egészen különböző tulajdonságoknak szerencsés összetalálkozása adhat a kölcsönhatás és az „együttes aktivizálás"
(ti. a kibontakozó művészi alkotótevékenység) eredményeképpen olyan új minőséget,
melyet gyűjtőnéven művészi tehetségnek nevezhetünk. Eltérő külső tényezők által
meghatározott szituációkban tehát eltérő — csak egy bizonyos hányadukban azonos
— adottságoknak más és más „összetalálkozása" adhat remekművek megalkotásához
szükséges pszichikai alapot: „tehetség"-et. Fantázia és logika, idegérzékenység és
háborítatlan belső egyensúly, naivitás és túldifferenciáltság, társadalmi kötöttségek
tiszteletére képtelen szertelenség és szigorú erkölcsi fegyelem, álomnak való magátodaadás készsége és mérnöki szerkeszteni tudás, játékosságra hajlás és koncentrálókészség adottságai éppolyan tényezőivé lehetnek adott esetben ennek a „tehetség"nek, mint ahogyan — külsőbb körülményeket tekintve — a könnyed életvitel lehetőségeinek biztosítása vagy csontig ható kínok kiállása, a gyönyörködés lehetőségeinek sokoldalú kiélése, vagy az olyan állapot, mely megfoszt a létezés változataitól —
esetleg magát a létet szünteti meg fokról fokra. Más-más belső adottságok birtokosai számára más-más külső körülmények teszik lehetővé a művészi értéket létrehozó adottságok kibontakoztatását (vagy éppenséggel ezeknek a körülményeknek a
45

változásai kényszerítik ki valakiből az alkotót); előfeltételeit illetően a művészi
érték arányoknak, viszonyoknak, kölcsönhatásoknak
a függvénye.
Mindezt azért látszott szükségesnek — kissé talán hosszadalmasan — előrebocsátani, mert Lengyel József életműve nemcsak törekvéseinek irányát tekintve változatos, hanem egyes részleteinek értékszintjét tekintve is szembeszökőek — tehát az
átlagosnál mindenképpen nagyobbak — a belső eltérései. Egy kicsit konkrétabban s
egyszersmind nyersebben fogalmazva: például Kosztolányi Dezső nem adott volna ki
olyan szintű regényeiket a kezéből, amilyeneket Lengyel József, noha ugyanakkor
kétséges, hogy írt-e valaha olyan súlyú novellát, amilyen Lengyel Józsefnek egykét remeke.
Milyen adottságok emelhetők ki leginkább ebből az életműből?
A választ nem könnyű megadni. Ez a munkásság — mióta alkotója előtt végre
szabad lehetőségek nyíltak — gyorsan bővül és gazdagszik: novellák, kaland- é s
esszéregények, balettlibrettók, útirajzok és filmnovellák követik egymást, mindegyre
tágítva a versírással kezdett, dokumentumregény megalkotásával folytatott írói életpálya által bezárt kört. Reformkori politikus és a monarchia viszonyai közt forradalmárrá lett kalandor-vagány, cselekvő pártharcos és töprengő huszadik századi
értelmiségi, az önfeláldozást ad absurdum vivő lányalak és ú j f a j t a Naptha—Settembrini párként fiatal fogolytársuk „lelkéért" küzdő két öreg alakjai egyaránt
részesei annak a világnak, mely Lengyel József tolla nyomán kelt életre. És még
sok más is: politikai biztostól a meglopott „Freier"-ig, a hajnal szépségének testet
adó lánytól addig a fiúig, akit szibériai fogolytársai kenyérlopásért vernek agyon.
Próbáljuk meg őket csoportosítani?
Annyi kétségkívül kiderülne ebből, hogy a legjobbak közé mindenekelőtt olyan
művei tartoznak, .melyeknek hősei nagyon megszenvedtek valamit. Az éhség kínját,
a munkanélküliség emberalázását, az értelmetlen pusztulás csődjét, a verés szégyenét, a méltánytalanság, a börtön, a magány gyötrelmeit. Ezek közül is leginkább
olyanok, akik valamiképpen emberként tudták mindezt elviselni: anélkül, hogy végképp beleroppantak volna. Anélkül, hogy elvesztették volna önmagukat.
Mindez — tudjuk — korántsem véletlen Lengyel József esetében: néha akár a
részletekbe menően kimutatható az egyezés alkotó és főszereplő között. A személyes
élmény kapcsolatteremtésének milyenségében kellene hát a dolgok kulcsát keresnünk?
Való igaz: némely műveinek szintkülönbségeit nem érthetjük meg, h a nem
vesszük számításba, hogy melyiknek a történetét szülte merő fantázia, melyik
kötődik szálak sokaságával a személyes sorshoz. A művet létrehívó élmény intenzitása általában véve is legtöbb esetben a pozitív értékmeghatározók sorába tartozik,
Lengyel József alkotói egyénisége pedig láthatólag a közvetlen valóságélményt adó
— tehát nem az irrealitásnak valamilyen síkjára transzformált-átstilizált — művek
alkotásában „érzi otthon magát". Tehát éppen a maguk közvetlenségében áttett
élményeknek az intenzitása lehet nála művészi értékek forrásává. E mellett a föltételezés mellett szól az a tény is, hogy egy fejlődésének egészén madártávlatból
történő végigtekintés során kirajzolódik egy olyan fejlődési szintkülönbség, melynek
időben kimutatható vonalai feltűnően közel vannak különösen elevenbe vágó személyes élmények időhatáraihoz. Ha valakire, hát Lengyel Józsefre állnak a József
Attila-i mottó szavai: „aki dudás akar lenni, pokolra kell annak m e n n i . . . " Megjárta
a poklot — külső és belső vonatkozásban egyaránt — és. „dudás" is lett belőle: író,
aki nem egy a sok közül, hanem akinek hiánya mással be nem tölthető hiányt
hagyna maga után. Mégsem lehet írói élmény-személyesség (illetőleg -közvetlenség)
függvényeként szemlélni a létrehozott mű értékeit; nemcsak általánosságban véve,
hanem Lengyel Józsefnek az esetében sem. Ilyen elképzelés ellen szól több más
tényezőn kívül Obsitosok szökésről mesélnek című novellája is, melynek épp az
utolsó története ü t el nemcsak jellegében, hanem színvonalával is a többitől — mégpedig „negatív előjellel" —; az, amelyik a legközvetlenebb élményeket örökíti meg.
Pontosan a személyes élményekhez tapadás teszi esetlegessé, irodalmi vonatkozásban
46

ariekdotikusan jelentéktelenné, egyszersmind szerkesztettlenné is a történetet, illetőleg az elbeszélést, szemben az előző „mesélések"-nek szerkezeti zártságukból is
adódó jelentésgazdagságával, emberi mélységével.
Nem érdektelen ezt a jelentésgazdagságot közelebbről is megnézni valamilyen
kiválasztott példán, ily módon további következtetések levonására is lehetőség nyílhat.
*

„Reggeltől estig" egy munkanap története — egyetlen emberé — hajnali tűzgyújtástól esti hazatérésig. Egy emberarc fontosabb vonásainak írói megörökítése,
kezdve a tűz megvilágította ráncok fokozatos előrajzolódásán, eljutva a belső világ
törvényinek felszínre kerüléséig. Az embersors mikromodelljének megalkotása; amint
az őt körülfogó falak teljes emberidegenségének teréről eljut az első emberi hang
meghallásáig. Nem váratlanul, de nem is lassú oldódással, hanem életbölcselet és
napi élettevékenység szükségleteinek együttesétől irányított nyugodt ritmusban.
Azoknak a lépéseknek a nyomon követése ez a novella, melyek a Semmi dermesztő szabadságélményétől az emberi gyakorlat szférájának szabadsága felé vezető
úton visznek előbbre — már amennyire ezek elférnek egy rövid novella szoros 'keretek közé tömörített anyagába. Annak kifejezésétől elindulva, hogy valakinek már
„senki se kell, és ő se kell senkinek", mert nincs „se hazája, se istene, és nincs ú j
hite és régi se
nincs miért félni a haláltól", minthogy őelőtte már „egyszerre és
váratlanul szélesre t á r u l . . . a teljes szabadság ege és földje", annak leírásáig, amint
ugyanez a férfi, mozgósítva cselekvő emberségének erőit, a maga szűkre mért mozgásterében is fölleli azokat a gesztusokat, melyek azt szolgálják, „hogy élvezze szabadságát" — ha csak egy leheveredésnek az erejéig is —, azoknak a gondolatsoroknak az érzékeltetéséig, melyek a társadalmi szabadság eszközéül-kifejezőjéül szolgáló
városrendezési tervekkel vannak a legszorosabb kapcsolatban. 'Filozófiai igény és
apróságok figyelembevételéig gondos külső cselekmény rajz kapcsolódik össze egy
emberi lélek kevés szavú — mégis: sohasem szófukar — megjelenítésében.
Mi ez a filozófia?
„Élni, mikor nincs is értelme — ez az élet legmélyebb értelme. Ellenállni —
annyi, mint élni — élni: ez maga az értelem."
Filozófia ez egyáltalán?
Elméletileg mindenesetre hitelesíthető a gondolatmenet lényege, ha csak ehhez
képest némileg „körülírt" formában is. Hogy tudniillik a szónak szorosabb értelmében csak az ember cselekedetei lehetnek értelmesek vagy értelmetlenek (értelem
által kitűzött célokat értelem által irányítva szolgálók — vagy ezeknek ellentétei),
magának a létezésnek, mint olyannak azonban, értelmes irányító híján nem lehet
értelme. Következésképp a részletekben értelmesen cselekvő, s ezt az értelmességet
az egészben is föllelni kívánó, minden tekintetben értelmes létezésre törekvő ember
nem tehet mást, mint a számára eleve adott, ebben a vonatkozásában tehát változtathatatlan létezést a maga egyetemességében mintegy értelmesnek tételezi — tudatos önámításként, de magát a létezést szolgáló önámításként —, és ebben az egészben
való részvállalásban jelöli meg a maga életének célját, feladatát: értelmét.
Tehát nem „tudományos világnézet" értelemben vett filozófiát fogalmaz meg
Lengyel József, magányos emberalakjának gondolataiban, hanem olyan bölcseletet,
olyan általános életelvet, mely szélső esetekben is meg t u d j a adni az értelmes cselekvés végső irányítóját. Tétellé kialakított „végtermék-formájában" szinte a naivitásig, a primitivitásig egyszerű ez a „bölcsesség" — ahhoz a másik megfogalmazásához hasonlóan, mely szerint „az élet küzdelem, s az ember célja e küzdés maga".
Mindkettő közhelyigazsággá jelentéktelenedhet, ha megfogalmazásához kapcsolódva
nem nyernek kifejezést a megfogalmazásáig vivő küzdelem erői is. Lengyel Józsefnél
azonban — akárcsak a maga nagyobb súlyú művét megalkotó Madách Imrénél —
nem ez történik.
„Nem egyszerűen, nem egyszerre és nem olcsón adatott ez az elégedettség..." —
ezek a szavak az idézett életbölcseletben gondolati alakot nyert megnyugvás „elégedettségére" is vonatkoznak. Maguk sem további fedezet nélkül álló tételes kijelen47

tések. Tépelődés, tűnődés, régi emlékek izgató-zsongító fölelevenedése — mindezt
kiegészítve pedig a „kényszerítve", „döntött", „akarta" szavaknak és változataiknak
más-más helyzetbeni előfordulásai hitelesítik azokat a szavakat, melyek az életritmus egészének átvételéről szólnak. Már ti. abban a vonatkozásban, hogy a nem
könnyen megszerzettséget érzékeltetik. A bizonyítandónak a másik komponenséről,
magáról a megszerzettségről
ugyanakkor a mű egészében testet kapó ritmika vall
meggyőző erővel.
„Reggeltől estig" — már a címben is van valamilyen 'kezdetlegesen egyszerű ritmus: dinamikus elrugaszkodásokkal induló, lassan elnyugvó akusztikai formájában,
s a két szó egymásnak felelésében, jelentésének asszociációs körében; abban, hogy
a természet örök mozgástörvényeihez igazodó emberi tevékenységritmust sejtet. (Embernek és természetnek az életüteme „nagyobb méreteket" tekintve is egy ebben a
műben: a természet őszbe fordulására való ismételt utalások egységes rendszert alkotnak a természetben élő magános ember életének „őszére" vonatkozó megállapításokkal.) A számkivetésben élő férfi cselekvésfolyamatainak egymást váltó szakaszai
a kaszálás mozdulatainak hangsúlyozott ritmikusságával játszanak távolról egybe —
közelebbről viszont az emlékképekben jelentkező verssor ritmikájának vonatkozásában mutatható ki ez az egybejátszás: „Az élet elröpült — Li Tai-po ittmaradt". Ez
a sor a maga jelentése révén ugyancsak az életfolyamat egészére utal; a r r a az életegészre, melyben — a férfi gondolatai szerint — az élet „lendítőkereke" h a j t j a előre
az embert. A sor akusztikai formája viszont magának ennek a lendületnek, ennek a
ritmusnak ad közvetlen testet. Ugyanannak a ritmusnak, mély az élet értelméről
bölcselkedő mondatok szerkezetében is ott van, akár a novella más mondatainak
sokaságában („Vagy inni akart, a k á r a zerge, vagy lesben állt, miként a farkas",
„vagy rablással, ami jobb, vagy csalással, ami hitványabb", „addig pihen, ameddig
akar, annyit kaszál, amennyi neki tetszik" stb.), vagy a novella elkülönített szakaszainak mintegy aláhajló-elnyugvó végződéseire felelő „emelkedő" szakaszkezdéseknek (vagy e viszony megfordítottjának) a szabályosságaiban.
Ez a nyugalom hatja át annak a szemléletmódnak az egészét is, mely ritmikusan
egymást váltó elemek összességeként vagy éppen rendszereként láttatja a világot: a
természetet, a benne élő emberrel együtt. („A n y í r e s . . . utolsó aranypénzével
fizet
az elvesztett nyárért. Az ólomszínű f e l h ő k . . . m á r havat h u l l a t n a k . . . mint ahogy a
búza aranyát is fehér lisztre váltják valahol a malmok.")
És ahogyan a tétellé fogalmazott életbölcselet „fedezetet" kapott a novella részleteiben, úgy kapnak tőle a részletek „mélységet": jelentésgazdagságot, azáltal, hogy
ennek mintegy hordozóivá lettek. A bozótban ú t j á t törő férfi tájékozódó mozdulatai,
melyeknek segítségével meg akarja tudni: „honnan jött, merre kell menni", az emlékek fölelevenedésével, illetőleg a jövő lehetőségeinek kutatásával való „egybejátszásaik" révén vesznek föl valamit általánosabb értékekből is (anélkül, hogy eközben megszűnnék közvetlen valóságosságuk, anélkül, hogy szimbólummá válnának);
a végtelen folyón úszó egyetlen sárga nyírfalevél a végtélen szibériai t á j b a n egymagában élő alakjának lesz „vonatkozási pontjává" a műben: tőle több a férfi
egyedi-önmagánál, s a férfi alakjától lesz több a falevél is a természet parányi darabjánál; a vízparti t á j hangsúlyozottan varázslatos szépsége azáltal több színtérdekorativitásnál, hogy fölidéződtek a korábban ú j társadalmi rendnek „varázslatos"
álmait építő mérnök emlékei. És így van ez csaknem mindennél: a makacsul helyét
megálló fa alakjának rajzolatában, színek foltjainak feldobásában: kéklőn villanó
pengék, sötéten vöröslő fakérgek, tisztán csillogó zöldek és ólomszínűen hömpölygő
felhők megfestésében.
Miben ismerhetjük itt föl Lengyel József írói tehetségének fő sajátságait, melyek
ennek az adottságnak a föntiekből kikövetkeztethető legfőbb összetevői?
Készség a mindennapok eseményeinek, közvetlenségükben adott tárgyi és természeti jelenségeknek élethű ábrázolására. H a j l a m a bölcselkedésre, a szigorú, pontos önelemzésre. Átlagosnál árnyaltabb, kicsiszoltabb fogalmazni tudás, meglehetősen
fejlett ritmus-, illetőleg arányérzék. Mindehhez — „más síkban" — egy cselekvően
humánus ember személyes élményei társulnak. A téma ezeknek az adottságoknak az
48

együttes aktivizálását igényli (illetőleg: teszi lehetővé) — „a többi" az alkotói
munkafolyamat dolga.
A.mi persze az erők lankadatlan és mégsem elmerevülő megfeszítését igényli,
mind , az átélő és elidegenítő magatartásformák váltogatásában, mind a kínálkozó
kidolgozásrészlet-variánsok kiválasztásában — és még egyben és másban. Minden
bizonnyal teljes embert igényel; ez a folyamat is — egyszerűnek csak az alaptényezőkre koncentráló szemlélet tükrén mutatkozhat —, a képlet legfőbb tényezői azonban már együtt vannak: a mű egészének megértéséhez nincs szükség újaknak a
fölvételére.
Ugyanezek az adottságok, jórészt ugyanezek a tényezők játszanak fontos szerepet máskor is. Leginkább belőlük születnek más novellaremekek is — és ezek bizonyulnak kisebb vagy nagyobb mértékben elégteleneknek más esetekben, más természetű témák kapcsán. A cselekménybonyolítási készség viszonylagos erőtlenségén,
kívül a közvetlen jelenségvilág és a „végső" alapkérdések közötti szféra problémáin a k kezelésében való részleges határozatlanságnak is a számlájára írható, hogy
Prenn Ferenc történeteiben konvencionális 'kalandregények vágányaira fut r á a cselekmény. Akár a névadás, a párbeszéd-irányítás sem a legerősebb oldala Lengyelnek — legalábbis akkor, mikor nem kevés szavú emberek érintkezését ábrázolja:
olyanokét, akiknek rövid lélegzetű megnyilatkozásai erőteljes „mögöttest" • érzékeltetnek. A „végső" életbölcsesség más jellegű helyzetekben, más típusú művek részleteiben rokonszenves, de kicsit naiv szemlélet szülöttének mutatkozhat, a közvetlenül
látható-érzékelhető részletek leírásai esetlegesekké súlytalanodhatnak, a nyugodt ritmust nem tűrően versekbe áradó személyes élményenergia nem föltétlenül találja
meg a másfajta strukturális törvények megszabta jegecesedés szerkezeti formáit
Eddigi munkásságának tanúsága szerint Lengyel József elsősorban nem lírikus —
noha élményvilágának kifejezése nemegyszer magával ragad —, nem regényíró — ha
érdekes problémák szövevényére; figyel is föl —, nem is az esszéregényben talált rá
igazi m ű f a j á r a — ha egyes elemzései és gondolatai éppúgy megérdemlik is figyelmünket, mint bizonyos tényföltárásai. Riportjai valóban nem többek riportoknál,
emlékezései emlékezéseknél. És vannak életművének melléktermékei is, különböző
műfajú kísérletei közt.
Teljesen egysíkú lenne hát ez az értékes életmű, s olyasféle szerepet játszanék
benne az Igéző című novellaciklus, amilyet úgynevezett egyműves íróinkéiban azok
a bizonyos fő alkotások?
Az első kérdésre alighanem nyugodtan adhatunk tagadó választ. A java terméshez odaszámítható Az utca jellegzetes „neue Sachlichkeit"-stílusban született
novella, a Szegény Kovács Gábor tanulság nélkül való élete a móriczi Boldog ember stílusának változatát adja, a komorabb színeket téve uralkodókká, az Erdei képek
költői prózája a maga finom szimbolikájával ejti meg olvasóját. Inkább csak annyi
mondható el ebben a vonatkozásban, hogy — ha a megvalósítás szintjén is tekintetbe
vesszük — Lengyelt nem sorolhatjuk az olyan jellegzetesen széles skálájú írókhoz,
amilyen például — prózaírókat tekintve — Déry Tibor. Az utóbbi kérdésre viszont
már nehéz lenne egyértelműen határozott választ adni.
Mert egyrészt igaz, hogy a legjobb alkotások zöme a Reggeltől estig körül helyezkedik el — vegyük akár az Igézőt, az Elejétől végiget, a Sárga pipacsokat vagy
a Kicsi, mérges öregúrt. Ezek mégsem mondhatók magányos csúcsoknak, hiszen a
már említetteken kívül a novellák közt A tudás fája, az G j iga, a Wengraf, A német vagy az Oldás-és kötés is értékes szintet képviselnek. És lehetne más címeket
is írni. Nagyobb lélegzetű alkotásai közül pedig novellatermésének java mellé írható
a gazdag intellektualítású Trend Richárd vallomásai. Tény azonban, hogy úgy érezzük: munkásságának sokszínű terméséből sok minden maradnia észrevétlenül, ha
nem kapcsolnánk őket tudatúnkban oda az Igéző-ciklus írójának személyéhez.
*

.

Lengyel József nemrég töltötte be hetvenedik életévét. Tegyük föl a kérdést: mit
várhatunk még az ő munkásságától? Hatvan felé járt, mire írásaival magára irá4 Tiszatáj

49

nyitotta a figyelmet, nem lehet hát irreális, ha az elkövetkező években nemcsak
értéket, hanem akár újszerű értéket is várunk tőle. Mégis, akárhogyan lesz, valami
már nem változhat. Ez a valami pedig Lengyel József kiemelkedő helye n a p j a i n k
irodalmában. S az átlagosnál talán szigorúbb rostálás sem változtathat azon a tiszteleten, mely ennek megszerzőjét — az emberségüket nehéz küzdelemben megedző
Lengyel-hősök legbensőbb rokonát — méltán illeti meg.

50

MÉREI

GYULA

Széljegyzetek egy izgalmas könyvhöz*
A nacionalizmus veszélyeiről manapság aligha szükséges sokat beszélni. Nap
mint nap a bőrünkön érezzük, hogy a gyarmati és fejlődő országok antiimperialista
nacionalizmusát kivéve ma m á r a nacionalizmus mindenféle megnyilvánulása fékje,
gátja a népek felemelkedésének. Jogosult és szükséges tehát a nacionalizmus történelmi múltjának feltárása, hogy ezzel is hozzájáruljunk közgondolkodásunk kigyógyításához a még mindig erős nacionalista fertőzésből. A nyugati polgári történetírás forradalomellenes, kozmopolita, ún. nemzetekfölötti ideológiájának hatása és a
Habsburg-monarchia történeti szerepének történetietlen apológiája az 1960-as évek
közepe óta bizonyos fokig érezhető egyes magyar történészek munkásságán, és
ezen a réven közgondolkodásunkra is kedvezőtlenül hat. Nem csupán belső szakkérdés tehát, hanem közösségünk történeti tudatának formálása szempontjából is
lényeges feladat tudományosan megalapozottan cáfolni e téves megállapításokat. Történetírásunk és ennek nyomán közgondolkodásunk még csak most kezd megszabadulni a hungarocentrikus, szűk látókörű történelmi látásmódtól. Ennek a folyamatnak gyorsítója lehet az egyetemes történeti szemléletre való nevelés azáltal, hogy a
magyar történeti jelenségeket nemzetközi, egyetemes történeti összefüggésekbe állítva
mutatjuk be. Ezekkel a kérdésekkel foglalkoznak Diószegi István kötetben összegyűjtött szép tanulmányai.
Az 1789-ben kirobbant francia polgári forradalom immár klasszikusnak elismert
történelmi példáján bizonyítja be egyik tanulmány, hogy a polgári nemzetté válás
homogén Lakosságú, független állam esetében nem jár szükségképpen együtt nacionalizmussal, nemzeti mozgalommal. A polgári forradalmak ilyen esetekben csak meghatározott történelmi körülmények között kapnak nacionalista töltést. A háborúk,
különösképpen a hódító háborúk sem természetes és szükségszerű velejárói a polgári forradalmaknak, amelyek vezetése csak a forradalom vívmányainak belső és
külső fenyegetettsége esetén nyúl fegyverhez. A tanulmány rávilágít arra is, hogy a
francia forradalom eredményeit a feudális erők sokallták, a plebejus tömegek kevesellték. Az így kiéleződő osztályellentétek révén belső, a feudalizmus nemzetközi
összefogása, m a j d támadása révén külső veszély fenyegette a polgári forradalom
addigi eredményeit. A forradalom ekkori vezető ereje, a girondista burzsoázia az
őt kielégítő polgári vívmányok védelmében, részben pedig a forradalom továbbfejlődésének, balratolódásának meggáüása és lezárása, konszolidálása végett, részben a
polgári átrendeződést fenyegető külső veszély ellenében vállalta a háborút, és a
szükséges emberanyag biztosítása érdekében nacionalista jelszavakkal is szólította fel
nemzeti egységfrontba tömörülésre a forradalom megvédésében valóban érdekelt
tömegeket. A tanulmány arra is felhívja a figyelmet, hogy a természetes határok
követelése az objektív gazdasági fejlődés, az integrálódás történelmi tendenciájának
* Diószegi
4*

István: Hazánk és Európa. Tanulmányok (Magvető,

1970.)
51

a tudat és a politika síkján való jelentkezése, a tőke feudalizmusellenes offenzívájának politikai része volt. Ezen a réven azután anélkül, hogy közvetlen vitába bocsátkozna mai nyugati polgári történetírókkal, a tények erejével mutatja ki a n n a k a
Nyugaton széles körben terjesztett nézetnek megalapozatlanságát, amely szerint a
nacionalizmus és a háborúk a francia forradalom és általában a forradalmak következményei. Eme felfogás szerint mind a francia, mind az azt követő többi polgári,
polgári demokratikus, különösképpen pedig a szocialista forradalom az emberiségre
káros, sőt kóros jelenségek, mert az ipari forradalom, miként napjainkban a tudományos-technikai forradalom is, egymagában, önműködően, a tömegek politikai fellépése nélkül is elvezet a nagy gazdasági egységek megteremtéséhez, a világméretű
nemzetközi munkamegosztáshoz és ennek talaján a termelés olyan mértékű fellendüléséhez, ami osztálykülönbség nélkül mindenki számára lehetővé teszi a magas
életszínvonalon élést. Diószegi István erőteljesen hangsúlyozza mind a francia forradalomnak, mind a forradalmi háborúnak feudalizmusellenes, osztályharcos jellegét,
és a forradalomnak a tőkés gazdasági-társadalmi fejlődés által meghatározott polgári
osztályalapját.
Nagyon világosan rajzolja meg a több vagy soknemzetű államok polgári átalakulásának a francia típuséval a feudalizmus felszámolására irányuló törekvésben
egyező, de számos más vonásában éppen soknemzetűségéből következően eltérő jellegét. Ezekben az országokban (Német- és Oroszországban, a Habsburg-monarchiában, a török birodalomban) a tőkés polgári fejlődés integráló hatása mellett dezintegráló tendenciák is jelentkeztek. Ezek a tőkés fejlődés és a nemzetté válás ú t j á r a
lépő, egy politikai határon belül élő népek esetében az ökonómiai szükségesség talaján kibontakozó nacionalista mozgalmak keretében nyernek ideológiai-politikai megfogalmazást, eredményeznek politikai, egyes esetekben fegyveres összeütközéseket is,
és hatnak végső soron feltartóztathatatlanul az állami önállóság megteremtésének
irányába. Az esetek jelentős részében ezeknek a tendenciáknak a hatása eredményezi
a történetileg kialakult politikai keretek szétrobbantását, ú j államok alakulását is.
A sok nép, nemzet egy politikai határon belüli együttélése és végső soron — a tőkés
gazdasági rend természetéből fakadóan — a nemzeti burzsoáziák vagy az azokat
helyettesítő rétegek ellentétei egyúttal a feudalizmus elleni összefogás, az ellene való
közös harc gátjai, a feudális erők politikai vezető szerepe fennmaradásának nyomós
okai lehetnek. Nem is szólva arról, hogy ahol feudális rétegek a polgári átalakulás
vezetői, ott a feudalizmus megszüntetése is csak következetlenül, számos feudális
maradvány továbbélésével valósulhat meg. A politikai vezetés pedig vagy teljesen,
vagy jelentős részben még hosszú időn át a polgári átalakulást megvalósító feudális
eredetű osztály vagy réteg kezében marad. A gazdasági integrálódás kérlelhetetlen
erejére támaszkodó nemzeti mozgalmak Kelet-Európa soknemzetű államaiban is a
polgári nemzetnek megfelelő burzsoá nemzeti államokat kívánták létrehozni, de az
életrehívott ú j államszerkezet és államvezetés sok tekintetben magán hordozta az őt
létrehozó osztályok jegyeit.
Csak egyet lehet érteni azzal a megállapítással is, amely szerint a társadalmi és
politikai viszonyok korszerűsítéséért az egyes országokon belül folytatott küzdelmek
és' a nemzeti mozgalmak ugyanannak a történelmi jelenségnek két, egymással elválaszthatatlanul összefüggő oldalát jelentik. Így nem csupán „szövetségesei" egymásnak, mint két, egymástól független, különálló és a harc során egymásra találó történelmi összetevő, hanem egyazon testnek, szervezetnek a részei.
Nem kevésbé figyelemre méltó az. sem, amit a tőkés gazdasági integrálódás történelmi tendenciájának és a polgári nemzeti törekvésnek az összefüggéséről ír.
•A tőkés fejlődéssel velejáró integrálódási folyamat azonban már jóval az ipari
forradalom előtt, megindult. Angliában mar a polgári forradalom által betetőzött fejlődési folyamat során következett be az ország területének egyesítése, gazdasági
életének egységesítése, Franciaországban Colbert. merkantilista politikája is — a
kialakuló tőkés-manufakturális termelés igényeinek megfelelően — objektíve ezt
mozdította elő. A Zollverein az ipari forradalom kezdeteivel körülbelül egyidőben
és párhuzamosan térémtette meg Németország 'gazdasági egységét, míg a területi
02

széttagoltságot csak 1871-ben sikerült megszüntetni. Magyarországon 1848 teremtette
meg és rövid visszaesés után 1867 kodifikálta ismét ugyanezt, h a nem is az 1848.
évi mértékben. Az ipari forradalom Magyarországon csak 1848 után kezdődött el.
Az ipari forradalom kétségtelenül mindenütt jelentősen hozzájárult az integrálódási
tendencia meggyorsításához, de nem volt annak elindítója. Gyorsítóan hatott azonban
a dezintegrálódási tendenciákra is.
. Hasznosan irányította rá a figyelmet Diószegi István arra a — történelmi szakirodalmunkban különösen az 1960-as évek óta egyre nagyobb nyomatékkal hangsúlyozott, de a magyar közvéleményben a kiegyezés korabeli függetlenségi pártok
nacionalista töltésű, sérelmi politikai beállítottságának ideológiai maradványaként
továbbélése folytán kellőképpen nem értékelt — történelmi tényre, hogy a Habsburgmonarchia léte nem volt eleve összeegyeztethetetlen a nemzeti átrendeződéssel. Viszont csak abban az esetben érhette volna el belső stabilitását, ha biztosítja a különböző nemzeti mozgalmak céljainak elérését határain belül.
Ehhez az észrevételhez talán annyit volna érdemes hozzátenni, mintegy tovább
gondolva Diószegi István okfejtését, hogy a nemzeti mozgalmak céljainak elérését
elősegíteni roppant bonyolult feladat volt, hiszen számos "esetben egymásnak ellentmondó, egymáséival összeütköző érdekeket kellett volna egyeztetni. Ehhez a feladathoz azonban a dinasztikus politika alapján keresték a megoldást a Habsburg-ház és
kormányai 1848—49-ben, de még 1914 előtt is. Kudarcot vallottak.
Talán nem lett volna haszontalan utalni azokra a forradalmi és demokratikus
tervekre, amelyek 1848—49-ben, sőt még 1912-ben is a Monarchia népeinek összefogására építve próbálták kielégíteni a nemzeti igényéket. Ezáltal fény derülhetett
volna arra is, hogy a tömegek nemzeti érdekeinek, igényeinek kielégítése megtörténhetett volna demokratikus önrendelkezési joguk érvényesítése révén. Ezeket a nemzeti törekvéseket nem más népek rovására,, mások elnyomása révén kívánták
érvényre juttatni. Demokratikus nacionalizmusuk nem irányult más népek ellen.
A Habsburg-háznak és kormányainak, a magyar politikai vezető rétegnek nemzetiségi politikája, utóbbinak nemzeti törekvései, nacionalizmusa antidemokratikus, más
népek elnyomásán alapult, és emiatt váltak a soknemzetű Habsburg-monarchia
államrendszere és politikai határai a nemzeti igények kielégítésére alkalmatlan keretekké, ezért is kellett felbomlania. 1848—49-ben, tehát idejében végrehajtott demokratikus átrendeződés esetén még lett volna esély arra, hogy hosszabb távon a Monarchia politikai határain belül is az integráció tendenciája erősebben érvényesüljön,
a dezintegráló pedig gyengébben, csak annyira, hogy kapitalista viszonyok között se
legyen gátja a hosszabb időn át tartó föderatív egymás mellett élésnek.
így a történeti tények erejét lehetett volna szembeállítani a nyugati polgári történetírásnak ama koncepciójával, amely szerint kizárólag az ausztroszláv reformista
tervek mutattak reális lehetőséget a nemzeti kérdés és így az integrálódás igényeinek
kielégítésére. Ezen a réven a nyugati polgári történészeknek azt az állítását is ellensúlyozni lehetett volna, amely a forradalmakat a nemzeti igények kielégítése szempontjából is fölöslegeseknek, sőt károsaknak és kerülendőknek tartja. Ilyen jellegű
fejtegetések szépen illeszkedhettek volna hozzá Diószegi Istvánnak ahhoz a megfigyeléséhez, hogy az 1840-es években az ökonomista integráció bázisán létrejött
nemzeti mozgalom a polgári forradalommal kerül összeköttetésbe, mert a feudális
gátakat csak így lehetett lerombolni. Bizonyító eljárása egyébként önmagában is eleven cáfolata annak a már említett technicista szemlélettől ihletett nyugati nézetnek,"
amely szerint az emberiség fejlődését önműködően és kizárólag a technikai fejlődés
viszi előbbre.
Diószegi István tanulmányai arról is meggyőzik olvasójukat, hogy a feudalizmus
idején korszerű dinasztikus hatalmi politika és a dinasztikus érdekek érvényrejuttatására irányuló törekvések már a 19. században történetileg idejüket múlt és az
emberiség nemzetközi haladásának kárára továbbélő próbálkozások, amelyeket hoszszabb távon a modern gazdasági, társadalmi fejlődés talajából kisarjadó nemzeti és
szociális törekvések kudarcra kárhoztatnak. Szemléletesen t á r j a az érdeklődő szeme
elé azt is, hogy mind az állami egyesülés, mind a területi elkülönülés ökonómiai
53

szükségességtől sarkallt tendenciájának érvényesülését a soknemzetű államok esetében a sok nemzet egymáséival ellentétes és egymáséit keresztező nemzeti törekvései
gátolják, és ezt a helyzetet még csak súlyosbítja az e területen uralkodó dinasztiák
feudális reminiszcenciákból is táplálkozó dinasztikus politikája. A soknemzetű monarchiák, köztük elsősorban a cári Oroszország és a Habsburg-monarchia tehát —
feudális voltuk miatt és nem politikai határaik következményeként — m á r a nemzeti
mozgalmak ébredésének és első küzdelmeinek időszakában is — a történelmi folyamat fő tendenciájának szempontjából — történetileg elaggott, a továbblépést gátló
organizmusok voltak.
Ugyanakkor azonban a Diószegi által felsorakoztatott tények azt is igazolják,
hogy a Habsburg-monarchiának volt bizonyos történelmi funkciója és így létjogosultsága is. Az tehát, hogy egyes történelmi képződmények a történelmi folyamat
általános menete, fő vonala, tendenciája szempontjából hosszabb távlatban idejüket
múlták, még nem jelenti azt, hogy életképtelenek is lennének, nem láthatnának el
még ideig-óráig bizonyos történelmi funkciókat, és addig lét jogosultak.
Ebben az összefüggésben elsősorban a nagyközönség tájékoztatása végett talán
nem lett volna fölösleges utalni arra a magyar történelmi szakirodalomból jól ismert
tényre, hogy a Habsburg-monarchia m á r a századforduló idejére alkalmatlanná vált
e funkció betöltésére, mivel külpolitikailag egyre inkább a német birodalom függvényévé vált, és így aligha védhette volna meg a Monarchia nem német nemzeteit
abban az esetben, ha az alldeutschok Anschluss törekvései a hivatalos német kormánypolitika rangjára emelkednek. A cári Oroszország expanziós törekvéseitől pedig
az orosz—japán háború és az Oroszországban azt követő belső állapotok m i a t t n e m
kellett többé tartani. Ebben a vonatkozásban is időszerűtlenné vált tehát a Monarchia védő funkciója. E tények felsorakoztatása a Habsburg-birodalomban élő népek
egymáséival ellentétes, egymáséit keresztező nemzeti törekvéseinek tanulságos ismertetése mellé hatékonyan cáfolhatta volna meg a nyugati polgári történetírásnak azt
az állítását, amely szerint a Habsburg-monarchia mindvégig életképes alakulat volt,
és csupán az 1918. évi forradalmakban magát kitomboló nacionalizmus hatásának
köszönhető, hogy nem létezik ma is, holott a területén élő népek harmonikus együttélésének eszményi kerete volt.
A nemzeti kérdés és a nacionalizmus szerepéhez a Monarchia történetében más
oldalról közelítenek azok a tanulmányok, amelyek a Habsburg-birodalomban élt
népek nemzeti törekvéseivel, nacionalizmusuknak a Habsburg-monarchia felbomlását
előmozdító hatásaival foglalkoznak. Az előadás középpontjába a történelmi valóságnak megfelelően a magyar nacionalizmus került s amelynek mind a dualizmus rendszerének megszületésében, mind a kettős monarchia pusztulásában fontos része volt.
Mindezt Diószegi István a nemzetközi hatalmi viszonyoknak és a Monarchia k ü l politikájának erőterében, hatásviszonylataiban t á r j a fel.
A magyar nacionalizmus problematikájának elemzését a nemzeti mozgalom kezdeteinél kezdi eL Gondosan, valamennyi összetevőt figyelembe véve világít rá, milyen
gazdasági, bel- és külpolitikai megfontolások alapján tartotta szükségesnek m á r a
reformkor nemzedéke a Habsburg-monarchia fennmaradását. Szépen m u t a t j a be,
hogyan fordult 1849 után a forradalom volt vezető osztálya zömében egyre inkább a
birodalmi gondolat és az összmonarchia érdekei felé, és vált támaszukká, képviselőikké egészen a századfordulóig, mialatt az osztrák-német nacionalizmus előbb a
nemzeti átalakulás korában, m a j d a század 80-as éveinek második felétől kezdve az
Anschluss gondolat híve és így a dezintegráló erők közé tartozott. Sokoldalúan t á r j a
fel a magyar nacionalizmus összmonarchiai tartalmát. A leghitelesebb tanúk, Deák,
Eötvös és mások szavait, írásait idézve bizonyítja be, hogy e politikusok, akik 1860—
61-től 1863-ig még a perszonális unió híveiként támogatták a Habsburg vezetés alatt
megteremtendő egységes, föderatív Németország eszméjét, 1865-ben, még inkább Königgrátz .után az összbirodalmí érdeket a magyar érdek fölött állónak nyilvánították.
Követőik a századfordulóig ezen a csapáson haladtak. Diószegi István pontosan felsorolja mindazokat az okokat, amelyek miatt 1900 után a birodalmi, dinasztikus
54

érdekek és a magyar nacionalizmus elváltak egymástól, párhuzamos úton haladtak
tovább.
A nemzeti mozgalmak, köztük a magyar mozgalom ausztrofilizmusának hőfoka
is a belső érvényesülés lehetőségeitől és a külső biztonság szavatoltságától függött,
és ez szabta meg, meddig tették magukévá az egyes nemzeti mozgalmak a birodalmi
érdekeket, a Habsburg-birodalmi gondolatot, meddig maradtak birodalombarátok —
fejtegeti Diószegi István —, m a j d hangsúlyozza, hogy a nemzeti mozgalmak osztrák
barátsága és a birodalom léte eltéphetetlen kapcsolatban volt egymással. Ha valamely nacionalizmus a Monarchián belül megtalálta érvényesülési lehetőségét és
fenntartotta véleményét' önálló államalkotása kilátástalanságiáról, a Monarchia a
nemzeti államokét megközelítő belső politikai szilárdsággal rendelkezett. E tényezők
módosulása esetén meglazultak a Monarchiát összetartó kötelékek. A nacionalista
törekvések belső érvényesítésének képtelenségéről kialakult meggyőződés, a külpolitikai viszonyok megítélésében és a saját nemzet helyzetéről vallott felfogásban bekövetkezett gyökeres változás a soknemzetű államalakulatban a politikai szétesés
állapotát idézhette elő.
Több alkalommal és mindig más összefüggésben emelik ki a kötet tanulmányai,
hogy a soknemzetű állam alkalmatlan valamennyi nemzet igényének kielégítésére,
hanem csak valamelyikére, míg a többiét elutasítja. A Habsburg-monarchiában
jelentkező nemzeti programok egymást kizáró ellentétpárok voltak. Á dualizmus
egyszerre jelentette az osztrák centralizmus és a szláv trializmus tagadását, és beleütközött a magyarországi nemzetiségek autonóm törekvéseibe. így a magyar politikai
vezető réteg birodalombarátságának erősödése felidézte a többi nemzet elégedetlenségét. 1867-ben a nemzetközi és az összmonarchiabelí erőviszonyok a magyar törekvéseket minősítették lehetségeseknek, de ez a megoldás csak Magyarországon számíthatott egyetértésre. A magyar politikai vezető réteg pedig elsősorban az orosz hódítástól való félelmében, részben a porosz-német hegemonisztikus szándéktól is tartva,
nem utolsósorban az országban élő nem magyar népek fölötti uralmának biztosítása
végett tartotta ekkor kilátástalannak önálló államának fennmaradását, és tette magáévá a birodalmi gondolatot.
A birodalmi érdek és a magyar nacionalizmus közötti hasadás a 20. század
elején amiatt következett be, mert a magyar nacionalista törekvések képviselői
ekkor már úgy ítélték meg, hogy a „magyar nemzeti erő" egymagában is képes az
össznemzeti érdeknek kikiáltott nacionalista vágyak beteljesítésére, az ún. történeti
Magyarországon élő nem magyar népek elmagyarosításán túlmenően arra is, hogy
Délkelet-Európában expanzív tényezőként lépjen fel. De elégedetlen volt a magyar
nacionalista törekvéseket képviselő politikai vezető réteg a birodalommal amiatt is,
mert a nem magyar népek nemzeti törekvései 1900 táján már veszélyeztették a magyar szupremáciát.
Gondosan ügyel Diószegi arra is, hogy megmutassa: a nacionalizmus nem csupán
ideológiai jelenség, hanem meghatározott időben és feltételek között a gazdasági
fejlődés terméke. Hogyha röviden, jelzésszerűen is, de mindig utal a nemzeti mozgalmak eltérő, egymás céljait sokszor keresztező jellegére, és azoknak a Habsburgbirodalom stabilitását, nemzetközi politikai fellépését befolyásoló hatására. Ebben az
összefüggésben az események segítségével közvetve rávilágít arra, mennyire függvénye a külpolitika a belpolitikának. Nem mulasztja él a Monarchia nemzeti mozgalmai külső vonatkozásainak feltárását sem, annak az összefüggésnek bemutatását,
ami egyes nemzeti mozgalmak és a környező országokból érkező impulzusok
között volt.
Mindebben kétségtelenül helytálló Diószegi István ítélete. Az olvasó azonban
bizonyára szívesen olvasott volna arról is, hogy a soknemzetű állam milyen uralmi
viszonyok, milyen államrendszer esetén alkalmatlan már eredendően is valamennyi
nemzeti igény kielégítésére, és milyen feltételek között válhat a sokféle nemzeti
törekvés mellett is tartósabb 'kötelékké. Hasznos lehetett volna egy .utalás arra is,
55

hogy a nacionalizmus nem az egész népnek, hanem csupán polgári vagy a polgárság
szerepét betöltő politikai vezető rétegének ideológiája. A nemzeti mozgalmak áital
hirdetett nemzeti érdekek is osztályérdekek, és nem a nemzet minden osztályának
egyértelműen közös, osztályokfölötti érdekei. Talán nem lett volna hiábavaló emlékeztetni arra sem, hogy .mikor, mennyiben, mely határig és miért érdeke a proletariátusnak a s a j á t nemzetbeli burzsoázia nemzeti mozgalmainak támogatása? Közkeletű dolgok ezek, igaz, mégis meg szoktunk feledkezni róluk. Hasznosak lehettek
volna az olyan utalások is, amelyek amellett, hogy 'kiemelik, hogy a Habsburgbirodalom nemzeti mozgalmainak territoriális nacionalizmusa nem törekedett sem
területi integrációra, sem területi dezintegrációra, a r r a is felhívják a figyelmet, hogy
egy-egy territóriumon belül egy-egy nemzet politikai vezetése az ökonómiai fejlődés
követelményeként végrehajtotta a hatalma alatt álló terület integrálását, ha ez n e m
történt volna meg már korábban. Magyarországon például a politikai vezető réteg
jogilag m á r 1848-ban, valóságban azonban 1867 után Erdélyt, majd a határőrvidéket
az ország korábbi területéhez csatolta, és ezzel is hozzájárult a nemzeti ellentétek
éleződéséhez. Ugyancsak említést érdemelt volna az is, hogy a gazdasági fejlődés,
de ezen belül a gyengébb és erősebb tőkés partnerek közötti egyenlőtlen fejlődés
következtében a köztük levő verseny során kiéleződtek a magyar és a nem magyar
uralkodó rétegek 'közötti ellentétek, és ezeket öltöztették a nemzeti ellentétek n a cionalista köntösébe. A gazdasági növekedés volt a forrása annak, hogy kiéleződtek
a magyarországi tőkés és agrárius és a Lajtán túli területeken élő hasonló rétegek
közötti ellentétek, és ez volt az oka annak, hogy szakadás következett b e a birodalmi érdekek és a magyar nacionalizmus között. De ugyanebben a gazdasági f e j lődési folyamatban erősödtek meg a nem magyar népek vezető burzsoá rétegei is
annyira, hogy — a horvátoké mellett most már a többiek is — egyre határozottabban léptek fel autonomista törekvéseikkel, elsősorban a magyar .uralommal szemben, és ezáltal kérdésessé tették a magyar politikai vezető réteg szupremáciáját a
nem magyar népek fölött. A nem magyar népek vezető rétegeiből a dualizmus váltotta ki a birodalmi külpolitikai érdekek iránti közömbösséget. így nyílt lehetősége
Ferenc Ferdinándnak és körének arra, hogy megpróbálja az idejétmúlt dinasztizmussal helyettesíteni a nacionalizmust azáltal, hogy az uralkodóházat tüntette fel
az állami nemzeti érdekek közös kifejezőjének. Rövidebbre fogva a szót: a gazdasági fejlődés dezintegráló szerepéről is szívesen olvasott volna az érdeklődő azokban a tanulmányokban, amelyek a nemzeti törekvések erősödéséről, a nemzeti ellentétek végsőkig feszüléséről és a Monarchia felbomlási folyamatának okairól, v a lamint arról szólnak, hogy az önálló nemzeti államok létesítése gondolatának megerősödése mögött milyen háttér húzódott meg. E törekvések olyan mértékben erősödtek, hogy 1917-re m á r a Monarchia tizenegy nemzete közül egy sem. tekintette
hazájának a Habsburg-birodalmat.
Kétségtelen, hogy a századforduló után az idejétmúlt dinasztikus presztízspolitika jelentős szerepet játszott a Monarchia külügyi vonalvezetésében. K r a m a r nak, Hegedűs Lórántnak és másoknak a két Balkán-háború idején a delegáció ülésein elmondott beszédeit olvasva azonban nehezen lehet megszabadulni attól a
gondolattól, hogy a hódító-annektáló politikában a monarchiabeli finánctőke érdekei is érvényesültek.
A nacionalizmust hordozó politikai rétegek gazdasági, társadalmi helyzetének,
az osztályharc viszonyainak utalásszerű felvillantása érthetővé tette volna, miért
módosult a hatvanhetesség és szelídült meg a negyvenkilencesség? Ezek a mélyenfekvő okok a forrásai és magyarázói annak is, hogy a koalíció kormányában A n d rássy és Apponyi Kossuth Ferenccel együtt foglaltak helyet. A magyar nacionalizmus hordozóinak zöme, a magyar politikai vezető réteg túlnyomó része még hosszú
ideig a dualizmus alapján állt. A koalíció 1867-es alapon alakított kormányt, és
az egy évig tartó átmenet alatt is csak külszínre tért le arról. Csak Károlyi Mihály
és hívei jutottak el a perszonális unió keretében megvalósítandó önálló magyar
államiság követeléséig, 1916-ban. Az ausztrohungarizmus meggyengülését Justh Gyu56

Iának és csoportjának fellépése jelzi, akinek politikája más jellegű társadalmi-gazdasági változások tükrözője, és részben más forrásból is eredt, mint a koalíciós partnerek politikájáé.
A Monarchia 1878. évi külpolitikáját elismerően méltató szavak leírása előtt
nem ártott volna mérlegelni, hogy a nagyhatalomra valló határozottság és Andrássy
Gyula politikája, amely „szerencsésen egyesítette az összes lényeges tendenciákat",
kinek vált hasznára a dinasztiáén és a magyar politikai vezető rétegén kívül?
A népekét, a 261. oldalon olvasható általános tiltakozásuk figyelembevételével, biztosan nem.
A Monarchia létjogosultságát a Balkán-háborúk idejére már rég elvesztette.
A Balkán nemzetei Diószegi István mégállapítása szerint is önállóan kívánták megoldani a nemzeti átrendezés kérdését, és így nem szorultak rá, nem is igényelték a
Monarchia „védelmét" a cári Oroszország törekvéseivel szemben, mert tisztában voltak a Habsburg-birodalom vezetésének hódító szándékaival.
A tanulmánykötet tematikájához szorosan hozzátartozik annak mintegy záróköveként R. A. Kann osztrák-amerikai történész hatalmas felkészültséggel megírt
és „A nemzetiségi kérdés a Habsburg-monarchiában" című könyvének érdemeit és
fogyatékosságait elemző ismertetés. Míg a többi tanulmány — láttuk — tényanyagával és érvelésével cáfolja a mai polgári történetírás állításait, ez a tanulmány
közvetlenül polemizál a téves nézetekkel.
A polgári nézetekkel való vitát és ezen a réven is közvéleményünk tudatának
marxista szellemű átalakítását szolgálja a marxizmus és a mai történettudomány
viszonyát vizsgáló tanulmány. Már kevésbé szorosan kapcsolódnak a fő témához, de
a történeti tudat formálásához hasznos segítséget nyújtanak a francia forradalomról,
Napóleonról, Bismarckról szóló újabb történeti munkákkal foglalkozó írások. A történelmi ismeretterjesztésről és a közönség történelmi tájékozottságáról, érdeklődéséről egy reprezentatív felmérés alapján készült tanulmány hasznos eligazítást nyújt
arra vonatkozólag, milyen területen, témakörök segítségével formálható leghatékonyabban a nagyközönség történelmi tudata.
Nemcsak az érdeklődő számára érdekes, izgalmas olvasmány a kötet, hanem a
szakembereknek is hasznára válhat. Nem csupán ismert kérdések újszerű felvetése
és a kérdések tárgyalásának módszerbeli ötletessége miatt, hanem amiatt is, mert
az olvasó betekintést nyerhet a történész alkotóműhelyébe is. A tanulmányok ugyanis talán szerzőjük akaratától függetlenül, de az is lehet, hogy tudatosan, szépen
megmutatják, miként érlelődött, formálódott, változott alkotójuk véleménye egyegy fontos kérdésről, hogyan finomult és mélyült elemzése évek hosszú során át
folytatott kutatásaival párhuzamosan érlelődő történetlátásmódjának hatására.
A könyv érdekes, izgalmas, nemes értelemben szórakoztató élményt nyújtott.
Az olvasó abban a reményben válik meg tőle, hogy nemsokára hasonló folytatásban
lelheti örömét.

57

FEKETE

SÁNDOR

Milyen módon nem lehet megszüntetni
a népies-urbánus viszályt?
HADD LEGYEN KIVÉTELESEN MOTTÓM IS
Éspedig ez: „Aki vakon követ, azt először én nézem le, m e r t szolgaságával
akaratlanul a parancsolás, a zsarnokság tévútjára noszogat, s ezzel bilincsbe veri az
én szavamat is. Mert szabadon és könnyedén csak ott tudok beszélni, ahol szabad,
azaz szigorú bírálat vár. Mert ez azt jelenti, hogy a cselekvés felelősségében m i n d nyájan osztozunk." (Illyés Gyula: Csizma az asztalon, 1941.)
HOGYAN KERÜL A CSIZMA MAI VITÁINKBA?
Nemsokára 'harminc esztendeje lesz annak, hogy a fenti sorokat először olvastam. Tartozom az Írónak azzal, hogy biztosra vegyem: m a sem gondolkodik másként.
Nem is az ő kedvéért, hanem az olvasó tájékoztatására keE ¡mondanom p á r szót
az Illyés iránt immár három évtizede érzett, s kamaszos rajongásból kivételes tiszteletté és bizalommá mélyült vonzalom eredetéről. Ügy kezdődött, hogy — még a
háború éveiben — Alpár Mihály szabósegéd (ma nyugdíjas párttisztviselő), kezembe
nyomott egy piros vászonba kötött könyvet. Apámhoz jött látogatóba, s az a j á n d é k
egyszersmind tapintatos eltávolításom ürügyéül is szolgált. „Menj ki áz udvar végibe
— mondta —, s estére olvasd el." Tudtam, hogy a vendég onnan jött, s szívesebben
hallgattam volna, mit mesél a sittről. Bosszúsan vonultam fel a ház mögötti diófára,
az arcpirulásig megsértődve azon, hogy még mindig gyereknek tartanak.
Odafent vigasztalódtam meg, a könyvtől. „Rend a romokban" — ez volt a címe,
s bennem Illyés Gyula művei azóta is ezt ia képet idézik: f e n t vagyok a magasban,
alattam a világ, tele eszmék, hitek, illúziók, emberi sorsak romjaival, de él egy költő
közöttünk, akinek igaz szavai egy ú j igazság rendjébe emelnek fel bennünket.
Pödör László kedves tanáromnak köszönhetem a többi Illyés-kötetet, a Csizma
az asztalont is. 1944 tavaszáig mindent elolvastam, s amikor híre jött (szerencsére
csak álhíre), hogy a nácik megölték a költőt, úgy éreztem, a kor legnagyobbja veszett oda.
Azóta nemcsak érzem, hiszem, hanem biztosan tudom, hogy a József Attila utáni
korszak legjelentősebb költője-írója valóban' Illyés Gyula.
Ezért mosolyogtam azon, hogy ő maga egy másik — kétségtelenül kitűnő, d e épp
az Illyés számára is annyira fontos nemzetnevelői jelentőségben hozzá nem mérhető
— költőtársának adományozta a század legnagyobb költőjének címét, még Adyt is
így feldicsőített b a r á t j a alá rendelve. S ezért legyintettem derűsen akkor is, amikor
azt hallottam, hogy Illyés az Egyetemi Színpadon Németh Lászlóban jelölte meg
nemzedéke csapatkapitányát,
a legnagyobbat, az ú j Széchenyi Istvánt. Ha Vekerdi
Lászlónak szabad volt Némethet egy füst alatt a zsidó prófétákhoz, a görög jósokhoz
hasonlítani és mintegy ráadásul még „Goethe-félének" nevezni, az oly sok méltánytalanságnak kitett Németh kései vigaszul miért n e kaphassa meg a Széchenyikapitány címet is?
58

De amikor az Egyetemi Lapok jóvoltából el is olvashattam a beszédet, majd a
Hajszálgyökerek című kötet ide vonatkozó sorait, el kellett szomorodnom.
Nem, nem Németh értékelése miatt. Illyés annyi „legnagyobbat" állít saját
szobra talapzatára, amennyit akar és tud — mindegyik csak az ő emlékművét teszi
még tekintélyesebbé. Hogy Németh valóban csapatkapitány volt-e egész irodalmunk
legutóbbi négy évtizedében, illetve mikor volt az, s mikor nem, s miként töltötte be
tisztét, láthatunk-e benne egy ú j Széchenyi Istvánt vagy sem, mindez fontos kérdés,
d e n e m annyira, hogy Illyés Gyulával vitába keveredjek miatta. Annál is inkább,
mert én a magam részéről már régóta őt tartom a kapitánynak, s nagy ok kell
ahhoz, hogy függelemsértésre szánjam el magam.
Meglevőnek érezvén a nagy okot, elszántam magam. S ekkor következett a kijózanító fordulat: nem találtam Budapesten olyan irodalmi lapot, amely hajlandó
lett volna cikkemet közölni. Három szerkesztővel is próbálkoztam, mindhárman „száz
százalékig" egyetértettek mondandómmal, d e . . . Hogy mi minden fér el egy de
szócskában, itt nem részletezem. (Az irodalmi viszonyainkra talán elég jellemző beszélgetéseket emlékirataimban fogom ismertetni, előreláthatólag harminc-negyven év
múlva. Addig is kérem a szerkesztési rejtelmek iránt érdeklődő olvasók szíves türelmét.) Tudomásul vettem tehát a döntést, és nem házaltam tovább cikkemmel, annál
is inkább, mert ifjúkoromban nem vigécnek készültem, hanem irodalmárnak. Meg
aztán akadt egy olyan érv is a szerkesztői magyarázatok között, amely némileg
hatott rám: „Nem volna méltányos — mondták — egy ünnepi beszéd véletlen elszólását túl komolyan venni." Rendben' van, gondoltam, ne foglalkozzunk elszólásokkal.
Mindez még a tavasszal történt. S ekkor megjelent a Hajszálgyökerek című kötet, benne a nagyszerű címadó tanulmánnyal, de egy olyan interjúval is, amely
ugyanazt tartalmazta, mint az Egyetemi Színpadon elhangzott beszéd. Vártam, hogy
most talán m á r nálam illetékesebbek is előállnak aggályaikkal. Hiába vártam. Vagy
nincsenek ilyen aggályok, vagy túl sok a de... E nagy csend végleg meggyőzött
arról, hogy hiba volna továbbra is hallgatnom. Nem hiszem el, hogy a mai Illyés
azt a vak követést igényelné, amit a Csizma az asztalon szerzője oly szép szavakkal
utasított vissza.
A VITA ÉRDEMI TARTALMÁRÓL
Nézzük hát meg végre, mi az, ami most erre a nagyon kedvem ellen való polémiára késztet. Nem személyi értékelés, hanem csakugyan, mint Illyés mondta, „mindnyájunk számára igen lényeges" kérdés. Illyés elhatározta, hogy Németh ünneplése
kapcsán „épp erre az alkalomra tartogatott világos véleményét" kifejti a népiurbánus viszályról. S világosan is fogalmazott: „A két háború között föllépő és az
urbánussal szemben lekicsinylően ábrázolt, sőt mindmáig nemegyszer gyanúba kevert
irodalom nem paraszti, nem provinciális, nem is népi irodalom volt, de nem is urbánus, hanem az volt a magyar irodalom."
Hadd beszéljek én is világosan: ez a tétel elfogadhatatlan. A népi-urbánus viszályon túl kell lépni, de nem így, nem ezzel a nagyvonalú annexióval, amely a népi
irodalom és a magyar irodalom közé egyenlőségi jelet tesz, amelynek során a népi
irodalom az egész magyar irodalmat magába olvasztja. Az algebrában az A = B
tételt meg is fordíthatjuk, s így is igaz lesz: B = A. De ez a logika témánkra nem
alkalmazható. A népiek kétségtelenül magyarok voltak, de nem minden magyar volt
népi, ina pedig éppenséggel nincs így.
„De hát mi is a vízválasztó a két nevezetes irányzat közt? — kérdi Illyés. —
Mi volt az eszme és főleg a gyakorlat, a praxis a »népies«-ek meghatározására?
Roppant egyszerű és megcáfolhatatlan. »Népies«-eknek számítottak, akik a »-né4
piesek-« harci folyóiratába, a Válaszba dolgoztak vagy dolgozhattak volna."
A meghatározás csakugyan roppant egyszerű, túlzottan is az. De a kérdés sokkal
bonyolultabb, s ilyen olcsón nem oldható meg. A teljes sajtószabadság rendszerében,
ahol minden irányzat tetszése szerint sorakozhat fel az ízlésének megfelelő orgá59

numban, egy-egy lapnak lehet ilyen vízválasztó szerepe. De a harmincas évek Magyarországa aligha mutatta ezt a képletet. Ám h a így lett volna, akkor is, történelmi tény, hogy bizonyos — nem is akármilyen — írók n e m dolgoztak a Válaszba,
noha „dolgozhattak volna". Így például József Attila. Akit pedig maga Illyés Gyula
kért közreműködésre.
Illyés tudja is, hogy P a p Károly és Hunyadi Sándor felmutatásával n e m bizonyítható alaptétele (népi irodalom = a magyar irodalom), ki kell h á t térnie József
Attilára. „Ez volt a mi »népies« nemzedékünk — í r j a —, és most m á r tán világos,
hogy az ilyesfajta partizántáborokba nem közös hadparancs viszi az embereket, hanem a közös 'hit, még akkor is, h a a tábor tagjait természetük — és m ú l t j u k — eltávolítja vagy vitába keveri. Ki foglalta rímbe, d e szinte tételenként a »népiesség«
szociológiai föltételeit és politikai követeléseit? József Attila, utolsó életévében."
A bizonyíték: a Hazám című vers, amely csakugyan „rímbe foglal", vagy m o n d j u k
inkább, költészetté emel több olyan követelést is, amelyet a népi programok is m e g fogalmaztak.
De ez a bizonyíték az alaptétel ellen érvel. A Hazám n e m azt igazolja, hogy
József Attila népies volt, hanem az ellenkezőjét: azt, hogy nem népies alapon is
lehetett 'harcolni az „ezernyi f a j t a népbetegség, szapora csecsemőhalál, árvaság,
korai öregség, elmebaj, egyke és sivár bűn" rendszere ellen! József Attilának is
f á j t az, ami a legjobb népieknek fájt, ő is a haza „hűséges fia" akart lenni, m a gyarságot akart a magyarnak — de a népi romantika mítoszai nélkül! Nem arról
ábrándozott, hogyan lehetne Gömböséket „reformokra" csábítani, n e m a k a r t a a
parasztot törvénnyel kényszeríteni az egyke felszámolására, n e m osztotta klasszikusainkat híg magyarokra és mély magyarokra, ellenkezőleg, meglehetősen nyers — néha
talán túlzottan is kíméletlen — modorban harcolt a népiesek misztikája ellen.
Nem természete keverte vitába velük, nem is múltja (az inkább közelítette
volna), hanem elvi meggyőződése, amely a parasztmítoszokat korszerűtlennek ítélte.
A Válasz gárdájának némely tagjától nyilván személyes ügyek is elválasztották,
ezek nem tartoznak ránk. De ha elutasító magatartásának gorombaságát motiválhatták is ilyen mozzanatok, ez sem változtat az elvi lényegen. Azon, hogy József
Attila a népi í r ó k ' gondolkodásában alapvető eszmei tételeket utasított vissza:
„ . . . semmiképpen sem nevezhető forradalminak, vagyis korszerűnek, egy olyan
fogalomhoz (a néphez) való visszatérés a szellem terén, amelyben csupán a múltba
menekülő regényes ízlés érez forradalmi zamatot, hiszen csak a múltba menekülő
érezheti mainak azt, ami akkor volt korszerű."
Ezt József Attila 1937-ben mondta, amikor a népi írók java m á r n e m kacérkodott a horthysta kormány „megnyerésének" ábrándjával, hanem egyértelműen
haladó „szabadság-védelmi és gazdasági-szociális" politikát követett. A Hazám költője ekkor már kétségtelenül jobban méltányolta a népi írók mozgalmát, mint m o n d juk 35-ben, de ettől nem lett „népies", mert az az elv szocialista eszmerendszerével
ellenkezett.
Illyés mai álláspontja azért is kifogásolható, m e r t megfeledkezik arról, hogy
nemcsak népiek és urbánusok voltak a harmincas évek irodalmában, hanem munkásszocialisták is. „A nemesi társadalom helyébe — mondta József Attila — . . . a polgári társadalom' lépett. Ebben a rendszerben a nép fogalma teljesen romantikussá
v á l t . . . " Nem szeretnék szemináriumi tételeket lobogtatni Illyéssel szemben, de nyilvánvaló, hogy a prolefárszocialista József Attila számára elfogadhatatlan volt a népi
mozgalom parasztcentrikussága.
Itt a vízválasztó, s nem ott, hogy ki melyik lapba írt, vagy írhatott volna.
MAGYARSÁG = PARASZTSÁG?
Nézzük az elvi tételeket, itt is, ott is. Veres Péter a Parasztsors, magyar sorsban így nyilatkozott: „Ma m á r nyugodt lélekkel mondhatjuk: a magyarság a parasztság (5. 1.)." Igaz, a tétel kizárólagosságát enyhíti azzal, hogy később az ipari
60

munkást is „parasztfinak vagy parasztunokának" állítja be, de másutt lesújtó véleményt mond ,,a felületes és izgékony városi lakosságról" (13. 1.), így nyilvánvaló,
miért hangsúlyozza ú j r a és. újra, hogy a nemzetfenntartó elem egyedül a parasztság:
„a felfrissítő belső áramlást csak a parasztság h o z h a t j a . . . " (37. l . ) , „ a 'magyarság
jövője a parasztokban van, vagy sehol sincs" (25. 1.), és így tovább. Veres odáig
ment, hogy a kultúrában is a parasztságot látta egyedüli alapnak: „hogy erre építeni lehet, s hogy csak erre lehet építeni, azt már 'biztosan tudjuk" (17. 1.).
Illyés volt a népiek szépírói között legkevésbé hajlamos erre az öncsonkító nemzet- és kuitúraszemléletre, de a parasztromantika néha nála is kitapintható: „Hiszem
azt, hogy annyi kudarc és bukás után — írja épp a Csizma az asztalonban — a kérdésre, az indítványozásra m a a parasztság a legalkalmasabb" (128. 1.).
Bármi legyen véleményünk 1919-ről, lássuk bár dicső bukásnak, vagy megérdemelt kudarcnak a parasztságnak ezt a kiválasztott-központi szerepét, semmi sem
igazolhatja a modern világban. A paraszt kistermelő, a társadalmi fejlődést pedig
a hatalmas termelési egységek kibontakozása szabja meg, a „törékeny falvak" recsegve omlanak össze, „minit tócsán gyönge jég".
Sejtették ezt persze a népi írók is, innen fakad második elvi tévedésük — a
modern civilizáció kritikájának misztikus eltúlzása. Időnként azzal áltatták magukat,
hogy a népi kultúra segítségével fenntartható az ősi paraszt. „Kívánalmam csak az
— fejeződik be Illyés idézett könyve —, hogy ha emelkedettebb perceinkben
ügyünkre gondolunk, ajkunkon, vagy fejünkben valami saját alkotású, vagy népünk
szerzett® dal zümmögjön. Erről ismerjünk egymásra — de még ez előtt is magunkra
— ütemes lépdelésiinkben az eke és a n y á j után, a szőlősorok bakháta közt, a téli
erdő fái alatt" (159. 1.).
, Költői látomás — de a dübörgő traktoron beaitmuzsikát ütemező legény mai
képe .mutatja, mennyire utópisztikus volt ez a bukolika.
Idézett könyvében Veres Péter is szinte költőként szárnyalt, amikor maga elé
képzelte a civilizáció összeomlását, majd így jövendölt: „ . . . ¡ h a az emberi f a j és a
nemzetek egyáltalán megmaradhatnak, akkor csak a bölcsesség és belenyugvás embereiben, a parasztokban maradnak meg, akik a vihar után ú j r a előbújnak és a
napos dombokon újra szőlőt és gyümölcsfákat ültetnek, akik a kövér lapályokon
búzát termesztenek és akik csikót és borjút, tyúkot és malacot nevelnek bombavető
repülőgépek és porszívó gépek helyett" (33. 1.).
Ne vitatkozzunk a hangulatteremtés végett célzatosan aláhúzott szavakon, sőt
tegyük fel azt is, hogy a modern civilizáció csakugyan romlásába rohan — nos, akkor
sem béklyózhatjuk meg az ipari haladást: nem is áll hatalmunkban. A mai világ
iszonyú-hatalmas népessége nem tartható el a borjút-csikót nevelő kistermelők
idilli bukolikájávai — a holnapi még kevésbé. Tetszik, nem tetszik, jövőnket a kollektív ipari és mezőgazdasági nagyüzemek szabják meg.
Csak két népi író két könyvéből idéztünk, és csak egy elvi kérdésről, a parasztromantikáról beszéltünk. De a népi ideológia más mítoszairól is lehetne szólni. És
olyan írókról, akiket a demokratikus meggyőződésű, sőt szocialista nevelésen átesett
Verestől és Illyéstől eltérően semmi sem óvott meg a mítoszoktól. De talán ennyi is
elég- lesz annak bizonyításiára, hogy Illyés mai tétele (népi irodalom = a magyar
irodalom) csupán egy régi veresi tétel (a magyar = a paraszt) alkalmazása, s mindkettő gyökereiben romantikus.
Az illyési annexió egyébként nem előnyös a népi irodaiam számára sem. Ha a
népi, a különböző polgári és szocialista irodalmat egybemossuk, elmosódik az a sajátos többlet is, mely a legjobb népieket jellemezte: a paraszti sors iránti különleges
figyelem és felelősség, és a nemzeti gondok iránti különleges érzékenység. A népiek
nem nyernének, ha visszamenőleg az egész magyar irodalmat lobogójuk alá terelnénk, s nem magyar íróvá, esétleg nem íróvá minősítenénk mindazokat, akik semmiképpen sem sorolhatók e zászló alá. És vesztene- mai irodalmunk is az ilyen hódítással.
61

MIÉRT VESZÉLYES A FOGALMAK ELMOSÁSA?
Itt nem részletezhető okok következtében ismét izzanak a szenvedélyek és indulatok a magyarság és a nemzeteszme felfogása körüL A hatvanas évek végére nyugtalanítóan előretört egy ú j nemzetietlenség szelleme, (amely természetesen a másik
véglet feltámadását erősítette). Illyés, hadd idézzem egy korábbi írásomat, „a szó
igazi értelmében nemzeti küldetést" teljesített, amikor fellépett a nemzetietlen szellem térhódítása ellen. De ha most, jogos harcában, a népi irodalom egészét ilyen
módon a k a r j a ,.rehabilitálni", az ú j magyarságtudat megteremtése elkerülhetetlenül
a történelmi és eszmei igazság megsértésére vezet És a sok vállalandó örökség
mellett elavult mítoszok elvetendő terhét is az ú j nemzedékek nyakába erőltetjük.
Ez a veszély nem hárítható el azzal, hogy megbélyegezzük a népiek jobbszárnyát:
nemcsak a Drieu de la Rochelle-ek ,itteni társainak" vérvádmítoszairól van szó,
hanem a fasiszta vonzásoknak ellenálló népi írók rakományában is van a jelen és a
jövő számára használhatatlan ideológiai tétel.
A népi írók nagy nemzedéke felbecsülhetetlen ösztönzéseket hagy az utána következő generációkra. De pusztulásra ítélt illúziók, tévhitek romjait is. Nem volna
jó, ha éppen Illyés Gyula, ki legtávolabb tudta tartani magát ezektől a romoktól,
most nem tudna rendet teremteni köztük, hanem nagylelkűségből olyasmivel is
szolidaritást vállalna, amit a történelem megmért és elutasított.
VAN MÉG ESÉLY
Természetes emberi gyengeség azt hinni, hogy velünk együtt a világ is megszűnik. Németh László és — e beszéd tanúsága szerint — Illyés Gyula is úgy érzi, az
ő írói nemzedékük „tán utolsó esélye ennek a népnek, hogy saját erejéből vívjon
meg a sorssal".
Ha így volna, akkor sem volna szabad ezt hirdetni. De én nem vagyok ilyen
borúlátó. Egy nép utolsó esélye sohasem múlhat néhány írón. De ha azokon múlna,
még akkor is: tudnunk kell, hogy a népiek nagy vonulata után nem a rémítő űr
következik, hanem jó magyar írók egész serege. Olyanok is, akikkel a népi mesterek
nem sokat törődtek, de azért megtették a magukét. És meg fogják tenni a jövőben is.
Folytatva Illyés, Veres, Tamási, Németh és a többiek legigazabb küzdelmeit. De
nem vállalva a népi irodaiam mítoszait.

62

„A megtagadott Achim"
avagy a történelem árnyai megnyúlnak.
Pünkösti Árpád a 20. sz. elejének egyik ígéretes és egyben tragikus végű politikusának, Áchimnak a haláláról akart valamivel többet megörökíteni, mint amenynyit a dokumentumok megőriztek. Riportja a Tiszatáj 1971. júniusi számában jelent
meg. Azt remélte, hogy az Achim-gyilkosságban erősen érintett és a még Aradon
élő Székely Lajost szólásra bírhatja. Ámde Székely Lajos hallgatott vagy jóval kevesebbet mondott, mint amennyit mondhatna. Nem azért, mert rossz az emlékezete,
de sokkal inkább azért, mert az Achim-ügyben eljátszott szerepét csak szégyellni
lehet. Így aztán nem maradt más hátra, minthogy visszahozta a ma élő ifjabb nemzedéknek azokat az indulatokat és osztály-előítéleteket, amelyek együttesen vezettek
Áchim meggyilkolásához. Székely Lajos mindent megtett, hogy a gyilkosságról ne
tudjunk meg semmivel sem többet, mint amivel a ferencjózsefi bíróságok lezárták.
De a hallgatás avagy a szűkszavúság sem lehet minden esetben vétek nélküli! Szerepe közel sem volt annyira semleges, mint ahogy az abból következne, hogy nem
ült a vádlottak padján. Gyászos szerepéről — akarva, nem akarva — kétszer is
beszélt. A bírósági tárgyalás idején: „ . . . r e n d k í v ü l izgatott voltam. Be voltam gyulladva, hogy miután haragosa voltam, felbujtónak neveznek és vádat emelnek ellenem a tárgyaláson." Székely Lajos félelemérzete annyira mélyen berágódott lelkébe,
hogy sok évtized után is — fakuló emlékezet ide vagy oda — erre élénken emlékezett. Hadd mondjam meg a történeti igazság kedvéért, hogy a közvetlen gyilkosok
és Szeberényi Zs. Lajos mellett Áchim orvul ejtett sebével Székely Lajosnak mindenképpen szembe kellett néznie; félelemérzete a bírósági tárgyalás időszakában nagyon is érthető és indokolt volt. A Pünkösti Árpádnak adott, látszólag jelentéktelen
információk között talán az a legfontosabb, hogy a Szabadság című szennylapot:
„ . . . én írtam kivétel nélkül." Mind ez ideig úgy tudtuk, hogy az Áchim-ellenes hajszában Székely Lajos csak egy volt a csabai úri klikkben. Most ő maga cáfolta e
hitünket, szégyellni való szerepét ő maga emelte ki.
A történeti árnyak között az Achim-gyilkosságban eljátszott szerep csak egy
azok között, amelyek Székely életének erre a szakaszára jellemzőek. Nemcsak 1911
márciusában tagadta meg Áchim L. Andrást, hanem többször is. 1913 elején Áchim
özvegyének a következő nyilatkozatot küldte: „Alulírott dr. Székely Lajos békéscsabai ügyvéd az 1911. évi május 14-én Békéscsabán megjelent SZABADSÁG című
lapban néhai Áchim L. András ellen az akkor kiélezett politikai pártviszályok hatása
alatt több rendbeli cikket írtam. Miután ma nyugodtan mérlegelve az eseményeket
arra a meggyőződésre jutottam, hogy a cikkekben foglalt ténybeli állításaim (legnagyobbrészt) megtévesztésen alapultak és a valóságnak meg nem feleltek és (hogy)
ezekben alaptalanul illettem néhai Áchim Andrást sértő és rágalmazó kifejezésekkel, néhai Áchim András emlékének kívánok elégtételt szolgáltatni akkor, amidőn
az ezen cikkekben foglalt sértő kifejezésekért özvegyétől férfiasan a nyilvánosság
előtt is bocsánatot kérek. Békéscsabán, 1913. évi január hó 3-án. A legnagyobbrészt
szót sajátkezűleg töröltem: Dr. Székely Lajos. Előttünk, mint tanúk előtt: Dr. Mar63

tos József, Dr. Tardos Dezső." (A levél Áchim leányának, Medvegy Elemérnének a
birtokában van.) Ezt a nyilatkozatot némi módosítással a Népszava és a Világ című
lapok 1913. február 12-i számában szintén olvasni lehet. Az utókor számára nemcsak
az a fontos, hogy Székely Lajos ebben a pillanatban látszólag megbánta tettét, hanem főleg az, hogy mi késztette a nyilatkozat megírására?
Áchim meggyilkoltatása, a gyilkosok felmentése, a felbujtók sértetlensége csak
növelte a Viharsarok népének politikai elkeseredettségét. Ilyen helyzetben az uralkodó osztályok és az államhatalom érdeke az volt, hogy a parasztságot megbékítsék,
az Áchim vezette mozgalmat dezorganizálják. Békéscsabán a parasztság körében a
már szinte gyűlöltté vált Sailer Elek főszolgabírót elbocsátották, és helyébe Kiss
Lászlót helyezték, aki iskolatársa volt Áchimnak, és azt a látszatot keltette, hogy az
elhunytat nem sérti meg. Igazában következetesen képviselte a főispáni hivatal osztálybékét hirdető helyi politikai, programját. Ez világosan kitűnik az 1913. április
27-én a főispánnak küldött jelentéséből, ahol a „békés irányzat" megszilárdítására
tett intézkedésékről adott számot. (Békés megyei Levéltár. Főispáni iratok. 63/1913.
res. sz.) Székely Lajos bocsánatkérő nyilatkozata beletartozik abba a békítő sorozatba, amelyet a parasztság megnyerése érdekében a főispáni hivatal indított el, Kiss
László főszolgabíró kivitelezett, és végcéljában a paraszti osztályharc leszerelését
célozta. Az egykori csabai ügyvéd, Székely Lajos függőségét a főispáni hivataltól a
mai nemzedékeknek már magyarázni kell, de akkor ez nagyon is egyszerű képlet
volt: az ügyvéd kenyere sokban függött ezektől a hatóságoktól. Mi sem bizonyítja
jobban a főispán „mindenhatóságát", mint az, hogy Áchim temetéséről a csabai „úri
embereket" eltiltotta. A korabeli fővárosi lapok észre is .vették az egyöntetű távolmaradást, amelyben vétkes politikai ostobaságot fedezték fel. Békéscsabán akkor
senki sem cselekedhetett s a j á t ízlése és szabad akarata szerint, h a Áchimról volt
szó. A kiélezett politikai helyzet az égyes emberek álláspontját aszerint módosította,
hogy a parasztság oldalán vagy az urak oldalán állt-e. Székely Lajosnak rögtön
azután, hogy megnyitotta ügyvédi irodáját, tapasztalnia kellett az urak nyomását,
rögtön figyelmeztették, hogy vigyáznia kell Áchimmal, ö azonban megpróbált fából
vaskarikát faragni: Áchim jogtanácsosa lett, de az úri politika malmára h a j t o t t a a
vizet, amikor a Parasztpárt oldaláról az ellentábor tagjait kandidálta a képviselőtestületi bizottságokba. Ekkor tagadta meg először Áchim L. Andrást, másodszor
akkor, mikor a SZABADSÁG-ban az önmaga által később elismert hazugságokat
szórta Áchim nyakába. De harmadszor sem mulasztotta el megtagadni Áchim Andrást. Hamarosan tanújelét adta annak, hogy az 1913-as bocsánatkérés csak képmutatás volt. Ahogy az ügyvédi gyakorlat háttérbe szorult, és fontosabb lett a politika,
1919 januárjában és februárjában, már elfelejtette az 1913-as nyilatkozatot, és becsmérelni kezdte Áchim Andrást. Ekkorra a Parasztpárt m á r felbomlott, és csak Áchim
fia védhette apját. (Békés megyei Közlöny. 1919. febr. 2.) így az a kijelentése, hogy
Áchimnál Rózsa Sándort is többre becsüli, lényegében azt az erkölcsi mértékrendszert érzékelteti, amelynek alapján akkor cselekedett. A történész ítélete a tényék
és az összefüggések alapos ismeretén nyugszik, mégis az utólagos számbavételt a
kortársak sokszor megelőzik. Székely erkölcsi jellemzését elsőnek Fényes Samu, az
ügyvédi kar kiemelkedő egyénisége, a magyar progresszió neves személyisége végezte el. 1911.' augusztus 18-án levelet küldött Áchim özvegyének, ahol Székelyre
vonatkozóan a következőket írta: „Én Székely eljárását a leggaládabbnak í t é l e m . . . "
„Ezt az embert, mint közveszélyes egyént ki kell irtani s én ígérem is ö n n e k , hogy
kérlelhetetlen szigorral fogok ellene eljárni és biztosítom ö n t felőle, hogy a legteljesebb elégtételt fogom szerezni önnek. Ezért egész személyemet és egyéniségemet,
reputációmat a latba vetem." „Bármit ír az a himpellér, föl se tessék venni, ö n n e k
nem méltó szívre venni bármilyen galádságát." (A levél Medvegy Elemérné birtokában van.) Most, amikor Áchim kortársai közül alig élnek páran, Székely Lajos
visszatérhet eredeti önmagához, és abban teljesen egyetértek véle: „Én csak ünneprontó lehetek. születésének centenáriuma • alkalmából." Bennem és nemzedékemben
igen élővé teszi azt a rosszérzést:.micsoda
kor is volt az, amelyikben
büntetlenül
64

lehetett parasztpolitikusokat
gyilkolni? (Ez a felkiáltás 1964. szeptember végén Erdei
Ferenc szájából hangzott el egy vitán Nyíregyházán, ahol Áchim történeti nagysága
és tragikus halála került szóba.)
E cikkben nem Pünkösti Árpádnak akarok válaszolni, de azok a kérdések, amelyeket a riportkészítés közben szenvedélyesen feltett önmagának, engem is válaszadásra köteleznek. Többek között: „ . . . hogy egy haladó szellemű emberben hogyan
ébredhetett ennyi előítélet a századelő legnagyobb parasztvezérével szemben, mi
őrizte meg hatvan esztendőn át ezt a sűrű indulatot? — mert dr. Székely tollát
végig ez vezeti." Áchim megtagadásának eddig bemutatott sorozata csak részben ad
választ Székely Lajos „sűrű indulatára". A Pünköstinek adott és látszólag semmitmondó válaszokban azonban több van elrejtve, mint amennyit Székely egyáltalán
közölni akart. Mind ifj. Zsilinszky Endre, mind Székely Lajos Áchim „nemtelen
eszközei" között első helyre teszik azt, hogy megpofozta Szeberényi Zs. Lajost.
Ebből a szemszögből különösen érdekes ifj. Zsilinszky levele Németh Imréhez.
E levél bizonyos részei egyértelműen elevenítik fel azokat az okokat, amelyek a
gyilkos tett elkövetésére késztették Zsilinszky Endrét és Gábort. Ebben a levélben
Zsilinszky Endre többet foglalkozik a Szeberényi Zs. Lajost ért sérelmekkel, mint
az apját ért sajtótámadással. (A levelet közli: Kortársak Bajcsy-Zsilinszky Endréről.
Bp. 1969. 121—122. 1.) Persze a történeti hűséghez az is hozzátartozik, hogy Áchim
és id. Zsilinszky között a gyilkosságot megelőző 2-3 hetet kivéve nem is volt olyan
haragos viszony, amely indokolta volna az ifjak „lovagias tettét". Erre vonatkozóan
a gyilkosság után négy nappal maga id. Zsilinszky Endre nyilatkozott: „Rám nem
haragudott sohasem Áchim, rólam nyilvánosan — politikai dolgokat kivéve — sohasem foglalt állást és utóbb is csak azért, mert felbujtották ellenem." (A nyilatkozatot akkor adta a Nagyváradi Naplónak, mikor a városon keresztülutazott. 1911.
május 18-iki számban található.) Több oldalról is bizonyítható ez a tényállás, amit
id. Zsilinszky érintett nyilatkozatában. A későbbi nemzedékek fejében keletkezett
az a lovagmese, ami szerint a két család régi eredetű vetélkedése váltotta ki Áchim
tragikus halálát. Aki figyelemmel és elemzőkészséggel olvassa a Németh Imrének
írott levelet, annak fel kell tűnnie, hogy Bajcsy-Zsilinszky milyen melegséggel írt
az 1911-es Szeberényiről. Más forrásokból származó információk szerint is egyre élesebben domborodik ki, hogy e mögött a politikai gyilkosság mögött ia fókuszban
Szeberényi áll. Erről Pünkösti riportja szűkszavúan ennyit mond: „Most m á r igaz
vádakat emel »Bandi« ellen. Azt, hogy nagy, de nemtelen eszközöket is használó
ellenfelét, Szeberényi Zs. Lajos evangélikus vezető lelkészt megverte." Bármennyire
is szűkszavú ez az utalás, történeti jelentősége annál nagyobb. Székely Lajos hatvan
év távlatából sem tudta kikerülni ezt a mozzanatot. Oka igen egyszerű: a fiatal
jogász Székely és a fiatal jogász Zsilinszky Endre számára azok az argumentumok,
amelyek Szeberényi mellett szóltak, társadalmi elkötelezettséget jelentettek a békéscsabai úri társadalomban, ahol bosszút lihegtek a papért. Szeberényi sohasem indított pert a pofonokért, de a gyilkosságot megelőző sajtóhajszában már odáig jutott,
hogy Áchim politikai működését, ami egyértelmű volt a békéscsabai parasztok osztályharcának vezetésével, „haramia-tempónak" nevezte, hogy ezzel egyházi oldalról
is előre éreztesse a „dúvad" kiirtásának etikai helyénvalóságát. Szeberényi ugyan
nem indított pert Áchim ellen, de m á r évek óta élén állt az Achim-ellenes úri hajszának, a pofonok után és Friss Újságban közölt cikkek legelsőjével egyértelműen
vezette azokat" a politikai akciókat, amelyek eredménye Áchim halála lett. Székely
és ifj. Zsilinszky Endre .utalása a Szeberényit ért sérelmekre, egyben visszatükröződése annak, hogy ki is állt a politikai összeesküvés tengelyében? Székely ebben
az öszeesküvésben részfeladatot látott el: a sajtóban terjesztette azokat a rágalmakat, amelyek táplálták az Achim-ellenes indulatokat.
Most öreg napjaira Székely Lajos szeretne erkölcsi és politikai tőkét kovácsolni
abból, hogy egykor kapcsolatban volt a munkásmozgalommal, de Áchim meggyilkolásának történeti árnyai túl hosszúra nyúlnak, s így nem marad más számára,
5 Tiszatáj

65

minthogy Áchim becsmérelésével, a politikai összeesküvés gondos kerülgetésével
mentse, ami menthető.
Pünkösti Árpád kérdésének másik fele arra vonatkozik, hogy kinek higgyen a
mai nemzedék: az Achimot megtagadó Székelynek-e vagy a proletárdiktatúra Székelyének? Az ilyen kérdésfeltevésnek akkor lenne helye, ha Székely belső indítóerőit sikerülne közvetlen korrelációba hozni az 1919 előtti viharsarki osztályharc oly
vonatkozású kérdéseivel, amelyek közvetlenül érintették őt. Mint afféle vidéki városban helyét kereső jogász, ő sem mentes attól, hogy a helyi nagyságok bizalmát
elnyerje, hiszen az a kezdő vizitáció is az „értékesebb embereknek" szólt. Sőt ahogy
látom mozogni a többi békéscsabai ügyvédet, egyértelműen megállapítható, hogy
egyikben sem égett annyi politikai ambíció, mint Székelyben. De ez a z ambíció
nem arra épült, hogy egy politikai elvet a történelem különböző fordulatain keresztül hűségesen képviseljen, hanem inkább arra, hogy a mindenkor erősebb politikai
küzdőfél mellé álljon. Mikor 1910 körül Áchim politikai csillaga Békéscsabán igen
magasra kúszott, jogásza lett. Mikor fölszították az Achim-ellenes tüzet, az összeesküvésben vállalt szerepet. Mikor meg kellett békíteni Áchim népét, akkor bűnbocsánatot színlelt. Az első világháború politikai küzdelmei a munkásmozgalom felé
mutattak, Székely ekkor „marxista előadásokat" tartott. Majd a kirobbant forradalmak idején ő lett a „forradalom esze". De Áchim népe nem tudott könnyen felejteni,
és ezt értésére is adta az 1919 áprilisában megtartott választásokon. Néhány társával
együtt őket buktatták ki, a teljhatalmú politikai biztos szerint azért, m e r t „Több
burzsoá került bele" a tanácsba. (Tanulmányok Békéscsaba történetéből. Békéscsaba.
1970. 273. 1.) Az első világháború utáni forradalmi apály után Székely Lajos megint
az erősek oldalára állt, és végleg elhagyta a munkásmozgalmat.
Pünkösti Árpád kérdésfeltevése olyan történeti személyek esetében indokolt,
mint Domokos József, aki 1911-ben is barátja volt Áchim politikai eszmevilágának,
majd útja egyenesen ívelt a munkásmozgalomhoz, ahol egy életen keresztül kitartott az eszme mellett, de úgy, hogy sohasem tagadta meg a politikai pályáját indító
Áchim emlékét. Székely Lajos ú t j a más volt, de ez semmiképpen sem azt igazolja,
hogy a munkásmozgalom és az Alföldi Parasztpárt politikai programja keresztezi
egymást. Ellenkezőleg, mindkét politikai mozgalom a demokratikus Magyarország
megteremtéséért küzdött, csak a mozgalmak történeti perspektíváinak grádusaiban
van lényeges és alapos különbség. Székely Lajos esetében nem ennek volt alapvetően
differenciáló hatása, hanem azoknak a belső erőknek, amelyek őt politikai pályáján
mozgatták. Nem Áchim okozott Székely politikai pályáján törést, hanem az, hogy a
politikai eszmékhez való hűséggel hadilábon állt.
KIRÁLY ISTVÁN,
az MTA Dunántúli Intézetének
tudományos munkatársa

66

Illyés Gyula: Abbahagyott versek
Illyés ú j könyve a magyar költészetben egyedülállóan izgalmas és eredményes
vállalkozás: csaknem félszázados lírikusi pályájának torzóban rekedt dokumentumait
gyűjti kötetbe. Merészségét példázza, hogy az irodalmi köztudat számára a töredék
— ellentétben a képzőművészet, a múzeológia szemléletével — mindmáig másodrendű
műfaj. Hiába van tele múltunk — szinte Balassi Valedicit patriae című remeke óta
— megrázóbbnál megrázóbb torzóval, a rangjuk legföljebb: posztumusz összes művek vagy szövegkritikai kiadások függelékébe filológiai teljesítményként bekerülni.
A meloszi Aphrodité vitathatatlan esztétikai teljesség; ha költő írja, esetleg csak
tanulságos kísérlet, s a líra hierarchiájában korántsem foglal el oly becses helyet.
Pedig a befejezetlenség és a hiány nem föltétlenül azonos fogalom: a töredék is
lehet teljes mű. Vannak esetek, amikor a nyers életesség a végső fogalmazás simaságánál, a lezárt tökéletesség illúziójánál is értékesebb esztétikai minőség. A torzó —
bizonyság rá az illyési esszé érvelése és a költői gyakorlat példaadó ereje — irodalmi polgárjogot, műfaji egyenrangúságot érdemel, hisz egész és ép lélek dobog
benne. De miért oly kései e rehabilitáció, mért nem tette meg a tanúként megidézett Vörösmarty, Arany vagy Tóth Árpád — esetleg az avantgarde irodalom formabontó lázadása? A kérdés nem könnyű, s a feleletet is a tévedés jogának fönntartásával lehet csak megadni. Talán azért e késés, mert a feladat nem akármilyen
költőre várt. Olyanra, aki a művel nem írja ki a teljes életét, akiben, a műveit
leszámítva is, még sok minden (élmény, terv, magatartás, koncepció) benne marad,
s alkotás és tapasztalat úgy aránylik egymáshoz, mint a jéghegy vízen úszó, illetve
láthatatlan tömege. Az illyési oeuvre-nek épp ezért nélkülözhetetlen és szerves része
a töredék, a lírai hátország e hírmondója, nem véletlen hát, ha — nem csak másokért, önmagáért is csatázva — oly hévvel küzd az elismertetésért. Az írásosnál teljesebb életmű jogán is teszi.
Illyés költői öntudata nemcsak kész alkotásokat tart számon: meg nem születetteket is. Eltervezett, de megíratlan eposzt és regényt, tanulmány- és verskötetet.
E művei is élők, vallja szerzőjük, némelyikük még tán kedvesebb is és szebb is a
kiadottaknál, mert nem kapcsolódik keletkezéséhez a formábaöntés kínja, sőt a képzelet eszményítő varázsa alakítón érleli tökéletessé. Torzói tulajdonképpen „féllények a szándék és a megvalósulás közt", költemények a fantázia és a megírás
mezsgyéjén. Nem teljes műből koptak részletté. Befejezetlenségüket, az „abbahagyás
művészetét" lírikusi alkat és kedvezőtlen körülmény egyaránt magyarázza. Mert közben a figyelő-, meghallgató-, tanuló ösztön a kifejező erő rovására működött; mert a
megjelenés volt reménytelen vagy az ihlet rövidebb tartamú és időzítetlenebb, mint
amit a tárgy megkívánt. Abban különböznek a variánstól, hogy létük önálló. Nem
valamely főszöveg előtanulmányai, stílusváltozatai, hanem ők maguk a főszövegek,
a szuverén alkotások. Nem a mívesség babráló igénye szülte őket, s lírai nyersanyaggá sem fokozhatok le. Csonkaságuk pusztán fogalmazási hiány, s szinte soha5*

67

sem gondolati vagy kompozicionális gyengeség. Függetlenségük okán. gazdagodnak
műfajjá. Van köztük a mondandót aforizmává sűrítő költemény (Milyen
hamar.
Mint jó fogat) és nem folytatott versexpozíció (Gyermekkor).
A Dédanya egy hoszszabbra tervezett elbeszélő mű önállósuló epizódja, az Ahogy sötétül viszont szóhiányos vers. Latinos epigrammává kerekedő szatíraelem (Egy alkalmazkodó
hírességnek) váltja egymást a kötetből annak idején jellegénél fogva kimaradt teljes
Íírai költeménnyel (A hajnalcsillaghoz). A rímre és rímhívó szóra épülő ritmusterv
(Az ozorai csata), a félbehagyott krónikás ének (Országomlás), a látomássá bővülő
leírással (Csángók) és a versvariációval (Küzködöm). Könnyed dal és filozofikus komolyságé líra, ódai szárnyalás és elégikus borongás, szatirikus él és gondolati pátosz
jelzik, hogy e torzó-műfaj színekben, változatokban, lehetőségekben mennyire gazdag.
Hogy nem zsákutca, hanem az illyési költészet bőven termő ere.
Az Abbahagyott versek kétszeresen is izgalmas olvasmány. Azzá teszi a lehetőség: általuk Illyés költői műhelyébe pillanthatunk. A torzók elemzése valóságos lírai
élveboncolás. Nemcsak a végső fogalmazás, a stílusmegoldás kalandjairól vallanak,
hanem a szerkesztés, a versegész titkairól is. Arról, hogy milyen idő- és sorrendben
születik a vers: hogy korábbi-e a koncepció, hamarább készül-e el a költemény eleje
és vége, mint a formát kitöltő versmondat. De nem kevésbé tanulságos (ha feleslegessé is teszi a recenzens szerepét) az az esztétikai fejtegetés sem, amelyet Illyés
a saját költői gyakorlata igazolásaként a kötet elé szerkeszt. Már a problémafölvetés
is lebilincselő: mi az oka, hogy a verstöredék értékállóbb, mint a prózai? Miért teljesebb és jobb alkotás a torzó, mint a túlírt költemény? Mikor kezd lélegezni a
vers: a végső fogalmazáskor-e vagy m á r előbb is? Minek van nagyobb jelentősége:
a tervnek vagy az ötletnek? Gondolatmenete mögött irodalomtörténeti távlatként
bontakozik ki a romantikus zsenielmélet változatpusztító, a rögtönzőképességre
büszke fölfogása, majd korunk exhibicionista közvetlenség- és realizmusigénye. A bevezető ugyanakkor érveket harcba küldő módszeres vitairat is: egy méltatlanul mellőzött műfaj védelme és vállalása. A költőével fölérő tanulmányíró teljesítmény és
írói vallomás.
Az Illyés-torzó akkor kezd lélegezni, amikor a ritmus válik szerkezetformáló
elvévé. A légvétel többnyire egyenletes, az érett világnézet biztonságát és kiegyensúlyozottságát tükrözi. Tipológiai elemzéssel megkülönböztethetünk köztük emelkedőtáguló, illetve ereszkedő-szükülő építésűeket. Az előbbire példa a nagyívű Gyászinduló vagy az Épül a házam: a pillanat fokozatosan szélesedik bennük múlttá és
jövővé, a horizont végtelenséggé, miközben a jellemző irány a „felfelé". Az utóbbiban viszont egyre kisebbedik a látószög; az egészt a rész, a világot a szülőföld, a
történelmi időt a jelen váltja föl, miközben a jellemző irány a „lefelé":
Van egy hazám még a hazán túl,
a haza meleg közepében,
mint a magház a gyümölcsében.
Belőled sarjadtam,
Dunántúl.
Fentszállt életem már köröz le.
(Van egy hazám)
Többnyire a szűkösség filozófiai jelentést is hord, mint a Panaszdal a szollipszizmusról című versben. Egy további típus a párhuzamos verskompozíció, amely elvontat és konkrétat, távolit és közelit, végtelenséget és végességet természetes közvetlenséggel kapcsol egybe. Ilyen kétsíkú, a tér- és időviszonyok makro- és mikrovilágát
összekötő költemény például a látványt látomásba, a történést jelképbe oldó Csángók vagy >a dialógust szereppé és sorssá kettőző Letartóztatás. A konfliktusos versekre viszont a kapkodóbb levegővétel a jellemző. A meglepetésszerű váltások, az
ideges végletesség, a meghökkentő intellektus, a szélsőségekiből montírozott képek,
mint amilyen a „pokolkapu, mely mennyekbe nyit" vagy a „gyalogúton a csillagokhoz" stb. Nem statikus líra ez; alapélménye nem a nyugalom, hanem az út; a leggyakoribb költői képe a vágtatás, a szárnyalás, a partok felé hajózás. A tér és idő
68

dimenzióit nem bágyasztja hangulatokká. Fölszabadul a városi líra szűkösségéből: a
gondolatot mindig konkrétumokba horgonyozza, de föléjük égbolttal, nappal és holddal, csillagokkal és madarakkal népes horizontot emel. Petőfi Alföld-élményét természetessé érleli, az ember és természet kapcsolatát — bukolikus keresettség nélkül
— közvetlenné. Nem kedveli az impresszionisták műtermi színeit, csak a fény, a
szürkeség és a sötétség árnyalatait ismeri el. A klasszicizmus feszes fegyelmét és
verstani formáit magyaros ütemmé játssza át, miközben a jambust anapaestussal, a
trocheust pedig dactilussal iramosítja. Eszményképe az ódaköltő Berzsenyi és a
Lúdas Matyi hexametereit verselő Fazekas. Úgy rímel, hogy közben megőrzi a rímtelen vers súlyos tömörségét is. Ez a költészet egyszerre cselekvő és szemlélődő, történeti és filozofikus, leíró és személyes, érzelmes és racionális. Kicsiben az életmű
egésze: a Nehéz föld és a Sarjúrendek nyers realizmusától a Rend a romokban és a
Külön világban érett gondolati poéziséig. Nem monotonul, hanem a fájdalom és az
irónia, a lázongás és a lelkesedés, a tárgyilagosság és a csöndes örömök színeivel.
A szerző a költeménytorzókat — mintha egy múlt századi reformkori antológiát
szerkesztene — hagyományos műfaji csoportokba tagolja. Mintegy Illyés-műfajt folytató és megújító törekvéseinek szemléltetéseként. Vallási és bölcseleti lírája inkább
morális fogantatású, a predestináció és szabad akarat dilemmáján vívódik. Dalai
erős érzelmi és gondolati töltést kapnak (néha portréhoz is kapcsolódva), ódái és
elégiái viszont inkább tárgyias természetűek. Zsánerei, leíró és elbeszélő költeményei
— a szülőföld, az otthon, az ifjúság édes-bús emlékképeiben megtisztulva — a poéma
felé fejlődnek. Legnagyobb teret a hazafias verscsoport kap: a témát Illyés a kor és
ember viszonyát alapvetően meghatározó érzelemmé és tudattá tágítja. E fejezet
különben a kötet legerősebb és legszuggesztívebb része: kitűnik belőle, hogy az
irodalomtörténeti legendával ellentétben a háború hányattatásai nem taszították
Illyést a passzív rezignációba. A spanyol polgárháború hősi halottainak emelkedett
pátoszú siratása, a Gyászinduló, a Párizs körülzárásakor
című vers humanista
sikolya, a töredékességében is megrázó Áruló kiált és Széchenyi emlékezete: a fasizmus poklában a magyar ellenállás európai színvonalú költészete. A költő magára
hagyatva is, fogyó reménnyel is tisztán és példaadón áll helyt, s épp a védettség
hiánya, a távlat komorsága révén nő meg cselekvő bátorságának értéke. Az Öt és
cél az illyési líra mottója is lehetne:
Jönnek nyomunkban a parasztfiúk.
„Vár ránk az út!"
lelkendezik.
Útravalóul mit adjak nekik?
Eltéved, kinek az út az irány
és nem a cél: hová utat csinál.
Az Abbahagyott versek: Illyés nagyszerű költészetének méltó reprezentánsa. (Szépirodalmi, 1971.)
GREZSA FERENC

Illyés Gyula: Tiszták
Egy nemzet nem úgy pusztul el, mint egy ember. Nem máról holnapra. A legtöbbször évszázadokig agonizál. 'Észre sem veszi, s már nem él igazán. Előbb csak
az észlelhető, hogy a biológiai, pszichológiai próbákat nehezebben állja, mint a többi
nemzet. Iparosodás és technika fejlődése, társadalmi átrétegződés, életformaváltás,
gazdagodás, szegényedés sokkal érzékenyebben érinti, mint szomszédait. Reakciói
ingerültebbek, végletesebbek: öngyilkosság, narkózis, családi konfliktusok mutatói
kórosan felszöknek; járványok, divatok hisztérikus tünetekkel járnak, s önbizalmá69

nak, közérzetének romlása önmaga újrateremtésének ösztönét is paralizálja: az újszülöttek száma évről évre apad, aztán kezdetét veszi a nép fogyása, nyílt biológiai
sorvadása. Ez a folyamat visszahat a közérzetre, a társadalom dinamikájára. Ahol
fiatalok és öregek aránya megromlik, ott mérséklődik a kezdeményező kedv, meszesedik a teremtő erő is. A javak termelőire aránytalanul nagy terhek hárulnak, ez
ú j feszültségeket szül, a tehetetlenség rossz érzését, az emberi kapcsolatok mérgeződését. Az ilyen közérzet — a szomszéd nemzetek szerencsésebb állapotának láttán
különöen — kikezdi az önbecsülésnek azt a minimumát is, mely nélkül érdemes
vállalkozás elképzelhetetlen. Ha kisebbségi sorban élnek a sorvadó nemzet tagjai,
természetellenes asszimilációra kényszerülnek. Az ilyen asszimiláció az önmegalázás,
a stréberség, a jellemzavar torzulásaival jár, s a sehová nem tartozás szorongásos
életérzését termeli ki. De az összetartozás-tudat gyengülése s ezzel az otthonosságérzés kihűlése s a létezés értelmetlenségének beteges érzése nemcsak kisebbségi
sorban, megteremhet -bárhol, s közérzületté ülepedhet, ahol sorvad az életkedv. S az
ilyen helyzetben a jövő jó lehetőségeit fürkésző elmék körül megromlik az akusztika,
az „ámenek" elnémulnak vagy hamisan konganak, s kibontakoznak — Ady szavával
élve — a „vitriollelkek". Nagy szerencse, ha az utóbbiak megértik az előbbiek aggodalmát, ahogy a zsoltáros Adyt megértették s vállalták szkepszissel eljegyzett hívei.
Illyés Gyula nem számított ilyen megértésre, de benne a türelem is több, s a
társadalmunk irányitására hivatott eszmék igazát is maga mellett tudhatja. Ezért
fáradhatatlan annak tudatosításában, hogy az előbb elsorolt, messziről eredő veszedelmek elhárítását nem bízhatjuk az időre s a jó szerencsére. Ü j kötete, a Tiszták,
ennek az eszméitető munkának a foglalata, stratégiájának részletes képe.
Persze lehet, hogy amit így együtt s a Hajszálgyöfcerek vonatkozó darabjaival
kiegészülten stratégiának vélünk, az spontán fejlemény, de ha így volna, ez sem
vonna le semmit a vállalkozás erkölcsi, szellemi nagyságából. Ha tanítani kellene a
jó ügyekhez való hűség s a szolgálat erényét: a helyzetismeret, a terephez való
alkalmazkodás, a fegyvernemek megválasztásának, felvonultatásának és hatékony
működtetésének tudományát, ezt a könyvet jó lélekkel lehetne tankönyvvé avatni.
A harcászati metaforák talán nem is méltók hozzá, hiszen itt nem a vitafelek
megsemmisítése, hanem megnyerése a cél. S a szellem és az érvek sem cézáriak,
hanem a történelem erdejéből: az úri vadak s a nem úri surgyelánok kíméletlenségétől szabadulni igyekvő védtelen Ábel ártatlan igazságai. Igazságok, melyeknek
érvényt szerezni annál sürgetőbb, mennél nagyobb az uniformizálódás irama. Az emberi gazdagság s a jó közérzet forrásairól van itt szó, melyeknek védelme egyetemes
érdek, számunkra pedig létügy is.
Am ez a sajátos helyzet, amennyi érzelmi feszítőerőt mozgósíthat, annyi gátlást
is támaszt. Beidegzett balítéletek, hamis passzivitás, csodaváró áloptimizmus, rosszhiszemű éberség és a nemkívánatos egyetértők közelsége kényszeríti bonyolult bizonyító, igazságtisztázó műveletre az írót. Gyűjteményének Előjáték című dramatizált
vitairata s Az albigensek földjén című útirajza a mondandó és az anyag találkozásának első stádiumát jelzik. Az előbbiben a veszélytudat elhatározó élménye erőteljesebben, nyíltabban van jelen, az utóbbiban szigorúan alárendelve Montsegur vára,
vagyis a kathárok történetének. Az már ezekből az írásokból is nyilvánvaló, hogy
az alapgondolat — miszerint szorgalmas, emberséges, kultúrateremtő, szép, tehát
életrevaló emberi közösségeket úgy el lehet pusztítani, hogy meg se rezzen értük az
utókor lelkiismerete, s hogy össze kell szedni magunkat e veszedelem megírására —
tehát ez a gondolat az albigensek tragédiájában nagyon kifejező példára, remekül
alakítható anyagra talált. Az útirajz anyag és gondolat találkozásának döbbenetétől
nyeri feszültségét, s lüktető izgalmát attól, hogy ez a történet, miközben egy jól
ismert európai esemény alanyát kínálja Illyés oltványa számára, egyszersmind ki is
szabadítja őt az itt és a most képzelt és valóságos gátjai közül. A mondandó mélyebb, hatalmasabb és kihívóbb szólamát nem is engedi beáramlani .az útirajz tárgyi
mozzanataiba, a beszámoló egyrétű, üdén életszerű, s csak felszínének zaklatott vibrálása jelzi, hogy Montsegur -ben elemére talált az évek óta forrongó szándék. Hogy
kibeszélésre mi vár, a mondandó bensőbb tartalmai az I. számú melléklet verseiben,
70

h a vázlatosan is, de már szintén jelen vannak, s az előszóból tudjuk, hogy igen korán, tehát a témával való találkozáskor már formát is öltöttek. Jelen van itt a
halálraszántság életmegvető aszkézise, ennek ellenérvei, s a pusztulásban felmagasodó nép szépségének, az áldozat értelmének lírája. De elvontan: a dráma jellemei
még hiányzanak, s hogy Montsegur vára a helyszín, csak homályos utalásokból
sejthető.
Mindezekhez képest maga a dráma, vagyis a Tiszták — az alapszándék s némely
lírai motívum megfelelése ellenére — meglepetés, alig mérhető gazdagodás. Legszembeötlőbb többlete, hogy az elvont alapeszmét életszerű cselekményre s az egyéniség hitelével ható alakok rendszerére tudja váltani, hogy a mai ügyet egy olyan
történelmi pillanat gyújtópontjába állítja, melynek fényereje a Szózat nemzethalál
látomásának fenségében képes láttatni a vereséget. Amíg a fogalmiság nyelvén beszélt a szóban forgó veszedelemről, igazának súlyát a veszélyérzés fokának vitatásával lehetett kisebbíteni. (Hiszen holtbiztosán ki tudhatja, mi történik a távoli
jövőben?) A dráma, amikor hús-vér emberekbe oltja a költői gondolatot, az emberi
minőséggel egyszersmind a szándék tisztaságát is igazolja, s az érték pusztulásának
látványával minden argumentumnál erősebb kötést létesít az ügy s a néző között.
A művészi szépség, jelesen a tragédiák ilyen lehetősége eléggé ismeretes. Természetes hát, hogy igaza tudatában Illyés is e műfajhoz folyamodott. De az már az ő
sajátos szerencséje, hogy a történelmi anyagból szőtt cselekményt s a költött alakokat olyan motívumokkal tölthette fel, amelyek ezt a drámát a jó és a gonosz, a
szabadság és a zsarnokság szimpla ellentéténél sokkal bonyolultabbá, személyesebbé
s időszerűbbé tehették. A dráma rétegzettségét kritikusai már a bemutatón felismerték. Felismerték a történelmi közegben rejlő aktuális mondandót, s tudatosították az ellentétrendszert, melyben az életellenes hithűséggel, az ingatag alapzatú
vitézkedéssel, s a sötét despotizmussal szemben Montsegur ura, Perella képviseli a
költő álláspontját. Az életérdekű küzdelem, a türelmes helytállás, az emberszabású
hősiesség eszméjét. Kimondatlanul csak az maradt, hogy ez az ellen tétrendszer egyszersmind századunk forradalmaiban és Illyés pályáján belül is szinte törvényszerűen prolongálódik, s végletes megnyilatkozásairól Illyés a .maga határai között szinte
annyit szenvedhetett, mint a forradalom eszméje. A Tiszták polaritásrendszerének
eleven lüktetése, s eme erőtérben fel-felloibbanó líra izzása tehát ennek a történelmi
és személyes érdekeltségnek köszönheti létét. Ez az a siker, amit nem lehet kicsikarni, amire azt lehet mondanunk, hogy sorsszerű.
Illyés játékbonyolító képzelete nem szorul mindig ilyen kézenfekvő forrásokra,
s ha némely pontokon mégsem érezzük meggyőzőnek, annak messzebbre mutató
okai vannak. Ilyeneket elsősorban Perella feleségének ábrázolásában sejtünk. Jól tudjuk, hogy Perella tragikumához, a szirtmagány fájdalmas fenségéhez nagyon kellett,
hogy férfiként is magára maradjon. Csakhogy, a bűn, amely Corbát a bűntudat eszelős állapotába s végül a máglyára űzi, olyan régen esett, jóval történetünk kezdete
előtt, s akkor is kissé ártatlanul, hogy konzekvenciáit ilyen izzóvá és tébolyítóvá
szítni lehet ugyan, de ezzel át is billen Co.rb.a a pszichopatológia síkjára, tehát funkcióját Perella tragikumában hibátlanul nem töltheti be. S ez elég súlyos hiba, mivel
a hősök magánemberi rétegének hitelét, fontos indítékok valószerűségét érinti. S ha
ilyen nagy íróval ez mégis megeshet, biztos, hogy nem az ügyetlenség okán. Erre
vall az is, -hogy hasonló „naivság" tanúi lehetünk pl. a Bánk bán-ban is. Az utóbbi
gyengeségeinek okait keresve, egy Eötvös-kollégiumi szemináriumon a többi között
ilyen magyarázat is elhangzott: „Ha Bánkot valóhan megcsalná a felesége, s nem
sötét machináció okán, hanem jókedvéből, s Bánk királynőgyilkosságában ennek a
sérelemnek is szerepe lenne, Petur átka, s végül Bánk tragikus összeomlása jóval
meggyőzőbb lehetne. Katona azonban, bár a történeti források fedezték volna, nem
engedte, hogy Bánk Melindáján igazi folt essen. Nem engedte, mert a nemzet és az
idegen elnyomókat jelképező mérániak ellentéte, tehát a nemzet igazsága és sértettségének nagysága nem tűrt el ilyen »nivelláló« kapcsolatot. Ilyenformán, a Bánk
71

bán líráját erősíthette ugyan a nemzeti érzékenység, de a dráma meggyőzőbb emberi
motivációját megakadályozta."
A magyarázat előadója e tanulsággal más művek gyengeségeinek magyarázatát
is lehetségesnek vélte. Hogy joggal-e, itt mellőzhető kérdés, de 'hogy a Tiszták Corbajának bűnbeesésében s hisztérikus bűntudatában a Katonáéval rokon szemérem
és igazságérzet állta útját annak, hogy ez a bűn heveny gyötrelmet okozhasson, s
Perellán is nagy sebet ejthessen, az valószínűnek látszik. Kosztolányi például a borzongató hatások, a nagy ember kisszerű ledöfésének látványáért biztosan belement
volna egy pőrébb megoldásba. Németh László soha, Illyés csak a távolság szelídítő
közegének beiktatásával. S ez a puritánság, a játék: a kiszámíthatatlan esélyeket
rejtő drámaiság szempontjából — bármily rokonszenves is — bizony gátló tényező.
Tisztelet irodalmon túli értékek iránt; s ebben a mivoltában olyan gondolati, költői
értékeket korlátoz, hogy egy vérbeli, „gátlástalan" játékmester kezén töredékük is
elég lehetne az üdvösséghez.
Ha az olvasó méltatlannak véli ezeket a gáncsokat, lehet némi igaza, hiszen a
fiatalok: Azalais és Gerold varázsfuvolás idillje, a trubadúr profán játékossága, s a
Perella szellemét plebejusi változatban képviselő molnár jelenetei olyan életszerű
ritmushoz, annyi hangulati variációhoz juttatják a művet, hogy sorstragédia létére
sem válik nyomasztóvá. Külön tanulmányt érdemelne annak elemzése, hogy inkvizíció és ártatlanság, sakálüvöltés—madárdal kontrasztja, farkasharciasság és illyési
hűség, morbid megszállottság és szép emberi meggyőződés ellentéteinek ütközései
közepette a nemzet-gyület, az egyetemes elvadulás tényei milyen szervesen sűrűsödnek végzetté. S hogy bár azzá sűrűsödnek, ez a végzet mennyire aljas, tehát nem
idült, nem metafizikai természetű, hanem az emberi lényeg megcsúfolása, vagyis
tragikus fejlemény. Ám a feszültséget mindezek ellenére sem annyira a játék
izgalma, inkább a di'kció érzelmi ereje és nyelvi meglepetései biztosítják. (Aforisztikus találataiból, mélyértelmű szentenciáiból gyönyörű antológiát lehetne összeállítani.) A jellemekben végbemenő fordulat: emelkedés, süllyedés, zuhanás, állhatatosság látványa sűrűn dob erős effektusokat a dráma zajlásába, de ezek is elmélyültebben követhetők olvasva, mint a játék áramában. Talán az is baj, hogy a tiszták
ügye és a Perelláé természetük s emberi tartalmuk szerint is eléggé elütnek egymástól, s így összekapcsolódásukat a költői érvek ellenére sem érezzük kikerülhetetlennek. A perellai emberség tragikumának fontos összetevője ez a különbözés, sajátos
lírát szabadít a drámába, de kétségeket támaszt a tiszták melletti kiállás értelmét
illetően.
Mindezt inkább tűnődve írom, mint ítéletképpen, s abban a reményben, hogy
ha a dráma gyengéinek igazi okát derítjük fel, akkor nem az alapszándékra vet
árnyékot, ha közönségsikere nem olyan mérvű, mint reméltük.
A Tiszták nem szorul arra, hogy hibáiért — mint szokás — a közönségre
hárítsuk a felelősséget, de a tompaságról és zavarról, melyet tapasztalni lehetett, érdemes szólnunk. E sorok írója három ankétot vezetett a drámáról, s n e m
akárkiknek, hanem szakszervezeti vezetőknek, s tapasztalta, hogy a megértés készsége szemlátomást fokozódott, mikor — a Népszabadság cikkeit is idézve — azt igyekezett bizonyítani, hogy a nemzeti érzés, a s a j á t nemzetünk iránti felelősség s a
miatta való aggodalom nemcsak jogos, de az értelmiség hivatásának lényegéhez tartozik, s ma elsőrendű szocialista feladat is; hogy Illyés sok műve, a Tiszták pedig
különösen e hivatás magasrendű iskolája, s e minőségében a nemzeti érzést ú j j á teremtve lehetővé teszi annak tiszta és őszinte vállalását, s hogy ezzel a szomszéd
népeknek is nagyobb szolgálatot tesz, mint a bajokon joviális hallgatással átsikló, az
orvoslást ráolvasástól remélő szakértők. Olyan igazságok ezek, melyeknek bátor és
őszinte átgondolása nélkül a néző bizony nemigen tud felszabadultan figyelni a
darabra.
A nagyközönség zavara e kérdésekben, miközben a dráma fogadtatását is m a gyarázni segít, egyszersmind funkciójának úttörő, mederlétesítő mivoltára is figyelmeztet. Előtte jár tudományunknak, mely sokszor harminc-negyven é v előtti álla72

potokat feltételez. Az egykori állapotok, a sovinizmus hajdani járványának, pontos
tudatában Illyés egy olyan nép észjárásával gondolkodik, .amelynek el nem felejthető
keserves tapasztalatai egyetlen konzekvenciát engedélyeznek: a szocialista testvériség
programját. Amit sokan csak kényszerű tényként vesznek tudomásul, Illyés az idegeiben is érzi, s kivételes tapintattál, okossággal és a teremtés evidenciájával tudatosítja. Azt a tényt, hogy a magyarság egyharmada az utolsó száz esztendő történetének felét (előtte az egész magyarság gyarmati sorban élt) kisebbségben élte le.
A zsúfoltabb felét, a nehezebb felét, a közelmúltnak számítható embertelenebb felét.
Ezalatt végigélte a kisebbségi létezés minden gyötrelmét, kipróbálta a megoldás
minden lehetőségét, s megtanulta, hogy csak a szocialista demokrácia konzekvens
megvalósulása révén emelkedhet a méltó emberi létezés szintjére. A nemzeti vétségekért — ha az ilyesmi egyáltalán mérhető — fölösen megfizetett, az együttélésre
belülről is megérett. S már nemcsak kiemelkedő képviselőibein, hanem tömegeiben is.
Egyenrangúságát tehát államának uralkodó eszméi és önnön sorsa szerint is jogának tudhatja. Történelmi optikáját és mértékét ez a jogérzék határozza meg. Ez
képesíti arra, hogy a hibákat és sérelmeket a saját érdekeinél magasabb törvények
szerint mérlegelje. Ösztönös igazságérzete mögött, elszigeteltsége ellenére is, a szocializmus egyetemes erkölcsrendjét hiheti fedezetül, tudván, hogy helyzete egy világrend hitelének is fokmérője.
S ami a kisebbségben élő magyarságra jellemző, több-kevesebb módosulással a
hazaira is érvényes. Válaszfalakat bontó, ellentétéket áthidaló, a nagyvilág felé tágasabb kaput nyitó intézkedést nem ismerünk, mely ellen ebben az országban az
utóbbi húsz évben hangulatot lehetett vagy lehetne kelteni. Tiszták volnánk hát
mindnyájan, makulátlanok? Rosszhiszemű és buta kérdés. Minden népnek van salakja. De a sodrás irányát nem a szemét szabja meg. S a lényeg jelen összefüggésben nem is ez, hanem az, hogy nekünk létérdekünk a tisztességes internacionalizmus,
mi csak nyerhetünk a testvériségen. És ez merőben ú j helyzet, s eléggé sajátos is.
Sajátosságait baljós tényei adják. Illyés ezeket váltja nyereségre. E helyzet erkölcsiszellemi lehetőségeit fordítja termőre. S ezzel nemcsak saját népe, de sok hasonló
helyzetben élő közösség számára is építi az önmegvalósítás érzelmi s értelmi alapjait. S m e r t nem a nacionalizmus kibontakozásának sebes áramában, hanem lefutása
után, egy tisztább magaslaton viszi ezt véghez, olyan szintézis modelljét alkotja meg,
amely a munkásmozgalom iskoláiban felnőtt európai ember bölcsessége s a harmadik
világ szenvedélyeinek nagyon esedékes kiegyenlítéséhez, összefogásához is példa lehet.
A Szépirodalmi Kiadó Műhely-sorozatának keretében jelent meg ez .a könyv, de
nemcsak egy költő műhelyébe jutunk be általa, 'hanem korunk talán legnehezebb
tudományának egyetemére. — Bizony kár, hogy a dráma gyengéi s a harsány szenzációkra kapatott, dezorientált közönség miatt ez az egyetem nem töltheti be teljes
sikerrel azt a szerepet, amelyre hivatott, s amelyre érdemes.
KISS FERENC

Nagy Imre: Tücsök a máglyán
Vihar zúg, széi sír, tücsök hegedül Nagy Imre verseiben. Parasztlány zokog a
vihar zúgásán, siratja a csipkebokrot, mert elverte a jég, s nem lehet m á r róla a
béreslegény süvegére virágot szakítani. A szél sírja a halálra sebzett pacsirta gyászát, az arató bánatát. Csak a tücsök a vigasz: muzsikája a cselédek, zsellérek, marokszedő lányok szívéig száll örömadónak, búfeledtetőnek. Virág, pacsirta, tücsök,
pókháló, könnyek, árny, kuvik, póri, álom, láng, Nap — ezek a leggyakrabban előforduló szavak a költeményekben. Mintha nem is ebben a században élt volna a
költő. Pedig még ezután emlékezünk halála 30. évfordulójára, s ha élne, most töltötte
volna be 75. esztendejét.
73

Ki is volt Nagy Imre? Költő, de nem a költészet neveltje. Sárrétudvari napszámosgyerek, majd zsellérember, mindennapi közelségében a nincsnek, az éhezésnek,
kínlódásnak. S mindegyre távol, hogy annak éljen, amihez kedve húzná: az írásnak.
Pedig annyi mindent el kell mondania, meg kell énekelnie önmagáról és sorsosairól,
faluja szegényeiről. És nemcsak a végső alkalommal, a „holtak derese" előtt, amin
„A felkötött állú vén zsellér álmodozik... az elfogyott paprikásról", nemcsak a
temető kapujánál, a halottsiratóban. Pedig a pénzt, a sóra-, petróleumravalót á
búcsúztatásért adják, s nem lehet el nem fogadni a pár fillért — a vézna test n e m igen bírja már a nehéz munkát, az aratást, kaszálást.
Ebbe a világba, ahol „lovam se bírna m á r menni, / ez az egy a biztatója
/'
mert hát muszáj menni s lenni" mi -hozhat örömöt? A pacsirta, a tücsök, a virág?
Semmi más — gyakran úgy tetszhet. Vagyis hogy tulajdonképpen nincs vigasz. A nóták, népdalok szavával lehet csupán csillapítani a sebek fájását. Nagy Imre is rövid
életképeket, dalokat ir, szinte hogy énekelni lehessen őket, azért. A rímet meg soha
el nem hagyná. Inkább engedi, hogy a vers egészétől idegen kifejezésekkel, elemekkel záruljanak a sorok, de a végeken akkor is össze kell csengeniük. A költő igy
tudja csalc kifejezni magát? Nem. Így várják tőle a falujában, ahol a kánikula dalt
és virágot, gyermeket és asszonyt, „hangot, betűt, festéket, penészt", mindent elemészt, s ahol „játszik a jövő csürhése / sárból csinált kövér malaccal, / ökrök mellé
itt nő a béres, / itt mosdatja arcát a hajnal". A pórok fal-ujában „viskó viskótól kér,
s kap kölcsön / sót, -kenyeret, ecetet, borsot", a pórok falujában ritka ember, aki a
szépségre figyel. A költő Nagy Imre az. Zseniális ösztönnel -megsejti a szivárvány
titkát, a harmatos fű, a búza, a fény s a kasza „játékából" született szivárványét, s a
nyár emberaszaló munkáiból is igyekszik felmutatni a szépet. A nehéz testi m u n k a
feszültségeit, görcseit szinte .utalásszerűén jelzi — veríték, forró, poros út, hajlongani
—, hogy minél több szava jusson a mezei virágok gyönyörűségére, a szálló galambra
és a Napra, amely lemosolyog a napszámoslegényekre. A mások nyugtatásában, gyönyörködtetésében sohasem rest költő aztán néha elszólja magát: „ . . . b i z t a t o m -magam a renden, / s verítékem hull a kaszámra", ö n m a g á r a is ráfér a lelkesítés. Mind
a két munkájára: a robotosra, a napszámosra és a másikra, a művészire is. A h a tárba kiérve a munka kezdetéig, vagy a cséplőgép elromlásakor, amikor mások megpihenhetnek kicsit — ő veszi a ceruzáját, hogy verssorokat, kész verseket jegyezzen
a papírdarabkákra. Ahogy -munka közben kigondolta, forgatta magában. Talán a rím
is azért kell, hogy eligazítson, hogy a költő agyában megmaradjanak a szavak, sorok,
mielőtt papírra vethetné őket. A munka szüneteiben, a pillanat izzasztó kényszere
alatt születő költemények a falujabelieknek, a cimboráknak, családjának — a közösségének íródnak. Egy -olyan közösségnek, amelyik nemhogy Móriczot, Adyt, de még
Petőfit és Aranyt sem ismeri, s amelyet magyar nótákkal, műdalokkal mételyeznek
minduntalan. Olyasféle szenvelgő, népies, biedermeieres stílusban, ahogy Nagy .Imre
kitüntetése, a Magyar Falu című újság 1929-es költői pályázatán elnyert „Bronztulipán" díszes oklevele íródott: „Miként ez a tulipán nem hervad -el s a rozsda n e m
fogja, akként maradjon és éljen Nagy Imre neve is minden jó magyar szerető emlékezetében. Legyen az ő dála forrásvíz, mely a tikkadó magyar testvérek szomját
eloltj a, legyen rózsa lugas, mely alatt a fáradt magyar megpihenhet, legyen harangszó, melynek szárnyán ég felé repülhet a rögök gyermeke." A rögök gyermeke, a
„fénybe vágyó magyar paraszt", ahogy magát nevezte, dala nem fakaszthatott forrásvizet. Ha szomjat oltani -nem is lehetett, de a „magyar testvérek" a költészet tükrében mégis önmagukra ismerhettek. Kellett a költő, akit csodálni tudnak a versírásáért, s aki talán még azzal is példát mutat, ahogy tűri a sorsát, beteg létére keresve
kenyerét. Csépléssel, írással.
Kétszeres szorításban él Nagy Imre. Ahogy Veres Péter írta az
Összegyűjtött
versei elé 1943-ban: „A Nagy Imrék sorsa kibeszélhetetlen, mert nekik nem azt -kell
bizonyítaniuk, hogy tehetségesek, hanem egyenesen el kell rejteniük, mi lakik bennük, nehogy a fölöttük állók, a kerülők, intézők kigúnyolják és sorstársaik kinevessék őket." Sárrétudvariban inkább csodálják, semmint kinevetik a verselni tudót.
74

Az urak, a „faluvezetők" és a csendőrök azonban fölfigyelnének minden moccanására. A Szociáldemokrata Párt jegyzője, de lázító, harcos, forradalmas verseket nem
ír. Amikór a mindig a tapasztalati valóságból, a látványból kiinduló költő a konkrét
képet megpróbálja jelképessé, mitikussá növelni, sokszor magyarázkodóvá válik. Elbeszél, líraisága, versei hangulata, sodrása rovására. Érződik itt-ott az elsietettség is,
az, hogy nincs ideje kihordani a költeményt. Hiszen mellékesen, neki tényleg csak
mellékesen lehet írnia. Mozgósítania, társait harcra, meg nem alkuvásra, szembenézésre buzdítania meg mivel lehetne? Legfőképpen Dózsa György példájával. De a
nép a „legszebb trónról keveset tud". A forradalmak, a viharmadarak emlékét is
csak a nagyapák meséje őrzi: „Szép madár, a szárnya ragyog, / sugárzik, ahogy lengeti -— / nagyapám már mesélt róla, / de itt még nem látta s e n k i . . . / S meglengeti
fényes szárnyát," / melytől áldás száll a tájra, / mindenkinek lesz kenyere, / tüzes
bora, nyugodt álma". A vágyakban, álmokban él csak a szebb élet. Meg a mesékben.
Az igazságosztó, mindenen győzedelmeskedő legkisebb testvér azonban hiányzik Nagy
Imre „meséiből". Oly elérhetetlennek tetszhetett az az idő, amikor mindenkinek lesz
kenyere, tüzes bora? Addig a költőnek erőt kell vennie önmagán, hogy a kínzó
valóságot „jaj, de mondjuk szép mesének". És csakugyan: mintha egy elvarázsolt
birodalomban élne a költő, élnének sorsosai. A nép még mindig „jó Mátyás király"-ra
gondol, s ha Budapestről vagy a Balatonról hall, fényes palotákat, arany poharakat
lát maga előtt.
Kétségtelen, Ady volt a legnagyobb hatással a pórok költőjére. Ám az Adytól
kölcsönzött kifejezések — Holnap, vihar, Ázsia, Nap — is „szelíddé" válnak e versek
közegében. Nem mindig telítődnek meg ú j tartalommal, ilyenkor érhető tetten az
utánérzés. De szomorú aktualitása Nagy Imrének, hogy amit Ady a század elején
eljajongott, ő később, három évtizeddel, elismételheti. Anélkül, hogy csorbulna igazsága. Néha a forradalmi indulatok robbanását sejteti egy-egy költemény. A szél is
megáll „csodát látni, virtust nézni" a kifent acélok indulásán, ám az aratás ideje
jött el, s nem a dózsás leszámolásé. A változást, az ú j időket a kastélyok tornyán
gubbasztó bagoly és a Napra átkokat üvöltöző kutya ígéri. A költőben nincs türelmetlenség. Alázat van inkább, és vágy a békére, megnyugvásra. De: „amíg élek,
morgok".
Mondani a szegények panaszát, amíg él az ember. Még akkor is, ha kevesekhez
juthat el a szó, ha a költőnek rossz kalmárként kell is a verseskönyvét — a Holtak
deresét — árulnia a biharnagybajomi vásáron: „ . . . nincs erőm kikiáltani, / hogy
eladó a könnyem, álmom, / amit eddig sírtam, s álmodtam / a pókhálós magyar
pusztákon". Megmutatni a pókhálós pusztákat — programnak, célnak ez idő tájt kiváltképp megfelelt. Sokan rejtélynek tartják, miért nem csatlakozott mégsem a költő
a népi írók táborához. Hiszen szűkebb hazája a Kelet Népéé. Szabó Pál, Sinkia István, Veres Péter vidékéé. Közös a szegénységük, hacsak Nagy Imréé nem nagyobb
mindannyiukénál. Oly végtelen nagy a szegénység, hogy minden kis karéj kenyeret
számon tart. Ezért vallja a költő, hogy „nem hagyhatom el a falum, nem masírozhatok- az ő csapatukban, a pórok költője vagyok". Ha nem félne magára venni a
szégyent, hogy felesége tartsa el, h a nem hajtaná az ínség, h a . . . Ám Nagy Imre így
is velük érez, velük tart. í r olyan cikkeket ia Továbbá és a Népszavába, hogy merészebbet, vérlázítóbbat mások se különbet. A prózai írások meggyőző ereje tiszta
logikájukban, egyszerű fogalmazásukban rejlik. Akár a kenyérről és a jogról, akár a
hagymási uradalom egy sötét betűs napjáról ír, vagy a faluja nyári életképét festi,
vagy az aratást — felrázó, tettre késztető a szikár, minden dísz nélküli fogalmazás.
„Ami kevés termés lesz, az oda megy a fuvarba, a xeformföld árába, a párbérbe
meg az adóba. Nem marad egyéb, csak a szalma." A nehéz munka után „legtöbbször
tüdő- vagy szívtágulás az eredmény, vagy pedig megszakad, akkor aztán nézheti a
Dávid fellegét..." A Darvas József, Kállai Gyula, Móricz Zsigmond, Sinka István
segítségével egyre inkább beteljesült ígéretű költő ezekben a cikkekben jutott legközelebb a népi írókhoz. A verseiben sokszor népies Nagy Imre „ha bírta volna . . .
idővel, erővel, egészséggel, bizonyára a kor egyik megdöbbentő szociográfiai köteté"-t
75

adta volna ki a keze közül — ahogy Pintér József, a Tücsök a máglyán versanyagának és prózai írásainak kötetbe rendezője, a bevezető tanulmány szerzője írta.
A szociográfiai kötettel adós maradt Nagy Imre. Felőrölte erejét a betegség, a
rák. Mi maradt a költő után, amit mindig érdemes lesz felidéznünk? Ha egy letűnt
kor iszonyúságának, nincstelen paraszti életének rekvizitumait ismernénk csak fel a
verseiben, már akkor is megérné hozzá fordulnunk. De jó néhány olyan költeményt
is írt — Falum hősége, Magyar sors, Tízen is..., Fazék a pocsolyában,
Levelem
sorsa, Holtak derese stb. —, amelyet a legszebb magyar versek közül sem szabad
kifelejteni. (Szépirodalmi, 1971.)
MÁRKUS BÉLA

Orbán Ottó: A föltámadás elmarad
„A képzelet végül felnő feladatához, és göndör déltengereiről eltakarodva
bevonja
látomásait, mint a vitorlát. Lakása fűtetlen tárgyilagosság. Párnája kő, füst, forgalom."
Orbán ú j ars poeticája meglepi az olvasót. A Tiszatáj hasábjain évekkel ezelőtt
jómagam is — elismerve tehetségét — főleg túl bonyolult, sőt mesterségesen és
mesterkélten bonyolított látomásai miatt hadakoztam károsnak ítélt jelensége ellen.
„Világosság híján a vers a fantázia ringyója" — olvasom gyanakodva Orbán megfogalmazásában egykori kifogásaim tömör, kemény summáját. De a versek meggyőznek: költőjük valóban túllépett egykori gyakorlatán.
Még itt-ott megmaradtak a túlkonstruált képek. Pl.: „a vér vattás
lombjaiban,
mint szárnyas szellem a sírás suhan." Elemzés közben kiderül, mennyi expresszív
szókapcsolat zsúfolódott a mondatban. (A sírás suhan, méghozzá a vér
lombjaiban,
amelyek vattás lombok, úgy suhan, mint egy szellem, szárnyas szellem.) Ez a kép
nem zavaros, érthető, de egy képnél csak kisebb baj, ha nem é r t j ü k ; nagyobb problémát okoz, ha nem tudjuk elképzelni. Ebben az esetben nem közvetít számunkra
érzelmeket, legfeljebb hidegen csodálhatjuk a képet összeszerkesztő akrobatikát.
,A szó-bűvész pedig, bár a célja fennkölt: sugárral édesíteni a panaszt, hamis kocsmárosként híg szóbeszéddel vizezi szenvedésünk óborát." Ügy van, örvendezünk (de
mi az, hogy „sugárral édesíteni"? Nekem, mielőtt bármire gondolhattam volna, az
angol „sugár" jutott eszembe, mert azzal valóban lehet édesíteni, és mert mindez
intelmeket Hamlet királyfi mondja borotválkozás közben. Mindenesetre nem tartom
teljesen véletlennek efféle egybeeséseket.)
76

A szóbűvészetet korholó szavakat valóságos nyelvi bűvészmutatvány előzi meg:
„az ágasnyelvű színlelés...
romokra költ, elköltve azt, amit fel jcéne költeni, a szenvedélyt, az unalom tojását költi ki." Mindenesetre Orbán megértette költészetének
egyik problémáját, és tudatosan harcol ellene. Ezt a tudatosságot jelzik, bizonyítják
azok a megnövekedett számban előforduló versek, amelyek a költészet lényegével,
problémáival foglalkoznak. Pl.: Tanköltemény
az avantgardról. Költők,
Költészet,
Antipoétika stb. Ez nem valamiféle literátorkodó póz, parnasszista beltenyészet. Sőt.
„A klasszikus ihlet ismeretlen helyre tá,vozott és bezárta a poétika szédületes kalapszalonját;" „az a vers amely nem vonja kétségbe magát kétségbe vonja a költészetet.
Ezzel szemben „ébresztő és takarodó között" a besorozott föld dühödt prózától visszhangzik; „a háború náthás prózáját...
hallja... a hangszórókból." És mintegy mindennek igazolásául jelennek ebben a kötetben olyan versek, melyek még leírásuk formájával sem akarnak verset imitálni: folyamatosan kitöltik a sorokat a lapszélig.
Nem egyedi jelenség. Illyés Gyula a Dőlt vitorla elején kifejti, hogy „ . . . a prózaversnek semmi köze az úgynevezett költői prózához. S ő t . . . ellensége a prózában írt
költeménynek a költőire pöndörített próza." Ebben a kötetében mégis találunk olyan
verseket, amelyek feltűnés nélkül elvegyülhetnének Örkény egypercesei között. Eörsi
István vívódva boncolja néhány művét, mert maga sem tudja eldönteni, prózát vagy
verset hozott-e létre. Tény, hogy a modern próza igen pozitívan hatott az értelmi
konstrukciót szétmorzsoló hatalmas képhalmazállapot felé rákosodó versre. Orbán
kötetében ez nemcsak a prózai tördelésben, a világosodó stílusban látszik meg; nemcsak abban, hogy legalább egy tucat „egyperces novellát" olvashattunk a versek között; de az újdonságokra érzékeny Orbán átveszi a modern prózának olyan jellemző
fegyverét is, mint az emlékezés lényegsűrítő technikája, az idősíkok keveredésének
finom játéka. (Pl.: a Cape Comorin ciklus egyes darabjaiban.)
A formai prózaiasodással látszólag ellentmondóan nő meg Orbán lírájában a
mítoszok, a kultúra kincsei és általában a humánum szerepe. Orbán az emberi kultúrát szembesíti korunk valóságával, „ahol Rómeónak autót és Júliának
kozmetikai
cikkeket neveznek". Korunk ellentmondásait teszi még kegyetlenebbé groteszkebbé
Júdással, Noéval, Lorcával, Robespierre-rel. „Szögekkel veri át a nehézkedés a technika sisakos Krisztusát." Ezt a szembesítést elvégzi egy koron belül és: „Az ön eszméi* mélyen elsajátítottam" — olvashatjuk a megszokott hivatalos kultúrmodorban,
és utána — „A havon sírta ezt egy csecsemő a bombázás után", „A nyelv lázadására
van szükség". Ezt a célt szolgálja verseiben a sok „lerobbant mondatalkotás,
mely
a képzelet beakadt kuplungja által zörögve rázza a költészet karosszériáját". Orbán
megundorodott a technikai civilizációtól, mert nem szüntette még, csak civilizálta,
pontos szakértelmet kívánó munkafolyamattá szervezte a kegyetlenséget. García
Lorca gyilkosain „talmi gráciával" villogott a csizma. Az A/1522, az „érvényes rendelkezések szerint" gyilkoló bürokrata hóhér példája is csak azt mondja, hogy
„végül is az ember olyan amilyen ő ... mindig hazatalál a szabadság fészkére ós
röhögnivaló következetességgel
újjáépíti hogy romokba találja másnap reggel".
Ez az ellentmondás egy romantikus civilizációellenességet vált ki belőle. „Az
ipari gonosztettek kollektív ürüléke" önti el a világot, az ipar pedig „piperés szörny".
Stb. Párhuzamos képekkel kerül rokonságba a technikai fejlődés és az öregedés.
Orbán a társadalmi jelenségek éles szemű kritikusa. Ironikusan, hangosan gyűjti
össze mindazt, amit megragad „ezen a mennyei vakondtúráson". „Mert nem olyan
ez a fűtetlen csillag, hogy bevegye a magasztos dumákat." Főként a nüanszok iránt
van különös érzéke: „mindenki kezet rázott a fájdalomtól megtört özveggyel és
mélyen a szemébe nézve biztosította együttérzéséről és táviratozott Lázár feltámadása alkalmából A
LEGJOBBAKAT."
Néha a nüanszok a legátfogóbb lényeget hordozzák, mint Poloniusz Hamletről
készült pecsétes, két másolatos titkos jelentésében: „Az állam-gépezet markáns egyéniségre vágyik, jó Tv arcra, helyes beszédre... Tanácsunk: autóbaleset, mely után
pár napig klasszikus zenét sugároz a rádió." Néhány verséből az is kitűnik, hogy
ismeri és használni tudja a dialektikát („A halál halálának tavasza nyelved csik77

landja,
matok
nagyot
elején
dolgok

eleven kovát, mint köszörűn a kés, fogy és kiált."), de a társadalmi folyadialektikája érdeklődésének perifériájára szorul. Ennek ellenére úgy érezzük,
lépett előre és jó irányba. így egyre többet értheti önmagára is a 'kritika
megkezdett költemény befejező részét: „A jó vers, mint a szög úgy áll a
lényegében, és rajta függ a komor faliszőnyeg, a csillagos ég."
RIGÓ BÉLA

Sükösd Mihály: Változatok a regényre
Magyar irodalomelméleti szakirodalmunk nem bővelkedik a regényműfajról szóló
tanulmányokban. Amikor Sükösd áttekinti az eddigi magyar szakirodalmat, törekvése legjelentősebb előzményeként olyan művekre kell utalnia, melyek közül az
egyik, Lukács György Theorie des Romans-a magyarul teljes szövegében máig sem
jelent meg, a másik, Szerb Antal Hétköznapok és csodákja, a maga idejében rendkívül modern és érdekes, de prekoncepcióra épülő mű. Az utóbbi évtizedek magyarés világirodalmának legjelentősebb műveit és tendenciáit összefoglaló, koncepciózus
regényelmélet, Ungvári Tamás néhány esszéisztikus kísérletétől eltekintve, nem nagyon született, inkább egyes írókról és művekről szóló tanulmányokról beszélhetünk,
s a nagyobb igényű, a m ű f a j egyik változatát a történeti és esztétikai tárgyalás sikján világirodalmi áttekintésben összegező A történelmi regény, Lukács György műve
is több mint három évtizede keletkezett immár. Ezért mindenképpen nagy örömmel
kell üdvözölni minden olyan igényes kísérletet, amely az -utóbbi néhány évtized
világirodalmának regényterméséből önként kínálkozó elméleti tanulságokat hajlandó
elvonni és rendszerezetten összegezni. Sükösd Mihály most megjelent műve kétségtelenül az eddig legigényesebb ilyen típusú összegezési kísérlet.
A bíráló helyzetét eleve megnehezítette Sükösd azzal, hogy művének célját korlátozta, ' lemondva teljes regényelmélet megteremtéséről. Ily módon kifogva a szelet
a vitorlából, szinte erkölcsileg teszi jogosulatlanná mindenfajta hiányjegyzék felsorolását. Ezért kell elsősorban az ő példáját követnem, s ahogy ő, regényírótól szinte
szokatlan elfogulatlansággal, analizálja és leírja a legújabb regény sajátosságait,
nekem is elsősorban módszerének leírásával kell foglalkoznom.
ő maga gyakorlati regényelméletnek nevezi művét. Esszéjének vallomáselemeiből
világosan kitűnik, hogy sok esetben saját gyakorlatában megszenvedett felismerések
is beleépülnek regényanalízisébe és tipológiájába. Hogy azonban az ilyen „megélésekből" ne következzék prekoncepziózus torzítás, egyedül ideálisnak talált regénytípus abszolutizálása, Sükösd az objektivitás fegyelmét kényszeríti magára, elsősorban egy olyan terminológia használatával, amely maga is biztosítja a kedvelt és
átélt tárgytól való távolságtartás szükséges fokát. Ebbe a terminológiába mértékletesebb módon belevegyülnek a modern információelmélet szakszavai, s csak néhány
szakkifejezésnek — pl. modell, alakzat, érvény_(-esség)^r- használata tűnik csaknem
modorosan gyakorinak. Viszont a terminológia szavainak többsége az egyik legnagyobbat fejlődött társadalomtudományi ág, a modern szociológia köréből való, még
akkor is, ha a szerző szinte enciklopédikus tájékozottsága lépten-nyomon a modern
természettudományok, a filozófiai irányzatok, a személyiséglélektan stb. terminológiájának használatában is megmutatkozik. Ez a szükséges objektivitás és távolságtartás a nemzetközi regényelméleti szakirodalom legjobb műveihez hasonlóan a modern regényfejlődés legfontosabb tendenciáinak a felismerését segíti elő. Alapvető
kiinduló tézise a realista nagyregényhez_yiszonyított modern regény beszűkülése a
regényépítkezés úgyszólván ^valamennyi- elenün&k_tekilXtetében. Ez a felismerés önmagában nem jelent elméleti újságot, de az a módszertani eljárás, amellyel előre78

bocsátott tézisét igazolja, már mindenképpen eredeti s az egész könyv legnagyobb
értéke. Az utóbbi évtizedek legfontosabb regénytendenciáit ugyanis az örök regényelemek szemszögéből vizsgálja végig. Igaz, hogy kellő óvatossággal lemond a regény,
mint m ű f a j meghatározásáról, s az is igaz, hogy a modern regényfejlődés kiindulópontjával kapcsolatban is fennmarad némi bizonytalanság — akárcsak a nemzetközi
szakirodalomban is — nála is, amikor hol Rabelais-t, hol Cervantesi említi, hol
pedig Defoe 1706-os elbeszélését. De az elméleti definícióról való lemondás ellenére
is mgggyőzőnek tűnik azoknak a regényelemeknek a felsorolása, melyek nélkül
regény-nem-létezik. Ezek pedig az információ, a tér és idő, a cselekmény, a személyiség és a világkép. S ezeknek a regényelemeknek a szempontjából h a j t j a végre
ezütárGa - modern regény szimptomáinak hallatlanul érdekes analízisét. Ez az analízis
teszi lehetővé számára a modern regény szükségszerű — a társadalom és a szellem
története által szükségszerűvé tett — fejlődésének megértését, kerül teti el vele azt a
buktatót, amely elméletírásunkat sokáig 'kísértette, hogy e fejlődés tendenciáit végül
is a múlt századi realista nagyregénytípus totalitásmércéjén mérve dekadensnek minősítse. Teljességre természetesen ez a típusú analízis sem juthatott el, de abban
egyetérthetünk Sükösddel, hogy a század első felének, tendenciáiból — hisz ezt már
a történelmi távlat is elősegíthette — azokat sikerült tárgyalnia, melyek legközvetlenebb kortársi világirodalmunk irányzatait leginkább befolyásolták. Ami pedig ez
utóbbiak tárgyalását illeti, az általa használt megközelítési szempontok szerint —
úgy érzem — jól válogatott, bár itt választott módszerének és az előzetes értékítéletnek ellentmondását ő sem kerülhette el. Ugyanis — ami egyébként egy regényelméleti rendszerezés szempontjából nemcsak érthető, de szükségszerű módszertani önkorlátozás is — ezek a művek nála sohasem teljes művekként, a maguk élő egyediségükben, hanem .a nagyszabású analízis éppen soron következő szempontjának
illusztrációjaként szolgálnak, s ezért az ember, az egyes elemzések által nem igazolhatóan, kénytelen Sükösdnek „elhinni", hogy éppen remekműveket vagy félresikerült
műveket elemzett. Ez az „eíhivést" igénylő elem az egyetlen, amely egyébként a
mind terminológiájában, mind objektív rendszerezésre való törekvésében egyaránt
nagyon is szaktudományos igényű művet egy kissé pejoratív értelemben „esszéisztikussá" teszi, s valószínű, hogy ezek a nem bizonyított értékítéletek lesznek a legmúlandóbbak Sükösd regényelméletéből, bár az is magától értetődik, hogy mindig
a kortársi irodalmi jelenségek rangsorolása működött a legnagyobb hibaszázalékkal,
gondoljunk csak Szerb Antal, de akár Lukács György regényelméleti tanulmányaira is.
Ha hiányjegyzék felsorolásáról eleve le is kellett mondanom, egy vonatkozásban
mégis ki kell fejeznem hiányérzetemet. Az utolsó fejezetnek hagyott szakirodalomismertetés azt igazolja, hogy Sükösd nagyon jól ismeri a modern regény nyelvi és
ezzel összefüggő formai-strukturális sajátságainak nemzetközi szakirodalmát. Hogy
ennek problematikáját — terminus technicusainak használatából is kitűnően — csak
érintőlegesen tárgyalja, az is figyelmeztet arra, hogy a nagyon is tudatosan-ökonomikusan szerkesztő Sükösd módszertana által zárttá tett rendszerébe ez az elem
egyszerűen nem fért bele, szétfeszítette volna a tárgyalás homogén menetét. Elemzésének igazi újdonsága egy újszerű tartalmi megközelítés mely nem a filozófiai ismeretelmélet és" esztétika túl általános kategóriáit használja, sőt a bizonyos mértékig
beszűrődő terminológia ellenére az információelmélet általánosságait is elkerüli, s a
modern "regény problémáit a modern élet vetületeként, az egzaktságában sokat fejlődött szociológia felől közelíti meg és fejti fel.^Talán ezért is tűntek időnként esetlegeseknek az egyes regényekről mbn'döttrSzubjektív jellegű esztétikai értékítéletei, 3
ezért kell müvének a választott keretek között legtöbbször nagyon is meggyőző, sőt
sokszor lenyűgöző volta ellenére is, továbbra is várnunk egy „komplett", a farmai
kérdéseket is kimerítően tárgyaló regényelméletre. (Gondolat, 1971.)
CSETRI LAJOS
79

Gráfénbergi éjszakák
VERESS DÁNIEL

Ú)

DRÁMÁJA

Wesselényi Miklóssal mostohán bánt az utókor, Kossuth és Széchenyi alakjával
elhomályosították a nagy erdélyi gondolkodó-politikus életművét. Jogosan sérelmezi Trócsányi Zsolt kitűnő monográfiájában, hogy nincs igényes Wesselényi-irodalmunk. Közvetlenül a forradalom .után írta Kemény Zsigmond A két
Wesselényi
Miklós esszéjét, amelynek megállapításai és jellemrajza sokban akadályozta a valóságos Wesselényi kialakulását a köztudatban. Kortársai a szabadelvű politikai ellenzék szervezőjét és vezérét tisztelték személyiségében, az utódok elfeledkezve történelmi érdeméről, liberalizmusát bírálták. A más égtájak alatt fogant eszmék k r i tikátlan átvételéért rótták meg, a reformer politikus, aki a társadalmi haladást öszszekovácsolta a nemzeti függetlenséggel és a nemzetiségek jogainak elismerésével,
elveszett a múlt eseményeiben. Nemegyszer Kossuth is az ő taktikai elveit vette át.
Reformkövetelései elsikkadtak a kiegyezés után. „Az 1867 utáni magyar liberálizmus nem megvalósítja a reformkori nagy vezér programját; torzképét alkotja meg
annak, egyes formai elemeiből" (Trócsányi Zsolt).
1843 februárjában írta a Szózatot. Ebben a művében túlhaladta a reformkor
nemzetiségi koncepcióját. Előre látta az 1848—1849-es forradalom és szabadságharc
tragédiáját. A szónokiias és a mai olvasónak nehézkes nyelvezetéből egyértelműen
kristályosodik ki politikai bölcsességének alapeszméje: a reakciós nagyhatalmi n a cionalizmus ellen egyetlen módon és eszközzel lehet eredményesen harcolni, h a a
Duna táji népek felismerik közös sorsukat, és megteremtik a létüket fenyegető
Habsburgok és Romanovok ellen az összefogást. A nemzeteket „egyenlő s rokon
polgári érdekek alatt és által" akarta egyesíteni, hogy egyformán élvezzék szellemi
és anyagi tekintetben az alkotmány áldásait.' Kortársai nem értették a Szózat intelmeit. Jellemző, hogy Kossuthnak 1843. május 4-én írt pár soros ismertetőjében
semmi lényeges mondanivalót nem találunk, magánlevelében meg az Isten áldását
kéri a szerzőre.
Berzsenyi Dániel Wesselényit tizennyolc éves korában ismerte meg. Ekkor írta
ismert versét, amelyből olyan jellemző erővel bontakozik ¡annak a politikusnak a
személyisége, aki évtizedekig Erdély vezető statusférfija volt.
Arcaidat derülő tavaszod szép hajnala festi
Jég fedi homlokodat, s láng csap• ki komoly szemeidből.
Erdély: menyköveid forrnak bent, esküszöm,
áldozz!

—

Még sem írtak róla számottevő drámát, nagy regényt. Pedig igazi drámai alkat
volt. Kemény Zsigmond Berzsenyi „hasonlítását" megerősítve í r j a : „Wesselényi keblében, mint az Etnában forrt a láng; de külsője tudott hideg lenni, mint a tűzhányó hegy tetejét hó takarja." Veress Dániel ú j történelmi drámája — Gráfenbergi éjszakák — irodalmunk mulasztását igyekszik pótolni. Drámájában n e m a
köztudatban élő árvízi hőst jeleníti meg, hanem a gondolkodó-politikus emberi
és közéleti tragédiáját. Veress Dániel történeti dráma sorozatának ú j a b b alkotása
szervesen kapcsolódik az előzőkhöz. Mikes az önmagunkhoz és a néphez való hűség
példázata (Négy tél), Báthory Zsigmond (Véres Farsang) a zsarnok kegyelet nélküli elbukásának drámája; a korlátlan személyi hatalom önmagát semmisíti meg.
Mit mond a ma emberének a Gráfenbergi éjszakák, Veress Dániel harmadik történeti drámája, amelyet a sepsiszentgyörgyi Állami Színház ebben az évadban fog
bemutatni? Az író így ír művéről: „A drámaírót a történelmi hősben a szerep érdekli, a játszott és a játszható; a hatások és körülmények présébe szorult lélek;
a csapások és felmagasztalások alatt acélosodó, nem nyúlékonnyá puhuló jellem:
80

az eseményekben a felfeketéilés sorsszerű; az egyediből kikövetkeztethető példázat,
a felmagasuló példa. A történelemből kevésbé az esemény, inkább a tanulság, a
tegnap szövetén az, ami figyelmeztetően mai is. A történettudomány adatokat gyűjt.
Az író modelleket gyárt. A történelmi nagyságok gyarlóságaikat s bűneik javát a
sírba viszik: erényeiket menteni, felmutatni, ez az utókor kötelessége. A Wesselényidráma a történelmi emlékezet egy kiesett lépcsőfokát igyekszik pótolni." (Megyei
Tükör, 1971. augusztus 1.) A dráma nem a „rehabilitálás" szándékával íródott. Ezt
elvégezte Trócsányi Zsolt. Veress Dániel a „jelentéshordozó" történelmi személyiségről írt drámát, azt a Wesselényi Miklóst állította művének központjába, akinek
a nemzetiségi kérdésben elfoglalt álláspontja már „egy ú j fogalmú hazafiság csíráit
is magába rejti". Ezzel válik modellé, jelentést továbbító személyiséggé. A jobbik
felét emelte előtérbe, hogy eszmévé nemesüljön a példázat.
A dráma mindenekelőtt műalkotás, átlényegítés, jelentéstartalmában több az
események krónikájánál. Az események, amelyet a dráma cselekménye színpadra
visz, nem kicsinyített mása a megtörténtnek, hanem öntörvényű valóság, katarzist
kiváltó esztétikum. A Grafenbergi éjszakák tudatilag váltja ki a megtisztulást. Nem
érzelmekben idézi elő a feszültséget, nem szenvedélyeket korbácsol, az eszmék és
jellemek összetűzéséből kristályosodik ki a mondanivaló. A továbbgondolás tisztítja
a tükröt, a jelenvalóságának megértéséhez. A drámának nincsenek többértelmű jelképei. Szinte teljességgel hiányzik a metafizikum, a rejtélyek egymásra rakódó sokasága, amelyek többértelműséget adnak a drámának. Az olvasó vagy néző nem
merül el a metafizikum sodrásában, az íróilag ú j r a formált történelmi események
menetével együtt haladva tudatosodik a jelentéstartalom. A dráma nyelvezete is,
az író eddigi drámáinak archaizáló nyelvével szemben, ezt a célt szolgálja, tömör
élő nyelven beszélteti hőseit, „lebontva az időt", amely elválaszt a megtörténttől.
Veress Dániel drámái, így a Grafenbergi éjszakák is, a modern történeti dráma
egyik lehetséges változását képviselik: a történelmi realizmus szellemében fogant
alkotásét, amelynek alapstruktúrája a gondolatiság. Veress Dániel a történelmi valóság művészileg újra alkotott reálista rajzából szól a ma emberéhez. Nem a parabolákra bízza a megértést, hanem a jelentéshordozó személyiség tragédiájával
mondja el.
A Grafenbergi éjszakák háromfelvonásos dráma, szereplői ismert történelmi
személyek: Wesselényi Miklós, Széchenyi István, Üjfalusy György. Jelentős szerepe
van a drámában Stoehlassának, Wesselényi mellé rendelt császári katonatisztnek,
aki hosszú időn keresztül börtönőre volt. Marry grófnőnek a hős magánéletében
van „szerepe". Az. első felvonás eseménye az ítélethozatal és iá letartóztatás körül
csoportosul. Széchenyi és Wesselényi vitatkozik az országról. Széchenyi mértéktartó
országépítő programjával a „vad erőket" és ösztönöket akarja féken tartani. Vádként hangzik ebben a feszült légkörben az emlékeztetés korábbi intelmére: „Amit
barátságunk hajnala óta, idestova m á r húsz esztendeje mondok: építs — de lassan,
fontolgatva. És ne izgass,' ne ellenzékiskedj — körültekintés nélkül." Két különböző alkat és jellem csap össze. Wesselényi következetesen radikális, megtorpanás
nélkül kitart elvei mellett, taktikában sem ismeri a kompromisszumot. A megfontolás nem kenyere, szilaj, mint a zsibói ménes. Megtörhetetlen. Még nem tudjuk
eldönteni, hogy kinek van igaza. Ebben a felvonásban Széchenyi egyenrangú fél.
Az író jó drámai érzékére vall, hogy a tárgyalást és az ítélethozatalt nem a színpadon ábrázolja; .cselekményben fontos szerepet játszó események csak a jelzéseiken és követeiken (Stochlassa) keresztül jutnak iá néző tudomására. Ezzel nemcsak
a romantikus beállítást kerülte el, hanem a két főszereplő, Széchenyi és Wesselényi
közvetlen összecsapását tette lehetővé. Ennek drámaszerkezeti fontossága a két
következő felvonásban mutatkozik meg.
A második felvonás a grafenbergi évek egyik napja. A Szózatot m á r megírta.
A szilaj kedély lehiggadt, eszmévé fogalmazódtak a szétszórt gondolatok. Érett és
megfontolt politikus arcképe bontakozik ki, aki korának törekvéseiben felismeri
a tragédiává bomló jelent. Itt már Széchenyi fölé nő, anélkül, hogy színre hozná
Q Tiszatáj

81

a nagy ellenfelet. A mozgalmas nap Űjfalusy látogatásával 'kezdődik. A felvonás
döntő mozzanata Wesselényi beszélgetése Stochlassával. A császári katonatisztben,
az őrizetére bízott személyisége, jellemének varázsa, eszméinek gyúlékony töltése
megingatja a Monarchiába vetett hitét. Az eszközember felismeri hiábavalóságát.
Egy ember pusztulásának kezdete, amely a zsibói kastély kertjében végződik. Wesselényi ú j szerelme és szakítása Marry grófnővel „melléktörténések", amelyek n e m
befolyásolják a dráma további eseményeit; a várható bekövetkezik. Ezért nem is
érezzük a szakítást Wesselényi egyéni sorsára nézve tragikusnak. Megtalálja t á maszát a fiatal polgárlányban, Ninában, akiben több őszinte érzést és ragaszkodást
talál, mint a félvilági arisztokrata nőben. A harmadik felvonás mozgalmasságát k é t
tragikus esemény sűríti tragédiává. A forradalom évében a zsibói kastély k e r t j é b e n
reggelihez készülődnek. Váratlanul érkezik a hír az orosz beavatkozásról. Széchenyit
rémképei ejtik kétségbeesésbe. „Népfaj népfajt m é s z á r o l . . . A házakat, melyeket
be kell égetni, kereszteket rajzolnak v é r b ő l . . . Jövőnk kikerülhetetlen (Tompán).
Minket Kossuthtal együtt fognak felakasztani, Miklós." Rémülettől hajszolva elmenekül. Stochlassa a behívó kézbevétele .után öngyilkos lesz. Nem t u d j a tovább szolgálni a széthulló államgépezetet. Wesselényi a bukás tudatával Nuczujjal elindul,
hogy segítsen a menthetetlenen, amitől tartott és óvott, bekövetkezett: a n a g y h a talmak kardjai között egymás torkának ugranak a nemzetiségek. Nincs menekvés,
de a lehetetlen vállalása erkölcsi kötelesség. A menekülés vagy öngyilkosság n e m
mentesít. Az utolsó felvonásban Wesselényi Miklós a sorssal való szembenézésével
erkölcsileg is Széchenyi fölé emelkedik.
A dráma olvasása .után elkerülhetetlen a kérdés megfogalmazása: vajon a
Gráfenbergi éjszakákban ábrázolt Széchenyi nem kicsinyíti-e a köztudatban és az
irodalomban élőt. Ezt egyértelműen tagadni vagy állítani nem lehet. Az elmúlt
másfél évszázad történetírása és irodalma Széchenyi István személyét és eszméit
állította előtérbe. A történelem sok mindenben igazolta is. Olyan kiváló esszéírók
mint Kemény Zsigmond, Németh László, Szekfű Gyula foglalkoztak személyiségével. írásaikból kirajzolódó Széchenyi-kép valós, értékítéleteik elfogadhatók. (Itt n e m
térhetünk ki az eltérések és különbségek elemzésére.) A rövidre szabott ismertetésből is kitűnik, hogy Veress Dániel történeti drámájának Széchenyije más, mint a
megszokott és elfogadott. Az első felvonásban a fokozatos fejlődés teorétikusa polemizál, magabiztos modorban és elfogadhatóan, az utolsó jelenetekben a megtört
ember keresi a menekvést véres látomásai elől. A szembesítésben Wesselényi győz.
Ügy érzem, hogy Veress Dániel nem Széchenyit a k a r j a kicsinyíteni; Wesselényi
Miklós „jelentéshordozó" nagyságát emeli ki, mert az kétségtelen, hogy a nemzeti
kérdésben és a polgári haladás nem egy kérdésében, tévedései ellenére is, tovább
látott kortársainál. Űjfalusy mondja Stochlassának: „Széchenyiben, a nemzetgazdászban egy moralista ölelkezik." A moralisták a belső tökéletesedésre figyelve
rendszerint nem veszik észre azokat a repedéseket, amelyeket az élet törvényei é s
a körülmények idéznek elő, kikényszerítve a megoldást kereső cselekvést. Egyedül
Wesselényi látja a vesztés bekövetkező okát. A történelemből ismert, hogy Kossuth és a forradalom vezetői, talán Teleki Lászlót kivéve, későre vették észre, hogy
végzetes hibát követnek el a nemzetiségekkel és ezzel együtt a forradalommal
szemben azzal, hogy a nemzetiségi kérdést a polgári szabadságjogdk törvényes biztosításával szándékozták megoldani. Csak később, az 1849-es júliusi nemzetiségi törvényben és a kütahiai alkotmánytervezetben szakítottak ezzel a koncepcióval, és
ismerték el a nemzetiségek kollektív jogát. A Szózat a reformkori magyar liberalizmus nemzetiségi felfogásának legjelentősebb összefoglalója. Legkorábban jelezte
a Habsburg-birodalom elkerülhetetlen széthullását, és elsőnek dolgozott ki tervezetet a birodalom államszövetséggé való átalakítására. Veress Dániel Wesselényije
tisztítja történelmi képünket. Trócsányi Zsolt monográfiája mellett immár a m á sodik alkotás, amelyik Wesselényinek igazságot szolgáltat és kijelöli helyét Széchenyi és Kossuth mellett. A drámában Wesselényi a főhős, Széchenyi mint politikai ellenfél csak a vele való személyes és eszmei ellenzékiségben jelenik meg. Az
82

író nem törekszik a Világ, Stádium, Hitel, Kelet Népe, Blick és az önismeret írójának teljes ábrázolására. A birodalmat belülről pusztító bajt és a nagyhatalmi
politika játékát az erdélyi politikus-gondolkodó éles elméje, reálpolitikai érzéke korábban észrevette. A Blick és az önismeret Széchenyijének lelkiismeretben markoló vívódását Németh László drámájából ismerjük.
Stochlassa átalakulása és bukása külön elemzést érdemel. Az író egyik legjobban sikerült figurája. A két előző történeti drámájából is emlékezetünkben őrizzük Bonnevalt (Négy tél), a minden hájjal megkent politikai kalandort és Carillót
(Véres farsang), a hatalom kaftánjába búvó, érdekeiért mindenre kész jezsuitát,
aki a hitét és a meggyőződését a hatalom börzéjén méri. Stochlassa kezdetben eszközember. A hatalom előírásai szerint cselekszik, nem kételkedik felettesei utasításaiban. A harmadik felvonás végén egyéni kiszolgáltatottságának felismerése a
halálba kergeti, „ön, uram, egy nyomorultul széthulló államgépezethez kötötte sorsát", jellemezte Wesselényi a császári mundérba bújt Stochlassa dicstelen szerepét. A behívóparancs kézbevétele után egyetlen alternatíva maradt az öntudatra
eszmélő előtt: az öngyilkosság. „Az ezredes egy ügyet, melyet szennyesnek érzett,
már nem volt képes tovább szolgálni" (Wesselényi). Stochlassa a dráma egyetlen
jelképes figurája, sorsával a közös érdekű népek tragikumát társítjuk.
A Gráfenbergi éjszakák az újraéledő erdélyi történelmi drámák között jelentős helyet foglal el. Tiszta eszmeiségével, realista jellemábrázolásával, konfliktusteremtő készségével Veress Dániel nemcsak egy történelmi kor személyiségeit eleveníti meg a mai néző előtt, a dráma gondolatisága olyan felismerésre készteti a
Duna táj egymásrautalt népeit, amelyek ma is időszerűek. A felmagasió példa napjaink emberéhez szól.
FÁBIÁN ERNŐ

6

83

Végh Antal: Aranyalma
. ö t regény, két novellás kötet, két színmű után tizedik könyve ez az elbeszélésgyűjtemény Végh Antalnak. A háttérben e művek mögött számos riport, szociográfiai
írás — köztük olyanok, mint a Kétpó, 1966, a tanyasi kollégiumok tárgyában szót
emelő, vagy az „Alma és gond", a szatmári jonatánalma termesztésével kapcsolatos
problémákról szóló. S a kiváltképp emlékezetes és vihart kavaró Állóvíz című penészleki riport, amely e vidéknek és környékének világát, sivárságát tárta országvilág elé irgalmatlan őszinteséggel.
Végh Antal eddigi írásai arról győztek meg bennünket, hogy küldetés-tudatos
író, a szó Veres Péter-i értelmében, nagyon tudatosan teszi, amit csinál. Kelet felől
jött, ahonnan Veres Péter, Szabó Pál, Váci Mihály és mások. „Kelet felől" — ahol
a t á j „pázsit-kapaszkodású", „tövises és virágzó szerelmű" s amely „millió gyökérrel,
szívós, görcsösen tartó", kapaszkodása az akácok földhöz ragaszkodásához hasonló.
Ha a művek etikai alapját tekintjük, erkölcsi tisztaságuk is a nevezettekéhez hasonló.
Első könyvének megjelenési évében, 1963-ban a Kortárs körkérdésére válaszolva
Végh Antal félreérthetetlenül megfogalmazta: „Én legfontosabb írói feladatomnak
érzem, hogy a ma emberét ábrázoljam, amint súlyos terhekkel jön a múltból, d e az
emberre jellemző töretlen hittel halad egy emberségesebb, tisztább jövő felé." Nagyszerű írói program — de milyen nehéz megvalósítani! A magyar parasztság életútja
— ha történetileg nézzük — rettenetesen bonyolult, mérhetetlen tragédiáktól — és
mindig a továbbélés reményét magában hordozó katarzissal teljes. Ezt megírni h a talmas vállalkozás.
A mozgó, változó világból, a szamosháti vagy a nyírségi parasztság életéből novellába, regénybe vagy drámába írni-tömöríteni azt az állandót, amely az élet
totális ábrázolásának igényével készül — írói feladat. S ha mindehhez hozzátesszük,
hogy az elmúlt tizenöt év különösen sok és mélyreható változása alapvetően átalakította a magyar parasztság életszemléletét, életformáját, viszonyát a társadalomhoz
— ennek írói megragadása rendkívüli feladatra készteti az írót.
Végh Antal elbeszéléskötetében sajátos hangvételű írásokkal találkozunk. A három ciklusba sorolt novellák érdekes kapcsolatban állnak egymással.
Az Anna feketében című novella az ötvenes évek egy kegyetlen eseményét eleveníti meg. Anna kiszolgáltatottságának megragadásában mérhetetlen emberi d r á m a
feszül. Különös értéke e novellának, hogy n e m a terménybegyűjtés tényére koncentrál, hanem arra a megalázásra, amely Annát női mivoltában éri. Megrázó ez a
történet, kitűnő emberábrázoló és légkörteremtő erővel írta meg Végh Antal.
Az első ciklus többi novellája nem éri el művészileg az említett írás színvonalát.
A Pók a falon' című elbeszélés inkább csak leírás; bár világosan érthető a faluról a
városba került parasztember „új cselédségének" problémája, de nem érezzük eléggé
a mondanivaló súlyát. Talán még a Vizit felvetései azok, amelyek elgondolkodtathatnak bennünket.
Az Aranyalma ciklus novellái is inkább leírások, felvillantanak egy alapvető
kérdést: a régi paraszti életforma és tevékenység átalakulását. Közülük talán a
Feruka balladisztikus története és a címadó írás, az Aranyalma a legsikerültebb.
A Feruka végigolvasása után akaratlanul is Mikszáth korai balladanovellái jutnak
eszünkbe. A novella maisága ott van, ahol a pásztor életmód problémáját fogalmazza
meg az író.
A középső ciklus novellái közül a címadó Aranyalma elsősorban azért figyelemre
•méltó, mert az alma termesztésével vesződő ember mindennapi küzdelmét m u t a t j a
be a természet erőivel, az időjárás viszontagságaival szemben. Ugyanakkor azt is
meg kell mondanunk, hogy az elbeszélés kissé terjengős, olykor túl részletező leírásokkal teljes. Talán némi tömörítéssel koncentráltabb írás születhetett volna belőle.
Érdekes történeteket tartalmaz még A füst és az Anyó és apó. Tulajdonképpen az
84

említett novellák rokonai, talán kicsit erőtlenebbek. Az Eladó ház pedig egy ötlet
kibontása, bár jó befejezéssel. Ez a novella egy kicsit kiesik a többi hangulatából,
hacsak a kertmotívum megjelenésére nem gondolunk.
A Sámánok ciklus tulajdonképpen — egy írás kivételével — szinte balladaciklusnak is felfogható. Ebben a ciklusban, ezekben a novellákban érezzük leginkább
azt, hogy Végh Antalnak különös hajlama és érzéke van a drámaiság iránt. Különösen a Sámánok és Az élettől a halálig című novella mutatja ezt. A mindennapok
tragédiáit jelenítik meg ezek az írások igen jó tömörítő erővel, szaggatottsággal, az
írói eszközök tudatos alkalmazásával.
Végh Antal novellái sajátos írói világot tükröznek; olyan írói világot, amely
azon túl, hogy tudatosan épített, a változásokban az állandót is kereső — a paraszti
életben a mindennapok tragédiáit megtaláló — törekvést mutat, nem merevíti mondanivalóját a mindenáron .racionális eszmeiség irányába. Érzi az élet drámáit, írói
eszközeit ennek szolgálatába állítja, nem veti el a komplex szerkesztést, az elbeszélés
menetében éppúgy megtalálható a képzetek, képzelődések beiktatása, mint az idő
síkjainak másfajta felbontásai.
Végh Antal novelláinak legfőbb értéke az, hogy — mint néhány kortársa:
Raffai Sarolta, Ratkó József és mások — érzi, az írói munka felelősség, szolgálat.
(Szépirodalmi, 1971.)
TÖTHPÁL JÓZSEF

Julesz Miklós: Kirándulás a pokolba
Nem tudom, illendő-e könyvrecenzióban a szerző személyével foglalkoznom a
regény helyett, amely nagyon szép, nagyon tetszett s amit ajánlani szeretnék az
olvasónak. Mégis ezt kell tennem, mert úgy érzem, a szerző személye jelenség, s ez a
mögöttes személyiség megemeli a művet is. Julesz Miklósnak nem egy, hanem három
élet jutott. Férfikora közepéig külső kényszerek hatása alatt, később elvből s tehetsége természete szerint gyógyító orvos, aki ezrek életét s tízezrek egészségét mentette meg. Ez az egyik élet elég lenne ahhoz, hogy köztiszteletben álljon. Neki azonban nem volt elég. Abban a korban kezdett tudományos munkát, mikor szerencsésebb kartársai már túljutottak életművükön s inkább csak reprezentálták tudományukat jól megérdemelt babérjaikon ülve s tanítványaik tiszteletétől körülvéve.
J.ulesz Miklós legyőzte a sorshátrányt, amibe a fasizmus éveiben került. Alapvető
kutatásokat végzett a belsőelválasztású mirigyekkel foglalkozó tudományban, az
endokrinológiában, és szakterületén a legnagyobbak közé emelkedett. Oroszul, németül, angolul, magyarul az ő tankönyve lett az ú j orvosgenerációk kézikönyve. Munkásságát összefoglaló műben ú j szintézist teremtett az endokrin orvostanban. Nem a
Kossuth-díj, kitüntetések, akadémiai levelező tagság, díszdoktorság jelentik a legtöbbet ebben a második életben, hanem a lezártság, az, hogy maradéktalanul befejezte, amit célként maga elé tűzött. Ez a második élet elég lenne ahhoz, hogy boldogságban éljen. Neki azonban nem volt elég. Hatvanhat éves korában — ez ma az
emberi átlagéletkor — írt egy regényt, amire negyedszázada készült, s ez az egyetlen
regény elég a harmadik élethez, mert nem a gyógyító orvostanár, nem a világhírű
tudós, hanem Julesz Miklós író írta. Nem a művelt ember, kulturált humanista kalandja, hanem vérbeli író, profi, szakmabeli munkája, aki saját élete véletlen, egyszeri eseményeit az emberiség egyetemes gondjáig magasítja. Julesznek sikerült megírnia, ami a haláltáborokról szóló emlékiratokban legtöbbször elsikkad, az esetleges
és egyszeri rémségek árjában elenyészik; azt, hogy ez nem felekezeti ügy és nem
85

is csak a letűnt Harmadik Birodalom rémsége. „Az emberek a föld jelentékeny
részén szögesdrót mögött é l n e k . . . Rezervátumoknak nevezik ezeket a koncentrációs
t á b o r o k a t . . . Mint a vadállatoknak elkerített térségeket. Milyen s é r t é s . . . Hiszen a
rezervátumokban a vadállatok aránylag szabadok és nem b á n t j á k egymást." A rezervátum szót sajnos sok ¡mindennel helyettesíthetjük: menekülttábor, tigrisketrec,
védőőrizet stb., tetszés szerint lehet folytatni a sort. S milyen nyugtalanítóan sok a
példa, hogy a világ rémségei közt mélyen a vadállat alá süllyed az ember. A Kirándulás a pokolba éppen erről szól; hogyan váltja ki a világ rémsége jónak-rossznak
együttes lehetőségéből, az emberből, a legrosszabbat, méghozzá üldözőből és üldözöttből egyaránt. Erről szól, és kicsit, reménykedőn, de elhitetően az ellenkezőjéről is.
Arxól, hogy a világ rémségében, a lét zavarában, az élet botrányában igenis megőrizhetünk magunkban jót is: csupa egyszerű, régen ismert, elcsépelt eszmét és
fogalmat: megrendülést és részvétet, irgalmat és jóságot, kultúrába vetett hitet és
hipokratesi esküt. Éppen ezen a ponton találkozik Julesz Miklós három élete, mert
ami a regényben elvont teória, abban az orvos és tudós élete a praxis. Egymás hitelét erősítik.
Ha megkérdeznék tőlem, miért tetszett Julesz Miklós könyve, sokféle magyarázatot tudnék adni. Dicsérném szerkezetének zártságát, megemlíteném, hogy pontos
részmegfigyelésekkel és találó leírásokkal van tele, dicsérhetném alakjainak gazdagságát és sokrétűségét, a cselekmény izgalmát, meglepő fordulatait és így tovább.
Mindez azonban sok más könyvről is elmondható. A legfontosabb és a legtöbb
Julesz Miklós művében, hogy gondolatai a hároméletű ember élettapasztalatával és
bölcsességével szólnak hozzánk.
Elnézést kérek szerzőtől és olvasótól, hogy nem a regény esztétikai értékeiről,
említett irodalmi érdemeiről írtam. Az alapgondolatra és a szerző személyére kellett
felhívnom ¡a figyelmet, mert úgy érzem, a szerző jelenség. Hároméletű ember, akinek
nemcsak életműve, élete példája előtt is irigységgel és tisztelettel hajtok fejet. Aki
előtt irigységgel és tisztelettel kell fejet hajtanunk. (Szépirodalmi, 1971.)
BÁRDOS P Á L

Csörsz István : Sírig tartsd a pofád
A non-fiction divat manapság. Az olvasó megelégelte a meséket, a festett sebeket, bizonyosságot akar: vagy dokumentumhitelességű történeteket, vagy az író
vérét. Nincs szükség kitalálásra, a pőre valóság gyakran éppoly hihetetlen, mint a
legagyafúrtabb regény. A magnetofon is, miként számos más emberi találmány, csak
hasznára lett az irodalomnak, de csak az igazi tehetségek kezében, a középszerű író
elveti a sulykot, montőr lesz csupán, kétes értékű szövegek létrehozója. A módszer
más veszélyeit példázza az a könyv, amiről most szólni szeretnék: Csörsz
István
Sírig tartsd a pofád című „dokumentumregénye". Idézőjelekre azért van szükség,
mert a fülszöveg állításával ellentétben számunkra csak az összetétel első tagja tűnik
igaznak.
Csörsz a fiatal írók „Ahol a sziget kezdődik" című antológiájában jelentkezett
először, nem is oly régen. Novellája (A legjobb lelépni), melynek élményanyaga
mostani könyvének egyik fejezetét idézi, néhány sutasága ellenére is egy csapásra
kiemelte őt az átlagmezőnyből. A Sírig tartsd a pofád irodalmunkban eddig csak
felületesen ismert területre vezeti az olvasót, egy galeri tagjai közé. Az író szándékosan nem használja ezt a szót, mert jól tudja, hogy az átlagolvasó számára ez a
86

kifejezés csupán „huligánoknak lányok megerőszakolására és békés járókelők kifosztására alakult bűnbandáját" jelenti. Pedig galeri ez is, az alvilág és a havi fizetéses
élet határán, csak éppen más szándékú, mint a lapok bűnügyi rovataiban szereplő
csoportosulások. „Zord Khán elképzelése az volt, hogy kiszakad csoportjával az
alvilágból, és megmutatja az embereknek: hosszú hajjal is lehet rendesen élni, dolgozni . . . A legfőbb baj azonban az volt, hogy maga sem tudta, hová vezesse népét"
— í r j a az író az előszóban, mintegy előlegezve az alapkonfliktust. Ezek a fiatalemberek, életformájukkal egy szinte minden mai fiatalban élő vágyat próbálnak
megvalósítani. Nem akarnak beállni a sorba, félnek a megöregedéstől. Örök nosztalgia, csak éppen századunkra jellemző fciélezettséggel. A felnőttek világáról nagyon
is pontos, nagyon is találó véleményük van. De mit tehetnek? Nálunk nem lehet
közös krumplitermesztésből vagy a milliomos papából megélni, mint az amerikai
hippiközösségekben. Szerintük nem marad más, mint a simlis élet, a lejmolás, a
csövezés. Mit számít a többiek véleménye? Bőrlábú: „Boldog vagyok, ha gyűlölnek,
mert annyira lenézem őket, hogy ezen keresztül tudom: jól csinálom." Zord Khán:
„ . . . legfeljebb kizárnak maguk közül, megvetnek, le vannak szarva, majd csak megdöglik egyszer az ember, de akkor is végigcsináltam, és helyettem újra végig fogják
csinálni, ha sikerül, sikerül, ha nem, akkor nem. Nagy dolog? Hm. Ez a duma."
Az író szándékai tiszteletre méltóak, tehetsége vitathatatlan. Még sem sikerült
ez a könyv. Lapjain alakok kavarognak, nevek tűnnek fel és tűnnek el, a fejezetcímek teljesen esetlegesek, s így fölöslegesek. Még Zord Khánról nagyjából vannak
elképzeléseink, de a többiek arcát nehéz kivenni. Mindez az írói technika tökéletlenségéből következik. Ahol az író csak a mikrofont tartja (pl. Zord Khán véleményé a „rendes életről"), vagy ahol tiszta fikcióval él (pl. az utolsó fejezet), lebilincselő, szép ez a könyv. De amikor a fikció és a dokumentumirodalom másnemű elemeit próbálja ötvözni, rendszerint kudarcot vall. Csörsz helyenként (pl. Kati és. Zord
Khán beszélgetése) fiktív szituációba erőlteti a saját kérdéseire kapott, magnóra vett
válaszokat, és ezzel épp könyve hitelességéből veszít: érezzük, az életben nem ilyen
ez a dialógus, csak interjú közben felelhet így és ennyit egy-egy kérdésre Zord Khán.
Pedig Csörsz nincs tehetség Ihíján, nem csak nézi, látja is ezt a világot, néhol metaforikus tömörségre képes. Pontos, képszerű hasonlatai is szép számmal akadnak:
„ . . . a p r ó k a t mozgott a villamos lépcsőjén, akár egy zsineggel megkötött parafadugó
a vízen." A vagányhumort is érti: „Surranó hirtelen nem is tudta, hogy mit mondjon, ami nagy szó volt nála." De ilyet is leír: „A vízről visszaverődött fénybárányók
csillogtak a szemében."
Fontos dokumentum ez a könyv, de irodalmi megvalósítás tekintetében sajnos
sok helyütt megoldatlan maradt, miként megoldatlannak tűnik hősei további sorsa is.
A főhős mondja a könyvről: „Nekem ez a könyv csak rossz emlékeket táplál, és azt
hiszem, így vannak vele a többiek is. Nincs r á kilátás, hogy jobb legyen. Azoknak,
akiknek mondana valamit, úgyse kerül kezükbe ez a könyv, már csak azért sem,
mert ez a réteg egyáltalán nem olvas." (Magvető, 1971.)
TEMESI FERENC

87

Csaplár Vilmos: Lovagkor
Csaplár novellás kötetének figyelmes olvasója különlegesen „nyomott" hangulatban teszi le a könyvet. Utána pedig gyanakodva néz a tükörbe, és lehet, hogy fél
még egyszer végigolvasni az elbeszéléseket. Fél attól, hogy fölfedezi m a g á b a n az
önpusztítás legsivárabb módjára való hajlamot (Amit ma megteszel), hogy m a g á r a
ismer a minden dolgában végzetesen bizonytalan, a világban mint érthetetlen és
ellenséges közegben botladozó Pék Ferdinándban (A bolond), vagy egyszer csak fölhangzik fülében az ijesztő, megmagyarázhatatlan zúgás, üressé, mechanikussá torzult
életének gépzaja (Nanenáné).
De az olvasó rossz hangulata bizonyítja azt, hogy Csaplár jó író. A két ciklusra
osztott novellás kötet hőseit nem a tudatot elzsongítani akaró, a valóság és az emberi
természet tényeit szépítő szándékkal teremtette. Az első rész, a „Siklópálinka" fiatalemberei csak egy kicsivel lehetnek túl azon a koron, amikor még srácnak hívták
őket. Az önmagukra ébredés fájdalmas kényszere kergeti őket keresztül-kasul az
országon (A kételkedés útjai, Hídépítők), sodorja akaratukat, tetteiket az emberi cselekvések széles skáláján az erőszaktól (A kételkedés útjai) a céltalan, de távolról
sem édes semmittevésen át (Amit ma megteszel) a pasztellkép-gyöngédségű álmodozásig (Lovagkor). Sebestyén az, aki morális egyensúlyérzékét elveszítve, önmaga
színes, de még zavaros világába zárva, előttünk j á r j a be a kételkedés útjait. A Társaság többi tagját az első novellában az ő gondolatainak, emlékeinek ritmikus hullámzásában ismerjük meg. Sebestyén (Csaplár) a legerőteljesebben a forró pincérszobát, a meztelen, egymástól szinte megkülönböztethetetlen, állattá aljasult fiúk
képét sulykolja emlékezetünkbe. A későbbi novellákban ennek a képnek egy-egy
alakja felöltözve és ú j r a emberként kerül elénk, az énkeresés állomásait, lehetséges
variációit szemléltetve. Nekünk pedig, miután vallomásaikból megismertük őket, a
cikluszáró novellában az egri várudvaron Dobóként megjelenő Sebestyén groteszkül
hősies csínyén nincs kedvünk nevetni
(Gyülekezet).
A második ciklus, a Régi óra halkan jár, belsejében táncospár novelláiból Sebestyénék korosztálya kimarad. De a maga teremtette mesevilágból a halálra döbbenő kisfiú (Régi óra halkan jár, belsejében táncospár), a napsütötte folyóban úszó,
névtelen kamasz (Ahol a sziget elkezdődik) Sebestyén kistestvérei. A bolond és a
Nanenáné látszólag végletesen különböző, de valójában egyforma, végtelenül sebezhető felnőtt hősei vagy a kicsit kafkai ihletésű Különleges íz a jéghideg Bucz P é t e r j e
pedig életmódjukkal és történetükkel azt a „nem"-et hitelesítik, amit Sebestyénék
mondanak ki az ő világukra.
Csaplár érdekes és nagyon jó eszközt talált ezeknek a valamilyen módon csapdába került lelkeknek az ábrázolására. A gátlásosán rövid, szaggatott'párbeszédekkel,
a szűkszavú monológokkal szemben a fényképezőgép tárgyilagosságával, hideg pontosságával elénk tárt leírások nagyszerűen érzékeltetik azt az állapotot, amikor a
tekintet a tárgyi valóság apró részleteibe kapaszkodva igyekszik az elgyötört agy
feszültségét tompítani, a kérdésektől, gondolatoktól szabadulni. (Magvető, 1971.)
ZENTAI MARIA

88

Borsos Miklós: Visszanéztem félutamból
„A nagyszebeni ódon városháza mögött hajlott hátú, igazi macskaköves utca
h ú z ó d o t t . . . Ennek egyik öreg házában laktunk, fönt az emeleten . . . a Balaton a
kert végéből, a munkahelyemről nézve megidézi a tengeri élményeket, melyeket
homokszemtől homokszemig, sziklától szikláig, zugtól zugig éltem át."
Nagyszeben és a Tenger: a kezdet és a nagy élmény. Az emlékezés két állomása
közötti vándorút Borsos Miklós önkeresésének két évtizede. A székely fiatalember
(akit a történelem vihara rövid időn belül kétszer sodor Nagyszebentől Győrig) művészetének, egyéniségének egyik lényeges összetevőjét hozza az erdélyi városból. Kis
műhelyek, lámpavilágban pontos munkájukat végző mesteremberek közt nő fel,
aranyműves szakmában szerez ismereteket, hogy aztán megélhetését, belső függetlenségét legyen mivel biztosítania a megérkezésig. A mesterség, az anyag, a munka
szeretete jellemzi, sohasem enged a könnyebbik út csábításainak, legyen az izmusok
divatjának megannyi túlkapása.
Egyéniségének másik vonása a panteista természetrajongás, a víz, a kő, a nap,
a zöld iránti vonzalom latin—pannon derűje, s e tiszta ragyogás mélyén lappangó
tragikum iránti fogékonyság, a francia—olasz tengerparton Pohárnok Zoltán társaságában tett gyalogos vándorút során gazdagítja. Ekkor találja meg alkotói világát,
önmagát.
A két állomás, a kezdet és a lelki beérés közötti út hányódás, önkeresés csupán.
Egy nyitott szemű, önmagát sokszor a „józan ész" ellenére is kalandokba űző, nyakas fiatalember bolyongása. A győri „ménekütt", a pesti hónapos szobák lakója, a
későbbi főiskolás (aki Itália kedvéért odahagyja a tanári diplomával kecsegtető
rangos intézményt), a festegető hölgyek megalázott „tanársegédje" örökös helyváltoztatásában is biztos érzékkel, céltudatos vállalkozókedvvel járja a maga útját.
A további állomások évei, évtizedei — melyek nem szűkölködnek a változatosságban
— már a befogadott élmény kifejezéséért vívott küzdelem jegyében telnek. Mert
meg kell találni az anyagot, és meg kell vívni vele, s adott .a környezet, mely béklyóival örökösen visszahúzná, szolgává alacsonyítaná a művészt.
Kettős vándorút Borsos Miklós vándorútja. Külső színtere a történelem, menekültektől zsúfolt vonatokkal, tankokkal, repülőgépekkel, emberi aljasságokkal, és
emberi helytállásokkal. Belső színtere a művész önmaga, hányattatások, megaláztatások, értetlenségek közepette is töretlen bizakodással. Illyés Gyula emlékezetes
mondása („Minden utazás annyit ér, amennyit közben önmagunkból beutazunk.")
jelképe lehet Borsos Miklós életének. Mert külső-belső bolyongásában minden szépségnek-hatásnak kitárulkozik, s mégis maga marad, elődök nélküli és megismételhetetlen. Rajongással ír Firenze városáról, benne az európai kultúrát csodálja
(ugyanúgy, mint egy későbbi utazása során a görög művészetben); tisztelettel vegyes
kétkedéssel figyeli Kassákot („ . . . aki akkor még orosz inget hordott,") és pontos vonásokkal jellemzett „körét"; szinte szoborba írja Kodály Zoltán szikár, kemény,
mégis légiesen artisztikus alakját; s a kortárs-képzőművészekről (Picasso, Moore,
Dali) mondott véleménye sem marad csípős megjegyzések, másszor józan mérlegelések, nem mindig hízelgő kultúrtörténeti összehasonlítások nélkül. Átélés és különállás, a teljesség igénye és állandó kritika jellemzik Borsos Miklóst. Huszadik századi ember, „modern" művész, anélkül, hogy rajongana a gépkocsi-invázióért, az
intézményesített turizmusért, a Salvator Dali átfestette bajuszos Mona Lisáért és a
műkereskedelem lélek-" és egyériiségpusztító jótéteményeiért. Elgondolkoztatja, hatása alá is vonja a roncsautókból szobrokat préselő művészet, tudja ugyanakkor,
hogy a túlhajtott ötlet- és eredetieskedéskultusz idegen a kultúrától, múló hatásokra
apellál csupán, nem érinti a lélek mélyrétegeit.
„Visszanéztem félutamból" — Borsos Miklós önéletrajzi írásának címe. E könyv
nemcsak egy szobrász és grafikus életének dokumentuma, de olyan irodalmi alkotás,
mely önmagában is helyet követel a magyar memoár- és útirajzirodalomban.
89

„Visszanéztem félutambór' — az út fele tehát csak ezután következik, hiszen a
könyv utolsó mondatainak tanúsága szerint: „Tihanyban már Buba kertje a tavaszi
lélegzetét veszi. Gyökerek, kövek feszülnek a mélyben, s a mélyből szívják a nedveket, miként az ember is a múlt mélyéből és a jelenben fölülről, a fényből k a p j a
azt, amiből a jelent alakítja, valósítja meg. A téli esték emlékező sorokat róvó ideje
lejárt. A sajkódi író arcát az évtizedek alatt ¡kialakítottam magamban, csak ki kell
faragnom. Indulok a kert végébe, kalapácsomért és vésőmért, mert ősz óta befejezésre vár a fehér márványban alvó leány." (Szépirodalmi, 1971.)
SZEPESI ATTILA

Tamás Aladár: Börtönfalak árnyékában
A magának „csupán" történeti hűséget igénylő emlékezésekkel viszonylag könnyű
dolga van a kritikának: a memoár megírásánál és értékelésénél a fő szempont egyaránt az, hogy a mű a tárgyalt „téma" belső, lényegi problémáit híven tükrözze.
Primátusa a történetiségnek van. Sokkal bonyolultabb a helyzet az emlékanyag
szépirodalmi, regényes feldolgozása esetén. Ekkor a szerzőt elsősorban a művészi
kompozícióalkotás
„szabályai" kötik. Azonban a valóság egy-egy darabja (az éppen
megírandó emlékanyagrészlet) a maga történeti hűségében és zártságában n e m mindig, sőt többnyire egyáltalán nem ad művészi értékű egységet, kompozíciót. Az emlékeket „formálni" kell: a történeti hűségű metszetet „zárt egész jellegével" bíró műalkotássá komponálni csak „történietlen" eszközökkel lehet; ebben a vonatkozásban
válik a regényes emlékezés részben (művészi) fikcióvá. Ha azonban a nyers valóságot, az emlékanyagot csupán szervetlenül egészítik ki a fiktív részletek, akkor a
regényesítés inkább hígítása, mint megformálása az anyagnak.
Ezt a dilemmát most megjelent harmadik önéletrajzi kötetében Tamás Aladár
is csak a történeti hűség részleges csorbításával tudta feloldani. Mivel a halványodó
emlékanyag adataival gazdaságosan kellett bánnia, s a „regényesítés", a művészi
feldolgozás tömörítést kívánt, Tamás átcsoportosította néhány emlékmozzanatát. Pl.
a lOOfilo történetéről írott tanulmányában felidézett egyik emlékét itt ú j r a felhasználja — ezúttal más szöveg- és tartalmi környezetben. A lOCfih példányszámáról
Vámbéry Rusztemmel folytatott beszélgetését előbb egy jelentéktelen sajtópör, utóbb
a nagy lebukás utáni vizsgálati fogsága eseményei között említi. (Vö. A 100°ío 36. lap
és bírált könyve 36. lapját.) Ezt az önmagában jelentéktelen részletet azért érdemes
megemlíteni, mert Tamás Aladár gyaníthatóan más alkalommal is felhasznált fiktív
részleteket, ez persze joga az írónak. A regényes feldolgozás ellentmondásaiból adódik az is, hogy sok — a történész számára rendkívül fontos — „apróság" említetlenül maradt. Révai József például a börtönben írta első, kiforrott tanulmányait;
ezekről, megszületésükről semmit sem tudunk meg.
A Börtönfalak árnyékában ellentmondása a .börtöntémában rejlő nagy írói lehetőségek felismerésében és a felismert „egyedülálló írói feladat" felemás elvégzésében
van. Hiszen Tamás Aladár tudja azt, „ . . . hogy az esztendők, amelyeket idebenn töltünk, nem kizárólag életfenntartásunk és a börtönigazgatóság elleni küzdelmünk története. Fejlődésünk, egymás alapos megismerése és megértése, egykori kinti életünk
újra- és újraelevenítése, belső felkészülődésünk a jövőre — ez számunkra a börtönélet tartalma igazában." És a kommunistáknak a börtönben sűrítve jelentkezett emberi problémáiról írva a rokonszenvvel, meleg színekkel ábrázolt Pöli Sándort is így
beszélteti: „Ha megírnád mindazt, ami szóba került közöttünk, egészen egyedülálló
írói feladatra vállalkoznál. . . . a z itt összekerült, sokfajta embert kellene a sok-sok
börtönéven keresztül úgy bemutatni, hogy egy nagy és egységes mű kerekedjék ki
belőle." És valóban: Tamás Aladár a börtönélet mindennapjainak nagyon jó leírását
90

adja. Remekül érzékelteti a — egyik kritikusa szavaival élve — „lassú napok" embert őrlő egyhangúságát, a „börtönpszichózist". Ugyancsak könyve legjobb részletei
között említhetjük a börtönlakó — az egykori Tamás Aladár — lelki változásainak
megjelenítését is. Mindezeknek a puritán, a túlzásoktól mentes, de a problémákat el
nem „stilizáló" ábrázolása értéke a könyvnek. Ám azt a nagy lehetőséget, hogy a
börtönben, mint cseppben a tengert, sűrítve mutassa meg a kommunista mozgalmat,
Tamás Aladár elszalasztotta. írásában sok lényeges, nagyon lényeges probléma csak.
jelzett, s nem kidolgozott. Néhány kivételtől, pl. Karikás Frigyes, Poll Sándor megjelenítésétől eltekintve, még az olyan személyiségek, mint Rajk László, Rákosi Mátyás
és Révai József is csupán külsőleg jellemzettek, vagy alig-alig jelzett figurák.
Mindent összevetve: a Börtönfalak árnyékában regény és emlékezés keveredik,
s ahol az író legyőzi az emlékezőt, ott az olvasó nyer. A történész — ezúttal újra
vesztes. (Szépirodalmi, 1971.)
LENGYEL ANDRÁS

Granasztói Pál: Itthon éltem
Két munkája jelent meg egymás után az író-építész szerzőnek. Rápillantásra is
hivatásbeli megoszlást tükröznek: az Itthon éltem a Szépirodalmi kiadványa, a Budapest egy építész szemével a Corvinának, a művészeti könyvek kiadójának gondozásában látott napvilágot.
Szélesebb körű alkotói érdeklődés hasonló megnyilvánulásaikor ahhoz szokhattunk hozzá, hogy a kritika gyanakodón firtatja: vajon ugyanazzal a műgonddal
írta-e mindkétfajta munkáját a szerző? Még akkor is, ha egyazon művészeten belül
szólal meg, más-más műfajban. S a bizalmatlanság nem mindig indokolatlan, hisz
kevés művész tud otthonosan mozogni, ha kilép megszokott feladatának köréből.
S az ilyenfajta szellemi kalandozás valóságos kookázatot jelent, ha a két érintkező
művészet egyike (mint jelen esetben az építészet) egy tudomány talajába ágyazódik.
Szerzőnk építészként elsősorban teoretikus, a városépítés kérdéseivel foglalkozik, így
rá is hatnak a tudományosság jelenkori meghatározói. A sokoldalúság pedig a mai
civilizáció tudományaiban csupán elvont követelmény marad. A kutatói pályák hierarchikus megszervezettsége nálunk sem segíti kibontakozását, sokkal előbb a szűk
látókörű szakbarbárság élretörését. Hogy Granasztói egyik írásával sem kelt kételyt
kezének avatottsága iránt, azt szinte a tudományos működés ellenében kellett elérnie,
s fölülkerekedő sokoldalúsága annál inkább becsülendő.
A két könyv megoldásának összetartozó volta írói tartásbeli alapra támaszkodik.
Az Itthon éltem emlékezéseinek hangja Márai háborútáji naplószerű írásait idézi föl,
s az elmélkedésben a „szellem emberének" hasonló magatartása fejeződik ki, mint
amelyet az író a klasszika-filológus Kerényi Károlyban bámult (olyannyira, hogy
városesztétikai tekintetben még az ötvenes évek derekán sem szabadult kissé misztikus kultúrfilozófiai nézeteinek hatása alól). Csakhogy ami szélsőség, póz volt Kerényinél, az rokonszenvessé szelídülten, mint kultúrától áthatott egységes szemlélet
gyümölcsözik nála. Oly módon, hogy az emberi műveltség egyik-másik terrénumát,
a lakberendezéstől kezdve Goethe örökségéig nem önállósítja, nem függetleníti egymástól. És főként nem azoktól a tartalmaktól, szemléleti alapoktól, amelyek számunkra jelentőssé teszik őket.
E tartalmak közös voltában rejlik a titka, hogy szerves kapcsolat fűzi össze a
két könyvet. Építészként is az izgatja Granasztóit, ami íróként: hogyan tud az egyes
ember harmonikusan benne élni környezetében, világában?
91

A két hivatásból fakadó kérdések egybeesése puszta esetlegesség is lehetne. Nem
érdektelen hát, ha találkozási pontjukon szemügyre vesszük őket. Ahogy egy-egy
történeti korszak művészetében föl tudjuk lelni az egyes alkotásokon túl a valamennyiüket létrehívó közös alapproblémát, úgyanúgy — továbbvive az általánosítást
— eljuthatunk egy olyan kérdéshez, amely nagy általánosságban minden művészet
alapvető képlete. Ezt talán így fogalmazhatjuk meg: a mindenkori itt és most viszonyai között lehet-e emberi igényekkel — s h a igen, milyen szintűekkel — élni?
Nos, ebből a szempontból m á r a cím is izgalmat ébreszthet: Itthon éltem! A művészetek alapkérdése nyilvánvalóan a gyökerekhez, az eredethez is elvezet. Granasztói pályáján azt is tetten érhetjük, miként születik írói művészet éppen abból, hogy
valaki szembenézni kényszerül igazán emberi igényeinek lehetetlenülésével. Az ötvenes évek elején, a szélsőségektől elhatárolódva, légüres térben érezte magát.
Az emlékezések vezérfonalául az szolgál, hogy az író végigtekinti: miért nem
ragadta meg a kínálkozó alkalmakat a kivándorlásra, disszidálásra. Családi s főként
szakmai kapcsolatai, utazásai révén itthonléte, hic et nunc élése folytonosan döntésre késztető helyzetekben próbáltatott. Mindez egészen ritka lehetőséget kínált
volna most az írónak: behatolni abba a működésbe, ahogyan az irodalom birkózik az
„egzisztenciális csődérzéssel". Ám nem szánta szépirodalmi műnek ezt a memoárt,
hanem, mint mondja, „krónikás módjára" szerette volna végigkísérni az eseményeket. Az épitészet s általában az alkotó munka lehetőségeinek alakulása jobban leköti
figyelmét, mint személyes érzelmei, amelyekkel Vallomás és búcsú című, írói rangját szerző könyvében vetett először számot. Persze, ahogy ott sem rekesztette kívül
a külső valóságot, úgy itt sem szorítkozik száraz tényközlésre. Csak míg ott érzelmi
életén volt a hangsúly, itt társadalmi létén. De mindvégig érezni, hogy ez érzékenyen gondolkodó, az életet lehető teljességében élni akaró ember társadalmi léte.
A harmincas évektől vezet végig bennünket közéleti eszmélkedése útján, napjainkig. Antifasiszta állásfoglalása jelentette polgári (majd a szocializmushoz egyre
közelítő) humanizmusa első nagy próbáját. Szavának ú j a b b hitelt szerzett későbbre
is azzal, hogy a felszabadulást közvetlenül megelőzően a demokratikus átalakulást
célzó városépítési manifesztum kidolgozásában vett részt. Efféle konstruktív készségére aztán az ötvenes években nemigen tartottak igényt. Mégis tárgyilagos akkor
is, amikor e korszak megszenvedett tapasztalatairól ad számot.
Leginkább ötvenhatban vetődött föl a kérdés: menni-e vagy maradni? Az addigi s a későbbi alkalmak mérlegelése után adott elméleti válasz: ki kell fürkésznünk sorsunk törvényeit.
Az Itthon éltem nem készült a műalkotás teljes igényével, így nem is róható
föl, hogy művészileg elmarad az író más munkái, a Vallomás és búcsú mögött. Elsősorban szétesőbb kompozíciója miatt. Nagy értéke viszont a benne mindvégig megnyilatkozó józan ítélőerő, az induktív belátás. Általuk sokat nyerhetne a fejleszteni
kívánt (ám bennünk igen csekély hagyományokra támaszkodható) demokratizmus, ha
gondolkodásunkat jobban fölvértezzük velük. Ez a könyv hozzásegít!
(Szépirodalmi,
1971.)
BÁRÁNY LÁSZLÓ

92

„Üj hullám44 a szegedi operában
A kényszerhelyzet gyakran hasznos dolgok forrásává válik. Így van ez a színház
világában is. A negyedszázada működő szegedi opera nemcsak a szó legnemesebb
értelmében vett szórakoztató kulturális intézmény, hanem nevelő iskola, utánpótlási
bázis is az egész magyar operakultúra számára. A pesti operának például nem egy
olyan produkciója van, mely alkalmanként szinte teljes „szegedi" szereposztással
megy, nem is oly régen Szegedről elszármazott művészek közreműködésével. Szinte
minden évad végén „vérét adja" a szegedi opera, egy-egy vezető énekesét. Származik
ebből némi dicsősége, de annál inkább gondja: be kell tölteni a néha pótolhatatlannak tűnő űrt, hogy a repertoár megmaradhasson, s hogy az újabb vállalkozásokhoz
is meglegyenek a személyi feltételek. Így aztán Szegeden szinte létkérdés az énekesnevelés, az ú j tehetségek fölfedezése, pályára indítása.
A kényszerhelyzet szülte állandó „vérátömlesztés" rengeteg belső, egyáltalán
nem látványos munkát, óriási energiát és állandó készültséget igényel az opera zenei
vezetésétől. Ugyanakkor azonban — és ez a kényszerhelyzet hasznos következménye
— állandó mozgásban tartja a társulatot. Ez pedig nagyon lényeges dolog, hiszen
egy viszonylag kis létszámú operaegyüttes tartós zárttá válása veszélyes lehet. Megszüntetheti a társulaton belüli egészséges művészi versengést, önelégültséghez, visszafejlődéshez vezethet, mint ezt a pesti opera néhány évvel ezelőtti tartós válsága
bizonyítja. Még akkor is támadhat baj, ha mindez nem következik be. A repertoárelőadások bizonyos idő után „erkölcsileg" elkopnak, a közönséget m á r csak egy-egy
új szólista produkciója csalhatja el arra az előadásra, melynek művészi színvonala
nem csökkent ugyan, ám már a hatodik, sőt a tizedik esztendeje nagyjából ugyanannak a közönségnek változatlanul ugyanaz. A szegedi operának is számolnia kell a
közönség és színház közötti válság ilyenfajta sajátos veszélyeivel. Üj énekesek színpadra küldése tehát kétszeresen is létkérdés a társulat számára.
A frissen lett szólisták tekintélyes része az énekkarban nevelődött és nevelődik,
mások az akadémiáról kerültek a szegedi színpadra. Az eddigi sokéves tapasztalat
azt bizonyítja, hogy a társulat a távozásokkal bekövetkezett veszteségeket nemcsak
hogy kiheverte, hanem egy-egy ú j énekes bemutatkozása felfrissítette, izgalmassá
tette a produkcióidat, a színházban tartotta a már-már elmaradozni készülő közönséget. Igazi ünnep minden ilyen előadás, a váratlanságnál fogva kisebbfajta szenzáció. Az „új hullám", egy fiatalabb generáció jelentkezése feltétlenül számbaveendő
dolog, már csak azért is, mert róluk, az önmagukat 'keresőkről szólva eljuthatunk a
szegedi opera művészi tevékenységének egyik nagyon lényeges s régóta megoldásra
váró problémájáig.
A pár esztendeje idekerültek, a mostan harmincévesek közül Gregor József és
Horváth Eszter a társulat legnagyobb nyereségei. A basszista Gregor inkább oratóriuménekesi, mint operai alkat. Ez azt jelenti, hogy sokkal jobb oratóriuménekes,
mint operahős. Hangjának puhasága, meleg fénye inkább a tolmácsolásra, mint a
szerepbeli azonosulásra való képessége kitűnő produkciók sorához segítették a hang93

versenydobogón, ám megvonják operai szereplehetőségeinek határait. Horváth Eszternek ritka szerencsés adottságok vannak birtokában: szép és gazdag hanganyag,
reprezentatív megjelenés, levegőt teremtő személyiség, átlagon felüli játékintelligencia.
Máris a társulat egyik legjelentősebb művészegyéniségévé vált. A tenorista Juhász
Lászlónak erős karakterformáló képessége van, hangja az elmúlt évben magvasabb
lett, a nehezebb regiszterekben is biztosan szól. A szép hangú baritonista BörcsöJ:
István a tavalyi feltűnést keltő beugrások után ú j a b b kellemes meglepetésekkel szolgálhat. Lengyel Ildikó és Fekete Mária korrekt, tisztes teljesítményre képesek. Két
szép hangú fiatal tenorista — Engel Imre és Gárdái Lajos — most készül az első
jelentős szerepre.
Valamennyien a pálya elején vagy legalábbis a delén jóval innen állnak. Megvan bennük a fejlődés igénye és képessége. A velük kapcsolatos munkához céltudatosságra, a hosszú előkészületeket is vállaló kitartásra van szükség. Vaszy Viktor
zeneigazgató személye erre feltétlen garancia, ám egyre jobban érezhető, hogy a
szegedi operának jelenleg még nincs vele egyenrangú koncepciózus rendezőegyénisége. Az utóbbi évek produkcióinak tekintélyes részét bosszantó egyensúlyzavar
jellemezte. Az igényes zenei megvalósítás mellől hiányzott az alapos, az előadások
résztvevőit együttessé olvasztó rendezői munka. Nem egy vezető énekes játékbeli
modorosságokkal küzd, gesztusai minden produkcióban megismétlődnek, többen hajlamosak a naiv teatralitásra, magamutogatásra, a taps felé kacsintó rájátszásra.
E fogyatékosságok — melyek miatt akár teljes produkciók hajótörést szenvedhetnek
— elsősorban a rendező munkájának fogyatékosságait vagy inkább feladatvállalásának, igényességének határait jelzik. Az operarendezőnek nem lehet megelégednie
pusztán a statisztéria és az énekkar mozgásának, a jeleneteknek a megtervezésével.
Olyan „kényes" és nejhez dolgokba is be kell avatkoznia, mint a színpadon levők
gesztusai és mimikája. Céltudatosságának, ízlésének a színpadi játék legapróbb és
legszemélyesebb mozzanatában is érvényesülnie kell. Nemegyszer a már-már leküzdhetetlennek látszó megszokottságok ellenében, ám a művészi színvonal érdekében.
Ha pedig az ilyen intenzitású és igényű rendezői munkához nincsenek meg a feltételek, akkor ezen okvetlenül segíteni kell. Hogy egy következetes, bátor rendező
„csodákat művelhet", arra kitűnő példa a pár évvel ezelőtti, Bozóki István rendezte
Mathis előadás, melyen a társulat korábban modorosan és kellő mértéktartás nélkül
játszó férfiénekeseire például rá se lehetett ismerni, sőt egyikük, a sok sikert megért idősebb művész, pályája végén szinte újjászületve, életének talán legemlékezetesebb teljesítményét nyújthatta; a rendező segítségével és bizonyára kemény m u n k a
árán. Bozókinak ahhoz is volt bátorsága és művészi lelkiismeretessége, hogy az egyik
tévesnek bizonyult rendezői megoldást a bemutató előadás után megváltoztassa.
Angyal Máriának az operatársulat munkájába való bekapcsolódása „új hullámot" ígér a rendezés területén is. Eddigi két sikeres operarendezése ezt ígéri. Ha
a legutóbbi, A szevillai borbély előadás kissé harsánynak tűnt is, végre a legapróbb részletekig megtervezett, igényesen kidolgozott előadást, tökéletesen együtt
játszó együttest láthattunk a színpadon. Ennek állandó igényét s a vele járó s ű r ű b b
művészi és szervezési tennivalókat, a több tudatosság és önfegyelem, a produkciók
egészére való figyelés, a rutinszerűségtől való tartózkodás, az állandó újjászületés
parancsát kell vállalnia az egész szegedi operának: rendezőnek, karmesternek, vezető
és pályakezdő énekesnek egyaránt.
CSAPLÁR FERENC

A mi Elektránk?
Korszerű színház nincs korszerű gondolat nélkül, izgalmas produkció szellemi
izgalom nélkül. Aki jó színházat akar csinálni, annak egyszerre kétfelé kell figyelnie: a közösséget foglalkoztató problémákra s a színházművészet eddig megteremtett
és egyre bővülő lehetőségeire. Úgy kell művésznek lennie, hogy egyúttal politikus
94

és filozófus is legyen. S ha már politizál, filozofál, akkor a valóságos helyzetből
kiindulva és lehetőleg ne zavarosan tegye ezt. Közösséget érdeklő üzenete legyen.
A korszerű, izgalmas színháznak a vita éltető eleme, ám soha nem a zavarosság.
E fentiekkel kapcsolatban a szegedi Egyetemi Színpad legutóbbi produkciója, az
Örök Elektra címmel bemutatott tragédiaátdolgozás — a rendező Paál István és a
költő Veress Miklós m u n k á j a — tanulságokkal szolgál. Ebben az Elektra-drámában, mely elsősorban Szofoklész, Hofmannstahl és Gyurkó László ismert műveinek anyagából jött létre, az Elektra- és az Antigone-történet egyesül. A száműzetésből titkon hazatért Oresztész nővére biztatására hívei segítségével megöli bűnös
anyját, a f é r j gyilkosságban vétkes királynőt, mikor azonban az uralkodóval, Kreoniial kerül szembe, áldozatul esik. Elektra a tilalom ellenére megadja a végső tisztességet öccsének, sőt vállalja, hogy tovább folytatja, amit öccse elkezdett. Kreon,
miután megölt asszonya helyére emeli Püladeszt, megöleti a „város rendjét és a
polgárok nyugalmát" veszélyeztető Elektrát.
Oresztész és Elektra tettei és sorsa révén a forradalmár magatartást és sorsot
akarták az előadás megalkotói láttatni: a zsarnokságot álcázó rend és nyugalom
elleni örök lázadást és meg nem alkuvást, a mártíromságot. Mindezt részben azzal
a céllal, hogy tisztelegjenek az elesett hősök emlékének, akiknek neve egyébként a
színpadi cselekmény megindulása előtt hangelőjáték keretében elhangzik.
Paál és Veress Oresztésze és Elektrája forradalomról beszél és forradalmat akar,
tetteiket illetően azonban naivabbak, ugyanakkor kegyetlenebbek minden eddigi
Oresztésznál és Elektránál. A maguk forradalmát a büntetéssel kezdik, ahelyett hogy
rögtön a legfontosabbat, a potenciális ellenfél megsemmisítésével törődnének, ösztönösségük az ultrabaloldali mozgalmak cselekvésmechanizmusára emlékeztet. Jelszavuk, miszerint „a forradalomhoz véres út vezet", büntetést akar igazolni, ami
pedig önmagában véve nem forradalmi akció. Eleve mártíromságra születtek, nem
győzelemre.
Az ö r ö k Elektra előadás alkotóinak szándéka szerint politikus színház. Nem a
dráma egészének belső logikája révén — erre a jelzett ellentmondások miatt eleve
nincs is lehetőség —, hanem közvetlenül, agitatív módon, élve a nyugati baloldali
ifjúság demonstrációi nyomán nemrég megszületett „utca-színház" eszközeivel. Az
ilyen színház azonban csak akkor eredményezheti azt, ami saját létének alapjául
szolgál, a közönség és produkció találkozását, ha az, ami elhangzik, valóban nagyon
aktuális, nagyon közösségi gond s a reveláció erejével hathat. A zsarnokság és a
forradalom problematikájának a közvetlen tennivalók szintjén a világban sok helyütt
van még társadalmi akusztikája. Mi azonban már túl vagyunk rajta. Emiatt érzem
az együttes kísérletező és játékkedve, vállalkozásának tiszteletre méltó volta, sok jó
rendezői részletmegoldás, Margittay Ági és Tolnai Miklós színművészek nem egy
igazán nagy pillanata ellenére az Örök Elektra előadást kevéssé korszerűnek, izgalmasnak, mondhatnám úgy is, kissé „importcikknek".
Az ambiciózus és vállalkozókedvű együttesnek — ha több akar lenni egyfajta
világirodalmi magazinnál — nemcsak a határokon túlra kellene figyelnie, hanem a
saját gondokra is, hiszen mégiscsak idehaza játszik. Nemcsak formai lehetőségeit,
kísérletező szándékának irányát kell tisztáznia, hanem gondolati céljait, mondandóit is.
CS. F.

95

Vendégünk volt az elmúlt
hónapban:
Acs Károly, a Híd főszerkesztője,
Fehér Ferenc jugoszláviai magyar
költő,
Kántor Lajos kolozsvári
irodalomtörténész.
November 23-án a gépipari
technikum diákotthonában
Bárdos Pál és
Fenákel Judit részvételével
író-olvasó
találkozót tartottak. November 25-én a
Somogyi-könyvtár
móravárosi
fiókkönyvtárában
került sor hasonló eseményre, itt Simái Mihály költőt látták
vendégül. Polner Zoltán és Annus József pedig Makón, a kereskedelmi
szakközépiskola diákjaival
találkozott.

A megyei pártbizottság
meghívására
Csongrád megyében járt odesszai területi pártküldöttség
tagja volt 1. M.
Nyeverov
író, aki december 4-én a

96

Sajtóházba is ellátogatott,
s hasznos
eszmecserét folytatott írókkal,
szerkesztőkkel. Látogatása és a konkrét
eszmecsere eredményeként
biztosak
lehetünk
abban, hogy a testvérvárosok
közötti
kapcsolat — amely gazdasági,
politikai
szálait tekintve eddig is erős volt — a
közeljövőben
a kultúra, művészet
és
irodalom terén is intenzívebbé
válik.

Lapunk
grafikus

új címlapját
tervezte.

SZERKESZTŐI

Mayer

Gyula

ÜZENET

Nem közölhető írást küldtek: K. L.
Gy. Budapest, Cs. M. Tamási, L. S.
Dunakeszi, V. P. Ács, K. I. Budapest,
M. L. Tiszafüred, Á. H. J. Budapest, V.
J. Miklósfa, H. M. Budapest.

Inasrajzok

a

múlt

századból

A Szeged-kutatásnak száz ágra szakadó forrása, az 1522-es tizedlajstrom tanúsága szerint az iparok legnépesebbike volt a vasipar. A szakma művelőinek száma
ez volt: kovács 22, patkós 2, nyilas 2, órás 2, pajzsos 1, puskás 3. Zsigmond 1389ben kelt kiváltságlevele a szegedi kereskedőknek megengedi, hogy vám nélkül vihessék áruikat különböző városokba. A kiváltságot élvező kereskedők tulajdonképpen iparosok voltak, akik saját készítményeiket vitték a vásárokra. Áttételek révén tudjuk, hogy a 14. sz.-ban már céhek igazgatják némely iparok sorsát. A céhek gondoskodtak a szakember-utánpótlásról, 10-12 éves fiúkat 5-7 évekre szegődtettek el tanoncnak. A kötelező vándorlással a kor követelményének megfelelően, jó szakemberek serkentek elő az érdeklődő fiatalokból. Ennek dacára a
Helytartó Tanács 1792-es rendelete 22 iparágra kötelezővé tette a tanoncok rajziskolába járatását. A mesterek természetesen sérelmezték a rendelkezést, hisz az
iskola a munkától vonta el a tanulót, de az a veszély is fenyegetett, hogy az inas,
úgylehet többet tud majd a mesterénél.
1799-ben Szeged város magistrátusa a nemzeti iskolák mellett iparosképző rajziskolát hozott létre a kegyesrendiek vezetése alatt álló gimnázium épületének fizikai eszközök termében. A mondott évben 121 tanulóval foglalkoztak a Scola
Graphidisnek
nevezett intézményben, s a további években csak ritkán látogatták
száznál kevesebben a szegedi iparosjelöltek (pl. 1848—49-ben).
Vedres István, a város hites földmérő mérnöke — Szeged Széchenyije — a piarista gimnázium fönnállásának centenáriumára írt munkájában, A szegedi múzsák százados ünnepe címűben így versel a rajziskoláról:
Méglen tovább
mennénk,
ezen
osztályokat
Lássad, a méhelyekbe
készítenek
rajzokat.
Itt lakatos,
Kováts,
Asztalos.
Takátssal
Bodnár,
meg Szíjjártó,
Kőműves
és
Átssal.
Inas. Legény,
Mester, mind egyre
dolgoznak.
Tanuló diákok
velek versent
futnak.
Az Épületeknek
Állását,
Fekvését,
azok
tekéntetét,
Szelését,
Metszését.
Házi bútorokkal,
más
Készülékkel,
Kitsin Rajzba előadnak
mindeneket.
A szükséges,
a Jól s a Szép az 6
tárgyuk.
Ezt érezni s találni Fő
iparkodásuk.
Szép Rajzolatokkal
a szobák
falait
Béboritsák,
im lásd: Gyermekek
Munkáit!
Természet
így fejti ki a
tehetséget,
Értelmet
s Tudományt,
melly benne tanyászott
...

ötven év alatt, 1850-ig kereken ötezer fiatal szakember került ki a céhek és
az iskola együttmunkálkodásából. A Bach-korszakban nehezült .az iparosifjak helyzete, mivel csak vasárnapi iskolákban sajátíthatták el az ismereteket. De mintha
csak arra készültek volna éppen nyolcvan éven át az ipari seregek, hogy a vízbe
veszett várost haló porából a mai mivoltára virágoztassák. Még sokáig élünk az
akkori mesterek kezével épült házakban, gyönyörködünk százféle szolgáló díszeiben.
Amikor a szemnek is szép tanulói .rajzokat szakmák szerint közreadogatjuk,
velük szerényen egyengetni szeretnénk a közelgő 100 éves árvíz ünnepségeibe illő
monográfia útjait is. Az értő erők felnőttek a munkához, idő is van hozzá. Az
igény régóta itt lakik közöttünk. Jelet várunk, hogy elkezdjük!
TÓTH BÉLA

