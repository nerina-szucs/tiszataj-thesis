MS

tiszatáj

VM

69. É V F O L Y A M

Aczél Géza
Feliinger Károly
w

Hankó Tóth Adóm
Marno János
Ofelia Prodan
Puskás Dániel
Tandori Dezső
versei
Darvasi László
Kontra Ferenc
Potozky László
prózája
Balogh Gergő
Lőrincz Csongor

IK

tanulmánya
Bálint Sándor és Tüskés
Gábor levelezéséből
Válogatás
László Dániel
kiállíásának anyagából

1SQ,

n
-

-

j

2
2015. február



IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

a Magyar Nemzeti Bank és a Nemzeti Kulturális Alap
támogatásával.

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
DOMÁNYHÁZI EDIT korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu
Online változat: tiszatajonline.hu
Szerkesztőség: 6741 Szeged, Rákóczi tér 1. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

Tartalom
LXIX. évfolyam, 2. szám / 2015. február

MARNO JÁNOS

Tükörének; Emlékkoncert; Egy nehéz kő éjszakája .......

3

KONTRA FERENC

Megálló a Dunánál .........................................................................

6

TANDORI DEZSŐ

ÖN(alz)képp ..................................................................................... 13

ACZÉL GÉZA

(szino)líra .......................................................................................... 28

OFELIA PRODAN

Ulysses és a sakk; Platón és Szókratész; vakságban ....... 30

DARVASI LÁSZLÓ

Például hol lakik a Föld? ............................................................. 33

PUSKÁS DÁNIEL

Hátha meg lehet kerülni .............................................................. 37

HANKÓ TÓTH ÁDÁM

bizonyítás; népességtervezés ................................................... 39

FELLINGER KÁROLY

Egy Petrla Ferenc festmény mögé; Szinte; Kivetítés;
Ha Juli mély- ..................................................................................... 40

POTOZKY LÁSZLÓ

Éles (regényrészlet) ...................................................................... 43

LŐRINCZ CSONGOR

Tanúságadományok (A tanúságtétel esemény- és differenciaelméleti megközelítése) ............................................. 47

BALOGH GERGŐ

A történelem hallgat (A történelmi regény és egy tudomány felszámolódásának küszöbén) ............................... 64

TÜSKÉS GÁBOR

„kérlek, építsd a Te szíveddel, szellemeddel is a feladatot tovább” (Bálint Sándor és Tüskés Gábor levelezéséből [1973–1980]) .............................................................. 74

mérleg
FARKAS DANIELLA

A fej nélküli lovast lelövik, ugye? (Busch Péter Boszorkánypöröly című regényéről) ........................................... 102

PETHŐ ANITA

Mi lesz veled, Istenke? (Barlog Károly: Maxim ) .............. 106

BENEDEK MIKLÓS

A többi az angyalokra tartozik (Kontra Ferenc: Angyalok regénye) .............................................................................. 109

WIRÁGH ANDRÁS

Az asztalitenisz finommechanikája (Szvoren Edina:
Nincs és ne is legyen ) .................................................................. 112

KELEMEN ZOLTÁN

Kritizáló kiadás (Hajnóczy Péter Jelentések a süllyesztőből című művéről) ...................................................................... 116

SZABÓ GÁBOR

Otthon lenni (Pór Péter: Tornyok és tárnák) .................... 120

Z. VARGA ZOLTÁN

Szimmetrikus diszharmónia (Szabó Gábor: „Vagyok,
mit érdekelne” [Széljegyzetek Petrihez]) ............................ 125

ILLUSZTRÁCIÓK

Válogatás László Dániel kiállításának anyagából (REÖK, Szeged) a címlapon, a 5., 36., 38., 42., 46., 63., 73., 108., 111.,
124., 132. oldalon, a belső és a hátsó borítón.

MARNO JÁNOS

Tükörének
Gyakorlatilag megkopasztottak.
A pénzemért tartottam a postaintézetbe, s ott a beteg tüdőm
miatt beszálltam a liftbe. Körben
a kabin fala tükörüvegből,
mely első pillantásra utasok
tucatjával töltötte meg a teret.
Majd e képzetből felocsúdva a népes
társaság figyelme magadhoz terelt;
mint anyád ágya fölött a ferences
barát feje búbja, világított
mindenfelől a kopasz madárfejed,
feltörőben, mint egy tucatnyi strucc
tojása, s szőrösen, megannyi ecset.

Emlékkoncert
Lement a nap. Szemmel láthatólag
ereszkedett alá, alább, és legalább,
s most csibészek mászkálnak a napos
csibék közt a színpadra szórt homokparton,
emlékkoncertet adnak a rákban meghalt
Frank Zappa tiszteletére, aki állítólag
ezt a csirkenyársalást először vitte
színre a rock történetében. Most egy
lapátfogú nő markolja meg a drót
nélküli mikrofont, és guggol le
a sárgapihés, csivogó vérlucsokba –
honnan is ismerem őt? Istenem! nem ugrik be,
Istenem, mintha embereid ereszkednének
térdre a beteg mellkasomon, nem

„

4

tiszatáj
leszek többé tanúja napkeltének,
délnek, uzsonna-, majd vacsoraidőnek,
ellenben egykorúvá válok, Uram,
veled, fivérévé kezdetnek s a végnek,
vétked beavatottjává, melyet csak érzek
egyelőre, ám fogalmam nincs róla, és
amint megnyílik alattam egy csatornafödeled, már gyónásodra zuhanok a mélybe,
ott térdepelsz klutyogva egy cellarács
mögött, és köpsz, kiteregetsz, és kipakolsz.
Nem emlékszem részletekre. Figyelmem
a lapátfogú nőre fordul vissza, ő
az együttes frontembere, a front elvonul
fölöttünk reggelre, most hajnali fél négy,
július közepe, ölnöm kellene, ha férfi volnék.

Egy nehéz kő éjszakája
Ahogy gyalogoltunk a feleségemmel
éjszaka a gesztenyesoron, a kő,
mely a templomtér és az úttest közt
hevert, moccant, és vonaglani kezdett,
nem torpantam meg, a természetnek,
gondoltam, akármi megengedett,
a feleségem azonban lemaradt
mögöttem, majd a fejemből is kiment,
mert a fejemet nem veszthettem el,
fülledt, nyári éjjel, egy-két régi,
sárga fényű lámpa az útszélen,
még nem takarékoskodtam én sem
a jelzőkkel. Attól se nagyon féltem,
hogy egyszer csak meg találhatok halni
szörnyen, mivel láttam kinyílni a kő
homályos csecsemőszemét félig,
kisvártatva pedig visszacsukódni
ismét, minek folytán a szemből csigavonalú köldök formálódott, és pár
évtizeddel később viszontláttam
ezt a köldököt egy osztrák festő

2015. február

5
atelier-jében, egy bűnügyi
fotógyűjteményben, amit a német
nyomozó hatóságtól kapott kölcsön.
Idővel, persze, megfeledkeztem
a kőről, s most visszavonultan élek
a feleségemmel, hátamban érzem,
ha úgy esik, a forró leheletét,
amint óva int, hogy közelebb lépjek
a szörnyhöz, s én nehéz szívvel ugyan,
de engedek neki. És hátranézek
rá a fojtó levegőben, mosolyog,
tágra nyílt szemmel, szembogara pedig
csaknem egészen betölti az íriszt.

SZOLNOKI PIAC

„

„

6

tiszatáj

KONTRA FERENC

Megálló a Dunánál
A padon ültem, a borovi fenyőből készült háttámla és az ülő rész léceire több bicskafaragás nem is férhetett, a szívek és focicsapatok intarziáitól olyan volt, mint egy
urbánus ékszerdoboz. Csak ez az egyetlen buszmegálló van itt, közvetlenül a parton, pedig milyen hosszan elfolyik a Duna a város mellett. A busz éppen elmehetett,
amikor érkeztem, mert nem várakozott rajtam kívül senki, néztem az új hidat és a
szemközti péterváradi várat, ezt nem lehet eleget nézni, ide minden turistának el
kell jönnie egyszer; ezek nem lombok az óratorony alatt, az ágak sirályokkal és varjakkal vannak tele, és ha felröppennek, eltűnik a lombkorona is; tél van, még nincsenek lombok.
Itt lakott Ronin mögöttem, éppen a várral szemben. Évekig együtt dolgoztunk. A
hétvégi szám volt a munkája, a nyomdában grafikus volt. Mindig is kilógott a sorból.
Kívülálló volt, főleg a kinézete miatt, mert félig albínó volt, ezért kapta a Ronin becenevet. Az átlagember mindenféle másságtól tart, és ami látványosan eltérő, az
idegen, és jobb távolságot tartani. Ronin közönnyel viszonozta ezt a hozzáállást.
Különösen furcsa volt a közöny azokban a napokban, amikor előre bejelentették
a bombázásokat. A címlapon hoztuk a hírt: március 23-án este negyed tizenegykor
Javier Solana NATO-főtitkár és Wesley Clark amerikai tábornok jelentette be, hogy
légitámadásokat kezdenek a Jugoszláv Szövetségi Köztársaságban. Tudtuk, hogy
közeledik a nap, az óra, és mégsem hittük el. Mert ilyesmi csak mással történhet.
Aztán beleremegett az egész kiadóház este nyolckor az első találatba. Aztán percek
múlva újra robbant. Az ablakból néztük, hogy a város sötétségbe borul. Nekünk saját áramfejlesztőnk volt.
Kilenc éve tartott már a háború, annyi mindent megértünk. A kollégák lassan
mind hazaszállingóztak. Nem jártak a buszok. Az emberek kimentek az utcára, kémlelték az eget.
Kéziratokat olvastam az asztalomnál. Aztán egy távolabbi robbanásra megint kitekintettem, a távolban valami lángolt. Eltelt egy óra. A földszinten beindították a
nyomdagépet.
Ronin jött fel a nyomdából, hozott egy nyaláb korrektúrát.
Csak nem fogsz itt virrasztani, na, gyere, aztán húzott magával, csak a következő
utcában lakott, alig ötpercnyire. Sokszor nézegettem ezeket a szecessziós épületeket a parton, ugyanolyanok voltak, mint mindenütt a Monarchiában, egyszerre
épültek, stukkókkal csipkézve, világos fagylaltszínekre festve. Ronin a legfelső emeleten lakott, a harmadikon. Igazi, régimódi vaskorlátos lépcsőház volt, apró belső

2015. február

7

„

udvarral, lent valaki gyertyákat gyújtott, hogy fel lehessen botorkálni. A lakásban
két hatalmas ablak nézett a hídra és a Dunára.
Víz van, még szerencse, hallottam Ronin hangját a fürdőszobából, lehúzta a vécét, és a kezembe adta a gyertyatartót. Milyen romantikus. A gyertyatartó porcelánból van, a dédanyámé volt, úgyhogy ne ejtsd le, letette a mosógépre, és a fürdőszoba
felé irányított. Körbejárattam a fényt, ez nagyobb, mint a konyha, mondtam hangosam.
Ronin kirakta az asztalra a kaját, és nekilátott. Nincs külön teríték. Egyél, amit
akarsz, aztán itt alszol a heverőn. Ez itt a vendégek helye. Holnap korán kelek, úgyhogy ne sokat motoszkálj itt, valami röpcédulákat nyomtatunk reggel hattól, aztán
becsukta az ajtót, és egyedül maradtam a hagymaszagú konyhában.
Ültem egy hokedlin az ablak előtt, és vártam, mint amikor a csillaghullást néztem, nem tudtam, hogy mikor és hol esik le a következő, közeli vagy távoli lesz, és ez
így ment egészen hajnalig. Akkor csend lett. Leheveredtem, magamra húztam a
pokrócot, és elaludtam. Arra ébredtem, hogy Ronin tiszta ingben, frissen borotválkozva a gáztűzhely előtt áll, és belecsapja a tojást a forró serpenyőbe. Majd sütsz
magadnak, ahogyan szereted.
A tojást én sehogyan sem szeretem, különben is ettem az éjjel sajtot, amit az asztalon hagytál. Már fel vagyok öltözve, majd megyünk együtt.
Menj a fürdőszobába, van tiszta törülköző.
A nappali, pontosabban az egyetlen szoba most nagyobbnak tűnt, a napfénytől
szinte aranysárga lett a berendezés, a régi, jól megőrzött polgári bútorok, a cserépkályha, a könyvespolcok, és szemben a falon a grafikák, nyilvánvalóan Ronin vázlatai. Tudtam, hogy dédelgetett ilyen ambíciókat, néha rajzolgatott az újságba is.
Á, azokat még főiskolás koromban csináltam, csak ott maradtak a nagyi emlékére, ő rakta fel őket, mert róla készültek.
Megakadt a szemem egy jókora papírdobozon, valamikor porszívó lehetett benne, valahogy nem illett ebbe a kifejezetten konzervatív rendbe. Tele volt portréval.
Hazahoztam a fotókat, mert senkinek sem kellenek, és kegyeletsértés lenne csak
úgy kidobni őket.
Gyűjtögeted a holtak képeit, amik a köszönetnyilvánításokban és gyászjelentésekben megjelennek?
Egy idő után elvonatkoztatsz ettől, csak olyan munka lesz, mint a többi. Csak azt
nem értem, hogy a hozzátartozók miért küldik be, miért fizetnek érte.
Mert lelkiismeret-furdalásuk van. Minden az élőkről szól. Nekünk pedig pénzt
hoz, hogy ott akarják látni szeretteiket az újságban.
Engem ugyan ne tegyenek az újságba.
Nem is tehetnének, nem is látszanál, mert albínó vagy.
Erre röhögve hozzám vágta a párnát.
Gondosan megágyazott, mintha senki nem is aludt volna itt.

„

8

tiszatáj

A kisasztalon egy könyv, fedelével széthajtva: Émile Zola A Patkányfogó. Az ő
élete hasonlít az enyémre.
Mindig használj könyvjelzőt, mert így tönkremegy a könyv gerince.
Úgysem olvassa el más, nem adom kölcsön senkinek.
Fogtam a kabátom, és indultam volna, vagy nem te sietsz a nyomdába röpcédulát nyomtatni.
Várj, még valamit el kell intéznem. Leviszem a hamut a kukába, meg a szenesládát a pincébe. Aztán ha jövök haza, majd hozom a szenet, mert elfogyott. Ettől izmosodik az ember, ti a központi fűtésetekkel mind ilyen puhányok vagytok.
Jól van, akkor viszem a ládát. Már nem sokáig kell fűteni.
Ronin a napilapnak csak a hétvégi számát készítette, a hirdetéseket, a gyászjelentéseket, megemlékezéseket, meg az irodalmi mellékletet, amit én szerkesztettem. Eleinte kirajzolgattam, hogy mit hova tegyen, írásokat, illusztrációkat, aztán
mindent ráhagytam, mert kiváló vizuális érzékkel rakta össze az oldalakat. Már nagyon régóta dolgoztunk együtt, de igazából semmit sem tudtam róla. Azt is csak
most hallottam tőle, hogy tősgyökeres újvidéki, a szülei elváltak, az anyja Svájcban
él, itthon is ápolónő volt, könnyen kapott munkát, az apja pedig egy építkezési vállalatnál dolgozik, no, nem a maltert hordja, hanem okleveles mérnök, irányítja a
munkát. Ez a szakma éppen megfelelt neki, hogy minél távolabb kerüljön a családjától. Nem volt nehéz belegondolni, hogy talán a fiára sem szívesen nézett, aki albínó
lett, és nyilván a feleségére sem, aki a hosszú távollétek alatt folyton új barátokat talált magának. Lassan minden kapcsolatot megszakított velük. Roninnak megvolt az
apja mobilszáma, fél év után egyszer eszébe jutott, hogy felhívja, de a szám csak pityegett, megszűnt. Már az sem zavarta, hogy semmit sem tud róla.
Ronin azt is elmondta, hogy szabad idejében búvárkodik, és hogy szinte minden
Duna menti ország amatőr versenyén indult már. A szigeten van a főhadiszállásuk.
Olyan volt, mint egy alibi, hogy a vízen maradhassak. Apám kajakozott, persze
hogy én is azt akartam. Minden gyerek az apját utánozza. Volt benne empátia, az
biztos, végül is együtt jártunk ki a szigetre. Meggyőzött arról, hogy nekem a búvárkodáshoz van tehetségem. Már kisgyerek koromban búvárruhát vett, mert tudta,
hogy másként nem mehetek ki a napra.
A nyomdaszagú újságot már a portán a kezembe vettem: A repülők az olasz
Avianóból, Németországból és a USS Theodore Roosevelt repülőgép-hordozóról
szálltak fel. A Tomahawk rakétákat hajókról és tengeralattjárókról indították.
Két nap múlva lezárták a határokat. A bombázások áthangolták az emberek viselkedését, már nem egymástól féltek, hanem a légnyomástól, ami a búra alatt nehezedett rájuk. Kialvatlanul lézengtek az utcán. Mindenki tisztában volt azzal, hogy
lehet ő is a következő. Naponta több halott volt. Tudtuk, hogy nem vigyáz ránk senki. Legfeljebb egymásra vigyázhatunk azzal, hogy nem bántjuk egymást. A szirénaszóra éjszakánként fásultan vonszolták le magukat az emberek, végül már a lakások
ajtaját sem zárták. Kicsit közelebb is kerültek sokan egymáshoz, a pirkadatig tartó

2015. február

9

„

várakozások éber álmokat, a túlélés terveit hozták elő, olyanok is szóba elegyedtek
egymással, akik egyébként talán sohasem tették volna. De miért szórnak nekünk
röpcédulát, hogy ez miért történik? Az utcákon nem járőröztek, senkit sem büntettek meg gyorshajtásért, a közlekedési lámpákat kikapcsolták, és ettől mintha még
óvatosabb is lett volna mindenki. Bent, a szerkesztőségben mindennap elfogyott
egy liter tömény, mindenki bejárt, pedig nem is kellett volna. Amikor szétlőtték az
áramelosztót, éjféli sötétség ült délben is a városon.
Tiszta zoknit húztam, a kávémat kevergettem az ebédlőasztalnál, összesöpörtem
a tenyerembe a kenyérmaradékot és kiszórtam a galamboknak. Szólt a rádió, már
nem is beszéltek másról, mint arról, hogy hol és mit bombáztak az éjszaka. És akkor, abban a pillanatban, mintha belém csapott volna a villám: a péterváradi hidat is
több találat érte.
Rendszertelenül ugyan, de már jártak a buszok. Mire odaértem, már hatalmas
tömeg volt mindkét parton. Sokan voltunk a rakpart lépcsőin. Mindenki gyászolt,
ahogy álltunk ezen a mindhalálig tartó csoportképen. Némán bámulva a roncsokat,
az összeborzolt fémszerkezetet, amit óriás madarak hagytak kusza nemtörődömséggel a vízen. Erről a hídról mindenkinek eszébe jutott valami. Mi voltunk ott, bennünket bombáztak. Senki sem tudta, hogy még meddig, senki sem sejtette, hogy
összesen hetvennyolc napon át, amennyi ideig egyetlen várost sem a második világháború alatt; nem, senki sem gondolta volna, hogy mi minden veszik el.
Akikkel együtt állunk ott, bármikor találkoztunk később, évek múltán is, láttuk a
másik tekintetében azt a hajnalt, és az a látvány örökre összekovácsolt bennünket,
ettől mindig végigfutott a hátunkon a hideg. Láttam holtakat, láttam meghalni embereket ebben a városban, de mégis ez a kép maradt meg legtovább.
Felnéztem a házakra, és láttam, hogy a parton a hídra néző ablakok mind kitörtek. Az ajtó nyitva volt. Ronin ott állt a kitört ablak előtt.
Én láttam.
Mit láttál?
A szikrákat láttam teljes hosszában, ahogyan egy óriás csillagszóró visszatükröződik a vízen, és a folyó viszi magával a szikrákat, ahogyan kígyózva kanyart vesz a
strandnál. Láttam, amíg el nem tűnik, hogy a hátán úsznak el a csillagok.
Utánanéztem, olvastam az albinizmusról, szerintem te legfeljebb csak ötven százalékban vagy az. Persze, tudom, tipikus a megnőtt fényérzékenység; könnyen elkápráztatnak az ilyek durva fényhatások. A színlátásod viszont normális. Ha a szervezeted csak nagyon kevés melanint termel, vagy semennyit sem, akkor a szivárványhártya ilyen világoskék lesz; hát örülj neki, hogy nem lett rózsaszín. Az ép és
egészséges szervezetben a látóterület mindkét féltekében ugyanakkora, és mindkettő a saját oldalának megfelelő részt kapja mindkét szemből. A két kép összevetéséből mindkét agyfélteke kiszámítja a tárgyak távolságát, és térbeli helyzetét. Másként látod a tárgyakat, mint én.

„

10

tiszatáj

Gondolod, tudsz nekem még újat mondani? Emellett még rendszerint fennáll egy
kisebb-nagyobb mértékű szemtekerezgés is. A látóidegek a szokottnál nagyobb
mértékben kereszteződnek át, így az összetartozó képeket nem mindig ugyanaz az
oldal dolgozza fel. Ezért látok másként. Ezt a képességemet akartam kamatoztatni a
művészetben. Valóban eltér a térlátásom a normális emberekétől. Nagyobb felületeket tudok belátni több dimenzióban. Régóta tisztában vagyok vele, hogy nem
ment el az eszem. Ez egy adottság. Mindig az a kérdés, hogy én vagy az összes többi
ember-e a tébolyult. Most meglátjátok, milyen, amikor minden kifehéredik, ti is kifehéredtek, és megtudjátok milyen, ha valakinek nincsen szemöldöke.
A parton a tömegben már mindenki a természet kifehéredéséről beszélt. A sötétlila lián fehér virágot hozott a folyó mellett.
A vízen tejszerű, könnyű pára lebegett.
Egy ember halhatatlanságáért sokan meghalnak, írta az egyik költő másnap a
versében.
Néma gyilkos a köd a víz felett, nem is köd az, a Tomahawk rakéták nukleáris
töltetéből származik, mondta az egyetem vegyésze.
Beüvegezték az ablakokat, de okulásul szolgált másoknak is. Hatalmas barna ikszek jelentek meg az ablakokon, hogy ne sérüljön meg senki, ha kitörnek.
Ronin hazavitt összetekerve a nyomdából egy hatalmas kartont, az ablakkal
szembeni falat csaknem a mennyezetig befedte. Apró szögekkel rögzítette. Rávetített egy képet a diavetítővel, az egykori kilátást, amit ő fényképezett az ablakából,
amikor még megvolt a híd. Körülrajzolta a várat, a régi híd vasszerkezetét, a hajósok toronyóráját és a csónakokat.
Napilapunk csak hetente kétszer jelent meg, csütörtökön és szombaton. Az
előbbi a tévéműsor, az utóbbi pedig főleg a halottak miatt.
Vittem a nyomdába a hétvégi oldalaimat, kiváló írók és képzőművészek örökítették meg ezeket a napokat. A fotósaink tobzódtak a látványban. Életük leghátborzongatóbb képeit készítették ezekben a hónapokban.
Roninnak is ugyanolyan kék köpenye volt, mint a többi nyomdásznak, a zsebei
tele voltak képekkel. Erre nagyon kell ügyelni, egyszer sem tévedhetsz, amit már
rávittem az oldalra, azt azonnal a zsebembe teszem, most képzeld el, mekkora kegyeletsértés lenne, ha csak egyszer is tévednék, csak egyetlenegy képet összetévesztenék a másikkal, vagy csak egy nevet elvétenék, és másik képet tennék oda,
egy férfi helyett egy nőt, egy gyereket.
Az egész olyan morbid, csak nálunk lehet ekkora képfelületet venni, a többi újság nem csinálja ezt, ekkora nagy halottak, némelyik fél oldalon, a külföldi újságokban már nem is látsz képeket a halottakról.
Most már értettem, miért vetítette azt a látképet a falára.
Már majdnem készen volt a kép. Az ég kékjét a műtermi háttér adja, a legtöbb
fényképész ilyen háttér előtt készíti az igazolványképeket. Most vonatkoztass el a
holtak tekintetétől. Már meg is van az égbolt a péterváradi vár felett, és a felhőkben

2015. február

11

„

régebbi fekete-fehér képek úsznak az örökkévalóság felé, egy város lakói a hatalmas
képen. A kollázsom megörökíti azt is, ahogyan a fekete-fehér képek lassan színesre
váltottak. A régi halottakból vannak az épületek és a híd gerince, a babaarcokból a
vitorlák, a piros ruhákból az épületek cserepei, a sárga ingekből a védőfal bástyái,
olyan keretes képekből, vagyis téglákból állnak, mint valójában. Emberek alkották,
mi is emberekből vagyunk. Innen nézd, pontosan a közepére állva. A teljes képet
akkor látod, ha elvonatkoztatsz a részeitől. A nézőpontodtól változik meg a felület.
Ha kicsit hunyorítva nézed, mintha szemtekerezgésed lenne, akkor egy pillanat
alatt szétfolyik, mint az ecset utolsó érintése a vizes akvarellpapíron.
Aztán egy alkalommal betettem egy novella illusztrációjának a hatalmas kollázst
az irodalmi mellékletbe. Talán ez volt az egyetlen, amit megmutatott az anyjának is
a munkáiból, hogy lássa, mégsem volt értelmetlen dolog azt a falat így tönkretenni,
amikor azért jött haza, hogy fogadja a vevőket, mert a nyáron eladja a lakást, és
mennek mindketten Baselbe, a régi rajzaidat, amin a nagyi van, már kiraktam a
szobád falára, már régen itt kellett volna hagynod ezt a várost.
Ronin nemigen szokta az orromra kötni a dolgait, csak az anyja látogatását mesélte el részletesen, és utána mintha megváltozott volna, ezért lepett meg, amikor
egyik nap azzal hívott fel, hogy holnap randim lesz, nem érek rá, majd valaki más
megcsinálja helyettem az oldalaidat.
Mész az új híd avatására?
Ne hülyéskedj!
Egy szép lánnyal találkozom.
A szépség hálátlan szerető.
Na mondj még ilyen okosakat!
Kannibálok vagyunk, felfaljuk egymás életét.
Eltelt néhány nap. Egyik reggel, amikor leszálltam a buszról, eszembe jutott,
hogy Ronin még mindig nem csinálta meg a kötettervet, amit rábíztam, pedig mi adjuk ki a jövő hónapban.
A ház előtt egy kutya ugatva játszott a hóban, harapta a havat. Felcsengettem a
kaputelefonon, eltelt némi idő, mire álmosan belehallózott.
A postás, szóltam vissza, de már kattant is a bejárati ajtó zárja.
Még fel sem keltél, a hasadra süt a nap, hoztam a könyv borítóját, még ma le kell
adnod a színbontást.
De Ronin csak ásítozott, nem volt hajlandó sem felkelni, sem felöltözni.
Szeretnék egy napon arra ébredni, hogy egy nappal több maradt az életemből.
A használt koton az ágy mellett nagyon gusztustalan. Elfogyott a papír zsebkendőd?
Felemelte két ujjal, de finnyás vagy, és vitte himbálva a konyha felé a szemetesbe.
Ezzel egy egész apácazárdát megtermékenyíthettél volna.
Csak a szokásos ürítés, az élet része.
Csak nem a nyomdászlány volt itt, akit gyakorlatra osztottak be melléd?

„

12

tiszatáj

Talált, süllyedt, egyéjszakás kaland volt.
Már egy hónapja dolgozik melletted, és nyilván még marad is egy darabig.
Miért ne dolgoznánk együtt, csak dugni nem fogunk. Amíg sötét van, addig nincs
semmi baj a lányokkal, de mire felkel a nap, mindent világosabban látnak. Engem is.
De most nem ezzel volt a baj. Amikor ránézett a falra, az óriás puzzle-ra, közel ment
hozzá, hogy tényleg jól látja-e azt, amit lát. Pontosan tudta, honnan vannak a képek.
Aztán úgy nézett rám, mint egy elmeháborodottra. Csak annyit kiáltott vissza az ajtóból, hogy te beteg vagy, érted, beteg vagy.
Vártam a buszra, már napok óta havazott. A lábam alaposan összefagyott, ezért is
volt olyan furcsa, hogy Ronin ablakai tárva-nyitva állnak. Egy rendőrautó éppen akkor érkezett. A bejárati ajtót kitámasztották. A szomszédok a lépcsőházban sutyorogtak. Már elvitték, mondta valaki. Micsoda? Hogyhogy elvitték? Mit csinált? A rendőröket kérdezze. Az ajtaja előtt két egyenruhás töltögetett ki valami űrlapot. Megkérdeztem tőlük, hogy mi történt. Meghalt. Hogyan? Szén-monoxid-mérgezésben.
A fal üres volt. A kollázs helyén csak a fehér fal látszott. Teletömte a kályhát nehezen égő papírral, ami lefojtotta a parazsat.
Zola is az asztalára dőlve várta, hogy a kályhába gyömöszölt kéziratai lángra
lobbanjanak, de nem lobbantak lángra, csak a színtelen és szagtalan füst áradt szét,
előbb a patkányok fulladtak meg a patkányfogóban, aztán ő maga is.
Ahogyan a parázs lefojtva maradt. Mert ami igazán alattomos, az láthatatlan. Olyan
könnyen lebeg a felszínen. Ha forró vízbe teszik a békát, kiugrik belőle, de ha úgy teszik a vízbe, hogy utána fokozatosan melegítik fel, akkor mozdulatlanul fő halálra.
Ha megégette volna magát, még ma is élne.
Minden vár legendákat rejt magában, a gyermeki kíváncsiságot nem lehet kinőni, a békából egy másik világban királyfi lesz, a mesék feledtetik a pusztítást, az alattomosságot, a szennyet, egyszer úgyis maga mögött tudja az ember, ha további célja
van. Ha felér a várba a korlátig, nagy lélegzetet vesz, és áttekint a túloldalra. Milyen
lenne, ha innen fényképezné le valaki a szemközti szecessziós házakat, a buszmegállót, és a padot, ahol a buszt szoktam várni.
A látványtól egy pillanatra az idő is megáll, az óra mutatói a bástyatornyon felcserélődnek, lent széles kanyart vesz a folyó, a megújulás és megtisztulás öröktől
hullámzó jelképe. A horizonton felröppennek a sirályok a jégtörők morajlására. Sétáló emberek mindenfelé, a város tüdeje mélyet szippant, ősszel ültetett facsemeték
sora kanyarog a sétányon, a város neve is arra utal, hogy itt mindig ültetni kell, valami újat, ami hajtást, reményeket nevel, könnyű hó szitál, mint egy fehér óriás, és
testetlen karjával felemel. Csak innen, a magasból nyílik igazi rálátás a jövőre, mert
itt érezni lehet, ahogy kitárul a város lelke.
Messziről akartam látni mindent, és mivel az időbeli távolság még túl közel volt,
átváltottam a térbelire, hogy most én lássak másként: szemtekerezgéssel. Aztán úgy
döntöttem, hogy minden tiltakozása ellenére beteszem az újságba a képét.

2015. február

TANDORI DEZSŐ*

*

Egy eltervezett könyv fejezete

13

„

„

14

tiszatáj
Önelemzőleges (benső-komparatív) szöveg, előleg

Eleve: a gépelés visz a nyomtatásig. Tehát nincs (eleve) – – – ergo nincs „eleve”. Az
eleve továbbképezhető-e elevénnek? Mert elevennek nem. Hogy nekem a gépelés ma
épp: „-képp”, tartalmazza (nem írtam?) az irtózatot a kérdéstől (sokat kezdtem gépbe, írást), meg a perfektuálástól (hogy a gépelés – kettősen! –bevégzős is). S „na akkor”.

Vég-közbevetés
Ennek itt a fejezet végén kellene következnie, ott. A mesterséges rendteremtés
azonban – egy írásban – IS tematizálás, tematizmus. Egzisztencializmusa a cselekvésnek, de nem egzisztencialitás. Így ezek a máshonnét vett darabok ide kerülnek;
részletek a fejezetben, az egész, melyből vétettek, egészként lesz a könyv egészében, az egész könyvben. Nincs azonban kiigazítás.
Az ilyen kiigazítás egzisztencialitás-fogyatkoztató lenne. És ha már valaminek
lennie kell, legyen az: egzisztencialitás. Nem kevesebb.
*
A fejezetcímbéli (a könyvcímbéli!) ALZ-ról.
Íme:
„Azontúlni a földet,
arcomnak dőlésével.
De már dőlök mindennel,
lábammal ha, kezemmel.
Jó, igaz, a világban csak
a világon kívül lehet élni,
de én nem akarok cserélni;
a világban hittem volna
élni, ez alól hull ki
lábam, ebből fogam,
ennek verítéke van. Vagy másnak.
Járni rendest nem tudok.
Lépcsőn visszazuhanok.
Látvány vagyok, kínos.
Majd a magány, ki hoz,
Ki nem hoz, nem kapok
levegőt rendesen, unalmas
elmondanom, változatokban
fáj fejem, váll, csukló: de

2015. február
kedvszegetten. Más jó kedvét
mit tegyem, mutatkozván
röhejben.
Nincs jó mód kimódolva,
hivatkozom Dide úrra.
Ld. N. N. Á. rázkódtató
prózája Kosztolányiról.
A szellem nem vakáció.
Nincs kiejtés, elejtés,
felejtés, leejtés, nincs
Alzheimer, így; hát ha
előszobája? De nekem
Parkinsonom sincs, csak
medve Paddingtonom.
Mi akkor ez?
TANDORI-m van,
ez kórom
semmi króm, semmi
guanó korom.
Ez Szép Ernő valóm.
Az én: én – semmi szerén.
Madárkám: örökéletpont.
Egész nap vele
foglalkozom.
Ez nem tematikum.
Salinger: kellhetne
életrajzát fordítanom.
De én általa is
a világon kívül
vagyok a világban.
Ha lehet.
E könyvet hogyan
csináljam meg, hogy
ne csináljam (meg; ez = plusz).

15

„

„

16

tiszatáj
Is: Arany töredékek, közép
I.

Így már vagyok.
Ez is úgy lesz?
Így már: vagyok?
Ha-is úgy lesz?
Vagy volt, vagy lesz,
s nincs vagy-vagy lesz.

II. Megy a becsület még?
Fene-tudj’-tisztesség?
Megy a nem-tesz-semmit?
S nem csak én nem teszek?
Nagyobb az összesség,
ha vele nem leszek?
III. Hol az élet vége?
Hol az élet hossza?
Hol az élet, hol a hol?
Csupa vége-hossza,
Csupa viszi-hozza.
IV. Nagyon elfárasztom magam,
ha másokkal bármim is van.
Csak fáraszt a semmi,
ahogy nem kell lenni.
Szép Ernő padjára
előre leülök.
Megtudja az árva,
mire is készülök.
V. Időkbe-botoltan.
Óra, nap, mi-másik!
Pont-mester Seurat-ig
ha kottyan, ha szottyan,
bizony eljutottam.
Hét, hó, veselkedtem!
És nemcsak odáig!
Évem lesz-e másik,
ha már bizony ottan.
Én egyik se voltam.

2015. február

17
VI. Mester, de röstellem,
mim is, ritty-rotty, szétfőtt,
hogy-s-csak büszkélkedek.
Nézzek pontos hétfőt,
nézzek pontnak keddet,
hetet szédelegjek,
ünnep-szétszéledjek.

Gertrude Stein rózsállások
(Tudjuk: G. S.: A rose is… etc.)
Fordításaimban: analitikusan:
A rózsa = a rózsa: a rózsa.
A rózsa: a rózsa = a rózsa. Kb.:
Először így együtt a kettő.
G. Stein rózsája,
tente baba, tentő:
föléje, alája
nem oly elrettentő.
Gertude Stein rózsája
kellett volna, élnem?
Világnak prózája
fönn-akaszt az égen.
Gertrude Stein rózsáját,
világnak prózáját,
Szép Ernő prozódiáját
virágokon borulva:
ha ez volna, nem az volna,
ha az volna, nem ez volna,
tudnám-e, paródiáját?
Vagyok e’ túl-komollya.
V. komojja, komódja.
Na ez akkor
A rózsának verse lesz, ha próza lesz,
a prózának rózsája, ha próza ez.
Ha rózsa, ha próza,
G. S. kiborulna.

„

„

18

tiszatáj
Ragyogvást
Rogyvást, ragyogvást,
ragyog bár, rogy mást.
Rögvest bizony lettem volna
Ifja-vén bujító!
Lettem egy véne-ifja
újító? Se bujító,
se újító nem vagyok.
Vagy ha-mi volt,
szerte rég kószálgatott.
Lettem Szép Ernő birkája,
kiszolgáltatott:
fejét akárhogy felfúrja,
elnyomják csak mindig újra,
így tűnnek alkony porában,
világnak pírjában.

Visszfények, visszerek
Nádak-erek, éj-folt terek:
visszerek,
ahogy visszatekintek,
lábam sima,
Hermész nyila;
bezzeg ma!
Visszfény, visszafény,
sehova se visz a fény, én,
elsötét visszalény.
Visszasötét, de ismerlek;
viaszos szememnek
nem lesz már lenyomata.
Étolaj a gatyám szárát foltozza,
jaj, viasz-világ lecsap rád, orozva.

Egy könyv motyója
(Egy régi dal)
A clochard mindig ajándékozott, jobb híján
Az élet prózája
rímel, mint Kló Sára.

2015. február

19
Akármerre lép,
prózává jár szét.
A clochard rózsája.
Ajándékozásra?
Rózsája mit bánja!
Tojik a clochard-ra.

Kis füzetekből
Sok jót nem mondhatok.
Később nem is mondok.
*
Semmi baj.
Baj?
*
Kedvem szerint
semmi kedvem nem lenne.
De (Szép Ernő!): nincs kedvem.
Ezzel kezdjem vagy végezzem.
*
A legkisebb utazás közben is
csinálj (gondolj) valami
véglegeset. Akkor, hol jársz,
az állomást, a pontot
észre sem veszed.
Nincs hogy pont ott.
*
Már ha sehogy sincs,
is csak sehogy sincs.
Már önazonos, sehol se honos,
csak így-úgy holoz,
seholoz, sehogyoz.
*
Akarnám: ne akarjam.
Nem lenne egyszerűbb
rögtön akarni?

„

„

20

tiszatáj
*
Szépségükkel évszakok
nem vigasztalnak.
Még e mondás is szomorú.
Lapos.
*
Ki tudja, honnan,
ki tudja, meddig.
A felépülés. A leépülés.
Csak egy meghűlés. csak az eltűnés.
*
Szándékában ez egy összmű.
Mert mindösszességében
már nem szándékom.
De benne van,
ha bármi művészetet
idecsinálnék, benne
alattomosan,
tagadólagosan
a szándék.
*
Egy szándékolatlan
Nézek egy
zöld szatyrot. Színén egy
hullt levél. Nézem
jobban: ugyan már!
Az anyagra rá van
nyomtatva a szép kis forma.
*
Rend-akaró voltam. Kártyabajnokságaimmal
3 medve-madár-liga,
82.000 meccs. Hirtelen
abbamaradt. Mint a
gépelés. A fordítás. A kártyát lenne nehezebb újra.
*

2015. február

21
Az idő: amit az ember
belát? De hát a többi?
Mintha belátható időkig
nem lehetne remélni
egy újabb Seurat-t. (A pontversekbe tettem át.)
*
Viszonyok, dolog s dolog közt,
ember s ember etc.
a zenóni, kétfelől

Jövés-menés
Ld. Beckett
I.

Megjöttem?
Mögöttem.
Mögöttem?
Megjöttem.

II. Járni nem tudok.
Nekem nem jár.
Fogadni senkit-semmit
nem tudok.
Túl sok fogam hiányzik.
III. Egyedül ez maradt:
egyedül. Kezdettől.
De egyedül lehet
az „egyedül”.

„

„

22

tiszatáj
IV. Holnappal… rossz vicc
Tegnaptól radok.
Ma radok.
Mától radtál.
Tegnaptól radtál.
(Rossz vicc: holnappal ne.)
V. Így jó. Ahogy van.
Így. Ahogy. Van. Jó.
Így, ahogy jó, van.
(Pontvers akárhogy.)
VI. Eléggé nem jól
S nem is lehet
elég „eléggé”-t
mondani így, rá.
VII. Melyik zárjel a felszín, melyik a mély?
(

)

VIII. Ezek jóllétek.
De én eleve
nem vagyok jól!
Van-e, vannak-e?
IX. E könyv akadálya,
hogy meg kell írni,
és elvész szabadsága.
X. Ha semmit nem csinálsz,
aligha kapkodsz.
De így is, ezzel is
hibázhatsz, henye lehetsz.

2015. február

23

„

Lehetők
E könyv szabadság
lehetett volna.
Ha nem íródna.
*
Mások: kellenek: lennék.
Mert hogy én: ezek
lennék?!
*
Annyira elvette a kedvem
bármi környék,
hogy egyebüvé se
mennék.

E könyv
E könyvet nem lehet másképp megcsinálni.
Az már tematikus lenne.
Így belevélhetem a véletlenbe.
A végtelenbe (se).
*
Szellemünk mennyire máshol
tart már, ha tart valahol,
míg mi megmaradunk
sok ily-oly tematikus kacatnál.

Irány: „alz”
Jobb oldalamra fordulok, aludnék el. Bal stb. Aludnék… etc. Sosem tudom meg,
hogyan alszom el. Rettegek valami hirtelen agyi végzettől, érfalitól. „Halottaim…
egyre többen”. És ha én nem tudok majd felkeserveskedni se fektemből? Csak fotelkarfák támaszaival, így is, évek óta? Maradok AL, ALZÓ, alzok, nem alszom, de al vagyok. És a vég.
De még bírni kell. Ennyi rettegést se ért meg szinte senki. Viccem-mélyén tragikus öngyilkosok, pl. a festő De Staël (42; 4 gyermek apja, hipersikeres művész), átvetette magát Antibes-ban a műteremterasz korlátján. Senki se „tudja” miért -, igen
viccem: a teljes lebénulás előtt ugorjak, vagy csak utána, haha.
Egy nap is sok, kibírni. Végül minden napja e világnak kevés lenne. Alzani, felzeni: felezés? Jegyzeteim itt: összeírni, mik voltak életemben az igazi Nagy Dolgok.
De ezt már annyiszor… Mit tegyek? Mi lesz? Ez a Nagy Dolog.

„

24

tiszatáj
*

Nehéz gépelni. Egy könyvet kinyitni. Madárkámmal vagyok, boldog, ha épp
egészségesen él. Ez is elmondhatatlan.
*
Jegyzeteim, irányok:
hashajtó.
könnyű altató,
gingko,
urológiai izé.
Írjam le nyomorúságos
„műtét utáni helyzetemet”?
Csak ülve tudok vizelni etc.?
*
Dorbézolok a „könnyű” gyógyszerekkel. Dorbézolok?
Orvoshoz nem megyek etc. Írtam.
*
Több a sem. Minél?
S több a… Hagyom. Pontvers lenne.
*
A köztémák lehangolóan terméketlenek. Kioltani se jól oltják ki
egymást. Ld. tematizálatlanság.
*
Mi pontosan az elérintetlenség?
*
6. éve élem túl már Szép Ernőt. Olyan is!
*
Ha a másét mondom, hát még csak a magamét se.
De vannak, akik elfogadnak.
*
1 nap, egy hét, egy hó, egy év… „Csak egy napot kibírni…”
Volt. De folyton ez megy.
*
A medvék: BÉKEVILÁG. S a végén mi lesz (velük)?? Mi??
*

2015. február

25

„

15 évesen 1 évig képzelt csontrákom volt. Minden nap: önvád. Ha
tegnap orvoshoz mentem volna…! Kafkai.

Utórózsa
(Fejezetvég)
Előrózsa, velőrózsa.
Egy sznob: Ha, akkor
csak őzgerincsérvet.
Jó ég
A „15 évesen”-nel majdnem én is tematizmusba rohantam. „Elmondani, mi volt!”
Ez van túlakarva, viccel elütni (az éjfelet)!
Viccek; egy jó, egy rossz
1) Nem u. a. cipőben járunk.
Én használhatatlanokban járok.
2) Szétmegy a vécéülőke.
A zsanérra még jobban kell vigyázni. A fa repedt!
*
Mi az elpusztuláspont?
Nem efféle tényleges, körüljárható pont.
De mint (egy piros, egy fekete) pont a pusztulásnak!
*
Velejáróm a több, mint sehova se járok.
Velejáró, a több-mint.
Sehova se járok.
*
Hogy alakult ez a pusztulásosdi?
Kosztolányiét szerettem volna tudni. Nemes Nagy Ágnes írta kb.: hogy az „istengyermek Kosztolányi” így, tehetetlen, a szemük láttára elpusztult.
Mit ad ez? megrendülést, katarzist? Ő a választ nem ismeri. (Gyönyörű N. N. Á.kijelentés!!!) De az éltető halottak… Jó, Rilke stb. tézisei, Ottlikéi. A nagy vadromantika (N. N. Á.: „cselédromantika” és a tragikum. Egyik szó se már a legjobb. De valamire jó.)

„

26

tiszatáj

Hogy 15 évesen a képzelt rák… Hogy ma a szomszéd falu is NO nekem… és sehova se járok… ld. még a Vokabuláréban, mely azonban nem lesz e könyv anyaga. Befejezetlen? Itt vége ennek a fejezetnek.

Pusztulányi, mi része
Szent félkezét fogtam, bronzban,
szoborban a K. D. parkban.
Már oda se megyek. Minden
csak a másra pusztulás,
ha bárhova.
Sehova. Így-úgy csak
valahova. Ez 15 éves korban eldől.
Kosztolányi – pusztulásnyi.
Pusztulányi – kosztolásnyi.
Kafka éhezőművésze:
nem választok ételből.
Nem megyek hova-kellből. Egésze?
Nincs részre.

Rossz irányba mennék, fontosságok, lajstromok…
Ne már!
Paddington medve jó itt (utolsó 5 kötete angol fordításom, mellesleg).

2015. február

27

„

Irányok helyben
Elérintetlenségi pont (!)
Ücsörgés (karzaton, Kafka):
fenn ez azért nem a világ;
lenn bővebben nem a világ.
(T. Ákosnak e mondás, bocs.);
de ezt meg már írtam:
a világban lenni
csak a világon kívül
lehet. DE ÍGY ITT??
Megoldja: „Nem a világ!” (Sejhaj.)

Helyben
(Kedvencem, szinte magamnak)
Rettentő nehezen levelezek, címzek, megyek, vásárlok, váltok cipőtruhát stb.
Mindent pasztillákkal intéznék el. Borisz Pasztillák vagyok.
Cipővétel:
nem új cipőt húzok,
új cipőt halasztok.

Hiába?
Hiába írom az általánosat, általa semmi se más. Mert persze, hogy ez tematizálatlanul van, hogy jaj, „ezer éve” látom itt két szobánk közt ezt a hosszú, két szárnyú
magas ajtót, és ha nem leszek, ez nem lesz látva, és ez nem önmagam abszolutizálása, és a szemközti parttal is ugyanez a helyzet, jó; de „közben”, hajnali felkeléskor
rögtön a fürdőszobában bal forgóból, combtőből kirogy alólam a lábam, csaknem a
kádba bukhatnék, és szinte ugyanekkor ismét lejön a fa vécéfedél, ezek a dolgok, érzem, ilyenek maradnak, és egzisztenciálisan mindegy, tematizálódások-e, vagy sem.

„

28

tiszatáj

ACZÉL GÉZA

(szino)líra
torzószótár
aláírás
néhány házzal odébb költözik az apró redakció már félúton visszaköltözni volna jó
pedig még el sem kezdődött az elmozdulások bürokráciája csak néhány elhasználódott szék inog az öreg teherautón kopott asztalok szállingózó kéziratok dicső
emlékek foszladozó mása s még el sem értél az újabb állomásra már egy agresszív
elektromos rája nyújtogatja feléd nyálkásan bűzös csápjait valami undorító polipféle hogy megfojtson nehogy a magad logikája szerint alakuljon sorsod az alattomos
hatalom bekapcsoltatja gerinctelen szolgáival áramkörét és zuhogni kezd fejedre
sok nagyképű aláírás és szétkenődött lila pecsét ömlik a rég fölösleges számlák
zápora s neked nincs menekülnöd már hova hiába tépkeded ronggyá zaklatott
lelked fölös illúzióit az álmos orosz sztyeppék és bornírt porosz könyökvédők
oldalszakállas szelleme hódít és legyűr maga alá mert a mindenkori hódítók úgyis
meggyeplőznek poros irodák helyett jönnek majd a föntről mindent látó technikai
szörnyek és csöndesen lezárják benned az idegölő rohamokat s te eltűnődhetsz
miként gyártják évezredek óta a rabokat furcsa mechanizmusban a nyikhajok

alak
egy pálya logikája régóta azt sugallta nincsen más hiteles út csak a zsineg s hogy
bombaként becsapódott a végzet nem érti senki sem mindez miért hiszen józanul
vacogva a misztikus lét peremén szinte semmilyen indok nem elég hogy derékba
törve agonizáljanak tiszta gyermeki mosolyok s kiürült tekintettel lebénuljon a társ
a barátok pedig a múlás ködében értelmetlenül motyognak vinnék elmulasztott
gesztusaik csokrát a halottnak de szelleme már szétterült a táj fölött és nem lokalizálható maga az elhagyott alak sárguló albumok érzelmes lapjaiba volna jó kis
pulzáló szívként lengve időmentesen hiszen a gyász különös világegyetem tág
eszméltető forma s hősünk ezt az önpusztító labirintust bolyongva szorongta végzetünk irracionalizmusát hogy nincs tovább és míg felismerése méhében sejtelmesen gyöngyöződtek kikristályosodott pontok túlnan bornírt vigyorok vibráltak
álságos közhelyekbe csomagolt bolondok termelték a silány optimista igét a

2015. február

29

„

mohóság széles lendületébe züllesztve emberi sivatagunkban merre is a menedék
és miként lesz katartikus vigasz ha a vak égbe oldva a remény egyszer csak eltűnik

alakít
ideológiai kérdést nem körítek benyomom a távirányítót kerek asztaloknál magabiztos pöcsök ülnek és nyaggatják fontoskodva a nem ismert valót mára már kellőképpen elburjánoztak mint ámerikából egykor az ákác többségük még egyszer sem
találta el holnap merre indul a haladás nevű kibontakozás melytől éppúgy meghalunk mint egykor ha rozsdás tőrökkel szúrt nyakunk önteni kezdte a vért a parlagon heverő homokra és néhány nap múlva már csak izgága hőseink szajkózzák ki
mondta a sok feledhetőt persze aztán némi szerénység is gátat ölt a túlzottan híg
kétkedőben nem bizonyos hogy mindenkor einstein lobogott föl abban a megcsodált nőben ki minket szült miután egy oldalsó páholyból nézzük a szánalmas
csatát hisz a gyarlóság bélyege ott ég homlokunkon valahány ítéletnél ha elbillen
lelkünkben a belső mutató s nekünk kellene moralizálni ki a színpadon alakít vajon
mely dimenzióba való üdvösségünk lépcsőfokain majd mint a kokain fölemel
minket a bizonytalan egy szürreális tájba az ember egyre hajlamosabbá válik némi
megbocsájtásra és ablakában őszi esőként zuhog tovább a társas lét reménytelenül

„

30

tiszatáj

OFELIA PRODAN*

Ulysses és a sakk
Ulysses önmagával sakkozik
közel 24 órája
és még mindig nem unta meg
közben már nem tudja
hogy a fehér sakkfigurákkal játszó
Ulysses nyert több partit
vagy a fekete figurákkal játszó Ulysses
amikor átmegy a tábla egyik oldaláról
a másik oldalra ujjával a halántékán gondolkodó arcot vág a következő
lépést tervezi olyan alaposan
hogy haja és szakálla hullámos lesz
és szandálja hirtelen szorítani kezdi a lábát
Ulysses mérgesen csörgeti kardját
szakálla és haja kisimul félelmében
és szandálja kényelmesebbé válik
amikor Odüsszeusz sakk-mattot ad fél lábon
ugrál örömében amikor pattal végződik a parti
hosszasan nézi a táblát visszarakja a figurákat
és rekonstruálja a parti végét
aztán mintha a csodálat sóhajait hallaná
a nézők oldaláról ám Ulyssesnek nincsenek illúziói:
Achilles és Menelaosz is néha álnok
és gyakorta úgy berúgnak hogy elfelejtik
rangjukat és gyalognak hiszik magukat

*

Ofelia Prodan, költő. Urziceniben született 1976. január 12-én. Szociológiát végzett a bukaresti
egyetemen. Első kötetét (Elefánt az ágyamban, 2007) az írószövetség debüt díjával tüntették
ki. A legjelentősebb román lapok közlik írásait. Angolra, franciára, portugálra, spanyolra, olaszra és
magyarra fordították verseit. Legutóbbi kötete, Az útmutató Ion Minulescu díjat nyert.

2015. február
amióta önmagával sakkozik
Ulysses azt hiszi megnyerhet bármilyen csatát
így aztán elfelejtette az étel-ital ízét
és nemkülönben elfelejtette miképpen kell
meghódítani egy nőt
eléggé jelentéktelen dolgok a sakkjáték hevében
mégis amennyire hihetetlen annyira valódi
tette fennmaradt a történelemben:
Ulysses önmagával sakkozott
24 órán át és nem unatkozott egyáltalán

Platón és Szókratész
Szókratész úgy horkol hogy megrepednek
a börtön falai nyugtalanul forgolódik álmában
és értelmetlen dolgokat motyog
Platón lábujjhegyen bejön a börtönbe
és fülét közel viszi Szókratész szájához
hogy el ne mulasszon egyetlen szót sem
egy régi viasztáblát hozott magával
és stílust amellyel szorgalmasan karcolja
a táblára Szókratész álmában mondott szavait
Szókratész megáll időről időre
majd bőszülten szidni kezd súlyos
szavakkal minden athénit
Platón döbbenten megáll az írásban
stílusa a levegőben marad miközben
homlokát ráncolva azon gondolkodik
hogy helyes dolog ilyen kacifántos
káromkodásokat a táblájára vésni
de amint Szókratész újra beszélni kezdett
Platón ismét úgy döntött
hogy tovább kell gondolni ezt a fontos kérdést

31

„

„

32

tiszatáj
más körülmények között is
felötlött benne hogy jó ötlet lenne
kipróbálni a bábáskodást szeretett mesterén
mielőtt a feldühödött athéniak végleg
ellátják a baját

vakságban
amikor az istenek még szeretkeztek
a halandókkal
Oedipus végigjárta Théba utcáit
bütykös bottal a kezében
lába vérzett
hosszú fehér haja lengedezett a szélben
üres szemgödrével rejtélyes dolgokat látott
miközben megy Oidipusz magában
beszél
az emberek azt hiszik bocsánatot kér Iokasztétól
de ez teljesen hamis feltételezés
gőzük nincs arról hogy
Oedipus este meglátogatott egy nyomorúságos
kocsmát ahol találkozott egy gyönyörű hetérával
aki néhány óra alatt feltárta
születésének rejtélyét
Oedipus zokogott aztán nevetett majd újra
sírni kezdett és elindult céltalanul az úton
fehér fürtjeivel
magában folytatva párbeszédét
a szépséges hetérával
kit sietségében
meztelenül hagyott vágyak
zsákmányául a koszos kocsmában
Balázs F. Attila fordításai

2015. február

33

„

DARVASI LÁSZLÓ

Például hol lakik a Föld?
Mindig az ablakban ülve várta őket. Itt szoktak elbillegni, kéz a kézben, lassú, de
magabiztos mozdulatokkal, és ő arra gondolt, hogy biztosan ez az egészségügyi sétájuk. Vagy valami hasonló. Kötelesség, hogy így kell tenni, napi házi feladat. És
hogy ennyit még meg tudtak tanulni. És valahogy mégis több ennél, már az első alkalomkor megérezte. Jó lett volna megzavarni őket. Kitett egy követ a párkányra.
Egyszer az apja is észrevette a őket, amikor az ajtót becsapva maga után dübögött
be a szobába.
– Te meg mit bámulsz? – kérdezte idegesen, rágyújtott.
– Anya azt mondja itt nem szabad.
– Mit nem szabad?
– Cigarettázni – mondta ő és lehunyta a szemét és tudta, mit fog mondani az apja. Azt is mondta. Pontosan azt az egy szót, és azzal a hangsúllyal, amit már úgy ismert. Leszarom. Kint a konyhában sírt az anyja. Mennyire ismerte ezt a sírást. Mint
amikor a macskát dugják a víz alá. És aztán sziszeg. Kijön, sokáig fújja az orrát, és
azt sziszegi, fölköti magát, vagy leugrik. Addig sziszeg, míg az apja újra nem üt. De
akkor már csak egyet üt. Aztán csönd lesz legalább. Másnapig biztosan hallgat mindenki, illetve a tévé nem, a tévé bömböl, akármelyikük nézi.
– Ne kezd már te is – mondta aztán az apja, leült mellé, megsimogatta a haját.
– Most meg min? – kérdezte.
– A szokásos – az apja kipöckölte a csikket. – Ja, hogy őket nézed. Tudod, mi bajuk?
– Tudom, a kutyások beszélgettek róluk.
– Akkor jó – mondta az apja, és kiment. Aztán bömbölni kezdett a tévé.
Amikor először meglátta a párt, egészen megbabonázta a látvány. Jöttek a kisutca felől. Billegtek, mint két kínai pingvin. Elnevette magát. A nagy, sárga kukás kocsi
éppen odafarolt a ház elé, és a tisztasági munkások mondtak nekik valamit. Nem értette, mit. Azok ketten megálltak, és bólogattak. Nem engedték el egymás kezét. Az
egyik munkás színpadiasan szalutált. A másik meg már integetett, ne szórakozzon a
társa, haladniuk kell. Kiürítették a kukákat, a kocsi elfarolt. De a kukások még integettek. Azok meg visszaintegettek. Különben az egész környékkel így voltak. Meghitt kapcsolatba kerültek a kismamákkal, a kutyás öregasszonyokkal, de még a közeli padokon föltűnő hajléktalanokkal is. Egyszer csak otthonra leltek itt, a ház körül. Természetes és oldott nyugalommal jöttek-mentek szinte mindennap, többékevésbé ugyanabban az időben, leginkább kora délután tűntek föl, kézen fogva to-

„

34

tiszatáj

pogtak el a ház előtt, pontosan az ablakuk alatt, áthaladtak az úttesten, rátértek a
kicsiny park nemrég kikövezett gyalogútjára, és befordultak az állatkozmetika melletti sarkon. Honnan jöttek, hová tartottak, sokáig nem tudta. Sokszor álltak meg, a
nő fésűt vett elő, és megigazította férfi haját. Azt is látta, hogy a férfi megsimogatja a
nő arcát. Sokáig simogatja, mintha tisztogatná. Mintha le akarna simogatni arról az
arcról valami piszkot. Azt is látta, hogy néha csücsörítenek, és szájon puszilják egymást. Megállnak, puszilnak, elindulnak. Sokszor nem vette észre, hogy ott van a kezében a kő.
Az anyja is tudott róluk.
– Kész a leckéd? – kérdezte.
– Mindjárt megírom. Ma csak matek van.
– Előbb írd meg, utána nézelődj.
– Ne sírj, anya.
– Nagyon kócos vagy. Nem akarod, hogy kifésüljem?
Ő meg hagyta. Néha a karjára esett egy csöpp az anyja arcából. Meleg volt, aztán
hideg. És végül ragadt.
– Anya, te tudod, mi az a … jaj.
– Micsoda?
– Mindegy.
– Itt vannak – mondta, és kimutatott.
Az anyja odaállt az ablakhoz, önkéntelenül kiszedegette a fésűbe szakadt hajat,
összesodorgatta és kis szőke gombócot csinált, ő is megnézte őket. Nem szólt. Csak
kiment. Aztán bömbölni kezdett a tévé.
Ott volt a kezében a kő. Egy másik kő, mert újat keresett. Nagyobbat. Azok meg
billegtek, puszilkóztak, simogatták egymás picire gyűrt, sárga arcát. Lement a kapuba, ott várta őket. Olyan volt lent, mint mindig, néhány nadrágos nő toporgott a
szemközti iroda előtt, dohányoztak. Nem akart elszállni fölülük a füst. Beszélgetett
a ház előtt vagy három kutyás. Lana Del Rey-t hallgatott. A pár újra föltűnt, jöttek felé, billegve, jöttek a szürke posztókabátjukban, a mongolos arcukkal, megálltak, a
férfi kockás zsebkendőt vett elő, kifújta az orrát, a zsebkendőt összehajtogatta, elrakta. Az asszony fölvett néhány elhullott falevelet. Tartotta a szabad kezében, a
másikkal a férfi kezét fogta. Jöttek, billegtek. Elhaladtak előtte.
– Csókolom – mondta nekik, kivette a füléből a fejhallgatót. Másik kezében ott
volt a kő. Nem köszöntek vissza, talán csak a nő nézett rá. Talán rápillantott. De már
topogtak is tovább a kozmetika felé. Ő meg utánuk lépett. Követte a billegő, szürke
hátakat. És azok ugyanúgy viselkedtek, mint amikor az ablakból belátható közben
figyelte őket, néha megálltak, simogattak, puszilkóztak. Vagy csak álltak, nem csináltak semmit. Nevetett. Mert ez nem jó. Mert annyit mégis csinálnak, hogy állnak.
Ha eleget álltak, elindultak. Végül egy nagy ház elé értek. Ennyit tudott mondani,
hogy nagy ház. Pont olyan volt, mint az övék, kóddal nyílt az ajtó. Ugyanolyan
pittyegés. De nem. A nő kulcscsomót vett elő a sárga retiküljéből, kinyitotta a kaput,

2015. február

35

„

bementek. Nem kódot használt. Hát ez, gondolta, nem valami nagy szám. Egyáltalán
nem nagy szám, hogy itt laknak. Miért gondolta, hogy máshol laknak. De nem is ez
volt a furcsa. Hanem hogy egyáltalán laknak. Hogy nem csak járnak, billegnek, mert
mintha örökké ezt kellene tenniük, akár a kicsi, keringő égitesteknek. Jönni és menni, elforogni, soha meg nem állni. Például hol lakik a Föld. A Földnek van otthona?
Vagy van a Holdnak, bármelyik csillagnak. Elgondolta azt is, milyen utat járnak be,
ha itt laknak, és igaza is lett, mert másnap, ahogy újra várta őket, a két ember valóban az ellenkező irányba kezdett billegni, a könyvesbolt és a kocsma, a körút felé,
de aztán rátértek a nagypark utcájára és araszoltak északnak, az ő házuk irányába.
Ez volt a napi sétájuk. Vagy a házi feladatuk. Esőben is végigbillegték a távot. Kutya,
babakocsi, részeg nem zavarta őket. A pékségből kiszaladt el lány, egy rétest adott a
nőnek, az meg tartotta, szagolgatta, aztán kettészakította, az egyik darabot a férfinek nyújtotta. Amikor a férfi végzett, a nő letörölte a szájáról a morzsát, és megpuszilta. Billegtek tovább. Ő meg ahogy látta ezt, érezte, hogy emelkedik a keze. Nem
akarja, mégis megdobja őket. Meg fogja dobni. Képzeletben már hallotta is a kiáltást.
– Mit csináltál, kislány?!
Őszintén szólva tanácstalan lett. Semmi kedve nem volt újra és újra nézni ezeket.
Nem volt kedve ahhoz, hogy utánuk járjon. Ha rájuk nézett, égetni kezdte a szégyen.
Szégyenkezett és dühös volt. És nem értette, miért. Aztán mégis úgy alakult mindig,
hogy leballagott, talált valami indokot, szemetet vitt, nézte a postaládát, odalent kavicsot rugdosott, föltette a fülhallgatót, és várt, és mire azok megjöttek, már volt nála egy kő. Ment utánuk. Tegnap az anyja bejött, és azt kérdezte, hogy alhat-e nála.
Sokáig bömbölt a tévé. Ment utánuk, és közben nőtt benne az a harag, az a vád, az a
szenvedély, hogy bárminek tíz körömmel neki tudott volna esni, tépni, zúzni tudott
volna. Lehunyta a szemét. Hallgatta a Woodkidet, Ren Boy Ben. Amikor kinyitotta
szemét, azok ketten ott álltak előtte. És bámulták őt, mint a sárga, ráncos almák.
Néztek azzal a gyűrött, kicsi fejükkel, a húzott szemükkel.
– Sír – mutatta a férfi.
– Sír – bólintott a nő.
Ő meg nem tudott mit szólni. Ott hagyták. Elbillegtek. Jártak körbe és körbe, a
forgatagban, az egyik napban, a másik napban.
Ő meg egyre nagyobb köveket vett a kezébe. Olyan az a kő is, mint a Föld. Pont
olyan. Talált egy téglát, munkások bontották meg a ház oldalát, csöveket nyomtak a
falba, a tégla ott maradt. Aznap azzal várta őket. Elgondolkodott, ha csak egy téglája
van, csak az egyiket találja el. Kellene egy másik. Kellene egy másik ekkora tégla.
Egy nagyobb tégla. Egy nagyobb Föld. Forgolódott. Aztán már azt látta, hogy egészen közel vannak hozzá, és puszilkóznak. Elindulnak, megállnak, levelet szednek,
csak nézelődnek. Ott állnak a kozmetika előtt. Haladnak tovább.
Kicsit sietősre fogta, ment utánuk. Sírt. Egyik kezéből a másikba vette a téglát,
egy férfi megbámulta, talán kérdezett is valamit. A könnyein keresztül visszamo-

„

36

tiszatáj

solygott. Már ott is voltak a ház előtt. És ahogy a nő előkapart a kulcsot a sárga retiküljéből, egy pillanatra a férfire nézett. Hirtelen fölismerte ezt az ismerős nézést.
Látta már sokszor az anyja arcán. Olyan lassú volt a mozdulat, hogy nem akart elmúlni. A férfi megütötte a nőt. Ököllel sújtott. A nő már fogta a megnyitott ajtót,
nem tett védekező mozdulatot. Megingott egy pillanatra, de nem esett el. Látta,
hogy vérezni kezd az orra. A földre csöpögött a vér. Aztán a nő bement a házba, és a
férfi követte. Lassan hajlott utánuk a kapuajtó, a két szürke hát átderengett az üvegen. Koppant mellette tégla. Sokáig dörzsölte a tenyerét. Aztán a vércseppek feketére alvadtak. Fölvette a fülhallgatót, a Linkin Parkra kapcsolt. Mintha meleg, cukros
tejet ivott volna, szétáradt benne a nyugalom, és szinte boldogan tartott hazafelé. Az
se baj már, ha bömböl a tévé.

KOEDUKÁLT

2015. február

37

PUSKÁS DÁNIEL

Hátha meg lehet kerülni
A boltba indultam
kezemben a cetlit böngészgetve,
nem is néztem fel belőle.
Már a téren jártam,
hallottam a zsivajt,
a trombitahangú dzsesszgitárost,
ahogy csörrentek a tokban az aprók.
Mentem az embertömeggel előre,
mint egy lazacrajjal,
de egyszer csak bevertem a fejem valamibe,
hogy még a bevásárló cetli is kiesett a kezemből.
Nyúltam volna érte,
de a levegőben beütöttem a fejem.
A harmadik alkalomnál
már megsajnált egy fényképezőgépes turista,
felvette a fecnit, és nyújtotta felém mosolyogva.
Hálásan tartottam volna a kezem,
de folyton csak koppant egyet a levegőben.
Egyre mérgesebb lett,
összegyűrte a papírt, és dühösen hozzám vágta,
de lepattant a levegőről és begurult a tömegbe.
Tiszta erőből nekifutottam,
de csak felkenődtem rá, mint egy üvegajtóra.
Tapogatni kezdtem, merre van,
hátha meg lehet kerülni,
de a turisták körém gyűltek,
azt hitték, pantomimes vagyok,
s kezdték dobálni az aprót.

„

„

38

tiszatáj
Már összejött volna a bevásárlásra is,
ha nem pattogott volna le a láthatatlan falról,
amire csak még jobban tapsoltak és fényképeztek.
Kínomban már a falat vertem, mint egy majom,
segítségért kiáltoztam
a láthatatlan telefonfülkéből,
de ők csak még jobban dobálták a pénzt.
Anyum már biztos ideges,
vagy halálra aggódta magát.
A dzsesszgitáros trombitahangon énekelt,
egy kisgyerek labdáját nevetve a falhoz pattintotta,
s a kiáltásom,
mint a szóló vége egy dzsesszkoncerten,
elveszett a tapsban.

KÖRTÉR

2015. február

39

„

HANKÓ TÓTH ÁDÁM

bizonyítás
ha átmegyek a szobán, lépéseim megrajzolják
az ívet, ami elválaszt a bizonytalanságtól.
ellenállás, csak formája van a szónak,
ami eltávolít, megoszt és felhasít.
ezek a bútorok sem hozzám tartoznak,
akár egy ígéret, amivel nem tudunk mit kezdeni.
megrekedt mozdulatok, a romlás alakzatai.
a tükörsimára csiszolt mondatok árulnak el egyszer,
ne félj, én sem tudok rólad semmit.

népességtervezés
a bozóttűz nem a városban lakik. semmi köze a rágógumihoz,
semmi köze a viaszosvászonnal borított vasárnapokhoz.
délután görkorcsolyázni járnak a meleg párok,
és te azt hiszed, ez árulás, vagy legalább valami kevés
köze lesz a gyűlölethez. szép vagy, de csak azért,
mert neked sincs közöd a bozóttűzhöz.
az most egy könnyed teadélután, ami szurkolói rendbontásba torkollik.
a lelátók úgyis lángba borulnak, és azt hazudod,
hogy ez a közöny legszebb alakzata. nem a rémület, nem a tömeg,
az egykedvűség teszi látványossá a szüntelen formát.
mégse hiheted, hogy a tűnek semmi köze ahhoz a rágógumihoz.

„

40

tiszatáj

FELLINGER KÁROLY

Egy Petrla Ferenc festmény mögé
(Jenei Gyulának)
Hófehér székek,
aztán hamuszürke
háttér.
A székekhez nem ért ecset,
se kéz, se festék.
Az már maga a gondolat,
az érintetlen vászon.
Két latornak
s a Messiásnak
fenntartott hely.

Szinte
Majd minden fa tövébe jut egy tyúktetem,
zsörtölődik János, aztán kezet mos és
a büdös gumikesztyű nélkül markolja
meg a tyúkok lábát, de félnie amúgy
felesleges, alibije sziklaszilárd,
akárcsak Szisziphusznak, aki újabban
légvárat épít, a valóság most azzal
üti agyon az időt, hogy felrobbantja,
kínálhatna kővárat is, hisz a vers szempontjából lényegtelen, mondhatni mindegy,
kiköpött harangnyelv a vers, oly gyorsan elüti a kérdést, átpakolásra váró

2015. február

41
kisgyerek, lapozzunk tovább, János összeragadt üres könyvlapokkal szarakodik,
ha már a dögöket sorra elföldelte.

Kivetítés
Mert hát János megtorpant, éppenséggel
szólhatna a vers erről is, miért ne,
hadd legyen úgy, ha Juli akarja, meg
már kinek mi köze hozzá, viseljék
csak a felelősséget a szökőkút
nőalakjai, szűk, vízhatlan hálóingükben, ahogy már mondtam, János benyitott a sötét, tök üres garázsba,
ellenőrizni, ég-e a villany, úgy
felejtette-e az apja, aki rég
Alzheimer-kórban szenved, de lám a
megdöbbenés kiütötte Jánosnál
a biztosítékot, hisz vagy két hete
fekszik a jó öreg, mozdulni sem bír,
János megtorpant, valahogy nem bírta
eldönteni, lecsukja-e a villanyt,
vagy rábízza Julira, pont éjfélkor
érkezik, és lehet vagy egy éve, hogy
elkötötte a személyautójuk.

Ha Juli mélyKék szemébe nézek, ott egy vak férfit
találok, egy vakon született férfit,
akinek nem fér a bőröndjébe a
sok üres gyufaskatulya, aztán mégiscsak becsukja a bőröndöt, majd a
szivarzsebébe nyúl és előveszi
gázöngyújtóját, többször meggyújtva azt,
láthatóan és bölcsen jelezve, hogy

„

„

42

tiszatáj
új hajó fog a parthoz közeledni,
ha Juli mélykék szemébe nézek, a
vak férfi rám vár, csak bennem bízik, én
vagyok neki az utolsó szalmaszál,
elvárva, hogy Juliról meséljek még
valami vakmerően szépet és jót,
így hát most lesütött szemmel dicsérem
Juli tiszta tekintetét, miközben
a férfi látni kezd, én meg elhiszem,
hogy többször is látott sírni valahol,
de ez már tényleg egy másik történet.

SZEPTEMBER

2015. február

43

„

POTOZKY LÁSZLÓ

Éles
(REGÉNYRÉSZLET)
Minden könnyebb lett volna, ha a világunk véget ér a szoba küszöbénél, de Katje barátnői is ott voltak. Négyen szorultak a maradék két szobában, Katjet következetesen Tyéemnek vagy Tyúkmaminak szólították, mert gyöngébb pillanataikban tényleg úgy pesztrálta őket, mint kotló a csibéit, felitatta a könnyeiket, amiket a kétháromhetente befuccsoló egyetlen és igaz szerelmek fakasztottak, ügyelt, hogy egyegy húzósabb buli után ne a villamosmegálló padja mögé lekuporodva fektessék el a
kábelt, és még meg is fésülte őket, ha véletlenül a hajukban kötött ki a félig megemésztett gyros. Mind a négyen naprakészek voltak egymás és Katje ügyeivel, gyakran kapta el őket a nosztalgiaroham, ilyenkor a sajátjaik mellett az ő afférjain is
csámcsogtak egy adagot, cseppet se zavartatták magukat, hogy ezekben a másodosztályú tömbházlakásokban annyira ócska furnérból készültek az ajtók, hogy a
léghuzatot se tudják kirekeszteni, nemhogy a hangot, úgy vihorásztak végig egész
estéket, mintha az orrom alá akarnák dörgölni, kisfiú, ne feledd, a te farkad előtt is
volt élet a barátnőd lába között, ne akard egyedinek hinni magad, nem áll jól. Katje
ilyenkor mindent megtett, hogy elkerülje a tekintetem, én meg szépen végighallgattam először a középsulis, komolyabb kapcsolatok listáját, a sztorikat a matekzseniről, a neonáciról, a Coelho-olvasóról és a kosarasról, majd következett Ikon meg a
jópasisága és a felsőteste, ő volt az egyetlen, akivel Katje járt előttem az egyetem
alatt, aztán jött az értetlenkedés, hogy vajon tényleg annyira megcsömörlött ennek
a csávónak az arroganciájától, hogy szinte egy évig, egészen a feltűnésemig, azt se
engedte, hogy egy fiú ránézzen?
Összesen három hónapot voltak együtt, közvetlenül az előtt a bizonyos szilveszter előtt mentek szét, de mégis mindenkinél nagyobb nyomot hagyott Katjeben.
Tetoválóművész volt, Katje alig került fel egyetemre, máris elájult tőle egy kocsmázáson, nagy volt az Ikonduma, elég volt neki pár hét, hogy meggyőzze Katjet, egy
ilyen dús és meleg szájprémnek jól áll a piercing fagyossága, sőt, egyenesen megköveteli azt. Nemsokára következett a tetoválás is, a tenyérnyi, stilizált macska szintén az ő javaslatára került Katje hasára, merthogy kezdettől fogva Cicónak szólította, és mindenképp emléket akart állítani ennek a monumentális becenévnek. Így került ki a kerek fejű, nyúlánk dög a tű alól, Katje még a piercingnél is jobban imádta,
ez volt minden, amit szeretett magán, tömör, fekete tus volt a teste a rohadéknak,

„

44

tiszatáj

kéjesen kunkorodott a farka és domborodott a háta, a szeme pedig, az valahová
messzire hunyorgott, akárha hűségesen visszavárná teremtőjét.
Akkoriban még ki-kijártam Katjevel meg a csibékkel, próbáltam alkalmazkodni és
elhinni, vagyok annyira normális és átlagember, hogy szükségem legyen a szocializálódásra. Mindent megtettem, hogy legalább tűrhetően érezzem magam, az első
másfél órában három-négy vodka-sört toltam be, hátha a beton súlya minél hamarabb megnyomna, és elmosná a kocsmát meg a benne ülő embereket és tekinteteket, amik lehet, hogy valamikor régebbről ismerték már Katjet. Azon az estén is
ezen dolgoztam, amikor hirtelen megszaporodott a létszám az asztal körül, a csibék
sztorizásaiból azonnal felismertem Ikont, kérdezés nélkül húzta oda a széket és ült
le Katje mellé, ott volt vele a haverja is, kezet nyújtott, Gizmó vagyok, szevasz, és úgy
vigyorgott rám, mint aki sokkal többet tud rólam, mint én, majd befurakodott a csibék közé, és arról kezdett locsogni, hogyan utazták körbe Ikonnal a Kanári szigeteket és tetoválták szanaszét a turistákat, meg hogy a dzsecki, a búvárkodás, a cápa, a
viszki stb. Sokat nem fogtam fel a meséjéből, Ikont figyeltem és igyekeztem úgy
tenni, mintha nem zavarna, hogy egyre közelebb hajol hozzám s így Katjehez is,
merthogy jó ideje átbeszélt előtte, velem pajtáskodott, a kislányról oktatott harmadik személyben, hogy mennyire meg kell becsülni, milyen gyöngéden kell bánni vele, finoman, érzéssel, ő tudja, ismeri jól, ugye Cicó? és azzal az egész terem felénk
fordult, akkorát üvöltött fájdalmában és az asztalba is belerúgott, borultak az üvegek, a sör a földre és az ölünkbe ömlött, de én továbbra se engedtem el az ujját, amit
tiszta erőből törtem vissza az utolsó tanácsa után rögtön, amikor, mintha az elhangzottakat akarná nyugtázni, Katje combjára csúsztatta a kezét. Csak akkor engedtem
el, miután biztos voltam benne, eléggé megdolgoztam az ínszalagjait ahhoz, hogy
minimum egy hónapig ne tudja kézbe venni a tetoválógépet, egyszerre ugrottunk
fel, az egész kocsma minket nézett, a csibék Gizmót rángatták vissza, Katje Ikon elé
állt, nem hagyta, hogy elérjen engem az öklével, veszettül hadonászott, aztán hirtelen lecsillapodott, Katje csattanósától még a mennyezeti hangfalakból szóló zene is
megtorpant egy pillanatra, ebben a csöndben surrantunk ki, csak rám pillantott, és
már nyúltam is a kabátom után.
Gyalog mentünk haza, nem néztünk egymásra, nem beszéltünk, szótlanul feküdtünk le, egymásnak háttal. Azt hittem, elaludt, én is elszundítottam, csak a fájdalomra riadtam fel, Katje durván markolt, de ahogy szembefordultam vele, fokozatosan
felengedte a szorítást, ujjai puhák lettek, mégis határozottan kezdtek fel-alá siklani,
majd hátat fordított, és az ágyékomhoz nyomta a fenekét. Agresszíven rántott magába, felszisszent és megremegett a fájdalomtól, én meg ismét ott voltam, ahol a
születésnapom óta soha, de nem engedte, hogy moccanjak, ő diktált minden mozdulatot, durvák voltak és mélyek, mégse bírtam ellenkezni, túlságosan jó volt, hagytam
hát, hogy kínozza magát rajtam és éreztesse, mennyire az enyém. Az egész nem tartott sokat, pár lökés csupán, ki akartam csúszni belőle, de nem hagyta, hátranyúlt és

2015. február

45

„

magában tartott, maradj, most jó. Az izzadság összeragasztotta a bőrünk, a nyakába,
a haja közé fúrtam az arcom, jó volt elbújni, teljesen szétolvadtam a melegben.
Arra ébredtem, hogy jönnek. Már akkor tudtam, ők azok, amikor a kódot pötyögték
a kaputelefonnál, rosszul zártak az ablakok, tisztán felhallatszott a másodikra a csibék részeg vihorászása meg az ő hangjuk is. Nagyokat nyekkent kezük alatt a korlát,
súlyosan csattantak lépteik a lépcsőn, mintha az egész tömbháznak be akarnák jelenteni, itt vannak, tetszik vagy sem, megérkeztek. A csibéknek alig sikerült beletalálniuk a kulccsal a zárba, soha nem nyílt még ilyen lassan a bejárati ajtó, némán feküdtem az ágyban, a plafont bámultam és könyörögtem, szakadjon rám a felső emelettel együtt az egész. Akár a puskalövések, úgy koppantak a csibék magassarkúi a
padlón, pisszegésükre szeszgőzös dörmögés felelt, Gizmó meg Ikon sziluettje ideoda ingott az ajtónk üvegberakásában, mintha be akarnának lesni hozzánk. Katje figyelte őket egy darabig, majd olyan veszetten ugrott ki az ágyból, hogy a paplant is
magával rántotta, nadrágot se húzott, egy szál alvópólóban tépte fel az ajtót, odakint azonnal csönd lett. Mélysárgán világított az előszobai lámpa, egészen Katje fenekéig ért a fény, túl rövid volt az a kirojtosodott, elnyúlt rongydarab, Ikon nézte.
Aztán kirobbant az ordítozás, annyit fogtam fel belőle, hogy Gizmó azért van itt,
mert a kocsmában további összemelegednivalója lett Erikkel, de hogy Ikonnak miért kellett őt elkísérnie, az nem derült ki, Katje dührohama minden kifogást elsöpört, egyedül Ikon hangja hallatszott ki belőle, a régi becenevén próbálta csitítani,
Cicó, Cicó, de ő meg se hallotta, ordított és káromkodott tovább, Cicó, Cicó, a csibék
szipogtak, Erik sírt, Cicó, Cicó, de Katje már nyitotta is a bejárati ajtót és elkezdte kifelé lökdösni őket, egyszerre taszigálta ki mindhatukat, Cicó, Cicó, vágódott a fülemhez még utoljára, aztán ajtócsapódás, eltompultak a hangok, majd már nem hallatszott semmi, csak a fejemben továbbra is, hogy Cicó, Cicó, mert ezek igazából nem
Katjenek, hanem nekem szóltak, Ikon ezekkel pisilte körbe a területét, de én nem
bírtam kimenni, teljesen leblokkoltam, tudtam, örökre itt fog ragadni a jelenléte, itt
lesz velünk, mit csinálsz, te kókadtpöcsű? bezzeg nekem nem kellett mélytengeri
szonda, hogy megtaláljam a gépontot!
Katje a kilincset szorongatva állt az előszobában, kivárta, amíg a csibék meg az
két másik lemennek a lépcsőn, és szaggatott nyikkanásokkal becsukódik utánuk a
lépcsőház fémajtaja. Leguggolt, visszatette a fogasra a lökdösődés közben leesett
kabátokat, összeszedte a szétrúgott cipőket, s csak ezután fordult felém, jól vagy?
Egész addig teljesen meredten feküdtem, most viszont vadul remegni kezdtem,
Katje leült mellém, és velem együtt nézte az ablakot, ahogy a hajnali napfény beszínezni rajta a novemberi jégvirágokat. Nemsokára beindult a távfűtés, a radiátor zajosan fújtatott-szörcsögött, a remegésem idővel abbamaradt, de valami még mindig
feszült odabent, muszáj volt kimennem a vécére. A törölközőszárító legalsó csövén
lógott a neszesszerem, leültem a kád szélére, beláttam a szobánkba, Katje még mindig az ágyon ücsörgött, onnan nézett. Csak akkor állt fel és jött ki, amikor a köröm-

„

46

tiszatáj

ollót odanyomtam a combomhoz, és szép lassan húzni kezdtem, mély árkot vájtam
a bőrömbe, amíg jön a vér, nincs baj, amíg jön a vér, nincs baj, amíg jön a vér, nincs
baj. Mióta vele voltam, nem nagyon csináltam, de Katje nem ijedt meg, meséltem
már neki a dologról, vécépapírt tekert le és felitatta a lábamról a szószt, egy újabb
göngyöleget pedig a sebre szorított, és így kuporgott mellettem, fejét a combomon
nyugtatva, amíg el nem állt a vérzés. Végeztél? kérdezte. Igen, mondtam. Bemegyünk? kérdezte. Igen, mondtam. Segítsek? kérdezte. Nem, mondtam.

GELLÉRT TÉR

2015. február

47

„

LŐRINCZ CSONGOR

Tanúságadományok
A TANÚSÁGTÉTEL ESEMÉNY - ÉS DIFFERENCIAELMÉLETI MEGKÖZELÍTÉSE
A tanúságtétel komplexumát jelen tanulmányban alapvetően eseményként értelmezzük. Noha a tanúskodás eseményként való értelmezésének szükségességében a legtöbben valószínűleg egyetértenének, több kurrens megközelítése a témának mégis olyan irányokba ágazik el,
ahol feledésbe merül(het) a tanúságtétel konstitutív esemény jellege, de legalábbis ettől eltérő teoretikus minták rajzolódnak ki.1 Az alábbi gondolatmenet olyan mozzanatokra próbál
utalni, melyek kényszerítővé tehetik a tanúság eseményszerűségének, ugyanakkor differenciális létmódjának alaposabb reflexióját. Ebben a nézetben a tanúság az adomány komplexumával kapcsolódik össze, eseményjellege adományszerű létmódot jelent.
Kiinduló kérdések
1. Hogyan függ össze a tanúságtétel az adománnyal?
2. Milyen módon függ a tanúságtétel (németül: Zeugnisgeben) az adománytól – végső soron
magától a tanúságtól?
3. Milyen időbeliség fémjelzi kapcsolatukat?
4. És milyen nyelvi-performatív dimenziót feltételez, illetve nyit meg mindez?
1. Már a tanúságtétel (Zeugnisgeben) kifejezés is jelzi, hogy a tanúság egyfajta adományt jelent, mely maga is ad(omány) és amelyet a tanú adományoz. A tanúság nem létezik ezen az
adáson vagy továbbadáson kívül, ezek a mozzanatok kezdettől fogva a tanúsághoz tartoznak,
sőt, utóbbi alapvető módon az adományozásra utalja rá magát. Amiként az „irodalom” a tanúságtétel funkciója, úgy utóbbi az adomány alesete. Ha a tanúság azáltal válik tanúságtétellé, hogy leválik a nyelvi, pragmatikai konvenciókról, illetve ezek genealógiai mintáiról és ezáltal egyediséget prezentál, úgy megfeleltethető az adomány mozgásának, amelynek analóg
módon el kell távolodnia azonosítható intenciókról, ökonómiai képletekről, megalapozó eredetről stb., hogy a tanúság sajátos értelemben 1. maga adományozzon (nem csak – referenciális-kognitív – „tudást”, de igazság[osság]ot, hite[l]t, reményt, imaginációt, várakozást,

1

Pl. Sybille Krämer alapvetően „átvitel”-ként igyekszik érteni, ami több ponton vethet fel kérdéseket
elgondolásai helytállóságával kapcsolatban. Pl. árulkodó, hogy a „fordító” alakja nem kerül jelentéses
viszonyba a tanú figurájával az általa adott katalógusban, pedig a fordító a tanú alakjának par excellence megtestesítése: a harmadik figurája forrásnyelv és célnyelv között, szinguláris instancia és
artefaktum (ugyanakkor mégsem originális-origináris tevékenység, noha invenciót hajt végre, éppen
kényszerből fakadóan), aláírást feltételez stb. Vö. Medium, Bote, Übertragung. Kleine Metaphysik der
Medialität. Frankfurt a. M., 2008. 176–192. Az „átvitel” gondolatalakzatának problematikusságához
vö. Niklas Luhmann: Soziale Systeme. Grundriß einer allgemeinen Theorie. Frankfurt a.M., 1984. 193–
194.

„

48

tiszatáj

potencialitást stb., akár a hallgatás móduszában, továbbá, hogy ezek maguk tanúsítsanak
vagy adjanak), illetve, hogy 2. adják (nem csupán eljuttassák vagy átruházzák) a tanúságot
mint adományt (annak betudhatóan, hogy a tanúság mint adományozó csak adományozottként – vagyis neki mások által hitelt kölcsönözve – történhet meg, továbbá a tanú mint alapvető értelemben vett harmadik jegyében, aki nem annyira cselekszik, mint inkább tanúsít).
Ezt az „adhatóságot”, mondhatni benjamini értelemben véve, pl. a „reprodukálhatóság”, „fordíthatóság” mintájára. Vagyis a tanúság önreferenciájába ez a kettősség, avagy megkülönböztetés íródik be, a tanúságot ez a kettős mozgás határozza meg: a tanúság adomány, mivel
adományoz és (tovább)adományozzák. Ezt a különbséget (ami ugyanakkor nem akar különbség lenni) a továbbiakban testimoniális differenciának nevezzük (melynek további iterációival, illetve alakzataival szembesül a gondolatmenet folytonosan a későbbiek során). A tanúság szingularitása annyit jelent, hogy a tanúság nem beváltható (pl. egy megállapításra, beszámolóra, bizonyítékra, tárgyi referálásra),2 hiszen ilyetén helyettesítése esetén megszűnne
tanúságtételi mibenléte, ennyiben létmódja rokon az adományéval. Amennyiben az adomány
helyettesíthetetlen, úgy csak tanúsítani lehet. Az adományról nem lehetséges tudás – intenció, megismerés, fogalom, megjelenés formájában vagy ezek révén szavatolva – az adományozó számára.3 Hasonlót állíthatunk a tanúságtételről is: ha a tanú maradéktalanul tudná,
mit is tanúsít, úgy pusztán beszámolót, jelentést adna valamely tényállásról, ennyiben már
nem nevezhető tanúnak. Pontosan ezért tartható adománynak a tanúság(tétel), mivel ezen
nem-tudásból (felejtésből, fel nem tűnésből...) fakadóan szorul ellenjegyzésre a tanúság mint
adomány, éppen sikerülésének (nem pedig kiegyenlítésének) az érdekében.
Azt is lehetne mondani, a tanúság nem egyszerűen tárgyi ajándékot jelent, prezentációs
dimenziójában sokkal inkább az adomány adományozó vonását jelöli meg,4 azt a dimenziót,
melyet nem pusztán adnak, hanem amely maga is adományoz (és amely ekként tanúságot
tesz átvevőjéről). És fordítva is, a tanúságot ez az adományozó vonás jelöli meg, illetve teszi
egyszersmind jelölhetetlenné. Ugyanakkor nem áll ellentétben a tanúság nem-beváltható léte
azzal, hogy a tanúság mindig a tanúság hiányát, sőt, akár lehetetlenségét tanúsítja,5 azaz bi2

3

4

5

Erre Heidegger utalt egy Goethe-idézet által: „Ha valaki a szót és a kifejezést mint szent tanúságokat
tekinti és nem gyors, pillanatnyi forgalomba akarja hozni őket (váltópénz vagy papírpénz gyanánt),
hanem a szellemi cserében és változásban (Handel und Wandel) igazi egyenértéknek akarja tartani
őket, úgy nem lehet rossz néven venni tőle, ha arra figyelmeztet, hogyan fejtenek ki közönséges kifejezések (melyek senkinek nem szúrnak szemet) mégis káros hatást, homályosítanak el szemléleteket, torzítanak el fogalmakat és vezetnek félre egész tudományszakokat.” (Zur Seinsfrage. Martin
Heidegger: Wegmarken. GA 9, Frankfurt a.M., 1976. 425-426.)
Az adomány lehetőségi vagy inkább lehetetlenségi feltételei Derrida szerint: „a „felejtés, a fel nem
tűnés, a nem-fenomenalitás, a nem-észlelés, a meg nem őrzés”. Az idő adománya. Budapest, 2003. 30.
Adományozás (az adás aktusa) és adomány (mint az ajándékozott dolog) között az indoeurópai
nyelvtörténetben különbség figyelhető meg, vö. Emile Benveniste: Indoeuropäische Institutionen.
Wortschatz, Geschichte, Funktionen. Frankfurt a.M./New York/Paris, 1993. 55.
Pl. Giorgio Agamben markáns megfogalmazásában: „Aki felvállalja, hogy tanúságot tegyen az elpusztultakról, tudja, hogy tanúságot kell tennie a tanúskodás lehetetlenségéről.” (A „tudja” emfatikus kitétele mindazonáltal felvethet bizonyos kérdéseket, pl. azt, hogy Agamben itt nem kompenzálja-e bizonyos mértékben a „Muselmann” figurájában jelzett fiziológiai-kognitív képtelenséget a tanúskodásra?). Továbbá: „a tanúsíthatatlan [mely „még nem lehet nyelv, még nem lehet írás”] tanúsítása”
következtében „talán minden szó, minden írás mint tanúság keletkezik.” (Was von Auschwitz bleibt.
Das Archiv und der Zeuge. Frankfurt a.M., 2003. 30. 34. Még korábban Derrida utalt erre a lehetetlen-

2015. február

49

„

zonyos értelemben szupplementáris jellegű. A tanúságtétel eme létmódja belső különbséget,
testimoniális differenciát hordoz magában.
2. Miért tartozik hozzá az adományozás vagy az adomány eme komplexuma oly fundamentális módon magához a tanúsághoz? Sejthetően azért, mert a tanúság kezdettől fogva adományt jelent, mivel nem pusztán (tovább)adják, de fogadják is. A tanúságtétel címzettjeitől
fogadják, akik a tanúságnak bizalmat vagy hitelt kölcsönöznek, hogy ez egyáltalán tanúságtételként prezentálhassa magát, hogy egyáltalán tanúságról lehessen beszélni. Mivel a hit(el)
ezen vonásának kezdettől fogva oda kell tartoznia a tanúsághoz, pontosabban: adományozódnia kell ennek számára, még a hamis tanúság esetében is, úgy a tanú ebben az értelemben
tanúságát mintegy annak fogadóitól fogadja, ezek (vissza)adják neki a tanúságát.
Ezzel azonban nem a tanúság repragmatizációját célozzuk. Hiszen a tanúság – minden
oszcillációja ellenére tanú és ellenjegyzői között – mégis, mégoly törékeny módon, de a tanú
döntésén alapszik. Ez a döntés: a tanúsítandó vagy tanúsított mozzanatait előhívó kivételesség, szingularitás igenlése, ugyanakkor egyfajta igentmondás magára a tanúságra (ezeket
nem lehet elválasztani egymástól, ebben áll a tanúságtétel performativitása). Összefüggésben
azzal, hogy csak ott létezik valódi testimoniális szituáció vagy kihívás, ahol – kiélezetten fogalmazva – nem lehet tanúskodni, azaz csak tanúskodni lehet (hasonlóan ahhoz, amikor nem
lehet dönteni, mert csak dönteni lehet avagy kell).6 Ez a döntés a tanúságtételt mint olyat
érinti, még minden tartalmi meghatározottság előtt, ha egyáltalán lehetséges ilyen pillanatot
elkülöníteni. Abban az értelemben, hogy a döntés eseménye „mint olyan” nem igazolható az
általa inaugurált entitás (rend, dimenzió, kontextus stb.) felől, ami szintén a testimoniális differenciára mutat vissza a tanúság adományozása (a „tanúságot” egyszerre alanyként és
tárgyként értve) és az adományozott tanúság között (emiatt a differencia miatt létezik kezdettől fogva a hamis tanúság, még a tanú legjobb szándéka ellenére is). Itt azonban rögvest
ellen kell állnunk a másik kísértésnek, mégpedig a tanúságtétel genealogizációjának. Vagyis a
tanú döntését nem kellene szuverén-decizionisztikus gesztussá stilizálnunk, hiszen ez ellentmondana a tanúság inherens tehetetlenségének vagy gyengeségének – a nemcselekvésnek. (A tanúság mint utóélet, mint túlélés struktúramozzanata nem pusztán időbeli
utólagosságot jelent, hanem azt, hogy a cselekvés után érkezik, ezért is tartható a tanú strukturális értelemben a harmadik alakzatának.) Mégis adódik mindig, mégoly törékeny döntés a
tanúságtételről, éppen a tanú perszonális-egzisztenciális kihívásának, megjelöltségének értelmében. Ez a döntés megfelel a tanúság adományjellegének, azt hangsúlyozza.7 Nincsen tehát organikus, természetes szükségszerűség a tanúságtétel számára, ez mindig döntés felől
jön – ez pedig megfelel a „tanú” egyik latin megnevezésének, a „testis”-nek, amely a „harmadik”-at („terstis”) jelenti két fél közötti vitában vagy perben (a tanú másik megnevezésére, a

6

7

ségre, Blanchot nyomán, vö. pl. Die Politik der Freundschaft. Frankfurt a.M., 2000. 87.) Feltételezhető
ugyanakkor, hogy a szó vagy írás tanúságtevő jellegének emergenciája ugyanakkor – a tanúság differenciális létmódjának köszönhetően – nem választható el ennek fordítottjától, a tanúság írásos
(inskripcionális) jellegétől.
Vö. ehhez Heidegger mondatát: „Minden döntés (…) valami erővel le nem gyűrhetőn (Nichtbewältigtes), elrejtetten, megtévesztőn alapul, különben nem lenne döntés.” Der Ursprung des Kunstwerkes. Uő: Holzwege. GA 5, Frankfurt a.M., 1977. 42.
Az adomány „paradox pillanatát”, mely „szétszakítja az időt”, Derrida egy helyütt a Kierkegaard-i értelemben vett „választás”-hoz (döntéshez) hasonlítja, vö. Az idő adománya. 21.

„

50

tiszatáj

„superstes”-re alább térünk ki).8 Ezt a döntést viszont végső soron az a kivételes helyzet hívja
elő, amely a tanúságot egyáltalán lehetővé teszi, pontosabban: hívja azt. Ez a hívás nem feltétlenül azonosíthatóan külső eredetű, hanem pl. a „belső szó” móduszában beszélhet, mintegy a belsőben lévő külső (a tanúban rejlő harmadik mint tulajdonképpeni tanúságtevő) értelmében.9 Vagyis a döntés nem nevezhető minden további nélkül intencionálisnak, inkább
intenció nélküli – noha nem meggondolatlan vagy cél nélküli – döntésről lehetne beszélni.10
Ugyanakkor mindez radikális utólagosságban történik, a tanúskodás mindig a tanúsítotthoz
képesti eltolódásban, differenciában adódik (a „superstes” jelentése ezt hangsúlyozza, vagyis
döntés és utólagosság, „testis” és „superstes” kölcsönösen egymásra vonatkoznak). Maga a
tanúskodás komplexuma mint történés (a tanúvá-válás) hozza ezt a döntést,11 amely nem áll
tehát a tanú hatalmában, hiszen a tanú máskülönben autonóm vagy decizionisztikus pozícióba kerülne, amely per definitionem nem illeti meg őt. A döntés sokkal inkább „a nem-tudás
éjéből“12 vagy latenciájából érkezik, maga a tanú is kiszolgáltatódik neki, kettős felelősség értelmében (a tanúsítandó, illetve a tanúság felé). Ez a döntés mint a kivételnek való megfelelés
adja a tanú-létet és implikálja annak példaszerűségét. Sőt, ez magát a tanút is megkettőzi, a
tanúvá-válás (mint nem egyszerűen, sőt nem is elsősorban empirikus mozzanat, hanem a
döntés eseményének függvénye) ugyanis nem a tanút mint integer, egységes szubjektumot,
hanem őbenne magában a tanút érinti, aki viszont ezáltal konstituálódik: „… magának a titoknak a tapasztalata nagyon is belső tanút, harmadikat implikál, akit önmagunkban tanúnak
veszünk.”13 A tanú tehát harmadik mintegy önmaga számára is, a döntés meghasítja őt,
testimoniális differencia íródik bele a tanú figurájába. Emiatt az intern megkettőződés mint
tanúvá-válás miatt értelmezhette Heidegger a „lelkiismeret” fenoménját mint tanúságtételt
az ittlét egzisztenciális analitikájában. Itt a lelkiismeret nem valamely fölérendelt morális
instancia (netán „bíróság”), hanem a döntés függvénye.14

8
9

10

11

12
13
14

A „testis”-ből ered az olasz „testimone”, az angol „testimony”, a francia „témoignage”.
A „belső szó”-hoz vö. tanulmányom: A belső szó adomány és tanúság között (Gadamer nyelvelméletének nyomain). In: Fehér M. István et al. (szerk.): ’Szót érteni egymással’. Hermeneutika, tudományok,
dialógus. Budapest, 2013. 285–321.
Az „intentional” (szándékosan), „deliberate” (megfontoltan) és „on purpose” (célirányosan) mint
cselekvések motivációiról, különbségükről és egymásra nem-visszavezethető jellegükről vö. John L.
Austin: Drei Möglichkeiten, Tinte zu verschütten. Uő: Gesammelte philosophische Aufsätze. Stuttgart,
1986. 351-369. Ennek a döntésnek az alapjait következésképpen nem annyira a képességek vagy a
lehetőségek felől lehet megközelíteni, inkább a motivációról való tudás mérvadó itt, vö. ehhez
ugyancsak Austin: ’Falls’ und ’können’. Uo. 299.
Körülbelül így határozhatnánk meg a jelen összefüggésben használt fogalmakat: a „tanúskodás” a tanúság történésének felel meg általános értelemben (a német „Zeugenschaft” mintájára), a „tanúságtétel” magát a tanúskodás aktusát jelenti („Zeugnisgeben”), a „tanúság” pedig azt a diskurzust, szöveget vagy beszédet („Zeugnis”), amely a tanúságtétel anyagszerű megfelelője, lenyomata vagy maradéka.
Vö. Derrida: Gesetzeskraft. Der ’mystische Grund der Autorität’. Frankfurt a.M., 1991. 54.
Derrida: Bleibe. Maurice Blanchot. Wien, 2003. 29.
Vö. Heidegger: Lét és idő. Budapest, 1989. 458–502.

2015. február

51

„

Ha a kivételről nem lehetséges tudás pragmatikai konvenciók, kognitív tudásinstanciák
és politikai-morális autoritások alapján,15 úgy csak a tanúságtétel nem maradéktalanul megalapozható vagy normativizálható döntése felelhet meg neki. Azt lehetne talán mondani, ez a
döntés a tanúság adományozó voltát manifesztálja, azt a dimenziót, amely a tanúsítandó
inszisztálását jelenti a tanúságban. Következésképpen ez a döntés a tanúsággal magával esik
egybe, a tanúságtétel maga ez a döntés, illetve a tanúság ezt a döntést is tanúsítja. Ahogy tanúsítás és továbbadás között, úgy döntés és tanúság között sem érdemes bevezetni megkülönböztetést – és ezek az analóg struktúramozzanatok arra a tényállásra utalnak vissza, hogy
a tanúság mindig adományt tanúsít, utóbbi nem adódhat előbbi nélkül. A tanúság komplexumának – nem egyszerűen a tanúnak – a döntése ebben az értelemben adományozási jelleggel bír, egyrészt meghozzák, másrészt át is veszik vagy prezentálják, illetve tanúsítják.
Minden tanúság kezdettől fogva ilyen döntést fogad, illetve ad együtt önmagával, mely döntés felett azonban nem rendelkezik, azt adja tehát, ami nincsen neki, ami fölött nem rendelkezik.16 Vagyis a tanú már konstitúciójában sem tehető meg semleges figurává, aki végső soron „információt“ juttatna el bizonyos címzettekhez.17 A tanú inkább ellenjegyzi, mint autonóm vagy szuverén módon meghozza a döntést – ez azt is jelenti, hogy mintegy őbenne magában a belső tanú mint harmadik (az „egyébkénti” cselekvő vagy elszenvedő szubjektumhoz
képest harmadik) szignatúráját mellékeli a döntéshez, akár „önmaga mint másik tanúja”ként.18 A döntés tehát egyszerre szubjektivizálja (mint tanúsító alanyt, a tanúság alanyát) és
deszubjektivizálja a tanút, vagyis a kivételes állapot, a tanú mint túlélő („superstes”) felől lesz
a tanú tanúvá, ugyanakkor harmadikká is önmaga számára („terstis”).19 Sőt, tulajdonképpen
a tanúskodás kivételes állapota vagy helyzete dönt, azaz: tanúskodik a tanúról. Ebben az értelemben a tanúságtétel már mindig – „első” végbemenetelében is – másodlagos tanúság, az

15

16

17

18

19

Derrida az adományt a kivétellel hozza korrelációba: „az adomány eseménye mindig is kiszámíthatatlan és előre nem látható kivételnek minősült (amire nem létezik sem általános szabály, sem program, de még fogalom sem).“ Az idő adománya. 189.
Ez a motívuma az adományról való gondolkodásnak ismeretesen Heideggertől és Lacantól Derridáig
ível (vö. Az idő adománya. 232.).
Újfent Krämer ellenében, vö. Medium, Bote, Übertragung. 227. 239. Krämer a „követ” önfelszámolását minden ezirányú gesztusa ellenében lényegében nem egzisztenciális-perszonális módon érti, hanem inkább neutralizálja (pl. depolitizálja), a „tudás” átvitelének érdekében. Lehet, hogy a „követ”
mondhatni a szuverén képviselőjévé válik rejtett módon, végső soron reautorizálódik, totalizálva a
tanúság iterabilitását? Mindez abban az előfeltevésben gyökerezik, miszerint a medialitást átvitelként, postalitásként kell érteni (ennek pedig – éppen a tanúságtétel vonatkozásában! – „grammatikája” lenne, uo. 228–234), elfeledkezve az eseményiség jelentőségéről. Végső soron a tanúságtétel
funkcionalizációjáról van szó, a „tudás” átvitelének értelmében (uo. 253.), amennyiben a kulturális
„szocializáció és orientáció” eszköze lesz (uo. 260.). A „tudás” itt amúgy mintha csupán referenciáliskognitív tudást jelentene, pedig legkésőbb pl. Castoriadis munkája óta lehet tudni az imaginárius dimenzió jelentőségéről a szocialitásban (vö. Cornelius Castoriadis: Gesellschaft als imaginäre
Instiution: Entwurf einer politischen Philosophie. Frankfurt a.M., 1997²).
Derrida: Bleibe. 79. Ezek a viszonyok jelentkezhetnek elbeszélő szövegekben az elbeszélő mint harmadik és szerzői én, valamint a figurák kapcsolataiban, pl. kölcsönös hitelesítési effektusaikban (pl.
az elbeszélő kvázi-értékelő és -hitelesítő/hiteltelenítő gesztusaiban a szereplők kommunikációját
tekintve).
Ezért nem lehet a tanút külső meghatalmazás felől legitimálni (mint követet), vö. ezzel szemben
Krämer: Medium, Bote, Übertragung.

„

52

tiszatáj

(eredendő) tanúság hiányának, netán lehetetlenségének pótlékszerű tanúsítása. Nincs elsődleges tanúságtétel: ez azzal esik egybe, hogy nincs tanú a tanú (döntése) számára, nincsen
eleve, organikus vagy referenciális módon adott instancia a tanúskodás hitelesítését illetően.
Ezért a tanú csak harmadik lehet, önmaga számára is.
3. Döntés és adomány tehát nem zárják ki egymást a tanúságtételben. Lényegi kölcsönösségük temporális értelemben mármost abban áll, hogy nem lehet visszakerülni eléjük, sokkal
inkább csak a tanúság felől lehet tapasztalatot nyerni róluk vagy elgondolni őket. Ha a döntés
nem azonosítható egyszerűen mint intencionális vagy kognitív operáció a tanúság előtt, akkor nem választható el a tanúságtól magától, utóbbi inkább mintegy produkálja azt. Körszerű
szerkezetről vagy mozgásról van szó: a döntés mintegy visszahív a tanúságtétel „elé“, abba a
kivételes állapotba (ami nélkül nincs a tanú-lét, a tanúvá-válás), amely létrehívta a tanúskodást, ugyanakkor előrehív, magába a tanúságtételbe mint ama állapot történésébe (illetve annak ellenjegyzésébe), mely ugyanakkor nem adódik a tanúságtétel nélkül.20 Ez a körszerűség
amúgy tanúság(tétel) és továbbadás(a) kölcsönösségét is modellálja. Alapvetőbb vagy inkább
materiálisabb módon értve a fenti összefüggést, azaz konkrétabban a döntés eseménye vagy
mondhatni ennek „maradéka“ felől: eme „első“, jóllehet alap-talan döntés erőszakos vonása a
tanúságtétel minden aktusában visszatér és diktálja, avagy skandálja a tanúságot. A döntés
vagy a döntés erőszakmozzanatának eme visszatérése nagyon is traumatizáló hatással járhat
a tanú számára.21
Már ebből is látszik, hogy a tanúság(tétel) döntése nem tehető meg arché-jellegű eredetnek vagy instanciának, mivel – és itt ismét Heidegger meggondolása segíthet – „a döntés bizonyossága azt jelenti: készen állunk arra, hogy amennyiben ez faktikusan szükséges, visszavonjuk.”22 Ez a készenállás a döntés visszavonására pedig kettős értelemmel bír: egyrészt a
döntés potenciális megismétlését jelenti,23 azt, ami mintegy visszahív a kivételes, tanúsítandó dimenzióba (annak uralhatatlanságába), másrészt a továbbadásra vonatkozik, előrehív
ebbe, azaz a tanúskodás nyitottságába, a másik tanúságtételébe vagy döntésébe.24 A kettő
között tulajdonképpen nincsen különbség (a tanúságtétel megismétlése annak továbbadása
és fordítva), csakis abból fakadóan, hogy a döntés kettős hívás (előrehívó visszahívás) függvénye, mind a döntés elkerülhetetlenségét manifesztáló kivétel, mind a tanúságtétel mint
20

21

22
23
24

Hasonlóan a „lelkiismeret” kettősségéhez Heideggernél („A hívás belőlem jön, de mégis rajtam túlról.”), mely nála ugyancsak tanúsításként (Bezeugen) jelentkezik, vö. Lét és idő. 465. A „felhívás”-ról
mint „előrehívó visszahívás”-ról vö. uo. 482. (Az egész komplexumhoz vö. az 54–60, ill. 62. paragrafusokat.)
A „tanú” a görög nyelvben (és néhány másikban) etimológiai kapcsolatban áll a „mártír”-ral és ennek
megfelelően rendre a stigmatizálás vagy megcsonkítás fantazmái kísértik meg. Derrida az adomány
kapcsán „elengedhetetlen erőszak”-ról beszél, vö. Az idő adománya. 214. Falschgeld. 188–189.
Heidegger: uo. 511.
Vö. uo. 512.
Derrida számára a döntés „mindig a másik döntése”. Ennek pedig az megy elébe, illetve az feltételezi,
hogy a valódi esemény, pontosabban: ennek érkezése a „talán” függvénye, ez pedig a „lehetetlen” indexe. Vö. Die unbedingte Universität. Frankfurt a. M., 2001. 74. Egyébként ezen a ponton, a továbbadás mozzanatában (a testimoniális differencia ezen oldalán) érintkezik a „követ” a tanúval, az eredendő, egyedi adományozás (pl. döntés) vonatkozásában (azon differencia túloldalán) a követ tematizálása nem bizonyul elégségesnek a tanúság komplexumának megértéséhez.

2015. február

53

„

olyan hívásának értelmében. Vagyis a tanúságtétel ismételhetősége25 a döntés feltételezett
szuverenitásának hat ellenében, virtuálisan visszavonja a döntést avagy a potenciális másiknak utalja oda. A döntést a „mintha”, a „talán” vonása kísérti meg, mintegy a fikció kontaminálja. Ebben az értelemben azt is lehet mondani, hogy a döntés kezdettől fogva meg-osztott
(nem szuverén, oszthatatlan aktus), vagyis a meghasítás, megosztás différance-jellegű működése dolgozik benne.26
A visszatérésben – azaz a döntés feletti rendelkezhetetlenségben – a tanúság adománnyá
lesz a tanú számára is, melyet neki magának kell átvennie és továbbadnia (nem lévén képes
annak uralására). Ez a nevezett visszatérés diktálja vagy ritmizálja a tanúság(tétel)
iterabilitását is (ami a tanúság továbbadhatóságának a struktúramozzanata, már mindig is
technikát implikálván, ezáltal intenzifikálva a testimoniális differencia működését). Vagyis a
tanúság ismételhetősége nem pusztán a tanúságtétel formális lehetőségfeltételét vagy tulajdonságát jelenti, hanem a döntés uralhatatlan erőszakától függ, mely a tanúságot mintegy
diktátummal kapcsolja össze. A döntés mintegy ígéret, az iterabilitás ígérete, viszont az ismételhetőség meg is szakítja a döntés autonómiáját, abszolút egyediségét, szuverenitását (mintegy fikcionalizálja) és nem-identikus módon engedi visszatérni azt. Ugyanakkor azonban ez a
– iterabilitás értelmében bizonyos gépszerű vonást sem nélkülöző – visszatérés excesszust
termel (avagy maga is excesszus), éppen az adományhoz hasonlóan,27 és a (tanúság)
iterabilitás(á)t magát excesszussá változtatja. Ez a túláradás maga viszont éppen a tanúságtétel sikerülését, azaz: a tanúság artikulációját veszélyeztetheti – mintegy autoimmun vonásként a tanúságtétel szívében. A tanúság lehetősége egyidőben magával vonja annak lehetetlenségét is. A döntés emlékezete ebben az értelemben ugyanis egyúttal felejtést is jelent, a
tanúság fenyegetését, ám ugyanakkor esélyét is (a tanú nem-tudásának, nem bizonyíték- és
meghatározásjellegű diszpozíciójának értelmében).28 A tanúság eme megkettőződése,
testimoniális differenciája lényegében az eldönthetetlen megismétlődésének nyoma a döntésben vagy rajta keresztül és csak így vonhatja vissza a döntést, csak így állhat készen annak
25

26

27

28

A tanúság ezen alapvető iterabilitásához vö. Derrida: „Abban a pillanatban, amelyben valaki tanú, és
abban a momentumban, amikor tanúsítanak, ’bearing witness’, abban a pillanatban, amelyben valaki
tanúságot tesz, léteznie kell pl. mondatok időbeli összekapcsolódásának, és ezek a mondatok mindenekelőtt önnön ismétlésüket és ezzel önnön kvázi technikai reprodukálhatóságukat kell, hogy ígérjék. Ha elkötelezem magam, hogy az igazságot mondjam, úgy arra kötelezem magam, hogy ugyanazt
egy pillanattal később, két pillanattal később, másnap és mindörökre ismételjem meghatározott módon. Ez az ismétlés mármost kiszakítja a pillanatot önmagából. Ennek következtében a pillanatot pillanatnyilag, magában a pillanatban éppen az osztja meg és rombolja, amit lehetővé tesz, vagyis a tanúság.” Bleibe. 33. A tanúság ezen iterabilitása már a tanúság (mint konvenciók által is meghatározott vagy stabilizált kontextusokról való leválás) szingularitásának előfeltétele (nem egyszerűen egy
„már” meglevő tanúság ismétlése, „átvitele”, transzportja). Derrida iterációfogalmának lehetséges
politikai horderejéhez és implikációihoz performativitáselméleti nézetből vö. Judith Butler: Hass
spricht. Zur Politik des Performativen. Berlin, 1998. 205–206.
Vö. Derrida: Die différance. 34. „A klasszikus fogalmiság követelményei szerint azt mondhatnánk,
hogy a ’différance’ a konstitutív, termelő és eredendő kauzalitást jelenti, a meghasítás és megosztás
folyamatát, melynek konstituált produktumai vagy hatásai a différents vagy a différences lennének.”
Az adomány és az excesszus (túláradás, többlet) Derridánál folytonosan egymásra vonatkoznak, vö.
Az idő adománya. 23., és másutt.
Az adományra is egyaránt érvényes a felejtés és a nem-felejtés, Derrida okfejtése szerint. Az idő
adománya. 31–35.

„

54

tiszatáj

megújítására.29 Maga az eldönthetetlen sincs tisztán a döntés előtt, hanem utóbbi (kettős emlékezete) által nyerheti el inzisztenciáját.
Ebben az értelemben az iterabilitás annak lényegszerű struktúramozzanatává lesz, amit a
tanúság utólagosságának neveznek. Ezt az utólagosságot nem egyszerűen egy empirikusreferenciális „belatedness“-ként tanácsos érteni, hanem magának a tanúságnak az utólagosságaként kell felfogni. A tanúság ezzel túl- vagy utóéletről tanúskodik. Azt tehát, hogy a tanú
per definitionem a túlélő, nem csak empirikus módon kell elképzelni, hanem alapvetőbben,
vagyis a tanúság felől szükséges elgondolni. A tanú nem csupán ezen vagy azon eset, sokkal
inkább saját tanúságtételének a túlélője, ahol a tanúság ugyanakkor magának a tanúnak a
testamentumaként is olvashatóvá válik. Ez a testamentaritás mármost az iterabilitás függvénye: a tanúság ismételhetősége mintegy deperszonalizálja a tanút (ez nincs ellentétben a tanú exemplaritásával, hiszen az ismételhetőség csakis előzetes kontextusokról való leválás
módján – a ki-vétel, az „eximen” értelmében – működhet), tanúságtételét mintegy kezdettől
fogva második (rendű) tanúsággá változtatja. A tanú potenciálisan helyettesíthető is, éppen
az ismételhetőség és a példaszerűség (mint igazságigény) következtében,30 ami a döntés
meg-osztott jellegével korrelál. Ez a meg-osztás a tanúság fordíthatóságát jelenti (és nem a
tanúság „mint olyan” továbbadását, eljuttatását afféle címzettekhez, pl. demokratikus ekvivalencia jegyében), azt, hogy ez már mindig is fordítás folyamatában létezik. Tulajdonképpen
már mindig is csak lefordított tanúságokkal (és az eme fordítások által hátrahagyott maradékokkal mint tanúsággal) van dolgunk, sosem az első, eredeti, motivált avagy hiteles tanúsággal.
4. A tanúság eme önreferencialitását azonban nem a testimonium önmagának elégséges bezárulására (vagy semlegesítésére) kellene felhasználni, mivel mindenekelőtt annak radikális
utólagosságával, akár fikcionalitásával függ össze. Ugyanis a tanúság önreferens vonása másra mutat vissza, mégpedig a tanúság törékeny „performatív“ alapjaira. Vagyis arra, hogy a tanúságtétel nem autonóm performanciát (de nem is távvezérelt informálást és autorizált „tudásátvitelt“) jelent,31 hanem adományra válaszol vagy ezt az adományt tanúsítja. Adomány
29
30

31

Vö. Derrida: Politik der Freundschaft. 296.
Vö. Derrida: Bleibe. 43. Minden tanúságtétel kimondott vagy ki nem mondott előfeltevése: „esküszöm, hogy az igazságot mondom, ott, ahol egyedül én vagyok az, aki látott vagy hallott, és ahol én
vagyok az egyedüli, aki ezt tanúsíthatja, úgy ez abban a mértékben igaz, ahogy valaki, bárki az én helyemben ebben a pillanatban ugyanazt a dolgot látta vagy hallotta vagy érintette volna és példaszerűen, univerzális módon ismételhetné meg tanúságom igazságát.”
A tanúságtétel megközelítésének csapdáit jól példázhatja Gert Gooskens tanulmánya (Das Jahrhundert des Zeugen? Über Fernsehen und Zeugenschaft. In: Sibylle Schmidt [szerk.]: Politik der Zeugenschaft: zur Kritik einer Wissenspraxis. Bielefeld, 2011. 141–155.) Kiindulva a tévénéző tanú-státuszára vonatkozó kérdésből Gooskens arra jut, hogy a medialitás fogyasztója nem lehet tanú, mivel
nem afficiálja őt a tanúsítandó érzéki-testi tapasztalata, csak a látás révén nyer el tudomást róla és
lényegében csakis képként tekint rá (az akusztikus mozzanatról nem ejt szót a szerző). A kép tapasztalata nem elégséges biztosítéka a tanúságnak, mivel ezt a „nyom” tapasztalatának kell meghatároznia, amennyiben „a tanúk az általuk megtapasztalt dolgok eleven nyomai. Így a tanúk nem csak jeleket használnak, amennyiben a nyelvet használják, hogy elbeszéljék, ami történt, hanem ők maguk jelek: annak nyomai, ami történt, valami visszahozhatatlanul eltűntnek a megmaradó része.” Árulkodó
lehet, hogy a kauzális viszony itt már szinekdochikussá válik, a tanú valami egykor volt egésznek a
része. Az indexikális nyom az önkényes jellel kerül oppozícióba, azért, hogy segítsenek alátámaszta-

2015. február

55

„

és tanúság eme kölcsönös függősége alapján – mely függőséget, mint fentebb látható volt, a
tanúság iterabilitása és utólagossága jelöl – nem lehet elvitatni egyfajta kvázi-konstatív
móduszt az adománytól. A tanúság kezdettől fogva belebocsáttatik „eredendő“ döntése viszszatérésének erőszakába, mely megnyitja, illetve skandálja annak saját iterabilitását. Vagyis a
tanúság mint identifikálható nyelvi, illetve textuális entitás kényszerűen konstatívumként is
prezentálja önmagát, mind a kivételre tett utalás (legyen a kivétel szituáció vagy esemény)
értelmében, mind az önnön döntésének eseményére tett vonatkozás jegyében. Ha ez a döntés
saját látens visszatérésében a tanúságot virtuális diktátum felől engedi érkezni, úgy lehetetlenné teszi ugyanakkor a tiszta konstatívumot, azaz a tanúsított semleges megjelölését vagy
megnevezését.32 A tanúságtétel kvázi-performativitása – mint adomány – éppen ebből a lehetetlenségből fakad és nem valamiféle potenciából. Következésképpen a tanúságtétel eminens

32

ni a tanulmány tézisét: „a tanú révén nem csak információt keresünk egy eseményről, hanem inkább
kontaktust ehhez az eseményhez (...) maga a történelem aurája. A tanúságokban (...) magát a történelmet keressük és lehetőséget arra, hogy kapcsolatba lépjünk vele.” (Érdekes, hogy a tanulmány
előrehaladtával a szerző egyre inkább egy diffúz többes szám első személy távlatából tekint „a tanúk”-ra, vagyis mintegy a szekundér tanú tekintetével, az első tanúságot viszont mintegy kauzális
módon tárgyiasítva. Ez a grammatika ellentétbe kerül a tanú auratizálásával.) Fel sem merül a feltételezés, hogy ez a fajta „nyom” is olvasást feltételez, olvasásra van ráutalva (pedig Benjamin ismert
fogalompárja szerint „aura” és „nyom” éppen nem azonos érdekű jel- és performativitáselméleti paradigmák), illetve az ezzel jócskán összefüggő kérdés is elsikkad, hogy milyen viszonyban áll maga a
tanúság a tanú nyom-létével. Ehelyett az arbitráris jel és a motivált nyom sematikus ellentétpárjának
kellene megalapoznia a tézist, mely persze meglehetősen homályossá válik: mi lehet „maga a történelem”? A történelemmel való kontaktus homályos-elnagyolt képzete, pontosabban vágya természetesen csak egyfajta hiperbolája a tanúságtól elvárt hit(elesség)nek, autenticitásnak – ez azonban
csak lehetőségfeltétele lehet a tanúságnak, nem annak célja. Végső soron a tanulmány nem-tisztázott
problémája maga a tanúság (nem „maga a történelem” és hasonlók): ennek autentikus vs. hamis jellegét igyekszik eme kiadós kerülőutak mentén determinálni. A tanúság ambivalenciája különböző
autorizációs késztetéseket és vágyakat termel ki, a „tudás (átvitele)”, „maga a történelem” és mások
felől. Ez a vágy persze ugyanakkor éppen a történelem bizonyos tapasztalatára is válaszol: feltűnik
Gooskens példáiban (ezeket képek adják, azok a képek, melyek mediális közvetítése állítólag gyengíti is tanúságtevő funkciójukat), hogy ezek rendre távollétre, hiányra, maradékokra, azaz összességében rombolásra vonatkoznak. A történelem a rombolás tere – egy ilyen, azaz távolról sem semleges
történelemfogalom rajzolódik ki a tanulmány lapjain. A tanúság szublimációja vagy determinációja –
a nyelv (önkényes vs. motivált), a medialitás (csak optika, akusztika elhallgatva), a tanú (kauzális
affekció, kitörölve a tanúság mindenkori másodlagos jellegét) megtisztítása, purifikálása – a történelem ezen aspektusával szembeni ellenállás vágyát is takarhatja (azaz éppenséggel nem a történelemmel való kontaktust). A tanulmány tehát végső soron éppen az ellenkezőjét bizonyítja annak,
amit bevallottan megcéloz. Ezt támasztja alá a másik vélelmezhető mozzanat, hogy a feltűnően emfatikus módon megfogalmazott jelenlét-vágyat tulajdonképpen éppen a technomediális képek által
meghatározott (kiterjesztett, ugyanakkor szimulakrummá módosított) érzékelés, világkép, ennek
diszpozitívumai gerjesztik, a dolgozat diskurzusa latens módon mintegy ezek felől beszél (vö. a többes szám első személyű grammatikával). Ezekhez a problémákhoz ld. a Martin Sabrow és Norbert
Frei által szerkesztett Die Geburt des Zeitzeugen nach 1945 című kötetet (Göttingen, 2012), főleg
Sabrow, Rainer Gries és Wulf Kansteiner tanulmányait (utóbbiakat pl. a tanúságtétel televíziós medializációja és normalizációja, úgy is mint átlagossá tétel, úgy is mint szerződéskötés összefüggéséhez).
Lehetséges példák: Nádas halálközeli élménye a Saját halál című könyvében korábbi, ám nem birtokolt „tudására” vet fényt; Esterházynál a Harmonia caelestis a Javított kiadás távlatából a fiúi vallomás és a megbocsátás lehetetlensége között beszél, mintegy kettős hanggal.

„

56

tiszatáj

paradigmáját jelenti annak a gondolkodásnak, mely „a performatív autoritás határával“33
igyekszik számot vetni.
A tanúskodás (nem egyszerűen a tanú) döntését, ennek lényegi eseményét azért érdemes
tematizálni, hogy a tanúságról szóló, ma már jócskán inflációs tüneteket felmutató diskurzusokat arra emlékeztessük, miszerint a tanúságtétel lehetősége sosem adott és nem is valamely „grammatikára“ hallgat.34 Fontosabb persze jelen összefüggésben, hogy ezáltal megmutathatóvá váljon a tanúság lényeges létmódja, vagyis, hogy az potenciálisan mindig már hamis tanúság is lehet. Márpedig ez a lehetőség sosem kívülről éri el a tanúságot, hanem kezdettől fogva meg fogja azt kísérteni.35 És ebben áll jellemzően az adomány és a tanúság közötti párhuzam is: ahogy az adomány mindig már hamis pénzt is adhat, úgy a tanúság sem
mentes a hamis eskütől, a tanúsítandó elárulásától. Sőt, a hamis tanúság strukturálisan megelőzi a tanúságot, bármennyire különösen hangozzék is ez, a következő értelemben („pénz”
és „adomány” helyett legyen a „tanúság” az idézett mondatok alanya, illetve tárgya): „Ajándékozni csak a számítás nélkülözésével lehet, vagyis csak a hamis pénz tenné lehetővé az
adományt. Valójában sosem igazi pénzt adunk, vagyis olyat, amiről feltételezzük, hogy kiszámíthatók a következményei, amivel számolni lehet, és amivel a hozzákapcsolódó eseményeket előre el lehet mesélni.”36 A hitelnek, hitelességnek, hiteladásnak ez a valószínűtlensége, nem-referenciális, nem-ökonómiai, felejtést feltételező létmódja jelenti egyebek mellett az
„első” tanúságtétel hiányát, vagyis azt, hogy minden tanúság csak egy hiány után, ezt a hiányt
előfeltételezve, termelve vagy magával hozva érkezhet. Ezt a problémát, a hit, hitel(adás)
ezen bonyodalmát élezi ki tehát az irodalom, melyet sem harmadik instancia (kód, konvenció), sem – szövegként – önmaga sem hitelesíthet végső soron (nem tanúskodhat önmaga
mellett), noha mindig is szimulálhat ilyen hitelesítéseket.
Ezért kell a tanúságtétel eme alapvető ambivalenciáját különösen tekintetbe venni, ám
nem „mint olyant“ (mivel az ilyen elméleti absztrakció vagy identifikáció éppen azon ambivalenciát hibázná el), hanem már a tanúskodás döntése felől. Ez a döntés ugyanis nem egyszerűen a tanúság faktumára irányul, hanem a tanúskodás indíttatására, miszerint ennek az igazat kell tanúsítania, ezt kell ígérnie mint saját közlésigényét (mert a hazugság, a hamis eskü
lehetősége potenciálisan mindig adva van, legalábbis nem zárható ki). Döntés tehát arról,
hogy ne pusztán tanúskodjon, de az igazat tanúsítsa. A fentebb tematizált készenlét a döntés
visszavonására mármost annak felel meg, hogy ez az igaz-jelleg sosem a döntés sajátja vagy
birtoka, hanem magának a tanúsítandónak a – bár kimondatlan – igazsága (vagy igazságosság a tanúsítottal szemben). Ezért kell potenciálisan visszavonni a döntést, hogy ez az
igaz(ság) valamiképp érvényre juthasson, a tanúsított evidenciájaként a tanúságtétel „bizo-

33
34

35

36

Vö. Derrida: Die unbedingte Universität. 76.
Mint Krämer végső soron racionalisztikus-technicisztikus, grammatizáló megközelítésében, vö. Medium, Bote, Übertragung.
Ez a tanúság „eredendő” vonása, amellyel csupán kevés, a tanúskodással foglalkozó elmélet képes
számot vetni.
Derrida így folytatja: „Hacsak a hamis és a valódi pénz közötti ellentét nem veszít itt a szigorúságából – ez lehetne az egyik szemléltetési módja az irodalmi élménynek, a nyelvnek, amelyről bármikor
kiderülhet, hogy hamis pénz.” Az idő adománya. 229. Legökonomikusabb módon alighanem az Esti
Kornél bolgár kalauz-története viszi színre ezt az összefüggést.

2015. február

57

„

nyos-létében” megnyilvánulhasson (és nem pedig mellékes, bár adott esetben mégoly referenciális körülmények halmazában sikkadjon el). A döntés megismétlése, még inkább: viszszatérése ugyanakkor egyszerre esélye és fenyegetése a tanúságtételnek mint a tanúsítottal
szembeni igazságosságnak. A visszatérés iterábilis jellege a felejtés mozzanatát indukálhatja,
az ugyanezen ismételhetőség által kitermelt fikcionalitás pedig a tanúsított elfedését vagy elfojtódását gerjesztheti. Persze éppen ezen aspektusokat jellemeztük fentebb a tanúságtétel
lényegi nyitottságának struktúramozzanataiként. Újra evidenssé válik: a tanúság lehetősége
és lehetetlensége egy tőről fakadnak.
A döntés visszavonása kvázi-felejtést feltételez, az „első döntés” mint a tanúsított eredendő affirmációjának, igenlésének elfelejtését (pl. mégoly indexikális jellegű jelszerűségének motiválatlanná válását) a „második” igenlésben, vagyis az ismétlésben,37 a „külső szó”ban. Ez a „második igen” már az elsőben ott rejlik, amennyiben az első igen – mint egyfajta
„belső szó” – is arra a kihívásra, kivételes állapotra mondott igent, ami a tanúságot hívta
(ahol a tanúság mint döntés maga volt ez az „igen”). Vagyis a tanúság nem előidézi ezt a kivételes állapotot, hanem mintegy ennek döntését ismétli kezdettől fogva, ezért kell „saját”, vélt
szuverén döntését elfelejtenie, másképpen: lemondania eme első döntés mint „igen(lés)”
konstatív megállapíthatóságáról avagy uralhatóságáról. Minden tanúságtételhez hozzátartozik ez a felejtés mint nem pusztán deficiens vonás, hanem mint a tanúság konstitutív utólagosságának avagy utóélet(é)nek intenzifikálódása vagy aktivizálódása – legalábbis amennyiben tanúságról, nem narratív beszámolóról vagy referenciális bizonyítékról van szó. A tanúnak nemcsak a látottakat, a vélt közvetlenséget stb. kell elfelejtenie, hanem kezdeti, autonómnak vélt döntését is, ennek megfelelően pedig tanúságát mint az igenlés multiplikációját
kell végrehajtania, illetve ennek átengednie (adományként). Itt a tanúság mintegy maga is
hívja ezt a második „igent”, mely „eljövetelben marad, illetve még jönnie kell (reste à
venir)”.38 A tanúságtételben működő inherens felejtés mint nem-tudás tehát – az utólagosság
indexe mellett – a tanúság igazságosságának feltétele, sőt struktúramozzanata. Ugyanakkor
ez a felejtés a fikció effektusát is magával hozza: a fikciót mint az első igenben már mindig is
ott dolgozó második igen differenciális mozzanatát, az első „igen” igazságának nem-identikus
(mert nem egykori, eltelt jelenként érthető múltra vonatkozó) tanúsítását.39 A fikció bizonyos értelemben a tanúság lehetetlenségének neve, ami arra a közös vonásukra mutat vissza,
hogy sem a tanúság, sem a fikció nem bizonyítékok előállításában, információk továbbjuttatásában érdekelt, hanem másfajta, azokat megelőző bizonyosság, valószínűtlen evidencia jellemzi őket, nem-kalkulált igazságigénnyel bírnak. Hit(el)re apellálnak, nem pusztán tudásra,
a „mintha” vagy „talán” jegyében, ami egyszerre erősségük és gyengeségük, egyszerre jelentvén „ártatlanságot” (a tanú nem cselekvő, a fikció nem információt és bizonyítékot szolgáltat)
és „veszélyességet” (hamis tanúság). Az „igen” megkettőződése, a második „igen” elhalasztása, el-jövetelben maradása éppen abból fakad, hogy a hamis (azaz: nem verifikált, nem ki-

37

38

39

Az „első” és „második” igenléshez vö. Derrida: Vielzahl Ja. Uő: Psyche. Erfindungen des Anderen I. Wien, 2012. 180–183.
Uo. 182. Az eljövetel maga is maradék tehát, a jövő maradéka, az aktív, sőt megváltoztató (differáló)
megmaradás („restance” máshol Derridánál) indexe.
Az Esti Kornél bolgár kalauzról szóló története mintegy a második „igen” narratív allegóriája is lehet
(a búcsúként elhangzó „igen”-nel).

„

58

tiszatáj

számított, hiszen így óhatatlanul beszámolóként, bizonyítékként, referenciaként programozott) tanúság strukturálisan megelőzi „a” tanúságot.
A tanúságtétel utólagossága
A „tanú” másik latin megnevezéséből a tanúskodás már eddig is említett lényeges síkjának
értelmezését kell kibontani, Benveniste etimológiai vizsgálatából kiindulva, melynek vonatkozó passzusa így hangzik: „superstare ugyanakkor ’valamin túl állni, valamin túl fennállni’
jelentéssel is bír, túl egy eseményen, amely megsemmisítette a többit. A halál utolért egy családot és a superstites ezen az eseményen túl tovább léteznek; a superstes olyasvalaki, aki
helytállt valamely veszélyben, próbát állt ki vagy nehéz időkön ment keresztül és élte túl
ezeket (...) Ez azonban nem az egyedüli használati módja a superstes-nek; ’azon túl lenni/fennállni’ nem csak azt jelenti, hogy ’túlélt egy szerencsétlenséget, a halált’, hanem ezt is:
’valamely eseményben részt vesz és túl ezen az eseményen fennáll’, azaz annak tanújaként
létezett. Vagy pedig ’az, aki a dolgon magán (super) áll (stat), aki résztvesz benne, aki jelenlevő (volt)’. Ez a ’tanú’ állása/helyzete egy eseményre vonatkozva.”40
Benveniste rekonstrukciójából fontos következtetések adódhatnak a tanúság egész
komplexumára nézve. A tanú-lét nemcsak a túlélést jelenti, hanem valamely participációt is,
egy szinguláris tényállás, esemény vagy tapasztalat általi afficiálását a tanúnak. Ugyanakkor a
tanú mint tanúságtevő már eleve túl van valamiképp azon a tapasztalaton, legalábbis valamilyen – időbeli, kognitív, emocionális stb. – differencia választja el attól, mindenesetre egyfajta
utólagosságban, akár megkésettségben („belatedness”) létezik ahhoz képest (még akkor is,
ha azon tapasztalat pl. traumatikus hatása a jelenben is eléri őt). Ez az utólagosság vagy
túlélet nem egyszerűen időbeli kategória, hanem tulajdonképpen az esemény egyediségének
felel meg, amennyiben az identikus formában nem reprodukálható, sokkal inkább kiiktathatatlan cezúrát jelent, amihez képest minden élet, egzisztencia, tapasztalat csak mint utólagosság, mint utóélet nyilvánulhat meg. Sőt: a tanúsított tapasztalata csak ezen utólagosság felől válik azzá, ami, vagyis tanúsítandó eseménnyé, tapasztalattá, affekcióvá (mintegy az utólagosság is afficiálja a tanút). Ennek felelhet meg a túlélés mint mozgás, egyfajta transzgresszió,41 vagyis nem egyszerűen időbeli állapotról, „után”-ról van szó, hanem identifikálható adottságokon, körülményeken túlható mozgásról, akár a „túl” mozgásáról mint jelszerűvé
(motiválatlanná) válásról, différance-ról. Ez a mozgás bizonyos értelemben magában a tanúságtételben játszódik le, mint annak differenciális megkettőződése, melynek egyes módozatait és implikációit az alábbiakban kell kifejteni.
Túlélet és affekció ezen kettősségét, mint olyanként megvonhatatlan különbségét újfent
testimoniális differenciának lehetne nevezni: a tanú „ott volt” (részesedett az eseményben),
ám túl is ment rajta, a tanú státusza mindig utólagos kategória (mindig egy mégoly láthatatlan „túlnan” jelöli meg).42 Ez a differencia munkál minden tanúságtételben. Fontos azonban
40
41

42

Benveniste: Indoeuropäische Institutionen. 515.
A super ugyanis „sem eredetileg, sem kizárólagosan ’valami fölött’ jelentéssel bír, hanem a ’túl’, előrenyomulás módján, az ’azon túl’ jelentést hordozza; satis superque azt jelenti: ’elég és azon túl, elég
és több mint elég’ (...) a ’fölény’ fogalma sem pusztán azt jelöli, ami ’valami fölött’ van, hanem többet,
továbblépést arra vonatkozóan, ami alul van.” Benveniste: uo.
Talán ez a kettősség jelentkezik már a nyelvi grammatika szintjén is: „tanúsítani valamit/valakit”
(„etwas/jemanden bezeugen” a németben), ill. „tanúskodni valamiről” („von etwas zeugen”). A „ta-

2015. február

59

„

máris megjegyezni, hogy ez a két aspektus nem szimmetrikus módon van jelen a különbségtevés két oldalán.43 Amennyiben ez a differencia csak az utólagosságból válik elgondolhatóvá,
az utólagosság terméke vagy az utólagosság írja be, annyiban ez a differencia kezdettől fogva
áthelyeződik a tanúskodásba, már mindig belső megkülönböztetése is a tanúságnak, mondhatni belső határ magában a tanúságtételben. Vagyis egyfajta történő differenciáról van szó
(csakis ezért képes beíródni magába a tanúságba), nem pusztán a megfigyelés operatív funkciójáról (legyen ez akár „második rendű” megfigyelés).44 A tanúságtétel performatív létmódja
függ ettől a differenciától, ugyanakkor ezt amaz írja be vagy ismétli meg. Vagyis a differencia
egyszerre lehetőségi (amennyiben egyedi eseményre vagy tapasztalatra vonatkozik) és lehetetlenségi (amennyiben azon esemény referenciálisan elérhetetlen vagy uralhatatlan a strukturálisan későn jövő tanúságtétel számára) feltétele a tanúságtétel performatív funkciójának.
Ez az utólagosság azonban nem pusztán szükségszerű időbeli különbséget vagy eltolódást jelent a tapasztalat „feldolgozásának”, „artikulációjának” érdekében. Hanem mélyebb
szinten a tanúság hiányával vagy lehetetlenségével esik egybe. A tanúságtétel nem képes maradéktalanul referenciálisan megjelölni, performatíve megtestesíteni, jelenlétre hozni a tanúsítottat (ezzel kiiktatódna a „túl” szerkezeti mozzanata), hanem csak tanúskodni képes róla
mint egyfajta túlnan-ról (mint látens dimenzióról). Ez az egybe-nem-esés jelzi egyúttal a tanúságtétel lényegien diszkurzív, sőt közvetített-közvetítő státuszát. Vagyis a tanúságtétel
kezdettől fogva csak valami máson vagy másként képes tanúsítani a tanúsítandót. Különben
nem lenne értelme utólagosságról beszélni, pusztán csak előfeltételezni kellene azt – márpedig az alapvető összefüggés éppen az, hogy az utólagosság kettőzi meg magát a tanúságtételt.
Azt lehetne mondani, a tanúság olyan „túlnan”-ról, a testimoniális differencia másik oldaláról tesz tanúságot, amelyet ugyanakkor képtelen megragadni, azaz referenciálisan megnevezni, szemiotikai eszközökkel megjelölni, avagy cselekvőleg jelenvalóvá tenni. Ez a „túlnan”
nem tételezhető – úgyszólván nem is létezik („mint olyan”) – a tanúskodás nélkül (hiszen ha
mint olyan tételezhető lenne, akkor aligha kellene tanúsítani avagy tanúskodni róla), ugyanakkor annak mindenféle referenciális, fenomenológiai, jelentéstani, narratológiai módon
megállapítható körülményétől differál, azokon túl helyezkedik el. Pontosabban nem „helyez-

43

44

núsítani” eme kettőssége igazi mediális igévé avatja azt. Vö. Emile Benveniste: Aktiv und Medium im
Verb. Uő: Probleme der allgemeinen Sprachwissenschaft. München, 1974. 189–198.
Akárcsak pl. az „érzékek” és a „hit” vagy „tudás” tanúságbeli viszonya (sem), melynek szimmetrikus
mintába rendezése akarva-akaratlan detemporalizációt feltételez, strukturalista emlékezettel színezett. Rendszerelméleti nyelven szólva: ez az „aszimmetria” „azt jelenti, hogy mindig csak a megkülönböztetés egyik oldalát lehet jelölni, hiszen amennyiben mindkét oldalt egyszerre akarnánk jelölni,
úgy ez felszámolná magát a megkülönböztetést.” Niklas Luhmann: Die Kunst der Gesellschaft. Frankfurt a.M., 1995. 109.
A tanúságtétel kapcsán érvényesíteni első és második rendű megfigyelés különbségét nem lenne
problémátlan vállalkozás, amennyiben mindkettő egyaránt érvényes a tanúságtételre: a tanúságtétel
(mint irreverzibilis mozzanat, pl. mint ígéret vagy adott szó) elé nem lehet visszamenni, ugyanakkor
inherens hiánya (a tanúság hiányának tanúsítása) azt kezdettől fogva második rendű megfigyeléssé
avatja (a jelölés re-entry-je kezdettől fogva létezik). Vagyis ez a különbség magába a tanúságba helyeződik át: ez a testimoniális differencia, ahol nem pusztán „a megfigyelés operációjának megfigyelhetetlensége” a probléma, hanem ezen operáció mint operáció intern különbségének a felszámolhatatlansága, vagy dekonstruktív nyelven szólva: olvashatatlansága. (Luhmann ezen fogalmaihoz vö.
Die Kunst der Gesellschaft. 92–164. Idézet: 96., de Man- és Derrida-utalásokkal együtt; a második
rendű megfigyelésről mint latenciák megfigyeléséről uo. 137.)

„

60

tiszatáj

kedik”, amennyiben nem valamiféle hely valamin túl, hanem – és ezt a legnehezebb megérteni – a tanúskodásnak mint transzgressziónak magának a túlnan-ja, vagyis ez az átlépés mint
mozgás nem egyszerűen túlmegy valamin, hanem maga produkál egy túlsó oldalt, mintegy
beírja ama túlnant, illetve utal erre (pl. mint egyfajta titokra; múltra, mely sosem volt jelen
stb.). Ez a sajátos megkettőződés ugyanakkor történik is ezzel a mozgással, ez nem egyszerűen termeli azt, vagyis nem egyszerűen operáció vagy „tevékenység”, hanem ugyanakkor
passzív is, azaz „mediális formaként” megelőzi az aktivitás és passzivitás ellentétét, illetve
nem-tranzitív jellegű (akár a différance).45 (Ez a mozgás lehet a „motiválatlanná-válás”, illetve a „restance” további derridai kategóriáinak megfelelője.) Itt a testimoniális differencia
működik: megvonva önmagát, ugyanakkor hátrahagyva valamiféle maradékot mint egyfajta
túlnant. Valójában ez a túlnan teszi szükségessé a „medialitás metafizikáját” (S. Krämer), ám
nem az „átvitel” tropológiájának értelmében. Még az sem dönthető el eme túlnanról, hogy bizonyos értelemben nem fiktív-e, amennyiben megkettőzi a tanúságtételnek nemcsak referenciális, de performatív értékét is, mintegy láthatatlan idézőjelekkel látja el azt. Vagyis egyszerre, közös eredetként generálhatja a fikció példaszerűségét (differálását önmagától) és a
tanúság fikcionalizálódását. A tanúságtétel vélhetőleg sokkal inkább hívja ezt a „túlnan”-t,
mely ebben a hívásban létesül46 – a tanúságtétel döntése ezért nem önhatalmú
decizionisztikus attitűd, hanem egyfajta hívás (és ezért sosem szakítható el az interpretáció
kihívásától). Mégpedig nem csak eme túlnan hívása, hanem önnön tanúságtételének ellenjegyzésére, a tanúság továbbadására történő (fel)hívás is egyben. Ez a kettős hívás a
testimoniális differencia aktivitását, aktivizálódását jelenti. A tanú(ság) nem pusztán térbeliempirikus vagy pozicionális módon fogható fel a harmadik alakzataként, hanem éppen eme
hívás és továbbadás aktánsaként avagy még inkább médiumaként. Ennyiben a testimoniális
differencia eminens módon mintegy a harmadik-lét nyoma (illetve utóbbi azon differencia
alakzata)47, ama differencia önmegvonása pedig magára az elsődleges tanúságtétel hiányára,
egyúttal pedig a tanúságtétel utólagosságára mint transzgresszióra utal (akárcsak más összefüggésben a parergon).48 A differencia – transzgresszió és önnön másik oldala között – maga
lesz médiummá.49
45
46

47

48
49

Vö. Derrida: Die différance. 34–37.
Akárcsak Benjamin „tiszta nyelve” az eredetinek a fordításban tételezhető ekhójában, ami magának
a fordításnak az eredetibe irányuló hívását visszhangozza: „A fordítás azonban – a költészettől
(Dichtung) eltérően – sosincs mintegy a nyelv hegyi erdőségének belsejében, hanem azon kívül, azzal szemközt helyezkedik el, s anélkül, hogy belépne oda, hívja az eredeti művet, hívja a művet arra
az egyetlen helyre, ahol az ekhó a saját – fordító – nyelvében az idegen nyelv művének visszhangját
verni képes.” (Ford. több helyen javítva – L.Cs.) A műfordító feladata. Uő: Angelus Novus. Budapest,
1980. 79–80. Vö. Die Aufgabe des Übersetzers. WB: Gesammelte Schriften IV.1. Frankfurt a.M., 1974.
16.
Luhmann szerint is a differencia „logikailag nézve valami harmadik”, amennyiben „nem lehet eldönteni, hogy a határ a rendszerhez vagy a környezethez tartozik”. A rendszerelmélet szerzője viszont
rögvest oda is hagyja ezt a kérdést, „elkerülve a triadizációt” (uo.), vagyis kizárva azt (ami diskurzusának „performatív” szintjén is felveti a határ kérdését). Ehelyett a határok „a rendszer
komplexitáslejtőjének stabilizációjára szolgálnak”. Soziale Systeme. 53.
Vö. Derrida: Die Wahrheit in der Malerei. Wien, 1992. 82.
Vö. ehhez Luhmann tételét, miszerint a művészetben médium és forma megkülönböztetése maga is
médium, nem pusztán forma. Das Medium der Kunst. Uő: Schriften zu Kunst und Literatur. Frankfurt
a.M., 2008.

2015. február

61

„

Ha pedig a tanúságtétel mindig is máson/másként tanúsítja az őt lehetővé tevő vagy kihívó eseményt (tapasztalatot, dimenziót stb.), akkor bizonyos értelemben egy „eredeti” tanúságtétel hiányát, sőt a tanúság lehetetlenségét is tanúsítja egyszerre (valamilyen módon). Azaz a testimoniális differencia beíródása magába a tanúságba ilyen szinten is végbemegy. A
tanúság mindig egy ilyen „eredeti”, „motivált”, organikus, deiktikus, „elvárt” tanúságtétel helyett (vagy után) tesz tanúságot, vagyis megkésettsége, utólagossága alapvetőbb síkon szupplementum-voltát jelzi (azt, hogy a tanúság sosem lehet autonóm, önmagának elégséges cselekvés vagy képződmény, sőt, hogy a tanúságtétel mindig már egy „eredeti”, „motivált” tanúságot – annak deixisét – töröl ki, így válva genuin módon utóéletté, azaz írva be magát). Ez a
szupplementum-jelleg (a fentebb említett „túl-” vagy „utóélet” indexe) azonban nem pusztán
a tanúság hiányossága, hanem esélye is a tanúsított (kezdettől fogva) másként való, ugyanakkor a tanúságtételnek magának nem-identikus megismétlésére, vagyis az igazságos(abb)
tanúskodásra. A „superstes” vagy „superstitio” („az a ’tulajdonság, hogy tanúként jelen volt’”)
Benveniste elemzései szerint gyakran áll összefüggésben a „hariolatio”, a „jóslás, jövendölés”,
a „látnokság” kifejezéssel, olyan igazságnak a tanúsításával, mely nem referenciálistapasztalati síktól függ.50 A látnok „úgy beszél valamely elmúltról, mintha valóban ott lett volna”, „a superstitio a második látás adottsága, mely tudást tesz lehetővé a múltról, mintha valaki maga jelen, superstes, lett volna (...) olyan folyamatok ’tanúja’, melyekben nem vett
részt.”51 Ez a „második látás” mint adottság az, amely egyszerre jelenti a tanúságtétel
performativitását és szupplementaritását (mintha-jellegét), kitörölve az elsődleges tanúságot. Ennek a látszólagos kettősségnek az értelmében a tanúságtétel erődifferenciában fogant
vagy erődifferenciát52 mozgósít: az empirikus jelenlét és a másodlagos (mintha-szerű)
testimoniális jelenlét, referenciális és „látnoki” látás között. Ennyiben a tanúság egyszerre
erősebb és gyengébb a referenciális bizonyítéknál, akárcsak szupplementáris, áthelyezett
létmódja az „eredendő” tanúságénál. Továbbá: a „csoda” ismeretesen konstitutív viszonyban
áll a tanúságtétellel, ez mindig valamilyen csodát, azaz egyedi eseményt tanúsít,53 a „második
látás” értelmében viszont maga a tanúságtétel megtörténése válik csodává (adománnyá?),
vagyis referenciális úton nem hozzáférhető eseménnyé.54 A tanúság szupplementaritása,

50

51
52

53

54

Benveniste Plautusból vett szórakoztató, egyszersmind mélyértelmű példája alapján: „Egy félszemű
élősködő megmagyarázza sérülését: ’Harcban veszítettem el a szemem’ és másvalaki válaszol neki:
’Nekem ugyan mindegy, hogy harcban veszítetted el a szemed vagy pedig egy fazék miatt, amit az arcodba dobtak. – Oh, kiált fel az élősködő, ez az ember látnok, helyesen találta el az igazságot!’:
superstitiosus hic quidem est; uera praedicat (Curc. 397). Az ’igazság’ abban áll, hogy kitalálta azt,
amiben ő maga nem vett részt.” Indoeuropäische Institutionen. 516.
Uo. 516–517.
Ehhez a fogalomhoz Nietzsche nyomán vö. Gilles Deleuze: Nietzsche és a filozófia. Debrecen/Budapest, 1999.
Vö. Derrida: Bleibe. 88. A csoda(tétel) az evangéliumokban ismeretesen gyakran „ajándékozási csoda”, (pl. Ján. 6, illetve a halfogás parabolája, Ján. 21), vö. Bolyki János: ’Igaz tanúvallomás’. Kommentár János evangéliumához. Budapest, 2001. 180–181. 534. Az ajándékozási csoda mintegy emblematikus-önértelmező motívuma az esemény többletének, adományszerűségének.
Abban az értelemben, hogy ez a „második látás” mintegy az utóélet adománya lehet (nem az élet,
nem a halál, csak „egyedi túlélés” adhat tulajdonképpeni értelemben Derrida szerint, vö. Az idő adománya. 152.). Vö. még Márai (itt a San Gennaro vére) kapcsán Kulcsár-Szabó Zoltán: A liberális demokrácia forradalma. Márai Sándor. Irodalomtörténet 2011/4. 566–567.

„

62

tiszatáj

mintha-szerű létmódja nem pusztán másodlagosságot jelent, hanem adományszerűségével
korrelál: eszerint a tanú mintegy azt adja, ami nincs neki.
Itt egy fontos pontot kell előzetesen megemlíteni: a tanúsított másként való tanúsítása
nem valamihez képest jelent más-létet, hanem magának a tanúságtételnek a lényegi ismételhetőségét jelzi. Ezért szupplementum a tanúság, mert kezdettől fogva ismételtként adódik, az
ismétlésre utalja rá magát. Vagyis a túl-lét mint utóélet már az ismételhetőség indexe vagy
struktúramozzanata és innen nézve megkockáztatható az állítás, hogy a tanúskodás által
megcélzott „túlnan” (pl. egyfajta nem-időbeli, sosem mint olyan-ként vagy elmúlt jelenként
létezett előtörténet avagy múlt) nem valamiféle rejtett metafizikai dimenzió, hanem annak
érkezése, el-jövetele és bizonyos értelemben magának a tanúságnak az utóélete. A „tanúság
utóélete” itt azonban nem pusztán dokumentálható recepciótörténetet jelent (a genitivus
subiectivus értelmében), hanem magának a tanúságnak a megkettőződését (a testimoniális
differencia multiplikálódását benne), differálását önmagától, önnön feltételezett intencióitól,
jelentésétől stb., vagyis potenciálisan más, kiszámíthatatlan megnyílását ama bizonyos „túlnan”-ra mint a tanúsítandóra. Ez az összefüggés, miszerint a tanúskodás „túlnan”-jára mint
egyfajta látenciára csak a tanúság utóélete (és nem pedig valamiféle közvetlen deixis) felől
nyílik távlat, olyan temporális alakzatot vagy dimenziót jelent, amit talán nem helytelen
genuin értelemben vett „elmúlt jövő”-nek nevezni. A „túl” maga az utóélet: ez a differancia,
vagyis nem egymásra-következés, hanem a megkülönböztet/elhalaszt kettős mozgása.55
Mindez lényegében a hiányzó és az adott, a virtuális és az aktuális tanúságtétel közötti
testimoniális differenciából következik, miszerint nem pusztán a hiányzó (lehetetlen) tanúság, de a közte és az aktuális tanúság közötti differencia avagy intervallum nem megragadható (nem-látható, nem-hallható, vagyis írásos, nyomszerű léttel avagy nem-léttel bír). Márpedig ez a differencia – a nyomában keletkező katakrézisek és lehetetlen szinonímiák – nyitja
meg a tanúságot a tapasztalat számára, játéka ugyanakkor el is tolja vagy halasztja azt (a differenciát magát, a tanúságtétel ismételhetőségének rögzítését). Így a hiányzó tanúság az aktuális tanúságtétel kimondatlanjává válik (ami fölött nem rendelkezik, csak adhatja azt), ami
virtuálisan maga tanúskodik immár mintegy az aktuális tanúságtétel helyett, kiélezve a tanúság utólagosságát egy kvázi-re-entry módján („elmúlt jövő” tehát itt is, az egyes tanúságtételen belül, az aktuális tanúság és a beleíródott hiányzó tanúság mint infratextus között).
Ennek értelmében kell tovább pontosítani a tanú nem-tudásának axiómáját egy másik síkon is: nem csak azt nem tudja a tanú, „mit” is tanúsít,56 hanem hogy mit ad együtt a tanúságával mint beszéddel – mégpedig nyelvet (nem csak beszédaktust), amely differenciális kapcsolatban áll a tanúságával.57 Ez a nyelv olyan „hallgatag zálog”,58 egyfajta kimondatlan, mely
egyszerre jelentheti a nyelvet mint világot (hermeneutikai értelemben) és nyomszerűdifferenciális materializálódást (dekonstruktív módon), netán morajt (médiaelméleti összefüggésben).
55
56

57

58

Vö. Derrida: Grammatológia. h.n., 1991. 104.
Hiszen nyom(hagyás) és tudat összeegyeztethetetlenek egymással Freud szerint (Túl az örömelven),
mely tézis a tanúságtétel megértésének egyik alapvető pillére és Derrida différance-ról alkotott felfogásának is fontos támasztéka, vö. Die différance. 44–46.
Lásd ehhez pl. a Javított kiadás tanúságát, hátterében a Harmonia caelestis nyelvének mintegy a
Barthes-féle punctum értelmében vett váratlan referenciális effektusaival.
Vö. Derrida: Die différance. 41.

2015. február

63

„

Itt nyilvánul meg a tanúság adományszerűsége és fordítva, az adomány tanúskodási effektusa, abban a differenciában, ami az adományozást, az adódás értelmében vett létet („es
gibt”) megkülönbözteti, differálni engedi a „van”-tól („ist”).59 Mindez az utóélet dimenziójában zajlik le, mely utóélet egyúttal indexe is ennek a differenciának – vagyis egyszerre aktív
és passzív rezonanciát jelent.60

VIDÁMPARK

59
60

Vö. Derrida: Politik der Freundschaft. 71.
Derrida szerint a différance módján felfogott rezonancia „nem a rezonálás aktusát” jelenti. Vö. Die
différance. 34.

„

64

tiszatáj

BALOGH GERGŐ

A történelem hallgat
A TÖRTÉNELMI REGÉNY ÉS EGY TUDOMÁNY FELSZÁMOLÓDÁSÁNAK KÜSZÖBÉN
A történelmi regénynek nevezett szövegről való beszéd többé nem alapulhat hallgatólagos
konszenzuson. Amennyiben valaki megkísérli ezen archaikus műfaji kategória felmérését,
számot kell vetnie az irodalmi műfajok elhallgattathatatlan és természetszerű kontaminációjával,1 a történelemtudomány politikai és a humántudományokon belül betöltött státuszával,
valamint „magának” a történelemnek és az azzal gyakran kapcsolatba hozott időnek a vulgáris elgondolásaival – nem is beszélve a kapcsolatba hozás sorsdöntő mozzanatáról, amely
mint látható lesz, nem kevésbé reflektálatlan aktus. Az a tény, hogy a történelmi regényt beiktató előfeltevések – dacára az irodalomelmélet más irányokban jóval hatékonyabbnak és
innovatívabbnak bizonyult közelmúltbeli kérdésfelvetéseinek – máig nem kerültek hazai revízió alá, sokatmondó lehet. Ezt az ellenállást kell megtörni, mivel ahogy Nietzsche után2 lehetővé vált, hogy az irodalom és a filozófia viszonyának tárgyalása a nyelv létmódjának sokáig (f)el nem ismert eredendő metaforikusságára figyelmeztessen,3 úgy az irodalom és a történelem összefonódásai, elfojtásai és egymás „elpusztítására” (valójában: korlátozására) irányuló törekvései nyomán feltáruló térben kirajzolódó horizont a történelemtudomány és a
történelemről való gondolkodás fantomjaival (vagy kísérteteivel) szembesít, ezzel pedig a
történelmi regény (viszonylag) transzparenssé váló ideológiai szerkezetéhez utal.
A történet persze, a történelmi regény regénye, ahogy annyi minden (már-már paródiába
hajló módon), szintén Arisztotelésszel kezdődik, de a valódi pikantériát mégsem ez tartogatja, hanem az, hogy az itt vizsgált műfaji elgondolás, formális alapszerkezetét tekintve, mai értelmében megismétli önmagában a görög filozófus definíciójának4 implikációit, még ha időközben a költészethez és a történetíráshoz rendelt értékindexek (számtalanszor) teljesen fel
1

2

3

4

Vö. Jacques DERRIDA, The Law of Genre = Uő., Acts of Literature, szerk. Derek ATTRIDGE, Routledge,
New York – London, 1992, 227.
Különösen: Friedrich NIETZSCHE, Igazságról és hazugságról nem-morális értelemben, ford. ÓVÁRI
Csaba = Uő., Igazságról és hazugságról nem-morális értelemben, Attraktor, Máriabesnyő, 2012, 10;
12–15; 17.
Lásd ehhez: Jacques DERRIDA, A fehér mitológia, ford. BOROS János – CSORDÁS Gábor – ORBÁN Jolán =
Az irodalom elméletei V., szerk. THOMKA Beáta, Jelenkor, Pécs, 1997, 5–102.
Emlékeztetőül: „Az elmondottakból az is világos, hogy nem az a költő feladata, hogy valóban megtörtént eseményeket mondjon el, hanem olyanokat, amelyek megtörténhetnek és lehetségesek a valószínűség vagy szükségszerűség alapján. A történetírót és a költőt ugyanis nem az különbözteti meg,
hogy versben vagy prózában beszél […], hanem az, hogy az egyik megtörtént eseményeket mond el,
a másik pedig olyanokat, amelyek megtörténhetnek. Ezért filozofikusabb és mélyebb a költészet a
történetírásnál; mert a költészet inkább az általánosat, a történelem pedig az egyedi esetet mondja
el.” ARISZTOTELÉSZ, Poétika = Uő., Poétika, Kategóriák, Hermeneutika, ford. SARKADY János, Kossuth,
Budapest, 1997, 20.

2015. február

65

„

is cserélődtek. Ahogy Arisztotelész nevezetes mondataival kijelölte a költő és a történetíró
feladatának eredendő szembenállását, vagyis azt, hogy a költészet teloszának az elgondolhatóba, a történetírásénak pedig a valósba kell vándorolnia, nem egyenletes intenzitással
ugyan, de döntő mértékben határozta meg – a középkori keresztény kultúrát most nem számításba véve – a megírása óta Heidegger ontológiai projektjének jelentkezéséig eltelt hozzávetőlegesen kétezer-kétszáz év5 filozófiai és poétikai premisszáit, amelyek metszetén a történelmi regény diadalmas karrierje útjára indulhatott. Az irodalom a fentieknek megfelelően
végső soron a történelem alá rendelődött, egyszerűen azért, mert amíg – Arisztotelész elgondolása szerint – a történetírás a valóssal6 áll „közvetlen” kapcsolatban, addig a költészetnek
szükségszerű és elégséges lehetőségfeltételként már el kell tudnia számolni ezzel a valóssal,
amely létezésével kijelöli számára a nemlétezők körét. Az így létrejövő latencia az, amelyből
kiemelkedhet a költészet teste, tehát csakis ez az utólagosság szolgáltathat jogot a potenciális
irodalmi megszólalás konstituálódásához. Azon, hogy a történelmi regény megismétli önmagában a költő és a történetíró feladatában rejlő arisztotelészi intenciót, éppen ezt értem: a
történelmi regény (ön)meghatározása elsődlegesen mindig történelmi szempontok szerint
megy végbe, és nem pedig irodalmiakat szem előtt tartva, vagyis az így értett műfaji kategória az Arisztotelész által ránk hagyott történetírás és költészet viszonyának eminens eseteként nyilvánul meg,7 azaz jelen vizsgálat során legelőször is a történelem tudományával kell
(vázlatosan) számot vetni.
A történelemtudomány igazságigénye hagyományosan olyan kényszerítő erővel hat,
amely nemcsak hogy nem teszi lehetővé elvi elgondolását a lehetségesnek, de az elgondolhatóság ezen deficitje a történelemről való beszédben nyelvileg is nyomot hagy – ez a történeti
állítás megtételének idővel csakis a történelemtudományra (és később jelentkező alfajaira,

5

6

7

Érdekes (és nyilván részemről szándékosan kijátszatott) egybeesés, hogy azok a bizonyos freiburgi
előadások, amelyek a Bevezetés a metafizikába szövegének alapját képezik, ugyanebben az évben
(1935) hangzottak el. Amennyiben Heidegger munkássága a „kint” és a „bent” radikális felfüggesztésében érdekelt a létezőre irányuló vizsgálódás explikálásával, úgy érdemes megemlékezni arról is,
hogy ezzel ő volt az első, aki érdemben a történetírás és költészet arisztotelészi koncepciójának
alapjait dekonstruálni tudta. Azok a köznyelvben előforduló kategóriák, amelyek a klasszikus metafizika alapjainak letéteményesei, szükségszerűen fel kell, hogy adják affirmatív igényük, hiszen a valódi filozófiai kérdezés a heideggeri intencióval egybehangzó módon eltörli még artikulációjuk nyomát is, mivel a kérdezés valójában a „rend-kívülire” irányul. Vö. Martin HEIDEGGER, Bevezetés a metafizikába, ford. VAJDA Mihály, IKON, Budapest, 1995, 8. A filozófiai kérdezés erőszakosságához lásd:
KULCSÁR-SZABÓ Zoltán, A gondolkodás háborúi. Töredékek az erőszakos diskurzusok 20. századi történetéből, Ráció, Budapest, 2014, 56.
„Úgy tűnik, kultúránkban az úgynevezett »valóság« bír a legmagasabb úgynevezett »ontológiai« státusszal […].” FARKAS Zsolt, Filodalom és irozófia, Jelenkor, 1999/1, 88.
Az ezen feltevések mentén alakuló, máig élő értelmezői hagyomány emblematikus példája lehet Heller Ágnes vonatkozó munkája, amely nem meglepő módon nem szentel különösebb figyelmet saját
filozófiai prekoncepcióinak vagy azok irodalomelméleti legitimitásának. Az általa használt, csak
mérsékelten nem-vulgárisnak mondható fogalmi nyelv (pl. az „önreferencialitás” mint az immanencia feltétele, esetleg az „értelemadás”) már önmagában is problematikus, ráadásul nem úgy tűnik,
mintha Heller maga felismerte volna készen kapott – Hegel farvizén hol marxista, hol arisztoteliánus
– episztemológiai vágányát. Vö. HELLER Ágnes, A mai történelmi regény, Múlt és Jövő, Budapest, 2010,
18; 22–23; 32.

„

66

tiszatáj

például az irodalomtörténetre) korlátozódott kizárólagos jogában érhető tetten.8 Érdemes
azonban felhívni rá a figyelmet, hogy az eddigiek önmagukban még egyáltalán nem jelentik
azt, hogy az irodalom és a történetírás viszonya problematikusként mutatkozott volna meg
mindig is.9 Annak feltételezése retrospektív projekciónak bizonyulna, hiszen a valóban csontig hatoló törés a 18–19. század át- és kialakuló intézményrendszereihez kötődik a leginkább.
Nem véletlen, hogy a történelmi regény kialakulása maga is erre az időszakra tehető.10 A történelemtudomány ekkor akadémiai diszciplínaként a nemzetállamok legitimációs igényeinek
szolgálólányaként emelkedett azzá a saját maga által létrehozott11 szupernarratívát megszólaltató tudománnyá, amelyet ma, a (klasszikus értelemben vett lineáris) történelem berekesztődésének és a „táguló jelen”12 mindent elsöprő koncepciójának idején még mindig ismerni van „szerencsénk”.
Ami az intézményeket illeti, kétségtelen, hogy a történészek csak azután költözhettek be
a levéltárakba, miután azok megnyíltak számukra – és ennek még komoly jelentősége lesz. A
levéltár, hasonlóan a többi, a kiállítás múzeumi értelemben vett fogalmát központi szervezőelvvé avató intézményhez (könyvtár, múzeum stb.),13 maga is a múzeumok működésmódja
felől érthető meg jobban, valamint a történelmi hang közvetítésében feltételezett autentikusságának álruhája a leghatékonyabban – és ami egyáltalán nem utolsó szempont: a leglátványosabban – talán ebből az irányból, tehát az archívum fogalma felől rántható le róla. Fontos
itt elidőzni, hiszen amennyiben szoros kapcsolat állapítható meg a (nyilván nem) „mindenki”
számára kutathatóvá váló archívum hozzáférésének módozatai és magának a diszciplínának
a leíró működése között, úgy nem hagyható figyelmen kívül a kutatás tárgyát prefiguráló14

8

9

10

11

12

13

14

Ennek nyelvészeti-szemiotikai megközelítéséhez lásd: Roland BARTHES, A történelem diskurzusa,
ford. SZABÓ Piroska = Tudomány és művészet között. A modern történelemelmélet problémái, szerk.
KISANTAL Tamás, L' Harmattan – Atelier, Budapest, 2003, 91; 93. Továbbá, immáron a médiaarcheológia felé elmozdulva: Wolfgang ERNST, Archívumok morajlása. Rend a rendetlenségből, ford. LÉNÁRT
Tamás = Az archívum kínzó vágya – Archívumok morajlása, szerk. KELEMEN Pál, kijárat, 2008, 115.
Vö. Lionel GOSSMANN, Történetírás és irodalom. Reprodukció vagy jelentéstulajdonítás, ford. SZEBERÉNYI Gábor = Tudomány és művészet között. A modern történelemelmélet problémái, szerk. KISANTAL
Tamás, L' Harmattan – Atelier, Budapest, 2003, 133. Lásd még: Uo., 134.
A műfaj őseredőjének tekintett Ivanhoe 1820-ban jelent meg. Walter Scott regénye persze Lukács
György neki szentelt kitüntetett figyelmének köszönhetően (LUKÁCS György, A történelmi regény,
Magvető, Budapest, 1977, 33–81.) mind a mai napig a lukácsi művészeteszmény prototípusának bizonyul, amelynek azt hiszem, talán mondanom sem kell, hogy igencsak nagy hatása volt (van) a marxista irodalomtörténet-írástól szabadulni nem tudó (vagy akaró?) magyar irodalomtörténetben.
Lásd ehhez: BOKÁNYI Péter, Ahogyan sohasem volt. A történelmi regény változatai az ezredforduló magyar irodalmában, Savaria University Press, Szombathely, 2007, 196.
„A valamely hatalomra szert tevő diszkurzus maga teremti meg elfogadhatóságának feltételeit, önmaga Rechtfertigungját, és végeredményben racionalitásfogalmát, természetesen nem tökéletes elszigeteltségben a többitől.” FARKAS, I. m., 90.
A táguló jelenben „a jövő képei és a múlt emlékei egyre növekvő mértékű – jórészt strukturálatlan –
összetettséggel kerülnek átfedésbe egymással.” Hans Ulrich GUMBRECHT, 1926. Élet az idő peremén,
ford. KELEMEN Pál – MEZEI Gábor, Kijárat, 2014, 408.
Vö. Tory BENNETT, A kiállítási komplexum, ford. BECK András = A gyakorlattól a diszkurzusig. Kortárs
művészetelméleti szöveggyűjtemény, szerk. KÉKESI Zoltán – LÁZÁR Eszter – VARGA Tünde – SZOBOSZLAI
János, Magyar Képzőművészeti Egyetem, Budapest, 2012, 43.
Vö. ERNST, Archívumok morajlása. Rend a rendetlenségből, 34.

2015. február

67

„

effektusok mibenlétének kérdése, amely már az „anyag” gyűjtéseként értett kutatás szintjén
is igencsak kérdésessé teszi a történetírás fentebb nevezett igazságigényét.
Az államapparátus mindig is archívumokba menekítette önmagát,15 enélkül nehezen lehetne elképzelni magát az államot mint hatalmat gyakorló szervezetet. Az archívum megőrző
funkciója által a kontinuitás olyan lehetősége nyílhatott meg, amely a mindenkori törvény
fenntartásában, sőt (nemcsak a törvények viszonylagos kompatibilis követelményei folytán,
de) létrehozásában16 legalább akkora szerepet játszott, mint amilyen mértékben az archívum
részévé váló, az archívumba írt köznapi élethez (születési anyakönyvi kivonatok, peres
ügyek stb.) való közelítés lehetőségeit – így később a történelemtudomány kérdezésmódját –
is kondicionálta. A hatalom gyakorlásának lehetőségei a modern állam megalapozásakor ennek megfelelően már az archívum terében nyíltak meg, az archívum által, az archívumért.
Nincs semmi csodálkoznivaló azon, hogy a történetírás – amelynek fundamentális tere nyilvánvalóan egybeesik az államapparátus alapjait létesítő archívumrendszerekkel – öröklött
„sajátosságként” maga is a törvény gyakorlásához hasonló autoritásra törekszik, még akkor
is, ha számára az archívumot kitevő írásos dokumentumok „rendezetlensége” inkább minősül irritációnak, mely irritációt igyekszik egy lehetőleg minél folytonosabb narratív struktúrában feloldani.17
Azzal, hogy az állam elhagyta a levéltárakat (de az állami működés elsődleges terének archívumát, az irattárat megtartotta magának),18 és azokat nyilvánosan bejárhatókká tette,
hogy ezzel egy időben múzeumokba – tehát a kultúra állami igazgatása felé tegyen lépéseket19 – és később térfigyelő kamerákba, azaz a szervezés és ellenőrzés20 médiumaiba költözzön, a történetírás számára megnyílt az akadémiai tudománnyá válás felé vezető kapu,21
egyúttal azonban menthetetlenül az archívumok helyének kiállítási térként értett intézménykomplexuma alá vonódott mind az általa aktuálisan vizsgált történeti anyag, mind pedig az ahhoz való hozzáférés lehetőségeinek tekintetében, bár ezt széleskörűen máig sem ismerte (f)el.
A levéltár esetében, pontosan ugyanúgy, ahogy a múzeumok működésénél, (első szinten)
egy nem különösebben speciális térbeli és irányításbeli megkettőződéssel kell számolni, mi-

15

16
17

18

19
20
21

„Az archívum egy külsőleges helyet, a konszignáció technikájának topografikus alkalmazását, egy tekintéllyel rendelkező szerv és hely (az arkhón, az arkheion, vagyis igen gyakran az állam, sőt az apavagy testvérjogú állam) megteremtését feltételezi.” Jacques DERRIDA, Az archívum kínzó vágya. Freudi impresszió, ford. BERECZKI Péter = Az archívum kínzó vágya – Archívumok morajlása, szerk. KELEMEN Pál, Kijárat, 2008, 11.
Uo., 17.
„Az archívum olyan folyamatokat kristályosít ki, amelyek felfüggesztik a történeti gondolkodás kereteit, az időben dinamikus rend esztétikáját. A történetírás ezt a viszonyrendszert próbálja meg viszszaalakítani elbeszélői struktúrává, a kezdet és a saját történet teoretikus önkényévé.” ERNST, Archívumok morajlása. Rend a rendetlenségből, 161. A folytonossághiány folytonossággá való ideologikus
átalakításának problémájához lásd még: Michel FOUCAULT, A tudás archeológiája, ford. PERCZEL István, Atlantisz, Budapest, 2001, 11; 20. Vagy: BARTHES, I. m., 96.
Vö. GYÁNI Gábor, Az elveszíthető múlt. A tapasztalat mint emlékezet és történelem, Nyitott Könyvműhely, Budapest, 2010, 32–33.
Vö. BENNETT, I. m., 30.
Uo., 31.
Vö. ERNST, Archívumok morajlása. Rend a rendetlenségből,107.

„

68

tiszatáj

vel a levéltár az irattár viszonyában lényegében ugyanolyan utólagosságként írható le, miként a múzeumi kiállítótér is a raktár előzetes meglétén nyugszik. A raktár ebben az értelemben az adatfeldolgozás és a logisztika rejtett és civilek számára hozzá nem férhető helye,
a kiállítótér pedig „a nyilvánossággal érintkező felület”.22 Nyilvánvaló, hogy a kiállítótér és a
raktár között megnyíló szakadék a közvetettség olyan biztonságosan, tehát ideológiai kapaszkodók keresése, fiktív eredet(ek)23 konstruálása, vagy már-már az ostobasággal egyenlő
naivitás közbeiktatása nélkül áthidalhatatlan tapasztalatát tartogatja, amely a kiállítás konstruált mivoltára hív(hat)ja fel a figyelmet, és ez természetesen a levéltár esetében sincs másként. A kiállítás felépítése ezen felül nem kezelhető az épület adta infrastrukturális lehetőségek felmérése, vagy a kurátor szerepével való elszámolás nélkül. Ezzel párhuzamba állítható
módon pedig elmondható, hogy a levéltár is kondicionálja (és irányítja)24 a kutatás menetét
tematikus rendszerezettsége és a cédulakatalógus ez alá rendelődő keresési algoritmusa által, amely algoritmus a rendszerezett anyag tekintetében végletesen kiszolgáltatott az archívum szelekciós tengelyén létrejövő diszkurzív mezőnek.
Nem létezik olyan valaha állami érdekeltséggel bíró levéltári dokumentum, amely ne
esett volna át az irattár-állapoton,25 vagyis nem létezik olyan az állam leírását prezentáló levéltári dokumentum, amely nem (a sokadik) szelekció eredményeképpen vált volna hozzáférhetővé a történetíró számára. Hiba lenne megfeledkezni azonban arról, hogy bár ez a közvetettség kulcsszerepet játszik a kutatás prefigurációjában, maga a prefiguráció is megelőlegezett egy még alapvetőbb megkülönböztetés (ős-nyom?) által, ami pedig nem más, mint az
állam működése szempontjából releváns információk kiválasztásának igénye, azaz a már említett, szelekció tengelyén létrejövő diszkurzív mező működése, amely kérlelhetetlen szigorúsággal tapogatja le strukturálisan meghatározott szempontok szerint a valóságot, annak zajlása során „előálló”, gazdaságos módon információvá alakítható minták után kutatva, méghozzá olyan hasznos információk kiaknázása végett teszi ezt, amelyek a birtoklót potenciálisan hatalmi státuszhoz juttathatják megfelelő kezelési feltételek mellett. A levéltár történetírója csakis azokkal az államigazgatás diskurzusa (és persze az archívum)26 által létrehozott
dokumentumokkal kerülhet – a katalógusok és tematikus elrendezettség által is alakított –
kapcsolatba vizsgálódásai során, amelyek a hatalom számára valaha fontosak voltak, de időközben temporális létmódjukból kifolyólag az információ értékének csökkenésével, vagyis az
információ erodálódásával pragmatikai (politikai) szempontból végleg érdektelennek bizonyultak. A történész tehát már azelőtt, hogy levéltári kutatásaihoz hozzálátna, a szelekció
több mint kétszintű alapszerkezetével kellene, hogy számoljon, vagyis a közvetettség olyan
számára adott létmódjával, amely miatt a kritikai gondolkodást előtérbe állító figyelemnek

22

23

24
25
26

Vö. Wolfgang ERNST, Több tárhely, kevesebb múzeum, ford. FÜLÖP József = Múzeumelmélet. A képzeletbeli múzeumtól a hálózati múzeumig, szerk. PALKÓ Gábor, Petőfi Irodalmi Múzeum – Ráció, Budapest, 2012, 68.
Jacques DERRIDA, A disszemináció, ford. BOROS János – CSORDÁS Gábor – ORBÁN Jolán, Jelenkor, Pécs,
1998, 324; 343.
Vö. GYÁNI, Az elveszíthető múlt. A tapasztalat mint emlékezet és történelem, 35.
Uo., 35.
„Az archiváló archívum technikai szerkezete az archiválandó tartalmat is meghatározza, létrejöttében éppúgy, mint a jövőhöz való viszonyában. Az archiváció nemcsak rögzíti, de legalább annyira elő
is idézi az eseményeket.” DERRIDA, Az archívum kínzó vágya. Freudi impresszió, 25.

2015. február

69

„

valóban inkább a munka folyamán feltárható valószerűre, mint igazra illene irányulnia,27 mivel a levéltár valósága már eleve értelmezett,28 és az értelmezés szükségszerűen az értelmezett nem lefedett rétegei, azaz a tényleges (mindennapi) élet hiányaival szembesít. Másként
fogalmazva, a történelemtudomány ilyesformán nem a múlttal, hanem a múlt archívumaival
és az azokat elérhetővé tevő intézményekkel létesít viszonyt, tehát az eddigiek értelmében –
túl jelen megállapítás egyébkénti nyilvánvalóságán – elvileg sem lehet képes az elmúlt valóságot a maga teljességében megragadni.29
Ezen a ponton megfordul Arisztotelész tétele, hiszen ha az irodalom a létezés latenciájából emelkedik ki, akkor pontosan a valaha volt – mindig fiktív – lét azon dimenzióival szembesít, amelyek a levéltári betűk közötti feltáruló térben30 (vagy morajban) a történelemtudomány számára megszólíthatatlanok maradnak, hiszen ha az komolyan kívánja venni saját
hitelesítési eljárását és csakis a „tényekre” szorítkozik, az azt is jelenti egyúttal, hogy ezt a
terrénumot járulékos veszteségként ki kell szolgáltatnia az irodalom számára, hacsak nem
kíván a határátlépés problémájába bonyolódni. Ilyesformán az irodalom képes lehet az elmúltat a történelemtudomány szemszögéből illuzórikusan ugyan, de nagyobb spektrumban
lefedni. Az elmúlt valósághoz való hozzáférés – pusztán kvantitatív szempontokat előnyben
részesítve – így az irodalom helyévé válik, még ha ez nem is jelenti azt, hogy a rögzítés eljárásai közötti különbségtételnek egy ponton túl, vagyis a szaktudományok politikai érdekeltségein kívül valódi tétje lenne. Mint a továbbiakból reményeim szerint kitűnik, történetírás és
irodalom inkább a hasonlóságok, mint a köztük feltételezett „végtelen” differencia segítségével írhatók le egymás viszonylatában úgy, hogy közben egyik se kerekedjen ideologikus fölénybe a másikkal szemben, de mégis kritika alá vonódjanak a történelmi regény műfaji
szerkezetében elfoglalt pozícióik tekintetében.
Az Új historizmus amerikai ága éppen az elmúlt valóságokhoz való hozzáférés közvetettséggel terhelt mivoltának belátása miatt fordult el radikálisan az objektivitás történetírói követelményétől, azonban ez az irányzat követőinél később teljes relativizálódáshoz vezetett,31
amely – más, egyre hangosabb és elismertebb vélemények folyományaként32 – egyúttal a történetírói gyakorlat narratív mivoltára is ráirányította a figyelmet, ez pedig korántsem elhanyagolható szempont. A történelemtudomány hagyományos megszólalása, akárhogy is nézzük, olyan szupernarratíva, mely Arisztotelész után szabadon saját tudománypolitikai érde27

28
29
30

31

32

„Eljött az idő, hogy a ténybeliséggel hitelesíteni szokott tudományosan igaz fogalmát felcseréljük
végre a valószerű kategóriájával. Hiszen megfontolásra érdemes érvek szólnak amellett, hogy a tény
konstruált és nem pedig eleve adott entitás.” GYÁNI Gábor, Történelem és regény: a történelmi regény = Uő., Relatív történelem, Typotex, Budapest, 2007, 273.
Vö. GYÁNI, Az elveszíthető múlt. A tapasztalat mint emlékezet és történelem, 36.
Uo., 40.
„Ahogy az archívum logisztikai, de nem hermeneutikai összefüggéseket hoz létre, és ezért irodalmi,
történetírói átformálást igényel, úgy a betűk archivális mikroszintjén sincs kontinuitás a köztes térben, tehát az írásjelek között a papíron, hanem csupán üres, fehér felület.” ERNST, Archívumok morajlása. Rend a rendetlenségből, 118.
Általánosságban elmondható, hogy az újhistorikusok előfeltevései mélyén az a nézet lappang, miszerint történelmet írni annyit jelent, mint történelmet teremteni. Vö. GUMBRECHT, I. m., 403–405.
Közülük is a talán legnagyobb hatású szerző írásainak magyarul megjelent gyűjteményeként lásd:
Hayden WHITE, A történelem terhe, szerk. GYURGYÁK János, ford. BERÉNYI Gábor – BRAUN Róbert – HEIL
Tamás – JOHN Éva, Osiris, Budapest, 1997.

„

70

tiszatáj

keltségi körét nem kisebb autoritásra alapozta, mint a múlt igazságára, amelynek tolmácsolása így szükségszerűen a kinyilatkoztatás médiumán áll. Az Új historizmus ellenpólusán így
a történészek egy számottevőbb hányadával kell számolni, akik még ma is33 a Hegel nevű galériában kísértenek, nem tudva elszakadni a tükröktől, amelyeket egykor a falakra helyeztek,
„eredetükről” azonban megfeledkeztek. Ezek a kísértetek (Szellemek) cirkuláris bolyongásaik közben néha megállnak, és a tükrökben elmerülve újra és újra lelkesen üdvözlik a felismerni vélt arcot (anterograde amnesia), mint jó ismerőst, régen látott barátot: a történelem
abszolút igazságát.34 Tagadhatatlan persze, hogy a történelem szupernarratívája logikailag
szükségszerűen tart igényt a múlt lefedhető terrénumának teljességére, hiszen amennyiben
az elmúlt világ igazságának közvetítése a rá hagyott feladat, akkor potenciálisan semmilyen
történeti léttel rendelkező entitás sem kerülheti el azt, hogy történeti narratíva tárgyává váljon.35 Azonban az, hogy a humántudományok átalakuló szerkezetében milyen szerepet is
tölthet be ez a szupernarratíva, már igencsak kérdéses. Úgy tűnik, hogy csakis egy menthetetlenül hegeliánus – vagy halkan jegyzem meg: marxista – történelemszemlélet keretein belül alakulhat ki az a valójában önmagát felszámoló ígéret, amely a múlthoz való teljes hozzáférhetőség egységes narratíváját kínálja.
A posztmodernnek nevezett – hol cáfolt, hol ünnepelt – fordulat (?) nem feltétlenül váltotta be hasonlóan elhamarkodott ígéreteit, azonban a nyomában meginduló párbeszéd, a
fenyegetettségi reflexreakciók sokasága és a véleményformálás kikerülhetetlensége mindenképpen termékenyen érintette a történelemmel való foglalkozás bizonyos módjait. Így ma –
nem eltúlozva szerepét – Foucault diskurzusteremtő munkássága nélkül valószínűleg nem
beszélhetnénk például a fekete,36 a semmi37 vagy éppen a közelmúlt messzemenően legnagyobb hatást kiváltó, Friedrich Kittler a múlt század utolsó évtizedeiben útjára indított projektjéről, a médiumok történetéről és azok hosszabb távon jelentkező, jövőnk tekintetében
ma még felmérhetetlen hatalmának vizsgálatáról. A tény, miszerint a példaként felsoroltak
értelmében eltérő tematizáltságú történeti narratívák folyamatos perspektívaváltásra kényszerítik a történelemhez közelítő kutatót – és ezáltal a permanenssé váló megfigyelési aktusban a megfigyelő mindig előáll egy szükségszerűen jelentkező vakfolttal, hogy aztán saját
vakfoltjának figyelésével, vagyis a megfigyelés megfigyelésével állítson elő egy újabb vakfoltot, amely szintén csak egy megfigyelés által fedhető le stb.38 –, így elhiteltelenítve az egy
33

34

35

36
37

38

„A történelmi szövegek továbbra is tökéletes nyugalommal számolnak be a múltba helyezett eseményekről és szituációkról, mintha a »kétkedés kora« meg sem történt volna.” GOSSMANN, I. m., 165.
Vö. Georg Wilhelm Friedrich HEGEL, A szellem fenomenológiája, SZEMERE Samu, Akadémiai, Budapest,
1979, 414–415.
Vö. Heinrich RICKERT, Kultúrtudomány és természettudomány, ford. POSCH Árpád = Történelemelmélet II., szerk. GYURGYÁK János – KISANTAL Tamás, Osiris, Budapest, 2006, 266.
Michel PASTOUREAU, A fekete. Egy szín története, ford. SELÁF Levente, Kalligram, 2012.
John D. BARROW, A semmi könyve. A nulla kialakulásától a kvantumvákuumig, ford. ERDEŐS Zsuzsanna,
Akkord, Budapest, 2005.
Vö. Niklas LUHMANN, Bevezetés a rendszerelméletbe, ford. BRUNCZEL Balázs, Gondolat, Budapest, 2006,
149–150. Lásd még: Niklas LUHMANN, A modernség megfigyelései, ford. BÖRÖCZKI Tamás – BRUNCZEL
Balázs, Alkalmazott Kommunikációtudományi Intézet – Gondolat, Budapest, 2010, 48. Azonban korántsem biztos, hogy ez a cirkuláris tendencia feloldhatatlan: „Miközben a városi élet sűrűjét áthatották a felügyelet kialakuló hálózatai, a város mindinkább láthatóvá tette a benne végbemenő folyamatokat a nyilvános ellenőrzés számára, és nem csak a hatalom tekintete előtt tárta fel titkait,

2015. február

71

„

szubjektum által és a szubjektumban centrálisan rögzített horizontú elbeszélés lehetőségét,
egyúttal felszámolja az egységes történelembe (szupernarratívába) vetett hitet, mindamellett a némiképp talán profánnak tűnő aspektus mellett, hogy egy átlagos, a hagyományos történelemtudományi képzésben kitermelt magyar kutató nyilvánvalóan nem rendelkezik megfelelő ismeretekkel ahhoz (a kivétel állandósuló tiszteletét feljegyezve), hogy például a matematika, a kvantummechanika, vagy köznapibb példával élve a filozófia történetének megírása felett érzett kedvet és tettvágyat, választott tárgya „belső összefüggéseinek” tekintetében akár megközelítőleg is értelmes, vagy szaktudományos szinten elfogadható, esetleg kifogástalan munkává transzformálja, és úgy adja ki a kezei közül. A történelemnek nevezett
szupernarratíva, amely a 19. században nem kevesebbre vállalkozott, mint az úgynevezett
ember ábrázolására, annak kulturális, fejlődéstörténeti és antropológiai abszolút teljességében, immár búcsúzik, ahogy a hagyományos történelemszemlélet és a hozzá kapcsolható intézményi keretek is, bár ennek – érthető okokból – még nem sok jele mutatkozik.39
A történelem szupernarratívájának felszámolódásával előtérbe kerülnek az egyes, saját
területük keretein belül mozgó mikronarratívák, valamint ezek nyelvi megformáltságának
kérdései. Ahogy fentebb utaltam már rá, a történetírás a továbbiakban nem gondolható el
semleges, objektív és transzcendentális látómezőt létesítő aktusként, ez nyilvánvalóvá vált az
archívum és az ahhoz való közelítés kérdései kapcsán, de a narrativitás pluralizálódó tendenciája (vagy inkább: mindig is plurális mivolta) sem hagyta meg inherens egységében ezt
az illúziót. Feltételezve, hogy a történetírás hagyományos formái – legyenek azok mikrovagy makrotörténetiek – már eleve magukban hordozzák a megírtság, a konstruáltság sorsdöntő aspektusát,40 sőt létük valójában nemigen választható le erről a „sajátosságról”, mely a
megszólalás létfeltételeként konstituálódik, a történetírás nyelvileg – még ha ezt igyekszik is
elfedni – pontosan ugyanúgy fog működni, ahogy a hozzá képest korábban a történeti igazság
hozzáférhetőségének tekintetében hiteltelenné vált, vagy legalábbis a múlt negativitásában
lakozó potenciált tematizáló regény mint irodalmi műfaj vagy a többi, menthetetlenül az
írásban testet öltő aktus.
A történelmi narratíva – fenntartva egyelőre a fiktív és valós, múlt és jelen bináris dichotómiába torkolló fogalompárjait –, mint minden narratíva, szükségszerűen téveszt, elír, elfed41 a megírni szándékozotthoz, tehát itt a történelem materialitásához (vagy ha úgy tetszik:
fenomenalitásához) képest. Ettől függetlenül, vagy éppen ezért képes rá, hogy a történelem
illúzióját produkálja, mivel történelemtudományos közvetítésével „az ilyen narratívák vagy
allegóriák felcserélődnek a fenomenális világgal”, ez pedig, bárhogy szépítsük is, magának az
ideológiának az alapszerkezete, vagyis a történelem narratívájának létrejötte szükségszerű-

39
40

41

hanem lényegében mindenki előtt; úgy is mondhatnám, hogy mindenkire kiterjesztette a hatalom
szemének reflexív dominanciáját.” BENNETT, I. m., 29.
Hacsak aurajelenségként nem: GUMBRECHT, I. m., 399.
„Ahhoz, hogy a történelemnek ne legyen jelentése, a diskurzusnak feljegyzések strukturálatlan sorozatára kell korlátozódnia: ilyenek a kronológiák és az évkönyvek […]. A megalkotott (mondhatnánk
»mázzal bevont«) történeti diskurzusban az elbeszélt tények elkerülhetetlenül jelekként vagy elemekként funkcionálnak, melyeknek egymásra következése maga is jelentéssel bír.” BARTHES, I. m., 95.
„[A]hol az archívum aktáit nem adminisztratív, hanem historiográfiai célokból veszik elő, ott tulajdonképpen már (semleges értelemben véve) visszaélnek az archívummal, félreolvassák.” ERNST, Archívumok morajlása. Rend a rendetlenségből, 107.

„

72

tiszatáj

en merőben politikai és erőszakos aktus.42 Mivel egy esemény kiterjedése nem időbeli,43 hanem térbeli, időbelivé alakítása magán az íráson áll, így a történelemtudomány narratívája,
amelynek alapszerkezete az időben való előrehaladás során fellépő hierarchikus kauzalitás
(recsegő-ropogó) konstrukciójában gyökerezik, csakis az írásban ölthet testet, már csak
azért is, mert az esemény materialitását, amely az emlékezetbe44 íródás révén képes fenntartani saját karakterét, a nyelv immateriális működésének kiszolgáltatva teszi távollevővé,
hogy a történetírói hang a materialitás helyébe vésse önmagát, és ezzel egyidőben a figuráció
működésbe hozásával annak effektusait produkálva gyakoroljon hatást a valóságra a múlt
megkérdőjelezhetetlen forrásaként. A történelmi narratíva ily módon nem megjeleníti, hanem létrehozza a történelmet, mivel a történelem és a történelem leírása (formálizálva és
merőben leegyszerűsítve az eddigieket) a nyelv temporalitása45 okán nem eshet egybe,46
vagyis egy történelmi leírás hitelességének látszata csakis egy (vagy több) retorikai alakzat
(összjátéka) által előálló illúzióból eredhet. A hagyományos eszközökkel operáló történelemtudomány megszólalásmódja, bármennyire is igyekszik ezt professzionális eszközökkel elfedni, mindig ideologikus.
Lassan visszakanyarodva jelen vizsgálat nagy kerülőkkel körülkerített tárgyához, elmondható, hogy ha a történelem, valamint az azt létrehozó történetírás maga sem létesít metonimikus viszonyt a „valóssal”, a történelem és az irodalom „igaz” és „kitalált”47 dichotomikus ellentétpárján alapuló megkülönböztetése értelmetlenné válik.48 A történelmi regény kis
túlzással mindennek – és a történelem pragmatikai funkciója elsorvadásának49 – függvényében a történelemtudomány narratíváival minőségileg azonos mértékben „szólaltatja meg” a

42

43
44

45

46

47

48

49

KULCSÁR-SZABÓ Zoltán, Tetten érhetetlen szavak. Nyelv és történelem Paul de Mannál, Ráció, 2007,
230.
Uo., 242.
Jelen írásnak ugyan nem feladata a történetírás problémáinak orvoslása, viszont nyilvánvalónak tűnik, hogy a történelemtudomány jó irányba mozdul el, amennyiben a kollektív emlékezet kutatása
felé veszi az irányt, amely esetlegesen a történetírás fiktív mivoltával szembeni belső kritikai ellenpólus szerepét öltheti magára.
„Némileg formalizálva de Man gondolatát, úgy lehetne fogalmazni, hogy […] az időtapasztalat alapvetően a nyelv struktúrájában adott s éppen a nyelv emez inherens és megszüntethetetlen temporalitásában – vagyis ismételt képtelenségében arra, hogy egybeessen avval, amit megnevez – rejlik
az, ami történelemként jelenik meg.” Uo., 209. A nyelv temporalitásához lásd még példaként: KULCSÁR-SZABÓ Zoltán, Metapoétika. Önprezentáció és nyelvszemlélet a modern költészetben, Kalligram,
2007, 183.
„Az írás azért ambivalens, mivel egyidejűleg lehet cselekvésnek, illetve interpretatív folyamatnak tekinteni, amely a cselekvés után következik, s amellyel soha nem esik egybe.” Paul de MAN, irodalomtörténet és irodalmi modernség = Uő., Olvasás és történelem, ford. NEMES Péter, Osiris, Budapest,
2002, 83.
„A »közönséges vélekedés«, vagyis a meghatározó nyelvhasználat alapján a filozófia [értsd: történelem – B. G.] a valóságról szól, az irodalom pedig kitalált.” FARKAS, I. m., 88.
„Irodalom és történelem, mint ahogy azt jó ideje megszoktuk már, egymást kizáró beszédmód gyanánt állnak szemben egymással. Ez a helyzet azonban újonnan változóban van.” GYÁNI, Történelem
és regény: a történelmi regény, 260. A fikció nyelviséggel kapcsolatos létviszonyához: Paul de MAN,
Ellenszegülés az elméletnek, ford. HUBA Miklós = Szöveg és interpretáció, szerk. BACSÓ Béla, Cserépfalvi, Budapest, 104.
Vö. GUMBRECHT, I. m., 15.

2015. február

73

„

múltat, azzal a különbséggel persze, hogy a tudományos irányultsággal szemben a valóságba
való bevésődés tekintetében nem tart igényt önmaga autoriter pozícióba hozására. A történelmi regény, alapszerkezetét tekintve immáron lassan kétszáz éve a történelmi tényektől
teszi függővé megszólalását, azonban mivel ezen pretextusa maga is éppoly távol áll az eredeti esemény lejegyzésétől, mint a tőle függővé tett irodalmi artikuláció, azaz – és ez azon
ritka esetek egyike, amikor a „végtelen” fogalma helyesen alkalmazható, sőt alkalmazandó,
már ha az ideológia teljesen felszámolja a materialitást, melynek helyébe lép – végtelen távolságra. Mindennek megfelelően a történelem szükségszerűen rántja magával a történelmi regény műfaji koncepcióját is, hiszen az a történelemtudomány tekintélyének mankója nélkül
beleolvad a regény általános műfajába, és nem formálhat jogot a valósággal való „közvetlen”
viszonyt önmagukban implikáló, ám jelen tanulmány folyamán többszörösen is, egyfelől az
archívum és annak intézményei, másfelől a narrativitás nyelvi, de főleg írásbeli létmódja felől
illúziónak bizonyult (naiv) előfeltevések további kapaszkodóira. Ezzel a „történelmi regény”
kiszabadul az esetében legtöbbször túlzott mértékben érvényesített referencializáló olvasatok didaktikus erőszaktétele alól, és talán az irodalom benne sokáig magára hagyott szempontrendszere is lélegzethez juthat a rá halmozódott illúziók szorításának megszűnésével –
vagy ha túl nem becsülöm ezzel az optimista jóslattal jelen tanulmány mozgásterét és energiáit –, mindenesetre: meglazításával.

KÖRTÉR

„

74

tiszatáj

„kérlek, építsd a Te szíveddel, szellemeddel
is a feladatot tovább”
BÁLINT SÁNDOR ÉS TÜSKÉS GÁBOR LEVELEZÉSÉBŐL (1973–1980)
Régi adósságomat törlesztem, amikor közreadom Bálint Sándorral 1973-tól haláláig folytatott levélváltásom dokumentumait. A levelezés jelentőségét elsősorban az adja, hogy tovább
árnyalja a képet Bálint Sándor kivételes egyéniségéről, több ponton kiegészíti az ebből az
időből korábban közölt leveleket, levelezéseket, s megmutat valamit a pályája csúcsára érkezett, európai rangú tudós és egy néprajzkutatónak készülő középiskolás diák, majd egyetemi
hallgató szakmai, emberi kapcsolatából. A forrásanyag tudománytörténeti jelentőségét növeli, hogy erre az időszakra esett Bálint Sándor nagy összegző műveinek megjelenése, kéziratainak előkészítése, nyomdai korrektúráinak javítása. Miközben beteg feleségét ápolta, előadásokat tartott és állandó időzavarral küzdött, új könyvtervek foglalkoztatták, s mindig talált
időt arra, hogy foglalkozzon a hozzá fordulók kérdéseivel. Ehhez járul, hogy az ún. népi vallásosság magyarországi kutatásának ez az időszaka – pontos kronológiája, személyi kapcsolathálózata, eredményei – csaknem teljesen feltáratlanok.
Az alábbi közlemény időrendben tartalmazza a levelezésemben fennmaradt, illetőleg
hozzám visszajutott, általam jelenleg ismert valamennyi levél és azzal rokon forrástípus – képeslap, postai levelezőlap, távirat, üzenet – teljes szövegét, az 1. sz. tétel kivételével az eredeti alapján. Az összesen ötvenkét dokumentumból huszonnyolc Bálint Sándortól, huszonnégy
tőlem származik. A levelezésből kirajzolódó képet jól kiegészítik Bálint Sándor saját műveibe
írt, édesapámnak és nekem szóló ajánlásai, ezért ezek szövegét függelékben közlöm, kiegészítve három további, tulajdonomban lévő Bálint Sándor-mű másnak szóló dedikációjával.
Az itt közölt levelek utalásaiból legalább további tizenöt, azon belül két Bálint Sándor által és tizenhárom általam írt levélre lehet következtetni, melyek jelenlegi őrzési helyéről
nincs tudomásom. A hiánynak számos oka lehet, mint például a hagyaték körüli helyzet kezdeti tisztázatlansága,1 de oka lehet az is, hogy „Bálint Sándort még izgatási pere után tizenkét
évvel is ’F’-dossziésként tartották nyilván haláláig”,2 a 70-es évek második felében ügynöki

1

2

Erre utal a következő két levélrészlet: „A hagyatékot fölmérték, de hogy a továbbiakban mi lesz, nem
tudom. Máris sok a hiány!” Ilia Mihály Tüskés Gábornak, Szeged, 1980. jún. 25. „Kérdésedre B. Sügyben azt tudom válaszolni, hogy a leltár megjárta [a] minisztériumot, most onnét visszajött a
szögedi antikváriumba, ahol most folyik az árazás. Ezután a min[isztérium]. majd állítólag ad pénzt a
városnak a megvásárlásra. A könyvek és kéziratok a Somogyi-könyvtárba kerülnek, a szakrális tárgyak a múzeumba. De ez még terv, nem tud senki semmit. Pl. a leltárban nem szerepelnek a kéziratok, eltűnt az örökös kezén a napló és így tovább.” Ilia Mihály Tüskés Gábornak, Szeged, 1980. aug.
14.
Csapody Miklós, „A világban helytállani…” Bálint Sándor élete és politikai működése 1904–1980,
Budapest, 2004, 390.

2015. február

75

„

tervekben merült fel a neve,3 s hogy egyetemi éveimben engem is megfigyeltek, és jelentéseket írtak rólam.4
A szövegközlésben betűhívségre törekedtem, megtartva az írásmód, a helyesírás és a
központozás egyéni sajátosságait, következetlenségeit. Néhány különösen szokatlan szóalakra, helyesírási változatra [!] utal, az értelemzavaró szöveghibákat []-ben javítottam. Az aláhúzásokat dőlt betűvel jelöltem. A levelekkel kapcsolatos legfontosabb tudnivalókat a lapalji
jegyzetekben közlöm. Bálint Mártonnak hálásan köszönöm a hozzájárulást Bálint Sándor leveleinek közzétételéhez.
1.
BÁLINT SÁNDOR – LANTOS MIKLÓSÉKNAK5
[Szeged, 1972. vagy 1973.]
[…] a választott téma, az útszéli keresztek világa, igen hálás téma, a szakirodalom alig szól róla. Egy bizonyos, hogy a kérdőíves módszerrel nem megy sokra. Valószínűleg csak nagyon
kevésre kap választ. Ki kell mennie a helyszínre: megörökíteni a keresztet, lemásolni a fölírásokat, érdeklődni a környező lakosságtól, hogy milyen szokások, körmenetek, ájtatosságok,
legendák, illetőleg mondák fűződnek hozzá. Fontos tudni a keresztállítás körülményeit: járvány, jégverés, gyilkosság idején tett fogadalmat stb. Ne markoljon sokat, elégedjék meg
mondjuk a pécsi és környékbeli keresztek földolgozásával. Ha az idén nem készül el vele, pályaművét adja be jövőre. […]
2.
TÜSKÉS GÁBOR – BÁLINT SÁNDORNAK6
Pécs, 1973. június 25.
Tisztelt Bálint Sándor!
Elnézését kérem, hogy levelemmel zavarom. Néprajzi munkámmal szépen haladok. Hogy
tovább folytathassam, tisztelettel kérem, készülő könyvéből az erre vonatkozó részt (elsősorban a keresztekre vonatkozó szokásanyagra gondolok) sziveskedjen hozzám eljuttatni.
Köszönöm, hogy lehetővé tette pécsi beszélgetésünket.
Jó munkát és jó egészséget kívánok. Szivességét előre is köszönöm. Tisztelettel
Tüskés Gábor
Pécs, 25. 6. 1973

3
4

5

6

Uo., 399–400.
Simon Zsuzsanna, Egy életre szóló levelezés. Fodor András és Tüskés Tibor két kötetéről, = Tiszatáj,
64 (2010), 6, 81–88, itt: 87, 32. jegyzet.
Egykorú gépiratos másolat Bálint Sándor Lantos Miklósékhoz írt levelének részletéről. Feladó: Bálint
Sándor, Szeged, 6720, Tömörkény u. 2/b. Lantos Miklós (Pécs, 1930. –): építész, képző- és fotóművész; Lantosné dr. Imre Mária (Kaposvár, 1943. –): néprajzkutató. A levélmásolat előzménye: szüleimmel együtt Bálint Sándor baráti köréhez tartozó Lantos Miklósék közvetítésével kértünk útmutatást néprajzi gyűjtőmunkámhoz és az út menti keresztekről tervezett pályamunkámhoz.
Kézzel, tollal írt levél, borítékban. Feladó: Tüskés Gábor, 7625 Pécs, Surányi M. u. 25. Címzés: Bálint
Sándor úrnak, 6720 Szeged, Tömörkény u. 2/b.

„

76

tiszatáj
3.
BÁLINT SÁNDOR – TÜSKÉS GÁBORNAK7
[Szeged,] 1973. július 13.

Kedves Gábor,
ígéretemről természetesen nem feledkeztem el, azonban egyidejűleg három sürgős kéziraton is dolgozván, annyira kifáradtam, hogy postáimra rendezésére [!] mostanában nyílt
csak alkalom.
A mellékelt kézirat-részlet8 csak az útszéli keresztekkel foglalkozik, a hazai keresztkultusz egyéb mozzanataival és dokumentumaival nem. Ez zavarná is a munkát, a fő cél: Baranya útszéli keresztjeiről minél bőségesebb adatgyűjtés fotóban, följegyzésben egyaránt. A
kézirat lemásolható, de szeptemberig kérem vissza.
Augusztus első felében néhány napot Pécsett töltök. Örülnék, ha találkozhatnánk. Majd
Hergenrőder ft. úrnak9 szólok, vagy egy lapot írok.
Jó és eredményes munkát kíván sok üdvözlettel
Bálint Sándor
1973. VII. 13.
4.
TÜSKÉS GÁBOR – BÁLINT SÁNDORNAK10
Pécs, 1973. július 26.
Kedves Bálint Sándor!
Nagyon köszönöm kéziratának elküldött részletét, melyet a kért időpontra visszaküldök.
Figyelmemet olyan szempontokra is ráirányította, amelyekre eddig dolgozatom írásakor
nem gondoltam.
Köszönöm a felajánlott találkozás lehetőségét. Mivel a nyár hátralevő heteiben a Balaton
mellett leszek, kérem, hogy ottani címemre (Balatonfenyves, Tavasz u. 28.) írja meg, mikor
jön Pécsre, hogy arra az időre visszautazhassam.
Jó egészséget kívánok a sok munkához. Még egyszer hálásan köszönöm nagy segítségét.
Tisztelettel
Tüskés Gábor
Pécs, 26. 7. 73

7

8

9

10

Kézzel, tollal írt levél, borítékban. Címzés: Tüskés Gábor honismereti kutató, 7625 Pécs, Surányi Miklós u. 25.
A küldött kézirat-részlet megjelent: Bálint Sándor, Ünnepi kalendárium. A Mária-ünnepek és jelesebb napok hazai és közép-európai hagyományvilágából, I. kötet, December 1 – Június 30, Budapest,
1977, 345–350.
Dr. Hergenrőder Miklós (Szajk, 1922. – Pécs, 1990.): székesegyházi karnagy, kanonok, egyházmegyei
zeneigazgató, hitoktató.
Kézzel, tollal írt levél, boríték nélkül.

2015. február

77

„

5.
TÜSKÉS GÁBOR – BÁLINT SÁNDORNAK11
Pécs, 1973. szeptember 3.
Kedves Bálint Sándor!
Igéretemhez híven a kapott kéziratrészletet visszaküldöm, munkámhoz nagy segítséget
nyújtott. Az a kérésem lenne még a kézirattal kapcsolatban: szeretném, ha megírná a mű címét, amiből a kéziratrészlet való, mivel ez a forrásmunkákra való hivatkozásnál elengedhetetlen.
Munkámnak vége felé közeledek, a kézirat nagyjából kész, első gépírásos másolata most
készül. A nyáron elég sokat dolgoztam rajta. Munkám beadási határideje szeptember 15-e, ha
elkészültem vele, szeretném, ha elküldhetnék belőle egy példányt elolvasásra, bírálatra.
Sajnálom, hogy pécsi találkozásunk objektív okok miatt nem jöhetett létre.
Segítségét mégegyszer nagyon köszönöm. Eredményes munkájához jó egészséget kívánok.
Levelét várom, tisztelettel
Tüskés Gábor
Pécs, 3. 9. 73
6.
BÁLINT SÁNDOR – TÜSKÉS GÁBORNAK12
Szeged, 1973. szeptember 6.
Kedves Barátom,
a kéziratot, meg levelét megkaptam. A kért jegyzet utalások:
a.) az útszéli keresztekhez Wagner Georg: Barockzeitlicher Passionskult in Westfalen,
Münster 1967.
b.) A szegedi keresztállításról Bálint Sándor: Szegedi szótár, Budapest 1957 II, 725, 726.
Tömörkény István: Gerendás szobákból, Bp. 1904, 1. Új kereszt.
c.) Göcsejhez Tóth János: Göcsej népi építészete, Bp. 1965, 111.
d.) Városlődhöz Vajkai Aurél: Adatok a népi orvosláshoz a Bakony–Balaton vidékén, Ethnographia 1939, 66.
e.) Nagyszombathoz Jedlicska Pál: Kiskárpáti emlékek II, Eger 1891, 15.
f.) A keresztvetéshez Szendrey Zsigmond: Ethnographia 1941, 200. Kéziratom nyomtatásban még nem jelent meg, valószínű címe Napok és ünnepek.
Örülni fogok, ha kéziratából egy másolatot elküld, hátha tudnék rá valami hasznosat írni.
Pécsre talán többször is el kell mennem, ha kéziratom a pécsi nyomdában sajtó alá kerül.
Ez persze egyelőre csak valószínű, de nem biztos.
Édesapját, Hergenrőder urat üdvözlöm, Önnek tanulmányaihoz, kutatásaihoz szívós
munkakészséget, szép eredményeket kívánok.
Szeged, 1973 IX. 6
Bálint Sándor
11
12

Kézzel, tollal írt levél, boríték nélkül.
Kézzel, tollal írt levél, borítékban. Címzés: Tüskés Gábor honismereti kutató, Pécs, 7625, Surányi
Miklós u. 25.

„

78

tiszatáj
7.
TÜSKÉS GÁBOR – BÁLINT SÁNDORNAK13
Pécs, 1973. október 1.

Kedves Bálint Sándor!
Munkámmal, melyben nagy segítségemre volt, végre elkészültem. Két példányban már be
is adtam a Pécsi Néprajzi Múzeumhoz.14
Azzal a kéréssel küldöm most el pályamunkám harmadik példányát, legyen szives elolvasni és szigorú bírálattal, véleménnyel illetni. Ebből tanulhatnék igazán, a jövőben csak így
tudnám munkámat eredményesen végezni. Segítségét, fáradozását nagyon köszönöm.
Válaszát várva jó egészséget kívánok.
Tisztelettel
Tüskés Gábor
Pécs, 1. 10. ’73
8.
BÁLINT SÁNDOR – TÜSKÉS GÁBORNAK15
[Szeged,] 1973. október 7.
Kedves Barátom,
kéziratát megkaptam. Első belelapozásra is látom, hogy szép munkát végez. Rendkívüli
elfoglaltságom miatt csak későbben érek rá elolvasni, remélem azonban, hogy a hónap végéig
visszaküldhetem.
Sokszor üdvözli
Bálint Sándor
1973 X. 7
9.
BÁLINT SÁNDOR – TÜSKÉS GÁBORNAK16
[Szeged,] 1973. [?] december 27.
Ünnepi jókívánságait17 köszönöm és hálás szívvel viszonzom. Az új esztendőben kívánok
minden jót, főleg törhetetlen kutatókedvet.
Sok szíves üdvözlettel
Bálint Sándor

13

14

15

16

17

Kézzel, tollal írt levél, borítékban. Feladó: Küldi: Tüskés Gábor, 7625 Pécs, Surányi 15. Címzés: Bálint
Sándor úrnak, Szeged, Tömörkény u. 2.
Tüskés Gábor, Útmenti és temetői kőfeszületek Abaliget és Orfű környékén, 1973. A XXI. Országos
Néprajzi és Nyelvjárási Gyűjtőpályázatra benyújtott dolgozat első díjat nyert.
Kézzel, tollal írt postai levelezőlap. Címzés: Tüskés Gábor úrnak, honismereti kutató, 7625 Pécs, Surányi Miklós u.
Kézzel, tollal írt képeslap (Hollókő), keltezés nélkül. A postabélyegző keltéből „dec. 27.” olvasható.
Címzés: Tüskés Gábor honismereti kutató, 7625 Pécs, Surányi Miklós u. 25.
A hivatkozott levél nem áll rendelkezésre.

2015. február

79

„

10.
TÜSKÉS GÁBOR – BÁLINT SÁNDORNAK18
Pécs, 1974. január 3.
Kedves Professzor Úr!
Nagyon köszönöm újévi jókívánságát, munkára bíztatását. Igen jól esett mindkettő.
Nem sürgetni szeretném dolgozatomra ígért válaszát, hiszen tudom, mennyi munkája
van. Úgy emlékszem, bírálatát november végére ígérte. Legutóbbi lapján sem említi, s ezért
aggaszt a dolog. Arra gondolok, talán a postán kallódott el. Kérem, nyugtasson meg, hogy a
kézirat még Szegeden van, és akkor türelmesen várom szíves válaszát.
Köszönettel és tisztelettel
Tüskés Gábor
3. 1. 1974. Pécs
11.
BÁLINT SÁNDOR – TÜSKÉS GÁBORNAK19
[Szeged,] 1974. január 6.
Kedves Barátom,
mindig reméltem, hogy kéziratát Pécsett személyesen adhatom át, elmondván megjegyzéseimet. Úgy látszik azonban, hogy erre az utazásra később, bizonytalan időben kerülhet
csak sor.
A kéziratot elejétől végéig elolvastam és értékesnek, gondos anyaggyűjtés, odaadó, lelkes
munka gyümölcsének találtam. Akár ki is lehetne adni.
A magam részéről azonban a történeti részben, bevezetésben közölném Brüstle:
Recensio c. művének20 Abaligetre és a szomszédos községekre vonatkozó részét. Nem hoszszú. A latin szöveget Hergenrőder főtisztelendő úr, vagy más valaki szívesen lefordítaná az
Ön számára.
20. l. Helyes, hogy Kondor Bélára,21 Szántó Piroskára22 is hivatkozott. Utaljon még Vajda
Lajos23 nevére is.
Amit a feszületek elterjedéséről, lelőhelyükről, megjelenési formájukról gondos mérés,
elemzés nyomán ír, az nem néprajz, illetőleg jámborságtörténet ugyan, mégis értékes. Ha
majd művészettörténeti kutatásunk figyelme – kötelessége volna – ki fog [terjedni] ezekre a
kollektív jellegű, becsületes mesterek kezéből kikerült alkotásokhoz[ra], akkor az Ön művének vonatkozó részét forrásként használhatja.
A népszokások c. fejezet címe talán néphagyományra változtatandó és beleolvasztandó a
következő fejezet (47–50).
18
19
20
21

22
23

Kézzel, tollal írt levél, boríték nélkül.
Kézzel, tollal írt levél, boríték nélkül. A keltezésben az 1973-as évszám elírás.
Josephus Brüsztle, Recensio cleri dioecesis Quinque-Ecclesiensis, I-IV, Pécs, 1874–1880.
Kondor Béla (Pestszentlőrinc, 1931. febr. 17. – Budapest, 1972. dec. 12.): festőművész, grafikus, költő.
Szántó Piroska (Kiskunfélegyháza, 1913. dec. 7. – Budapest, 1998. aug. 2.): festő, grafikus, író.
Vajda Lajos (Zalaegerszeg, 1908. aug. 6. – Budakeszi, 1941. szept. 7.): festő, grafikus.

„

80

tiszatáj

A fényképek egy-két kivétellel jók, szemléletesek.
A fogalmazás itt-ott bőbeszédű, de szép, folyamatos; nem vét a magyar nyelv szelleme ellen. Ez fiatalembernél sajnos manapság ritka, éppen ezért emelem ki.
Meg kellene e szép elindulás után a Pécs városában, útfelein, szőlőhegyein található kereszteket is örökíteni. Egy munkával a szobrokat (Flórián, Mária stb.) akár önállóan, akár házak homlokzatain jelennek meg. A legigénytelenebbeket is.
Sokszor üdvözli és kitartó, jó munkálkodást kíván
Bálint Sándor
1973 Vízkereszt
A 19. oldalon a szőlőfürtös kereszt megfejtése Jézus evangéliumi kijelentése: én vagyok a
szőlőtő.24
12.
TÜSKÉS GÁBOR – BÁLINT SÁNDORNAK25
Pécs, 1974. január 13.
Kedves Professzor Úr!
Nagyon megörültem, amikor a postás kezembe adta a dolgozatomat és a Professzor Úr
levelét rejtő csomagot.
Megjegyzéseit, javaslatait többször elolvastam; megszívlelem őket. Igen hasznosak számomra, további munkámban fel fogom őket használni. Nagyon köszönöm Professzor Úrnak,
hogy dolgozatomat elolvasta és észrevételeit leírta nekem.
Nagyon örülnék, ha Pécsett jártakor esetleg találkozhatnánk.
Segítségét mégegyszer köszönöm.
Munkájához jó egészséget kívánok.
Tisztelettel
Tüskés Gábor
13. 1. 1974, Pécs
13.
TÜSKÉS GÁBOR – BÁLINT SÁNDORNAK26
Pécs, 1974. június 11.
Kedves Professzor Úr!
Az érettségin túl, a felvételin innen fogok tollat és írok pár sort. Igéretemhez híven nem
feledkeztem meg a szentképekről. Itt Pécsett, ismerősöktől gyűjtöttem ezt a pár darabot. Az
általunk tavaly Olaszországból hozottak is köztük vannak. Gondolom, nem ezek érdeklik elsősorban. Számomra a legszokatlanabbak a múlt század végéről származó francia rézmetszetek voltak. Az egyiken évszám is van: 1887. Az áttört, csipkés díszítésűek közül egy 1907-ből

24
25

26

Jn 15, 1.
Kézzel, tollal írt levél, borítékban. Feladó: Küldi: Tüskés Gábor, 7625 Pécs, Surányi 25. Címzés: Bálint
Sándor úrnak, 6720 Szeged, Tömörkény u. 2/b.
Kézzel, tollal írt levél, boríték nélkül. A levélpapír alul és felül sérült.

2015. február

81

„

való. Van még közöttük két eredetinek elfogadott Krisztus-arcmás és a Szentháromságnak
egy különös ábrázolása is.
Nem tudom, be tudja-e illeszteni őket gyűjteményébe, s azt sem tudom, vajon milyen
módszer szerint csoportosítja, dolgozza fel őket. Nekem rögtön szembetűnt az, hogy a legtöbb kép hátsó oldalán az is olvasható, hogy milyen alkalomból kerültek kapcsolatba az emberekkel. Ilyen alkalom lehet például fogadalom, haláleset, felajánlás, első szentmise emléke,
lelkigyakorlatok vagy ünnepeink (névnap, születésnap, Karácsony, Húsvét), stb. Kérem, írjon
erről valamit, hogy a továbbiakban a gyűjtést már eszerint folytathassam.
A feszület-téma továbbra is foglalkoztat. Ezek jelenlétét a néprajz más területein (mézesbábok, cserépkorsók, fafaragások) Professzor Úr ismeri. Azt szeretném kérdezni, hogy a feszületek általános elterjedésével érdemes-e tágabb körben foglalkoznom, s ha igen, mi módon?
A somlóvásárhelyi premontrei apácákról írt tanulmányát27 érdeklődéssel olvastam. Jó
egészséget kívánok őszinte tisztelettel
Tüskés Gábor
Pécs, 1974. VI. 11.
14.
BÁLINT SÁNDOR – TÜSKÉS GÁBORNAK28
[Szeged,] 1974. június 19.
Kedves Gábor,
szíves figyelmedet hálásan köszönöm, örömet szereztél vele.
Most, önálló életed kezdetén minden jót kívánva, Szüleidet üdvözölve, szeretettel köszönt
Sándor bátyád
15.
TÜSKÉS GÁBOR – BÁLINT SÁNDORNAK29
[Hódmezővásárhely,] 1974. november 1.
Kedves Sándor Bácsi!
Két hónapja Vásárhelyen töltöm katonaidőmet.30 Sokszor gondoltam már rá, mikor tudnám Sándor Bácsit meglátogatni. Valószínű, hogy november 3-án (vasárnap) át tudok utazni
Szegedre és szeretném felkeresni Sándor Bácsit. Nem tudom, nem leszek-e alkalmatlan. Nagyon vágyom már rá, hogy kikerüljek egy kicsit ebből a „dögvész világból”.
Tisztelettel és szeretettel köszöntöm
Tüskés Gábor
1974 Mindenszentek napján
27
28

29
30

Vö. Függelék, 2. tétel.
Kézzel, tollal írt képeslap (férfi hegedűs, 19. századi faszobor, Bogorodszk, Állami Ermitázs), keltezés
nélkül. A postabélyegző kelte: 74. VI. 19.
Kézzel, tollal írt levél, boríték nélkül.
Sorkatonai szolgálatomat 1974 szeptemberétől 1975 júliusáig töltöttem Hódmezővásárhelyen. Közben néhányszor alkalmam nyílt rövid időre felkeresni Bálint Sándort Szegeden.

„

82

tiszatáj
16.
BÁLINT SÁNDOR – TÜSKÉS GÁBORNAK31
Szeged, 1974. december 19.

Kedves Gábor,
hálásan köszönöm a küldött értékes szentképeket, könyvemhez fűzött meleg soraidat,
ünnepi jókívánságaidat.32 Ez utóbbiakat Neked is, Szüleidnek is szerető szívvel viszonzom.
1974 advent
Bálint Sándor
Cantus Catholici 1651/1703
17.
TILL ARAN ÉS TÜSKÉS GÁBOR – BÁLINT SÁNDORNAK33
[Hódmezővásárhely,] 1975. március 18.
Kedves Sándor!
Szeresse az Isten, amíg Eléje nem jut. Adjon jó egészséget, hogy még sokái[g] dolgozhasson az Ő dicsőségére.
Az egész családot szeretettel ölelem:
Aran
1975. III. 18.
Sándor Bácsit igaz szeretettel köszöntöm neve napján. Remélem, mielőbb személyesen is
tiszteletemet tehetem Mesteremnél.
Tanítványi tisztelettel és szeretettel
Tüskés Gábor

31

32
33

Kézzel, tollal írt kartonlap, borítékban. A kartonlap hátoldalán a Csorda pásztorok midőn Betlehemben… kezdetű karácsonyi ének első strófájának felragasztott xerox-másolata a Cantus Catholici c.
gyűjteményből. Feladó: Bálint S., 6720 Szeged, Tömörkény u. 2/b. Címzés: Tüskés Gábor úrnak, 7625
Pécs, Surányi Miklós u. 28? A postabélyegző kelte: Szeged 1974. XII. 19.
A hivatkozott levél nem áll rendelkezésre.
Kézzel, tollal írt levél, boríték nélkül. Az első rész Till Aran, a második Tüskés Gábor írásával. Till
Aran (1909–1996): fényképész, szobrászművész. Katonaidőm alatt az általa kieszközölt eltávozásoknak köszönhetően gyakran segítettem hódmezővásárhelyi műhelyében. Bálint Sándorral baráti
kapcsolatban állt. Ezt tanúsítják a következő részletek Till Aran Tüskés Gábornak írt leveleiből: „Bálint Sándornak ugye nem felejtettél el írni névnapi köszöntőt? […] Bálint Sándor azt írta, hogy áprilisban átjön. Ha már tudod, hogy áprilisban mikor leszel itt, légy szíves megírni, hogy akkorra hívjam
Bálint Sándort, mikor Te is itt vagy. Jó?” (1976. márc. 21.) „Bálint Sándorról találtam ezt az írást,
hátha örülsz neki.” (1977. febr. 14. Az említett írás nincs a levél mellett, talán újságcikk lehetett.)
„Gondolom, hogy Bálint Sándort megköszöntöd névnapja közelében; ha mégis tudod, hogy mikor
érsz ide és közlöd is, úgy eléd megyek Gábor.” (1977. márc. 12.)

2015. február

83

„

18.
BÁLINT SÁNDOR – TÜSKÉS GÁBORNAK34
Szeged, 1975. július 30.
Kedves Gábor,
a könyvet soraiddal35 együtt megkaptam.
Az alsóvárosi ünnep aug. 2 és 3-án lesz. Szombat délután, estefelé elkezdődik. Ha módodban lenne, keress föl szombaton úgy 5 óráig, mert utána lemegyek oda.
Nem ígérhetem, hogy állandóan együtt lehetünk, mert bizonyára mások is fölkeresnek.
Éjszakai szállást sajnos nem adhatok, mert igen szűkösen lakunk.
Nem szolgált-e Veled egy büki (Sopron m.) fiú, édesapja a nyáron fölkeresett. Őt is szívesen látnám.
Ha vasárnap érnél csak rá, akkor reggel 9 óra körül várlak.
Szíves szeretettel
Bálint Sándor
19.
TÜSKÉS GÁBOR – BÁLINT SÁNDORNAK36
Budapest, 1975. december 12.
Kedves Sándor Bácsi,
nagy nehezen elkészült ez a dolgozatom.37 Kérem, olvassa szeretettel-türelemmel.
Szigoru bírálatát nagyon várom.
Dömötör Tekla38 beszélgetésünkben pontosabban körvonalazta a dolgozat témáját, s így
lényegesen könnyebb dolgom volt. Ez az oka annak, hogy kissé más formában készült el, mint
ahogy eredetileg terveztem.
Bár számomra tanulságosabb lenne, ha Sándor Bácsi szóban mondaná el véleményét; mivel a vizsgák miatt a közeljövőben nem tudok Szegedre utazni, arra kérem, a dolgozattal
együtt küldje el Pécsre, hogy minél előbb okulhassak belőle.
Békés, nyugodt, kegyelemmel teli karácsonyi ünnepeket kívánok Mindkettőjüknek tisztelettel-szeretettel
Tüskés Gábor
Budapest, 12. 12. ’75

34

35
36
37

38

Kézzel, tollal írt levél, borítékban. Címzés: Tüskés Gábor úrnak, 6800 Hódmezővásárhely, Szántó Kovács u. 2. A postabélyegző kelte: Szeged, 1975. VII. 30.
A hivatkozott levél nem áll rendelkezésre.
Kézzel, tollal írt levél, boríték nélkül.
Föltehetően a C. G. Jung archetípusai és szinkronicitás-elmélete c., 11+1 gépelt lap terjedelmű szemináriumi dolgozatról van szó.
Dömötör Tekla (Budapest, 1914. jan. 13. – Budapest, 1987. nov. 15.): néprajzkutató, színháztörténész. 1975–1980 között tanárom az ELTE Folklore Tanszékén.

„

84

tiszatáj
20.
TÜSKÉS GÁBOR – BÁLINT SÁNDORNAK39
Pécs, 1976. január 18.

Kedves Sándor Bácsi,
köszönöm kedves sorait,40 őszintén megvallom, szigorúbb bírálatra számítottam. Bizonyára érettebb fejjel vissza fogok térni a témához. A vizsgákon „jó” eredménnyel túl vagyok s
a rövid szünet napjai gyorsan telnek. Perczel Jánosnak,41 a Nagyradán élő 88 éves pásztorembernek a faragásaiból szeretnénk kiállítani Nagykanizsán. Most az ehhez szükséges fotókat nagyítom.
A szünet végén szeretnék néhány napot Hódmezővásárhelyen tölteni. Ha nem lenne alkalmatlan Sándor Bácsinak, január 27–29 közötti időpontban fölkeresném. Szakrális művészet, hit és művészet kapcsolata ütöttek szöget a fejembe. Kérem, válaszát Aran címére küldje.
Jó egészséget kívánva tisztelettel-szeretettel köszöntöm
Tüskés Gábor
Pécs, ’76. I. 18.
21.
TÜSKÉS GÁBOR – BÁLINT SÁNDORNAK42
Budapest, 1976. március 15.
Kedves Sándor Bácsi,
igaz szeretettel köszöntöm neve napján s kérek jó egészséget nehéz munkájához.
Egy kötött terjedelmű (1000 szó!) szemináriumi dolgozattól ösztönözve alkalmam nyílt
rá, hogy elmélyedjek a magyarországi ferencesek történetében.43 Eddigi munkám megerősítette bennem a hitet, hogy beláthatatlan nagy munka vár a szakrális néprajz kutatóira s én
csak ezt csinálhatom. (Nem tudom, ez mennyiben találkozik tanszékem rólam alkotott elképzelésével.)
Tanítványi tisztelettel
Tüskés Gábor
Bp., 1975 [1976]. március 15-én.44

39
40
41

42
43

44

Kézzel, tollal írt levél, boríték nélkül.
A hivatkozott levél nem áll rendelkezésre.
Perczel János (Szentpéterúr [Zalaszentpéter], 1880. aug. 30. – Nagyrada, 1978. júl. 1.): pásztorfaragó,
a Népművészet Mestere.
Kézzel, tollal írt kartonlap, boríték nélkül.
A 6+1 gépelt lap terjedelmű, Ferenc-rendi szerzetesek a magyar nyelvterületen a 16–17. szd.-ban
című dolgozatban a legfrissebb szakirodalmi tétel Bálint Sándor Szeged reneszánsz kori műveltsége
(Budapest, 1975) c. munkája. (Vö. Függelék, 6. tétel.)
A keltezésben „1975” elírás, mivel 1975 márciusában sorkatonai szolgálatomat töltöttem Hódmezővásárhelyen. Az említett dolgozat jegyzetei egy másodlagosan felhasznált borítékban maradtak fenn,
melyen a postabélyegző kelte: Budapest, 1976. III. 1.

2015. február

85

„

22.
BÁLINT SÁNDOR – TÜSKÉS GÁBORNAK45
Szeged, 1976. március 20.
Kedves Gábor,
névnapi jókívánságaidat hálásan köszönöm és a közeledő Gábor-napra szeretettel viszonzom.
Nagyon igazad van, hogy a néprajz jelzett területén még rengeteg izgalmas tennivaló várakozik, hozzátéve: rátok fiatalokra.
Szeretettel köszönt
Sándor bátyád
1976. III. 20.
23.
TÜSKÉS GÁBOR – BÁLINT SÁNDORNAK46
Pécs, 1976. április 10.
Kedves Sándor Bácsinak tiszta, csöndes, örömteli ünnepeket kívánva küldöm igaz szeretettel hű tanítványa
Tüskés Gábor
Pécs, 10-4-’76
24.
BÁLINT SÁNDOR – TÜSKÉS GÁBORNAK47
[Szeged,] 1976. advent
Kedves Gábor,
ünnepi jókívánságaidat48 hálásan köszönöm és Neked is, Szüleidnek is szeretettel viszonzom
1976. advent
Sándor bácsi

45

46

47

48

Kézzel, tollal írt postai levelezőlap. Címzés: Tüskés Gábor bölcsészhallgató, 1118 Budapest, Ménesi
út 11.
Perczel János nagykanizsai kiállítására szóló nyomtatott meghívó első oldalán, kézzel, tollal írt üzenet, boríték nélkül. Az Erkel Ferenc Művelődési Ház emeleti kiállítótermében rendezett időszaki kiállítást 1976. április 24-én Tüskés Tibor nyitotta meg.
Kézzel, tollal írt karácsonyi képeslap (Sóti Klára rajza). Címzés: Tüskés Gábor úrnak, egyetemi hallgató, 7625 Pécs, Surányi Miklós u. 25. A postabélyegző lenyomata hiányzik.
A hivatkozott levél nem áll rendelkezésre.

„

86

tiszatáj
25.
BÁLINT SÁNDOR – TÜSKÉS GÁBORNAK49
[Szeged,] 1977. március 15.

Kedves Gábor,
márc. 19, szombat jó, 10–11 között ráérek, várlak.50
Szíves üdvözlettel
Sándor bácsi
26.
TÜSKÉS GÁBOR – BÁLINT SÁNDORNAK51
Pécs, 1977. március 24.
Kedves Sándor Bácsi,
köszönettel küldöm vissza a kézirat részletet.
Arra kérem, mihelyt ideje engedi, legyen szíves olvassa el előadásom tervezett szövegét.52 Kérem, szigorú bírálatát a lapszélen vagy külön jelezze. A szükséges változtatásokat
szeretném figyelembe venni a fordításnál.
Jó egészséget kívánva szeretettel köszöntöm
Tüskés Gábor
Pécs, 1977. március 24.
U. i.: A hónap végéig vagyok Budapesten, utána Húsvétig itthon leszek.
27.
BÁLINT SÁNDOR – TÜSKÉS GÁBORNAK53
Budapest, 1977. [?] október 24.
Kedves Gábor,
átutazóban Budapesten írok. Most kedden nem leszek otthon, tehát ne jöjj.54 Utána okt.
26-tól igen. Várlak, de mégis írd meg, mikor jöhetsz.
Sok szíves üdvözlettel
Sándor bácsi
X/24
49

50
51
52

53

54

Kézzel, tollal írt postai levelezőlap. Címzés: Tüskés Gábor úrnak, egy. hallgató, 1118 Budapest, Ménesi út 11. A postabélyegző kelte: 1977. III. 15.
Az utalás alapján feltételezhető levél nem áll rendelkezésre.
Kézzel, tollal írt levél, boríték nélkül.
Első nemzetközi konferencia-előadásomat Steinkreuze in Ungarn címmel tartottam a bécsi Österreichisches Museum für Volkskunde mellett működő Arbeitsgemeinschaft für Bildstock- und Flurdenkmalforschung 1977. május 19–22. között az alsó-ausztriai Stift Zwettl-ben rendezett tanácskozásán.
Kézzel, tollal írt postai levelezőlap. Címzés: Tüskés Gábor egy. hallg., 1118 Budapest, Ménesi út 13.,
Eötvös Kollegium. A postabélyegző kelte részben olvashatatlan: [19]7[?]. X. 24. A keltezés évének
meghatározása a szövegben említett időpontok alapján történt.
Az utalás alapján feltételezhető levél nem áll rendelkezésre.

2015. február

87

„

28.
BÁLINT SÁNDOR – TÜSKÉS GÁBORNAK55
Szeged, 1977. december 21.
Kedves Gábor,
jókívánságaidat, gratulációdat56 hálásan köszönöm. Én is szeretettel kívánok minden jót.
Öreg barátod
Sándor bácsi
1977. karácsony
29.
TÜSKÉS GÁBOR – BÁLINT SÁNDORNAK57
Budapest, 1978. január 10.
Kedves Sándor Bácsi,
nagy örömmel hallottam, hogy végre megjelent a Szegedi Nemzet első kötete.58 Szeretettel kérem, ha lehetősége van rá, küldjön belőle 3 példányt, balatoni címemre (8646 Balatonfenyves, Tavasz u. 28.). Az árát postafordultával küldöm.
Vizsgáim vége felé járván egy kis balatoni pihenésre készülődöm. Szeretnék összeállítani
az útmenti emlékeinkre vonatkozó részletes kérdőívet.
Az elmúlt félévben teológiával foglalkoztam, a reformációval ismerkedtem –, egyhetes
kötelező gyakorlatunkon is az Alföld református vidékén, Szeghalmon voltam. Választott témám mellett volt időm szakrális anyag gyűjtésére is.
Nemrég levelet váltottam a freiburgi egyetem teológiai fakultásának szakrális néprajzi intézetében dolgozó Klaus Welkerrel,59 akivel az ausztriai konferencián ismerkedtem meg. Nagyon szívesen segít és küld szakirodalmat.
Sándor Bácsi! Azt a nehéz és tudásomhoz nem méltó megtiszteltetést kaptam Hofer Tamástól,60 hogy a Karácsony, Húsvét, Pünkösdről és az Ünnepi Kalendáriumról61 ismertetést

55

56
57

58
59

60

61

Kézzel, tollal írt üdvözlet, borítékban. Hátoldalára ragasztva ismeretlen művész karácsonyi jelenetet
ábrázoló nyomata. Címzés: Tüskés Gábor egyetemi hallgató, 1118 Budapest, Ménesi út 11. Postabélyegző kelte: Szeged, 1977. XII. 21.
A hivatkozott levél nem áll rendelkezésre.
Kézzel, tollal írt levél, borítékban. Feladó: Tüskés Gábor, 1118 Budapest, Ménesi út 11. Címzés: Dr.
Bálint Sándor úrnak, 6720 Szeged, Tömörkény u. 2/b.
Bálint Sándor, A szögedi nemzet. A szegedi nagytáj népélete, I. rész, Szeged 1976 [1977].
Klaus Welker (Wüstmark bei Schwerin (Mecklenburg), 1930. dec. 25. –): néprajzkutató, tud. főtanácsadó (Freiburg/Br.). Rendkívül sokat segített első nemzetközi szakmai kapcsolataim létrejöttében. Bálint Sándornál tett látogatásunkhoz ld. a 46. sz. levelet és a 110. jegyzetet.
Hofer Tamás (Budapest, 1929. – ): néprajzkutató, múzeológus, az Ethnographia szerkesztője, múzeumigazgató.
Bálint Sándor, Karácsony, húsvét, pünkösd. A nagyünnepek hazai és közép-európai hagyományvilágából, Budapest, 1973, 2. kiadás: 1976; Uő., Ünnepi kalendárium. A Mária-ünnepek és jelesebb napok hazai és közép-európai hagyományvilágából, I–II, Budapest, 1977.

„

88

tiszatáj

írjak az Ethnographiába.62 Szeretném ehhez a segítségét kérni, mert tudom, hogy ezt az ismertetést nemcsak szívből, hanem okosan kellene elkészíteni. Kérem, írja meg, mi legyen az,
amire különösen ügyeljek benne. Ha elkészültem vele, feltétlenül elküldöm, mielőtt megmutatom Hofer Tamásnak.
Segítségét, amit nagyon várok, előre is szívből köszönöm. Jó egészséget kívánok, tisztelettel köszöntöm hű tanítványa
Gábor
Budapest, 1978. január 10.
30.
BÁLINT SÁNDOR – TÜSKÉS GÁBORNAK63
Szeged, 1978. január 15.
Kedves Gábor,
leveledet megkaptam, nehéz rá válaszolnom. Örülök, hogy Reád esett Hofer Tamás választása. Sajnos azonban elvi, szinte „könyörtelen” álláspontom, hogy a rólam, illetőleg műveimről szóló ismertetést, recenziót – semmiképpen nem kívánva befolyásolni – a kritikusra
bízom. Magának a műnek kell jól-rosszul megfelelnie magáért.
A Te szakműveltséged, szellemi fogékonyságod kezesség azért, hogy a feladatot Magad is
szabatosan megoldod. Mégis mondanék egyet: alapvetésnek, elindulásnak talán a „Karácsony, húsvét, pünkösd” előszavát elemeznéd, kifejtvén a művek szintétikus igényükben is
elsődleges néprajzi érdekeltségét.
„A szögedi nemzet” kért három példányát megvásárolván egy-két napon belül postára
adom.
Örülök, hogy nemzetközi kapcsolataid gyarapodnak. Az útmenti emlékekről szóló kérdőív Benned is még jobban tudatosítani fogja a lényeges mozzanatokat.
Érdekes lehetett egyhetes gyakorlatod, élményed és tapasztalatod Szeghalmon. Különös
világ ez, amelynek éppen szakrális háttere még föltárásra vár, bár Szűcs Sándor64 kitűnő kalauz.
Szüleidet is köszöntve, szeretettel üdvözöl
1977 [helyesen 1978]. jan. 15.
Sándor bátyád

62

63

64

Az ismertetés megjelent: Ethnographia, 90 (1979), 3, 432–433. Kötetben: Tüskés Gábor, Hagyomány
és kritika. Könyvek, könyvbírálatok a kora újkori európai irodalom és művelődés történetéhez, Budapest, 2013, 137–139. Ld. még a 48. sz. levelet.
Kézzel, tollal írt levél, borítékban. Címzés: Tüskés Gábor úrnak, 8646 Balatonfenyves, Tavasz u. 28. A
postabélyegző kelte: Szeged, 1978. I. 16.
Szűcs Sándor (Biharnagybajom, 1903. okt. 23. – Debrecen, 1982. aug. 2.): etnográfus, író, múzeumigazgató.

2015. február

89

„

31.
TÜSKÉS GÁBOR – BÁLINT SÁNDORNAK65
Pécs, 1978. január 31.
Kedves Sándor Bácsi,
szeretettel küldöm az írást, érzem, a föladat meghaladta erőmet, képességemet. Ezért is arra kérem, legalább így utólag legyen segítségemre, s írja meg észrevételeit, a szükséges változtatásokat, kiegészítéseket. Tudom, elsősorban leírást adtam, de az elemzéshez az enyémnél lényegesen nagyobb tudásra lenne szükség. Kérem megértését, segítségét, s azt, hogy legyen szíves a szöveget soraival együtt lehetőleg még ezen a héten budapesti címemre elküldeni.
Nagyon várom „A szögedi nemzet”-et, azóta talán már föl is tetszett adni.
Fáradtságát [!] nagyon hálásan köszönöm. Tisztelettel-szeretettel köszöntöm hű tanítványa
Gábor
Pécs, 1978. január 31.
32.
BÁLINT SÁNDOR – TÜSKÉS GÁBORNAK66
Szeged, 1978. február 2.
Kedves Gábor,
köszönöm a kézirat megküldését. Úgy érzem, hogy feladatodat kifogástalanul, körültekintően és fogalmazásban igen szépen oldottad meg. Kifogásolni, igazítani valót igazán nem találtam. Ceruzával tettem néhány jelentéktelen javaslatot. Köszönöm szépen. Úgy érzem, hogy
Hofer Tamás jól választott.
Ami „A Szögedi Nemzet” dolgát illeti, előző leveled alapján, nyomban feladtam Balatonszemesre. A küldemény nem jött vissza a címemre. Kérlek, okvetlenül járj utána és írd meg.
Néha-néha írj: hogy vagy, mint élsz.
Szeretettel ölel
1978 Gyertyaszentelő napján
Sándor bácsi
33.
TÜSKÉS GÁBOR – BÁLINT SÁNDORNAK67
Pécs, 1978. február 9.
Kedves Sándor Bácsi,
köszönöm szépen a kis ismertetés elolvasását és a javításokat. Igyekezni fogok, hogy
munkámmal a dicséretnek megfeleljek.
65
66

67

Kézzel, tollal írt levél, boríték nélkül.
Kézzel, tollal írt levél, borítékban. Feladó: Bálint S., 6720 Szeged, Tömörkény u. 2/b. Címzés: Tüskés
Gábor úrnak, egyetemi hallgató, 1118 Budapest XI. Ménesi u. 13-17. [!] A postabélyegző kelte: Szeged, 78. II. 3.
Kézzel, tollal írt levél, borítékban. Feladó: Tüskés Gábor, 1118 Bp., Ménesi út 11. Címzés: dr. Bálint
Sándor úrnak, 6720 Szeged, Tömörkény u. 2/b.

„

90

tiszatáj

Az elmúlt héten jártam Homokkomáromban, igen szép, gazdag forrásokat találtam. A
gyógyulásokat 1777-től tartalmazó könyv mellett a Historia-ban egy a Pécs-Jakabhegyi pálos
kolostor romjairól 1816-ban készített eredeti vízfestményre bukkantam. A komáromi középkori pálos kolostor nyomait most fedezte föl terepbejárásán egy kanizsai régész. Az egész
kegyhely történetét szeretném földolgozni, akár szakdolgozatként is.68
Sándor Bácsi búcsújáróhelyeinkről szóló munkájával készen van-e már?
Nagyon nyugtalanít „A Szögedi Nemzet” sorsa; Sándor Bácsi legutóbbi levelében azt írta,
hogy a küldeményt Balatonszemesre adta föl. Nem tudom, véletlen elírás-e ez, vagy pedig
ebben rejlik az oka annak, hogy a könyvek – Sándor Bácsi előző levelével ellentétben – nem
érkeztek meg balatonfenyvesi címemre. Arra kérem Sándor Bácsit, a föladóvevény birtokában legyen szíves érdeklődjön a szegedi postán a küldemény sorsáról.
Tisztelettel-szeretettel köszöntöm
Gábor
Pécs, 1978. február 9.
34.
BÁLINT SÁNDOR – TÜSKÉS GÁBORNAK69
Szeged, 1978. február 15.
Kedves Gábor,
a pénzt köszönettel megkaptam.
Amit Homokkomáromról írtál, nagyon bíztató. Sokszor gondoltam már én is rá, hogy okvetlenül megérdemelné az alaposabb vizsgálatot és feldolgozást. Elhagyatottsága miatt is a
környék népi hitéletének központja volt. Interetnikus horvát-magyar összefüggései archaikus dokumentumokat ígérnének. Szépen tudnál a horvátoknál is boldogulni, mert jól tudnak
magyarul. Egyszer le kéne menned a búcsúra, máskor és többször a környékbeli falukba is.
Nagy segítségedre lehetne Duró Győző,70 akit üdvözlök.
Homokkomárom külső megjelenésében, környezetében is olyan, mintha megállott volna
fölötte az idő, mintha valami szakrális paraszti rezervátum lenne. Én csak bíztatni tudnálak
az igen szívós kutatásra.
Szeretettel üdvözöl és minden jót kíván
szíves barátsággal
Sándor bácsi
1978. febr. 15.

68

69

70

A megjelent tanulmány: Tüskés Gábor – Knapp Éva, Egy dunántúli búcsújáróhely a XVIII. században.
(A homokkomáromi mirákulumos könyv tanulságai 1751–1786), = Ethnographia, 93 (1982), 2, 269–
291. Kötetben: Uők., Népi vallásosság Magyarországon a 17–18. században. Források, formák, közvetítők, Budapest, 2001, 153–175.
Kézzel, tollal írt levél, borítékban. Feladó: Bálint S., 6720 Szeged, Tömörkény u. 2/b. Címzés: Tüskés
Gábor úrnak, egyetemi hallgató, Budapest XI., Ménesi út 13-17. A postabélyegző kelte: Szeged, 1978.
II. 15.
Duró Győző (Nagykanizsa, 1953. szept. 5. – ): dramaturg, egyetemi oktató. A levél írását megelőzően
egyetemi hallgató Szegeden.

2015. február

91

„

35.
TÜSKÉS GÁBOR – BÁLINT SÁNDORNAK71
Budapest, 1978. február 17.
vasaarnap deelutaan roevid idoere foelkeresneem saandor baacsit gaabor
36.
BÁLINT SÁNDOR – TÜSKÉS GÁBORNAK72
[Szeged, 1978. február 19.]
Kedves Gábor,
már előbb megbeszélt látogatás miatt nem várhattalak tovább (14.30 perc). Öt órakor
megtalálsz az alsóvárosi templomban.
Sándor bácsi
1/2 6 táján itthon.
37.
TÜSKÉS GÁBOR – BÁLINT SÁNDORNAK73
Budapest, 1978. március 10.
Kedves Sándor Bácsi,
talán ugyanarra gondolunk az elküldött könyv74 kapcsán: milyen jó lenne nálunk is kiadni valami hasonlót! A könyvben idézett Ágoston-zsoltárkommentároknak megkaptam a magánhasználatra készített magyar fordítását. Kis csiszolással gyönyörű szép szöveg lenne belőle.
Meg kellene kérni Lantos Miklóst a magyarországi búcsújáróhelyekről készített fölvételei
rendelkezésre bocsátására, esetleg kiegészítésére újabbakkal. Sándor Bácsi írna hozzá bevezetőt. A kiadás ügyében pedig talán Mezey László75 segítségét lehetne kérni, aki most a Szt.
István Társulat alelnöke (a Kollégiumban a mellettünk lévő szobában dolgozik), s úgy tudom,
Sándor Bácsinak jó barátja.
A jövő héten utazom Veszprémbe a Homokkomáromra vonatkozó források földerítésére.
Az előzetes tájékoztatás alapján elég szép anyag ígérkezik.
Áldásos húsvéti ünnepeket kívánok Sándor Bácsinak. Válaszát várva tisztelettel, szeretettel köszöntöm
Gábor
Budapest, 10-3-’78

71

72

73
74
75

Távirat. Feladóhivatal: Budapest/112. Címzés: baalint saandor, toemoerkeeny 2/b, Szeged. A postabélyegző kelte: Szeged, 78. II. 17.
A 35. szám alatt közölt távirat hátoldalára kézzel, tintával írt üzenet. A datálás a távirat keltezéséből
következtetve.
Kézzel, tollal írt levél, boríték nélkül.
Föltehetően azonos a következő levélben említett „Compostela-könyv”-vel.
Mezey László (Eger, 1918. dec. 5. – Budapest, 1984. ápr. 14.): irodalomtörténész, kodikológus, paleográfus.

„

92

tiszatáj
38.
BÁLINT SÁNDOR – TÜSKÉS GÁBORNAK76
Szeged, 1978. március 19.
1978 virágvasárnap

Kedves Gábor,
a Compostela-könyvet77 egyidejűleg postára adtam. Szíves figyelmedet hálásan köszönöm.
Fölvetetted, milyen jó volna, ha hasonló könyv magyarul is napvilágot látna. Csakugyan
több szentünket lehetne így dokumentálni (Miklós, György, László, Anna, Mihály, Márton, talán még más is). A kérdés azonban nem olyan egyszerű: 1. megvennék-e? 2. volna-e kiadói
bátorság a kiadáshoz és 3. még messzire vagyunk attól, hogy komoly, relatíve teljes
fényképdokumentáció birtokában legyünk. Ezt bizony sokéves rendszeres, szinte
hívatásszerű fotografálással érhetnénk el. Mindenesetre – mint talán már ajánlottam is – tanulj meg Te is jól fényképezni.
Kívánom svájci lehetőségeid78 valóra váljanak.
Névnapi jókívánságaidat köszönöm és Gábor arkangyal napjára én is szívből viszonzom.
Sándor bátyád
39.
TÜSKÉS GÁBOR – BÁLINT SÁNDORNAK79
Szentendre, 1978. december 3.
Szentendre, 1978 Advent első vasárnapján
Kedves Sándor Bácsi,
Mellékelten küldöm a gépelvényt a patroziniumokról [!]. A Szent Györgyről szóló könyv
adatai: Sigrid Braunfels-Esche: Sankt Georg. Callwey Verlag, München, 1976. A többi könyvet
is hamarosan küldöm.
Sikerült megkapnom a „Szögedi nemzet” második kötetét.80 Le sem tudtam tenni hazafelé
a vonatban az egyre növekvő csodálattól. Ha elkészül az utolsó kötet is, a gazdagság láttán
úgy érzem gondolkodóba kell hogy essenek még azok is egy kissé, akik a magyar néprajz
pusztításán fáradoznak.

76

77
78

79
80

Kézzel, tollal írt levél, borítékban. Feladó: Bálint S., 6720 Szeged, Tömörkény u. 2/b. Címzés: Tüskés
Gábor úrnak, egyetemi hallgató, 1118 Budapest, Ménesi út 11. Eötvös-kollégium. A postabélyegző
kelte: Szeged, 1978. III. 20.
A könyvet én is úgy kaptam kölcsön, bibliográfiai adatai nem állnak rendelkezésre.
Bálint Sándorhoz írt fennmaradt korábbi leveleimben nincs szó svájci kapcsolatokról; a rendelkezésemre álló dokumentáció szerint 1978. ápr. 29–30-án az Arbeitsgemeinschaft Denkmalforschung
konferenciáján vettem részt a németországi Deidesheimben.
Írógéppel írt levél, boríték nélkül, kézi aláírással.
Bálint Sándor, A szögedi nemzet. A szegedi nagytáj népélete, 2. rész, Szeged, 1977 [1978].

2015. február

93

„

Nagyon meglepett az, amit Sándor bácsi szögedi barátjának81 mondott rólam. Szeretnék
egyszer méltóvá, alkalmassá válni arra, hogy folytathassam azt, amit Sándor bácsi elkezdett,
örökébe léphessek egyszer.
Tisztelettel, igaz szeretettel köszöntöm
Gábor
40.
BÁLINT SÁNDOR – TÜSKÉS GÁBORNAK82
Szeged, 1979. január 1.
ünnepi jókívánságaidat83 köszönöm és szeretettel viszonzom. Az új esztendő legyen
újabb lelki, szellemi gazdagodásodnak ideje.
Ölel
Sándor bácsi
41.
BÁLINT SÁNDOR – TÜSKÉS GÁBORNAK84
[Szeged,] 1979. május 12.
Kedves Gábor,
rettenetes elfoglaltságom és a vele járó szórakozottságom miatt kissé megkésve írok Neked.
Nagy érdeklődéssel olvastam kéziratodat:85 igen jónak, okosnak találtam. Meglepett benne a szakirodalomra való utalások bősége. Kéziratodban olyan művekre hívatkozol, amelyek
címét olykor már évtizedek óta ismerem, de elérhetetlenek innen Szegedről a számomra.
Örülök, hogy Neked sikerült hozzájutnod. Első kézből, vagy valamelyik jó német összefoglalásból merítetted információidat, utalásaidat? Voltaképpen mindegy, mert olyasmit mutatsz
be, amelyről sem az egyházi, sem a profán néprajzi kutatásnak – talán Karsai Gézát86 kivéve –
nincs egybefoglaló tudomása. Magamra nem óhajtok hívatkozni. Bizony, a Tiédhez hasonló
elméleti, módszertani vizsgálatoknak még nagyon is szűkében vagyunk és amennnyire ismerni vélem szakembereink érdeklődési irányát, aligha jut elég idő, mód és főleg ember
ezeknek elvégzésére. Még mindenképpen nagyon az elején vagyunk.
Az az idegenkedés, ami a katolikus pasztoráció, liturgiakutatás körében a néphagyomány
tanulmányozása iránt mutatkozik, kéziratodból kitűnően – szinte csak Georg Schreibert87 ki81
82

83
84
85
86

87

Föltehetően Ilia Mihály vagy Hamvas István.
Kézzel, tollal írt képeslap (Szuzdal, a Spas Jevfimi kolostor kaputornya). Címzés: Tüskés Gábor egyetemi hallgató, Szentendre, Felszabadulás lakótelep G/IV. III. 10. A postabélyegző kelte: Szeged, 1979.
I. 1.
A hivatkozott levél nem áll rendelkezésre.
Kézzel, tollal írt levél, boríték nélkül.
A dolgozat megjelent: Tüskés Gábor, Néprajz és liturgia, = Vigilia, 46 (1981), 5, 304–309.
Karsai Géza (Sopron, 1905. jan. 19. – Pannonhalma, 1981. febr. 24.): irodalomtörténész, tanár, bencés szerzetes, könyvtárigazgató.
Georg Schreiber (Rüdershausen, 1882. jan. 5. – Münster, 1963. febr. 24.): teológus, egyháztörténész,
néprajzkutató.

„

94

tiszatáj

véve – a német lelkipásztori elméletet és gyakorlatot még a II. Vaticanum után is jellemzi. Hát
akkor a miénket! De mit lehet tenni? Nekünk néhányunknak kell megfognunk világi kutatóknak idehaza a dolog rövidebb végét. Sokszor fárasztó, szürke aprómunkával.
Címnek talán megfelelőbb lenne: Liturgika és néprajz problémája a német szakkutatásban.
Néhány adat, illetőleg szempont, amit Te is jól tudsz: A magyar kutatás általában mindkét
oldalon a gyűjtés, ill. tájékozódás szakaszában van. A gyakorlat: Szunyogh Xavér,88 a dokumentáció: Knauz,89 Dankó József,90 Radó Polikárp.91 Prot[estáns]. részről Raffay,92 Jánossy
Lajos,93 Kathona Géza.94 Középkor: Mezey László. Néphagyomány talán én.
Szeretettel üdvözöl
Sándor bátyád
1979 V. 12
42.
TÜSKÉS GÁBOR – BÁLINT SÁNDORNAK95
Szentendre, 1979. május 14.
Szentendre, 1979. május 14.
Kedves Sándor Bácsi,
sajnos csak utólag hallottam róla, hogy a tavasszal kétszer is járt Budapesten, s így nem
kereshettem Sándor Bácsit. Pedig de jó lett volna egy kicsit beszélgetni, ha csak pár szót is.
Nem tudom, volt-e már ideje elolvasni Sándor Bácsinak a dolgozatot a liturgia és a néprajz kapcsolatáról.96 Arra kérem, írjon róla pár sort, kemény kritikát, s küldené vissza, hogy
dolgozhassam még rajta. Inkább a magam számára, tisztázásként írtam; nem tudom, van-e
értelme az ilyen dolgok megjelentetésének. Ha már elolvasta Sándor Bácsi Baumer könyvét a
búcsújárásokról,97 kérem, azt is küldené vissza.
Munkájához jó egészséget kívánva tisztelettel szeretettel köszöntöm, tanítványa
Tüskés Gábor

88

89
90

91

92

93
94
95
96
97

Szunyogh Xavér (Tereske, 1895. máj. 13. – Pannonhalma, 1980. okt. 7.): bencés szerzetes, tanár, hitszónok, egyházi író, liturgiakutató.
Knauz Nándor (Óbuda, 1831. okt. 12. – Pozsony, 1898. ápr. 26.): történész, levéltáros, katolikus pap.
Dankó József (Pozsony, 1829. jan. 26. – Pozsony, 1895. jan. 16.): teológus, művészettörténész, himnológus, katolikus pap.
Radó Polikárp (Sopron, 1899. márc. 1. – Pannonhalma, 1974. nov. 21.): bencés szerzetes, könyv- és
liturgiatörténész.
Raffay Sándor (Cegléd, 1866. jún. 12. – Budapest, 1947. nov. 4.): evangélikus püspök, teológus, egyháztörténész.
Jánossy Lajos (1903 – 1976): evangélikus teológus, lelkész, liturgiatörténész.
Kathona Géza (1903 – 1989): egyháztörténész.
Írógéppel írt levél, boríték nélkül, kézi aláírással.
Leveleink keresztezték egymást.
Iso Baumer, Wallfahrt als Handlungsspiel. Ein Beitrag zum Verständnis religiösen Handelns, Bern –
Frankfurt/M., 1977. Ld. még 44., 48. 50. sz. levél.

2015. február

95

„

43.
TÜSKÉS GÁBOR – BÁLINT SÁNDORNAK98
[Szentendre,] 1979. május 18.
1979. V. 18.
Kedves Sándor Bácsi,
hálás szívvel köszönöm fáradtságát [!], gondosságát, amivel dolgozatomat elolvasta, javította. Kiegészítéseit, észrevételeit is nagyon köszönöm. Néhány könyvhöz a bécsi Nationalbibliothek-ból való könyvtárközi kölcsönzés útján jutottam hozzá. Nagyon érzem az elméleti
munka mellett a gyűjtés szükségét is.
Jó egészséget kívánva szeretettel köszöntöm
T. Gábor
44.
BÁLINT SÁNDOR – TÜSKÉS GÁBORNAK99
Szeged, 1979. május 27.
1979 V. 27
Kedves Gábor,
a közgyűlésen100 fönt leszek Budapesten, ott találkozhatunk. A búcsújárás füzetet még
nem küldöm, kérem szíves türelmedet.
Kissé fáradtnak érzem magamat. Sok szíves üdvözlettel
Sándor bátyád
45.
TÜSKÉS GÁBOR – BÁLINT SÁNDORNAK101
[Szentendre, 1979. szeptember ?]
Kedves Sándor Bácsi,
hálás szívvel köszönöm bíztató sorait.102 Továbbra is reménykedem, tudom, érzem, nem
hiába készültem egyetemi éveim alatt éppen ilyen munkára. Természetesen másfelé is, tanáraimtól is érdeklődőm.
Ezt a két képet az elmúlt nyári látogatók103 kérésére továbbítom szeretettel. Azt hiszem,
örökre szívükbe zárták azt a pár Sándor Bácsival töltött szegedi órát.

98

99

100
101

102
103

Kézzel, tollal írt képeslap (Szentendre, Kovács Margit Múzeum udvara). Címzés: dr. Bálint Sándor
úrnak, 6720 Szeged, Tömörkény u. 2/b. A postabélyegző kelte: Budapest, 1979. V. 18.
Kézzel, tollal írt postai levelezőlap. Címzés: Tüskés Gábor úrnak, tanárjelölt, Szentendre, Fölszabadulás lt G/IV. II. 10. 2000. A postabélyegző kelte: Szeged, 1979. VI. 1.
A Magyar Néprajzi Társaság évi közgyűlése.
Kézzel, tollal írt levél, keltezés és boríték nélkül. A keltezés a levélben említett „elmúlt nyári látogatók” említéséből következtetve.
A hivatkozott levél nem áll rendelkezésre.
Ld. 46. levél, 110. jegyzet.

„

96

tiszatáj

Sára néni104 miatt aggódva, csöndesen dolgozgatva kívánok Sándor Bácsinak erőt, örömet munkájához.
Tisztelettel-szeretettel köszöntöm
Gábor
46.
BÁLINT SÁNDOR – TÜSKÉS GÁBORNAK105
Szeged, 1979. szeptember 10.
Kedves Gábor,
kérdezősködésedre106 válaszolva, én nem gondoltam előadásomnak vetítettképes illusztrálására. Ez mondanivalóimnak a szűkreszabott idő miatt erősen a rovására menne. Bár
mindkettőtöket: Ferit107 és Tégedet igen szeretlek és elismertetésetekért messzemenően
szót szólok, mégis Lantos Miklós önfeláldozó munkáját mindenképpen meg akarom becsülni.
Vagyis ha képeket is bemutatnék, csak az ő anyagából válogatnék. Erre azonban már előre
tudom, úgysem lenne idő.
Ettől függetlenül azonban nem látom semmiféle akadályát annak, hogy külön programként Ti is szerepeljetek.108 Egyenesen örülnék, ha láthatnálak, hallhatnálak Benneteket.
Nem hiszem, hogy e soraimat zokonveszitek. Adott esetben Értetek is igen szívesen leteszem a garast, ezt ismételten mondom.
Csak megemlítem, hogy Miskolcról most legújabban Kunt Ernő109 tehetségesnek ígérkező
néprajzos múzeológus is az útszéli keresztek dolgában levelet írt és információkat kért. Tudom, a fiatalság nagyon türelmetlen és közösködni nem igen szeret, mégis fölvetem a kérdést: nem foghatnátok-e össze egy keresztkutató kollektívában és (esetleg többéves munkával) egy súlyos, megalapozott, mind művészettörténeti, mind kultusztörténeti, mind pedig
néprajzi tekintetben monumentális művet hoznátok létre.
Örülök, hogy a némötök jól érezték magukat Szegeden.110

104
105

106
107
108

109
110

Bálint Sándorné Németh Sára (1912 – Szeged, 1980. febr. 29.): tanító, tisztviselő.
Kézzel, tollal írt levél, borítékban. Feladó: Bálint Sándor, Szeged, Tömörkény u. 2/B. 6720. Címzés:
Tüskés Gábor úrnak, egyetemi hallgató, tud. kutató, Szentendre, 2000, Vásárhelyi tér 5. A postabélyegző kelte: Szeged. 1979. IX. 10.
A hivatkozott levél nem áll rendelkezésre.
Olasz Ferenc (Alsópáhok, 1943. jan. 1. – ): fotóművész, filmrendező.
Az Országos Egyházművészeti és Műemléki Tanács 1979. szeptemberi ankétján (Budapest, Központi
Szeminárium) a temetők és az országúti keresztek volt a téma.
Kunt Ernő (Budapest, 1948 – Miskolc, 1994): néprajzkutató, fotóművész, muzeológus.
Klaus Welker feleségével és gyermekeivel együtt meghívásomra 1979. aug. 8–30. között járt Magyarországon. Balatonfenyvesi és szentendrei tartózkodásuk közben, előzetes bejelentés után aug.
20-án meglátogattuk Bálint Sándort, aki megmutatta Szeged belvárosát, majd mindannyiunkat meghívott egy közeli település Szent István-napi búcsújára. Klaus Welker felesége, Elisabeth Welker szegedi emlékeit 2005-ben felidézve tévesen jelölte meg 1978-at a látogatás éveként, s elmulasztotta
megadni a közölt fényképek készítőjének nevét. Elisabeth Welker, Akinél jól éreztük magunkat, =
„…szolgálatra ítéltél…” Bálint Sándor emlékkönyv, Szabó Ferenc és Szabó Magdolna közreműködésével szerk. Barna Gábor, Szeged, 2005, 365, 373.

2015. február

97

„

A viszontlátásig is sokszor, szeretettel üdvözöl Olasszal együtt
Sándor bácsi
1979 IX. 10
A közben megérkezett programból látom, hogy önállóan szerepeltek. Így a legjobb!
47.
BÁLINT SÁNDOR – TÜSKÉS GÁBORNAK111
Szeged, [1979.] november 18.
XI/18
Kedves Gábor,
leveledet112 köszönöm, az időpont (nov. 30) jó. Szeretettel várlak. Akkor majd könyveidet
is visszaadom.
Sokszor üdvözöl
Sándor bácsi
48.
BÁLINT SÁNDOR – TÜSKÉS GÁBORNAK113
Szeged, 1979. november 20.
Kedves Gábor,
köszönöm szépen a műveimről szóló, Ethnographia-beli recenziódat, amely szeretetével,
átgondoltságával, hozzáértésével és írói készségével egyaránt kitűnik. Úgy vélem, mindenütt
megtaláltad kutatói törekvésemnek súlypontjait, a műnek interdisciplináris szándékait.
Mégegyszer köszönöm és kérlek, építsd a Te szíveddel, szellemeddel is a feladatot tovább.
Örülnék, ha elküldenéd a Nepomuki Szent János-katalógust.114 Egy-két hétig lenne csak
nálam. Svájci barátaim elaludtak búcsújárás könyved megküldésével. Iparkodom már mielőbb kijegyzetelni.
Szíves szeretettel ölellek
1979 nov. 20
Sándor bátyád

111

112
113

114

Kézzel, tollal írt postai levelezőlap. Feladó: Bálint Sándor, 6720 Szeged, Tömörkény u. 2/B. Címzés:
Tüskés Gábor úrnak, egyetemi hallgató, Szentendre, Felszabadulás lt. G IV. III/10. A postabélyegző
hiányzik.
A hivatkozott levél nem áll rendelkezésre.
Kézzel, tollal írt levél, borítékban. Feladó: Bálint S., 6720 Szeged, Tömörkény u. 2/b. Címzés: Tüskés
Gábor úrnak, néprajzkutató, Szentendre, Vásárhelyi tér 5, 2000. A postabélyegző kelte: Szeged, 1979.
XI. 22.
250 Jahre Hl. Johannes von Nepomuk. Katalog der IV. Sonderschau des Dommuseums zu Salzburg
Mai bis Oktober 1979, Schriftleitung Johannes Neuhardt, Salzburg, 1979. Ld. még az 50. sz. levelet.

„

98

tiszatáj
49.
BÁLINT SÁNDOR – TÜSKÉS GÁBORNAK115
Szeged, 1979. december 21.

Kedves Gábor,
Köszönöm az ünnepi jókívánságokat.116 Szíves szeretettel viszonzom én életpályádon.
Örültem a különnyomatnak,117 ezzel bemutatkoztál a nemzetközi szakmai nyilvánosságnak.
Ölel
1979 advent
Sándor bácsi
50.
BÁLINT SÁNDOR – TÜSKÉS GÁBORNAK118
Szeged, 1980. február 6.
Kedves Gábor,
soraidra119 nem tudok semmi biztosat válaszolni. Dec. 8 óta nem voltam Budapesten.
Részben sürgős munkát kellett befejeznem, januárban beteg is voltam, főleg pedig Sára folyton súlyosbodó, véggel fenyegető állapota miatt nem mozdultam, nem mozdulhatok Szegedről.
Én magam is szeretnék már a gyűjtemény120 állapotáról többet is megtudni. Igérni nincs
módomban, amíg nem láthatok tisztán. Majd jelentkezem. Mindenesetre professzoraid körében is keress lehetőségeket, ezt nem hangsúlyozhatom eléggé!
A Nepomuki Szent Jánosról szóló könyvet küldöm vissza, a búcsújárást még nem.
Szeretettel köszönt
Sándor bátyád

115

116
117

118

119
120

Kézzel, tollal írt levél, festett üvegképet ábrázoló fénykép (a gyermek Jézus báránnyal, kereszttel)
hátoldalán, borítékban. Feladó: Bálint S., Szeged, Tömörkény u. 2/b., 6720. Címzés: Tüskés Gábor
úrnak, egyetemi hallgató, Szentendre, Vásárhelyi tér 5, 2000.
A hivatkozott levél nem áll rendelkezésre.
Gábor Tüskés, Steinerne Weg- und Friedhofskruzifixe in Ungarn. = Österreichische Zeitschrift für
Volkskunde, 82 (1979), 4, 267–281. A hagyatékban ma is meglévő különnyomatot Bálint Sándor
könyvtárának nyomtatott katalógusa tévesen Tüskés Tibor (!) neve alatt tartja számon. Bálint Sándor könyvtára, szerk. Zombori István, Budapest – Szeged, 2009, 264. (Lelt. sz. 4388.)
Kézzel, tollal írt levél, keltezés nélkül, borítékban. Feladó: Bálint Sándor, Szeged, Tömörkény u. 2/b,
6720. Címzés: Tüskés Gábor úrnak, egy. hallgató, Szentendre, Vásárhelyi tér 5, 2000. A postabélyegző kelte: Szeged, 1980. II. 6.
A hivatkozott levél nem áll rendelkezésre.
Az Esztergomban Lékai László bíboros jóváhagyásával létesített Népi Vallásosság Gyűjtemény.

2015. február

99

„

51.
BÁLINT SÁNDOR – TÜSKÉS GÁBORNAK121
[Szeged,] 1980. április 16.
Kedves Gábor,
végre hozzájutok, hogy írjak Neked. Feleségem állandó betegsége időmnek jelentős részét lefoglalta. Karácsony óta két hónapon át szinte végig agónizált, ami különös helytállást
kö vetelt († febr. 29). Az é n idegá llapotom is rettenetes, má ig tartó kimerü ltsé ggel, szomorúsággal járt együtt. Lassan-lassan talán helyreigazodom, munkakedvem és munkabírásom
azonban nem a régi.
Vártalak, hogy leveled122 értelmében egyik márciusi vasárnap fölkeresel és kéziratod123
dolgát személyesen beszéljük meg. Igy most úgy írom meg a véleményemet, sorrendben a
margó számozása szerint néhány stiláris javaslattal együtt.
1. szép, találó sorok
2. úgy … mint germanizmus, helyesen: mind – mind
3. egy mondatban két „kapcsolódik” is
4. ezt viszonyítani kell az egész anyaghoz
5. itt a fontosabb szerzőknek pusztán a nevét meg kell említeni
További észrevételeimet a szövegben ceruzával jelölöm meg.
Kéziratod tájékozottság tekintetében kifogástalan, csak kissé terjengős. Az elhagyásra,
rövidítésre utaló javaslataimat természetesen abszolút jogod van figyelmen kívül hagyni, bár
mégis okos dolog volna[,] ha nem is egészében, megszívlelni.
„Esztergom” ügye124 még kiforratlan. Nagyon ajánlanám, hogy nézz körül máshol is, ahol
anyagi egzisztenciádat biztosítanád. Ez megnyugvást jelentene szüleidnek is. A múlt héten
Nagykőrösön találkoztam Ikvai Nándorral[,]125 a Pest megyei múzeumok főigazgatójával
(székhelye Szentendre). Kiderült, hogy még nem találkozott Veled, talán tudna valamit tanácsolni. Beszéltél-e már Dömötör Teklával, Tálasi126 professzorral? Olyan nehéz más ember
dolgába beleszólni, de több aktivitással, több lehetőséget keresve kellene ügyednek utánanézned. Nem jó, hogy külföldön szinte már jobban ismernek, mint idehaza.
Aggódó szeretettel köszöntelek
1980 IV. 16
Sándor bácsi

121
122
123

124
125
126

Kézzel, tollal írt levél, boríték nélkül.
A hivatkozott levél nem áll rendelkezésre.
Az utalás föltehetően a következő tanulmány kéziratára vonatkozik: Tüskés Gábor, Népi vallásosság,
társadalomtudományok és teológia, = Katolikus Szemle, 33 (1981), 2, 114–125.
Ld. a 100. sz. jegyzetet.
Ikvai Nándor (Petőháza, 1935. márc. 17. – Szentendre, 1988. jan. 29.): néprajzkutató, muzeológus.
Tálasi István (Laskó, 1910. júl. 12. – Budapest, 1984. ápr. 7.): etnográfus. 1975–1980 között tanárom
az ELTE Néprajz Tanszékén.

„

100

tiszatáj
52.
TÜSKÉS GÁBOR – BÁLINT SÁNDORNAK127
[Szentendre,] 1980. április 2?.

Kedves Sándor Bácsi,
hálás szívvel köszönöm a dolgozat elolvasását, javítását. Értő-szerető szemének megjegyzéseit igyekeztem mindenütt figyelembe venni. – A jelzett márciusi vasárnapon kerestem, de
Sándor Bácsi nem volt otthon. Dolgozom, májusban egy belgiumi konferenciára128 utazom,
utána államvizsgák. Állás ügyben még nincs biztató hírem; érdeklődöm.
Fáradtságát [!] még egyszer nagyon köszönöm.
Szeretettel köszöntöm
T. Gábor

FÜGGELÉK
a) Bálint Sándor kéziratos ajánlásai Tüskés Gábornak és Tüskés Tibornak
1. „Tüskés Gábornak / szíves szeretettel / [Bálint Sándor] / 70. születésnapom emlékére”.
In: Péter László, Bálint Sándor munkássága. Bibliográfia, Szeged, 1974. [Bálint Sándor
fényképe alatt, a nyomtatott névaláírás belekomponálásával.]
2. „Tüskés Tibornak /szíves barátsággal / 1974 május / Bálint Sándor”. In: Bálint Sándor: A
somlóvásárhelyi premontrei apácák. (A szegedi Szentlélek- és a bécsi Porta Coeli-kolostor
között), Veszprém, 1972. Klny. a Veszprém Megyei Múzeumok Közleményei 11. kötetéből. [A borítón.]
3. „Tüskés Gábornak / szíves szeretettel ajánlja / 1974 karácsonyán / Bálint Sándor”. In:
Bálint Sándor, Karácsony, húsvét, pünkösd. A nagyünnepek hazai és közép-európai hagyományvilágából, Budapest, 1973. [A címlapon.]
4. „Tüskés Gábornak / szíves emlékezetül / szeretettel / 1975 tavaszán / [Bálint Sándor]”.
In: Bálint Sándor, Szent György kultuszának maradványai a hazai néphagyományban, Budapest, 1974. Klny. az Ethnographia 1974. évi 2–3. számából. [A borítón, a nyomtatott
szerzői név belekomponálásával.]
5. „Tüskés Gábornak / szíves szeretettel / ajánlja / 1975 őszén / Bálint Sándor”. In:
Tombácz János meséi, gyűjt., bev. Bálint Sándor, Budapest, 1975. [A címlapon.]
6. „Tüskés Gábornak / szíves szögedi köszöntéssel / 1976 jan. 28 / Bálint Sándor”. In: Bálint
Sándor, Szeged reneszánsz kori műveltsége, Budapest, 1975. [A címlapon.]
7. „Tüskés Gábornak / szeretettel, bízakodással / Pécs, 1976 szept. 25 / Bálint Sándor”. In:
Bálint Sándor, Sacra Hungaria. Tanulmányok a magyar vallásos népélet köréből, Budapest,
127

128

Kézzel, tollal írt képeslap (11. századi enkolpion Garvánból, Bukarest), keltezés nélkül. Címzés: dr.
Bálint Sándor úrnak, 6720 Szeged, Tömörkény u. 2/b. A postabélyegző kelte: Budapest, 1980. IV. 2?
[a 2-es utáni számjegy olvashatatlan].
Jahrestagung der Arbeitsgemeinschaft Denkmalforschung e. V. in Verbindung mit dem Eupener Geschichts- und Museumsverein, Eupen, 1980. máj. 24–26.

2015. február

101

„

1943 [1944]. [A címlapon. A kötet címlapelőzékén saját ceruzás bejegyzésem: „Hergenrőder Miklóstól Tüskés Gábornak Bálint Sándorral való első találkozásakor. 1972. máj.
18.”]
8. „Gábornak / szíves szeretettel / 1976 IX. 25 / Sándor bácsi”. In: Bálint Sándor, Népünk
ünnepei. Az egyházi év néprajza, Budapest, 1938. [A címlapon. A címlap hátoldalán kéziratos bejegyzés: „Juhász Miklós Sch. P. / 1941.” A kötetet eszerint eredetileg Tüskés Tibor
kaphatta középiskolai tanárától, Juhász Miklóstól.]
9. „Tüskés Gábornak / szíves barátsággal / 1977 márc. 19 / Bálint Sándor”. In: Bálint Sándor, Az égitestek és természeti jelenségek szegedi hagyományvilága. Klny. a Móra Ferenc
Múzeum Évkönyve 1974–75/1. kötetéből. [Az első lapon, a cím fölé írva.]
10. „Tüskés Gábornak / szíves barátsággal / [Bálint Sándor] / 1977 III. 19”. In: Bálint Sándor,
Szent Egyed tisztelete a régi Magyarországon és a mai néphagyományban. Klny. Somogy
megye múltjából, Kaposvár, 1974 (= Levéltári Évkönyv 1.). [A borító utáni első lapon a
cím alá írva, a nyomtatott szerzői név belekomponálásával.]
b) Bálint Sándor kéziratos ajánlásai Angyal Endrének és Lang Ernőnek
11. „Angyal Endrének / baráti szívvel / ajánlja / B. S.” In: Bálint Sándor, Boldogasszony vendégségében, Budapest, 1944. [A címlapon.]
12. „Ernőnek / az első kísérletekből / 1973 őszén / S.” In: Bálint Sándor, Irodalomtörténeti
tanulmányok, Szeged, 1935. [A borítón. A címlapon saját ceruzás bejegyzésem: „Lang Ernőtől kaptam / 1988. júl. TG.]
13. „Ernőnek / 1973 őszén S.” In: Bálint Sándor, Adatok a magyar búcsújárás néprajzához.
Klny. az Ethnographia-Népélet 1939. évi 3–4. számából. [Az első lapon a cím fölé írva.]
Közreadja: TÜSKÉS GÁBOR

BÁLINT SÁNDOR ZENEHALLGATÁS KÖZBEN, SZEGED, 1976 AUGUSZTUS
(Tüskés Gábor felvétele)

mérlegen

FARKAS DANIELLA

A fej nélküli lovast lelövik,
ugye?
BUSCH PÉTER : BOSZORKÁNYPÖRÖLY

Oriold és társai
Budapest, 2013
200 oldal, 1500 Ft

2013 tavaszán népmesébe illő történet járta be a nyomtatott
és az elektronikus médiát, miszerint egy szegedi beteghordó
nyerte meg az Írók Boltja és az Oriold és Társai Kiadó közös
lélektani krimiíró pályázatának első díját. Busch Péterről azóta kiderült, hogy pusztaföldvári származású, vagyis a regény előszavában nem létezőként aposztrofált regényhelyszínt nevezheti otthonának. Az irodalom berkein kívül tevékenykedő, született tehetség mítosza hamar megkérdőjeleződött, hiszen az is gyorsan kiderült, hogy Busch Péter eredetileg magyar szakos tanár, s csak az élet hozta úgy, hogy
előbb egy pékségben majd beteghordóként tudott elhelyezkedni.
A Boszorkánypöröly szüzséje röviden összefoglalható: az
isten háta mögötti, Pusztaföldvár környéki tanyavilágban
brutális gyerekgyilkosságok történnek, a rendőrség két
nyomozót küld a helyszínre, hogy kézre kerítsék a tettest. Az
eseményeket csaknem két évtizeddel később a helyi matematika és történelem szakos tanár, Mezőfi András beszéli el.
Busch Péter regényét az illusztris zsűri (Garaczi László
író, Felházi Anett pszichoanalitikus, Lévai Balázs televíziós
szerkesztő, Radnóti Sándor esztéta) egyhangúlag ítélte a beérkezett 79 pályamű legjobbjának többek között a lélektani
folyamatok hű ábrázolásáért. A lélektani mozzanat a regényben három oldalról is megragadható, egyrészt a sorozatgyilkoséról, másrészt a közösség trauma-feldolgozásának oldaláról, harmadrészt pedig az elbeszélő szempontjából.
A regény egyik fő gyengesége a gyilkosságok lélektani
rugóinak felületes bemutatása. Busch Péter érezhetően küzdött a probléma kibontásával. Por Feri, a Budapestről Pusztaföldvárra küldött felügyelő, a bűnügyi pszichológia avatott
mestere hosszas kutatások és a Poirot-féle fotelben ülős, a
gyilkosságok motivációit a helyszíntől távol, logikai erőfeszítéssel és rendkívüli megfigyelőképességgel felrajzoló nyo-

2015. február

103

„

mozótípus következtetése, miszerint a gyilkosnak pedofilnak kell lennie, komikusan hat
mindazok után, hogy egy megbecstelenített kislányra találnak az egyik tanyai házban. Vörös
Rebeka, a múltba látó javasasszony bűneit megbánó, síró szörnyeteget fest a pusztaföldváriak elé, akik fizetnek a médiumnak a múlt jobb megértéséért. A gyilkos rendkívül színpadiasan vonul be a regény végén a pusztaföldvári községházán rögtönözött rendőri irodába feladni magát, s egyben néhány szóban összefoglalja, miként küzdött erkölcstelen pedofil ösztönei ellen, s miként bukott el. Az elbeszélői állásfoglalás Vörös Rebeka színpadias transzba
esése hatására egyfajta, lélektanilag meglehetősen indokolatlan szánalom, részvét a bűnös
természetével való küzdelemben alul maradt gyilkos iránt.
A gyilkosban lejátszódó lélektani folyamatok kevéssé hangsúlyozott és kissé átgondolatlan ábrázolása ugyanakkor teret enged annak, hogy a pusztaföldvári közösség pszichológiai
mozgatórugóit alaposabban megismerjük. A Boszorkánypöröly annak a története, miként
próbálja Pusztaföldvár közössége feldolgozni a saját tragédiájaként megélt, évekkel az elbeszélés ideje előtt lejátszódott brutális sorozatgyilkosságot. A bűncselekmény brutális mivolta
több oldalról is hangsúlyozott, hiszen egy démonikus, a közösség és a rendőri erők számára
is szinte láthatatlan erőként a falut és környékét fenyegető gyilkosról van szó, akiben hol
emberfeletti erővel rendelkező sebezhetetlen monstrumot, hol a ködbe borult tájon közelgő
fej nélküli lovast vél az olvasó felismerni.
Az elbeszélés idejére, Pusztaföldváron látszólag elfelejtődtek a gyilkosságok, a falu mély
hallgatásba burkolózott. Évek múltán a kártyakörbe járók tagjai közt vetődnek fel újra témaként az egykori események, s hamarosan funkcióváltással a hobbiját gyakorló társaság átalakul csoportterápiás közösséggé, majd később a kardoskúti javasasszony, Vörös Rebeka felbukkanásával egyfajta pszichodráma-terápia kezdődik meg a résztvevők közt. Rebeka „tehetséges” és jó üzleti érzékkel megáldott múltba látóként horribilis összegért esik minden
alkalommal transzba, s sorolja a pusztaföldváriaknak a gyilkosságok minden apró részletét.
A jósnő visszahelyezkedésével a bűncselekmény elkövetésének idejébe (az elbeszélés ideje
előtt csaknem két évtizeddel korábbra) újrajátsszák az eseményeket, a közös rekonstruálás
ezen a ponton közös újraéléssé válik. A hosszas hallgatás után a felelevenítés és kibeszélés a
kártyakörben, illetve Vörös Rebeka történetének elfogadása objektív valóságként (hiszen
Rebeka falubeliek számára nem egy narratívát gyárt, hanem boszorkányosan ügyesen hiteti
el velük, hogy a múltba kalauzolja őket), a falu számára új, és a korábbi magatartással szemben működőképes módszernek tűnik a trauma feldolgozására.
Az egykori tragikus események lejátszódása után már annyi idő telt el, hogy a gyilkos tettei pletyka témává válhatnak a falu életében, a gyilkosságok tehát kilépnek tabu mivoltukból,
felelevenítésük már nem szentségtörés.
Az elbeszélő azért írja meg az egykori pusztaföldvári gyilkosságok történetét, mert a csoportos kibeszélések, a történtek újramondása, rekonstruálása folyton kudarcba fullad. Az elbeszélői törekvésben, hogy lineáris rendbe kényszerítse az eseményeket és a szóban elhangzó narratívákat, a racionalitás keresése mutatkozik meg, noha az objektív rekonstruálás természetesen Mezőfi András számára is nyilvánvalóan elérhetetlen ideál: „A tényeket akartam
megtudni, de ehelyett valóságosként kezelt benyomásokat kaptam, amik ráadásul véletlenszerűen törtek fel véletlenszerűen megszólaló szemtanúkból. […] Végül feladtam, úgy döntöttem, megírom a saját verziómat, mert az objektivitás, amit mindenkitől vártam volna, talán
nem is létezik.”

„

104

tiszatáj

A Boszorkánypöröly, a Malleus Maleficarum a 15. századból származó, számtalan kiadást
megélt szöveg, miként a regényben olvassuk: „Boszorkányok pörölye, mellyel minden boszorkány és az ő eretnekségük hathatósan eltiporható”. A Boszorkánypöröly regénycímmé
emelése magát a regényt értelmezi a 21. századi szörnyetegek, démonok (például pedofil sorozatgyilkosok) elpusztításának hathatós szereként. A szöveg így egyfajta útmutatás, miként
pusztíthatja el a kisközösség azt a szörnyet, amely beavatkozik az élet természetes rendjébe,
megbontja a falu egységét. Ha nem is a korabeli boszorkányüldözések módszerei felé viszszamutató lincseléssel, de az események kibeszélésével, az emlékezéssel. A közös emlékezéseken a pusztaföldváriak számára a kezdetektől fogva a hangsúly nem az egyéni tragédiákra
esik, nem az anyák és apák fájdalmára, akik elvesztettek egy-egy gyermeket, hanem makroszinten a közösség megbomlására, illetve arra, hogy a csoportot összetartó erő meggyengült,
mert nem tudott közösségként fellépni, ha úgy tetszik, tagjait megvédeni. „Az évek távlatából
már nem is tudtuk, hogy mi történt egyáltalán. Négy gyerekkel kevesebb volt a faluban. Öt
szülő maradt gyerek nélkül, egy gyerek testvér nélkül, egy asszony férj nélkül és egy férj aszszony nélkül. De utólag mindez olyan volt, mint egy ködös rémlom a háttérben, amivel nem
kell foglalkozni, csak élni kell tovább a mindennapokat, és lazítani egy örvény szélén, amely
csak akkor nyelhet el minket, ha foglalkozunk a létezésével. Aztán az idő eltelt, az örvény
messzebb került, és már nem volt olyan veszélyes. Kíváncsiak lettünk, mi is volt az egyáltalán. Mindent elmondtunk egymásnak, amit a tragédiákról tudtunk. Egymásnak segítettünk az
emlékezésben.” A történetben a közösség ereje csak későn mutatkozik meg, az 1993 nyarán
elkövetett gyilkosságokat követő tanévnyitó ünnepségen. A felnőttek gyűrűjében egyre táguló körökben egymás kezét fogva éneklik a diákok a Neoton Família Egy kis nyugalmat című
dalát a bennük rejlő összetartó erőt reprezentálva a maga autentikus, jellemzően falusias
giccsességében.
A regény krimikellékei nem kevés kívánnivalót hagynak maguk után. A két rendőr, Halmos nyomozó és Por felügyelő abszolút impotens a nyomozás tekintetében, képtelenek megtalálni a gyilkost, a nyomozás modern eszközeit (pszichológiai profil, ujjlenyomat, DNS) épp
annyira nem képesek felhasználni, mint a közösségben rejlő erőt. Pusztaföldvár és a környékbeli tanyavilág a két budapesti rendőr számára mindvégig ismeretlen tér marad, akárcsak a később segítségükre rendelt honvédségi erők számára is, szinte vaksötétben tapogatóznak a gyilkost keresve, aki vígan járja lóháton a környéket a vidéken járőröző 400 katona
és az égből pásztázó helikopter dacára is. Halmos és Por nem győznek csodálkozni, a szörnyeteg (amiként az elbeszélő következetesen nevezi az elkövetőt ) hogy képes kijátszani a
fegyveres erőket, akik már totálisan militarizálták a pusztaföldvári övezetet. Mindenütt álcázott megfigyelők éjjellátókkal, terepjárós járőrök és csapatszállító teherautók. „Maga Halmos
szintén a falu környékén autózott egész nap egy sofőrrel és egy géppisztolyos katonával és
nyomokat keresett.”
Két nyomozó szerepeltetése meglehetősen funkciótlannak hat, hiszen mindkettő egyformán tehetetlen, folyton bakizó karakter. Külső tulajdonságaikat tekintve (egyik magas, vékony, sármos, a másik alacsony, kövérkés, slampos) azt várhatnánk, hogy kétféle nyomozótípussal szolgál a regény, a történet előrehaladásával azonban csalódnunk kell. Hiába tudjuk
meg, hogy egyikük „a helyszínelés és a hajtóvadászat”, másikuk pedig „a bűnügyi pszichológia” mestere, mindvégig a Stoppard-féle Rosencrantz és Guildenstern maradnak. Az sem változtat a helyzeten, hogy a regény egy pontján meglehetősen indokolatlanul egy, az X-akták

2015. február

105

„

óta untig másolt, Mulder és Scully-féle alapvető nézeteltérést próbál Por felügyelő kettejük
közt generálni, miszerint Halmos túlságosan irracionális magyarázatot próbál kreálni az első
gyilkosság magyarázatául a sokkal helytállóbb racionális megoldás helyett.
Az olvasót a történetbe rántó in medias res gyors kezdés (sejtelmes halottszemle) után
hosszú oldalakon át komótos folytatás következik pusztaföldvári hangulatképekkel, az elbeszélés nehézségének ottliki tematizálásával. Szalai Szabolcs öngyilkosságának történetével
ismét felgyorsulnak az események. Az elbeszéléstechnikában a szonátaforma, a gyors-lassúgyors ütem valósul meg annak ellenére, hogy az előszó hangsúlyosan elhatárolódik tőle:
„Ezen vágyaimat nem éltem ki. Önmérsékletet gyakoroltam, hogy ne csak nekem az írás, de
másoknak az olvasás is gyönyört okozhasson.”
A regény intertextuális utalásai közül kiemelendő a Száz év magány mágikus realizmusát
megidéző forró napok leírása (tükörtojássütés a forró cserepeken és az égből pottyant döglött fecske), amely szépen behozza a Márquez-regény hangulatát, Macondo történeteit, és
baljós előjelként tudnak működni a kivételes meleg miatt valójában természetesen bekövetkező események.
A kötet formátuma kisméretű zsebkönyv, amit jól esően hordoz magával az olvasó villamoson, buszon, vonaton. A borítóterv kevéssé sikerült, nem kerül párbeszédbe a szöveggel. A
fedélen láthatóan egy fiatal nő retten meg a felé nyúló szőrös férfikéztől, a regényben azonban a pedofil gyilkos kizárólag gyerekek ellen fordul, pusztán a véletlen folytán végez egy
felnőtt férfival is.
Busch Péter első regényéből világosan látszik, hogy írója bátran kísérletezik a különböző
elbeszéléstechnikai lehetőségekkel, mindemellett stílusa rendkívül olvasmányos, mentes az
elsőköteteseket gyakran jellemző nyelvi és tematikai erőlködéstől. A Boszrokánypöröly ígéretes kezdet, ha nem is a krimi műfaj rajongóinak, de a magyar kortárs próza kedvelőinek új,
friss élményt nyújthat.

„

106

tiszatáj

PETHŐ ANITA

Mi lesz veled, Istenke?
BARLOG KÁROLY : MAXIM

Forum Könyvkiadó
Újvidék, 2013
136 oldal, 2400 Ft

Legelőször az tűnik fel Barlog Károly Maxim című kötetének
olvasása során, hogy mennyire egységesek, megkomponáltak, milyen erős belső koherenciával rendelkeznek manapság már az első könyves alkotók novelláskötetei is. Feltűnik,
mivel a Maxim nem ebbe a csoportba tartozik, sokszínűsége,
eklektikussága nem a már „kész” szerzőt kívánja prezentálni,
hanem sokkal inkább egy útkeresés állomásait demonstrálja.
Barlog egy jól érzékelhetően korábbi alkotói stádiumról közöl látleletet, mint a napjainkban kötettel a nyilvánosság elé
lépő fiatal szerzők többsége.
Ezért is válik a kötet egyik kulcspontjává az irodalmi hagyományhoz, pontosabban az irodalomhoz, mint hagyományhoz kötődés szándéka, a mód, ahogyan Barlog esszészerű írásaiban többször is utal olvasmányélményeire. Hasonlít, összevet, felidéz, mint például az Egy mondat Újvidékről című szövegben, ahogy az utolsó bekezdésben az addig
leírtakat Konrád György Fenn a hegyen napfogyatkozáskor
című írásával rokonítja. Egy másik élethelyzetről azt írja, „kívülről úgy festhetek, mint Háy kereskedője a Xanaduban” (Az
enmagáról szóló szöveg), míg máskor azzal indít, hogy éppen
Csordás Gábor kötetét olvasta, amikor az elbeszélendő történet megtörtént vele (Vak vezet világtalant). Az esetek
többségében nem az említett szerző és műve, hanem maga a
gesztus tűnik fontosnak, annak érzékeltetése, hogy az elbeszélő (végeredményben maga Barlog) milyen mértékben veti
bele magát az irodalomba, mennyire benne él a szépirodalmi
szövegek univerzumában. Nem kimondottan a példaképek
megidézése (megszólítása?) ez, hanem a benne lét, ráadásul
a többiekkel egyenrangú benne lét demonstrálása. Másnak
csupán akkor érezzük a jelenséget, ha Barlog vajdasági szerzőt említ. Végel László, Tolnai Ottó, illetve Balázs Attila nevének és egy-egy művének felbukkanása esetén sokkal inkább
tűnik úgy, hogy konkrét példaképekről, és egy szűkebb, jobban körülhatárolható hagyományhoz történő kapcsolódás
szándékáról van szó.

2015. február

107

„

Kötődés, kapcsolódás, elismerés, el- és befogadás. Tulajdonképpen ennek harsány manifesztuma a kötet elején található Maxim, avagy egy pojáta vallomásai ciklus három írása. Az
„irodalom szektása”, „egy grafomán, szövegfaló marha”, olvashatjuk a Nyakig a posztban feszt
címet viselő szövegben, mintha Barlog bizonyítani, vagy még inkább bizonygatni akarná tevékenységének és az abból megszülető kötetnek a létjogosultságát. A Maxim-novellák felmondják a posztmodern nevű tantárgyból a leckét a szöveg lezáratlanságáról, a mai írók „guberáló, törmelékkel babráló” mivoltáról, vagy arról, hogy az plagizál valójában, aki ma plágiumot kiált. Mindez azért hathat némiképp furcsának az olvasó szemében, mert a szövegek
közti átjárhatóságot („hagyjuk, hogy egyenek tányérkánkból, igyanak pohárkánkból és aludjanak ágyacskánkban”) Barlog esetében még egyirányú folyamatként vagyunk kénytelenek
értelmezni, jelenleg még ő az, aki más szerzők ágyacskájában kíván aludni (néha szó szerint,
lásd a Talponevő merénylő című elbeszélést).
Maximhoz, a szerző-elbeszélő irodalmi árnyékához, tudatalattijához (vagy tudatfelettijéhez) hasonlítható sok tekintetben Kovács Istenke figurája is, aki szintén egy egész ciklus (Kovács Istenke álma) névadó főszereplője. A név két tagja közti feszültség, annak abszurditása
és maga a gesztus, megteremteni egy állandó, novelláról novellára visszatérő karaktert, szintén elkönyvelhető az útkeresés egyik fázisaként. Ezeknek az írásoknak a jelentős többsége
ugyanis nem rendelkezik átütő erővel, nincs bennük szinte semmi, ami megfogná az olvasót.
Még az a harsányság, már-már erőltetettségbe fúló szellemeskedés sem, ami a Maximszövegeket jellemzi. A Kovács Istenke álma ciklus legtöbb darabjából nagy valószínűséggel
végül csak a főszereplő neve marad meg az olvasó emlékezetében.
Radikálisan más állomását jelentik ellenben az útkeresésnek a Kártyanovellák ciklus
anekdotái. Rövid, de kompakt, gyakran groteszkbe forduló kis írások ezek a család egyszerű
tematikájából kiindulva, amihez a szerző hozzáad két jellegzetesen vajdasági témát, az egykori Jugoszláviát és a háborút. Nincs elmélkedés a posztmodernről, nincs szó az írói identitás
már-már görcsös bizonygatásáról, csupán történeteket vannak. Jó, érdekes, élvezetes történetek. Megidéződik ugyan Proust és Nietzsche, vagy éppen Agatha Christie, és az elbeszélés
alakításával kapcsolatos megjegyzések sem teljes mértékben tűnnek el, ám ezek a mozzanatok is sokkal gördülékenyebben válnak ez esetben az adott elbeszélés részévé, ahogyan nem
érezzük túlzónak az olyan szófordulatok használatát sem, mint például az „ordítottam, toporzékoltam”. (A közbeszéd részévé vált híres irodalmi idézetek szövegbe illesztése egyébként szintén jellemző Barlog írásaira.)
Már csak azért sem túlzók, nem különösebben zavarók, hiszen e novellákban a választott
tematika jócskán kikezdi a borgesi szöveguniverzum mindenhatóságába vetett hitet, s a kettő
közötti feszültség szintén fontos jellemzője a kötetnek. Mintha a játékos felszín alatt, a
posztmodernt lelkesen éltető szólamok mögött Barlog hosszan vajúdna azzal a gondolattal,
hogy az irodalom nem l’art pour l’art jelenség, nemcsak szövegek egymással kapcsolatba hozása, önnön fikciós mivoltának újra és újra deklarálása. Az irodalom ugyanis szólhat olyan
hús-vér valóságról, olyan, a saját bőrön megtapasztalt élményekről is, hogyan éli meg egy
kisfiú apja háborúból való hazatértét (makk kilences némán a diófa alatt).
Úgy vélem, hogy ez a feszültség, ez a küzdelem a két irodalomértelmezés között még inkább megmutatkozik a negyedik és egyben utolsó ciklus szövegein belül. A ciklus címe Domonkos István Kormányeltörésben című alkotásából vett közismert részlet „mi meghalni
mindnyájan/úgyis téves csatatéren”. Az író-istenke világán messze túlmutat már a perspek-

„

108

tiszatáj

tíva. A valóságot nem kell „feltalálni”, létezik és témát ad. Itt találhatók a leginkább kidolgozott, klasszikus történetvezetésű elbeszélések is, a Via Sandgasse két története, illetve ide sorolható némiképp megtévesztő címe ellenére is a Kéne egy pasi! című novella. Barlog Károly
kötetének utolsó ciklusában Újvidék és Budapest (azon belül a nyolcadik kerület) fontos szerepet kap nemcsak földrajzi, de szociokulturális tekintetben is. Város és történetei kölcsönhatásában pedig már egy teljesen más, azt sem túlzás állítani, komolyabb szövegvilágnak lehetünk olvasói, mint amivel a kötet elején találjuk szemben magunkat.
Ugyanakkor mindezek ellenére sem érzem úgy, hogy a kötet végére Barlog Károly saját
hangjára lelt volna. Úgy vélem, e tekintetben hosszú út áll még előtte, valószínűleg további
zsákutcákkal, ám határozottsága és eltökéltsége, amivel erre az útkeresésre szánta magát,
mindenképpen munkája iránti további figyelemre készteti az olvasót.

PARKSZÍNPAD

2015. február

109

„

BENEDEK MIKLÓS

A többi az angyalokra
tartozik
KONTRA F ERENC: ANGYALOK REGÉNYE

Magyar Napló
Budapest, 2014
220 oldal, 2500 Ft

Kontra Ferenc legújabb kötetét kezünkbe véve, rögtön feltűnik a borítón Benvenuto Cellini rajza, amit a Firenzében található, és a mester legjelentősebb alkotásának tartott Perszeusz a Meduza fejével című bronzszoborhoz készített. Mint
utólag kiderül, a rajz egyáltalán nem ok nélkül került a címoldalra, a kötet talán leggyakrabban megjelenő szereplője
Cellini és Perszeusz. A másik információ, amit megtudunk
maga a mű címe, az Angyalok regénye. Ezen a ponton tisztáznunk kell, hogy nem klasszikus értelemben vett regényről
van szó, sőt még csak regénynek sem nevezhető, sokkal inkább elbeszélésciklusként, vagy novellafüzérként határozhatnánk meg az egymással olykor szorosabb, olykor lazább
kapcsolatban álló prózai szövegek ezen gyűjteményét. A tartalomjegyzékhez lapozva, a címeket támpontokként használva azt is megtudjuk, hogy a történetek helyszínei egy hatalmas térben mozognak, Firenzétől, Nürnbergen át, Novi Sadig
és Vukovárig. Így, a tartalmat böngészve akár úgy is tűnhet,
mintha egy izgalmas kalandregényt (talán az első igazi vajdasági Indiana Jones-szal vagy Robert Langdonnal) tartanánk a kezünkben. A címek számomra, talán a legelső A Fibonacci-sor címet viselő elbeszélés miatt, Dan Brown regényeit juttatták eszembe, és a címeket fejezetcímként olvasva
egy tér és idősíkokat váltakoztató történet szálai rajzolódtak
ki, ami oda vezetett, hogy az első novella elolvasása után azt
várjam, hogy a megkezdett történet tovább folytatódjon Firenzében. De nem ez történik, azt kell konstatálnunk, hogy
egy teljes egészében különálló mű következik. Tovább olvasva rájövünk, hogy a tartalomjegyzék címei egy-egy novellát
rejtenek. Műfajilag valóban novellákról kell beszélnünk, hisz
a rövid történetek mindegyike viszonylag kevés szereplővel
operál, és egy végső poénra, egy időnként ugyancsak meglepő fordulatra van kihegyezve. Felmerül a kérdés, hogy akkor
mi az, ami összeköti ezeket az elbeszéléseket. Erre egyszerű

„

110

tiszatáj

a válasz, maga az angyal. Az angyal, ami minden novellában másképp jelenik meg, mintha egy
metamorfózison menne keresztül, csak azért, hogy valahogyan mindegyik történetben jelen
tudjon lenni. Az első elbeszélésben egy látomásban jelenik meg, a másodikban az Angyalvár
elnevezésben, ami köztudomásúan egy római síremlék, ami egykor börtönként funkcionált, a
Csáth Géza életének egy részletét feldolgozó A regőcei orvosban egy lázálom szereplőjeként
jelenik meg a három angyal, emellett szoborként, szobor formában több novellában is megjelenik az angyal, temetőben, a fogadó előtt, stb. Olvasói szempontból talán a legizgalmasabb,
amikor az angyal szó nincs kimondva az elbeszélésben, mégis ha keressük, ott is megtaláljuk,
a Novi Sad című darabban például egy öngyilkos veti le magát a negyedik emeletről, és zuhanása egyértelműen utal Luciferre, akit angyalként az alvilágba vetettek, vagy éppen A vukovári ajándék című novellában, ahol a „kifeszítette szárnyait a harmonikás, és belefogott egy
műnépdalba” (169.) mondatban bukkanunk rá egy angyal leírására, ami ugyan egy kissé groteszk olvasatot ad eme földöntúli lényeknek, de feltehetjük a kérdést, hogy mi is ez magához
a háború groteszkségéhez viszonyítva. Az angyalok mellett van még egy dolog, ami összeköti
a történeteket. Ez pedig egy bonyolult utalásrendszer, ahogy a szereplők és a hozzájuk köthető történetek vándorolnak egyik novellából a másikba, ahogy az alakok megjelennek főhősként, egy következő darabban viszont már negatívumként, vagy csupán rossz példaként emlékezve rájuk. Ilyen szereplő az idegen, aki többször kap szerepet más-más alakban, ilyen
Cellini, aki a róla szóló elbeszélésben nincs megnevezve, csupán a későbbiekben lesz nevesítve, csakúgy mint Csáth, de ilyen visszatérő szereplő többek között Vedran és Jadranka is. Azt
is érdekes megfigyelni, hogy a térben és időben távol álló események hogyan férnek össze a
balkáni háborúkban és a NATO bombázások idején játszódó történetekkel, hogyan jutunk el
a reneszánsz kori Firenzéből a XX. század végi Újvidékig, hogy közben végig úgy érezzük,
hogy a bennük megfogalmazott kérdések ma is aktuálisak. Napjaink egyik legdivatosabb témája az elvándorlás, az emigráció. Maga az elbeszélő is foglalkozik vele. Itt nem arra gondolok, amikor arról beszél, hogy Dürer apja 1455-ben érkezett Nürnbergbe Magyarországról
(ami azt bizonyítja, hogy nem új keletű problémáról van szó), hanem amikor arról ír, hogy
nagyanyja testvérét, akit eredetileg Csapó Sándornak hívtak, Németországban Alexandar
Capoként emlegették, vagy amikor visszaemlékezik ifjúkorára, amikor a szünidőket a svájci
és németországi rokonoknál töltötte, és ott a második generáció tagjai már csak gyengén beszéltek magyarul. Az idegenség érzése át meg átjárja a valósnak tűnő eseményeket. A három
szín (ami a magyar trikolórra utal) című elbeszélés egy horvátországi kis település,
Vörösmart XX. századi történetébe enged betekintést, abba, ahogy az ottaniak elveszítik
nyelvüket, arról a folyamatról kapunk képet, ami során az utódok szégyellik és szándékosan
elfelejtik anyanyelvüket a könnyebb érvényesülés érdekében („a beolvadás a boldoguláshoz
vezető út volt, amelynek első parancsolataként elfogadtatták azt a tételt, hogy vannak alacsonyabb rendű nyelvek, melyeket a többség lenézett, és eszébe sem volt megtanulni, még a vegyes
házasságokban sem” [142.]), míg mások emigrálnak, hisz „ha már boldogulni akartak, nem
volt nehéz rájönni, hogy a német vagy az angol elsajátítása sem nehezebb a horvátnál, és a
környezet is sokkal biztatóbb”(142.). Az egész végkicsengése valami keserű, ugyanakkor valós
megfigyelés, hogy „elmehetsz te is utánuk, de azt ne felejtsd el, hogy magyar csak itt lehetsz,
mert tudják rólad, hogy az vagy”(143.). Mindezek után elmondható, hogy a banális, hétköznapi történetek között, amelyek talán egy alakulófélben lévő családi legendárium részletei,
fel-feltűnik a misztikum, a titokzatosság, valamint a babona földöntúli világa. Azáltal, hogy

2015. február

111

„

közeli és távolabbi események egymás mellé kerülnek, egy olyan légkört alakít ki maga körül
a kötet, hogy az olvasó akarva-akaratlanul elveszti az idő- és térérzékét, és csak a legbelül
felmerülő kérdésekre igyekszik választ kapni, vagy még ha csak egy rövid időre is, elveszni a
makro- és mikrotörténelem útvesztőiben.

GELLÉRTHEGY ÉJJEL

„

112

tiszatáj

WIRÁGH ANDRÁS

Az asztalitenisz
finommechanikája
SZVOREN EDINA: NINCS ÉS NE IS LEGYEN

Palatinus Kiadó
Budapest, 2012,
158 oldal, 2800 Ft

„A stílust a szerző viselkedésének jeleként foghatóvá egy sor
olyan jellemző teszi, amelyet hol idiolektusnak, hol hangnak,
hol pedig – határozottabban – elnyomhatatlan egyéniségnek
neveznek.” Edward B. Said 1979-ben megjelent mondata egy
olyan tanulmányban található, amely az olvasói-kritikusi tevékenységet állítja előtérbe, de ezt felvezetendő fontosnak
tartja azt is, hogy a szöveg (és az írás) személytelensége ellen
érveljen (a tanulmány magyarul A szöveg, a világ, a kritikus
címmel olvasható a Testes Könyv első kötetében). Manapság
(éppen az említett kötet olyan szerzőinek munkássága nyomán, mint Barthes, Derrida, vagy Foucault) könnyen hajlunk
a szerzőjéről („már”) levált, illetve tőle („éppen”) leválasztott
szöveg eszménye felé, amelynek értelmezéséhez (első körben legalábbis) vajmi köze van annak az autoritásnak, aki
megszövegezését követően, de még kéziratként vagy egy email csatolmányaként elküldte azt egy kiadó felelős munkatársának. Eltekintve attól, hogy az ezredforduló kultúratudományos diskurzusa a legkülönfélébb formában próbálta és
próbálja visszacsempészni a Szerzőt az adott értelmezés
holdudvarába, ez az így dinamikussá tett szerzői „funkció”
sem szolgálhat elég magyarázatul, miért is kezdődik egy
szokványos kritika egy olyan dilemmát tükröző megjegyzéssel, amelyik vélhetően minden, de legalábbis számos irodalmi szövegről készült írás küszöbén megfogalmazódhatna.
Szvoren Edina második kötetének szövegei nem képeznek meg egy virtuális értelemben vett állandó külső autoritást, bár rettentően személyes, mindenesetre a lap innenső
oldaláról annak gondolt közegbe, közegekbe csalják olvasójukat. Az olvasás egyik játékos vetülete, amely evilági referenciák után kutakodna a fiktív világokban, itt azért nem kecsegtet elegendő kapaszkodóval, mert az alapvető elbeszélői
beállítódás, a személytelen, távolságtartó, illetve távolságtartásra ítéltetett realizmus életszerű, életszagú dilemmákat

2015. február

113

„

próbál középpontba helyezni. Mégis, a cím mintha valahonnan kívülről érintené meg azt, aki
a rejtélyes, mert éppen annyit mutató, mint amennyit elrejtő (és ilyen tekintetben abszolút
szöveg-kompatibilis) Lajta Gábor-festménnyel, a Betekert karú nővel „felvezetett” kötettel
szorosabb barátságot kíván kötni. A cím a kötet kompozíciójának környezetében közvetlenül
„mutat rá” a harmadik (leghosszabb) szövegre, de a konstans állapotjelzésként beillő Nincs és
ne is legyen könnyedén működik olvasási utasításként is, így pedig egy olyan megszólaláshoz
köthető, amely úgy csatlakozik az elbeszélői hangokhoz, hogy minduntalan föléjük is kerekedik, mondván: nincs és ne is legyen jelentés. Az elbeszélések bizonyos tekintetben komplex
utómunkálatokat igényelnek, tekintve, hogy a szereplőket már erőteljesen beágyazódott állapotban kísérhetjük nyomon: az okok és az indítékok mélyen rejtve maradnak a szövegekben, igaz, elsősorban a reflexiók hiánya teszi játékossá a kötet szövegeit. A Bábel tornya című
elbeszélésben Mirka, a nevelőnő vesztét az okozza, hogy megengedi a kisfiúnak, hogy kirakja
a szekrény tetejére helyezett puzzle-t, amivel kapcsolatban csak a cím adhat fogódzókat, a
narratíva elkendőzi azt: „Talán a Colosseum. Valami nagy barna épület, fekete boltívekkel.
Talán egy piramis ablakokkal. Vagy valami torony.” (114). Miközben egyértelmű, hogy a bábeli nyelvvesztés kalandja nem tematikusan, hanem rematikusan tartja „uralma alatt” a szöveget. Mirka nincs tisztában a plümó (=dunyha) jelentésével, gyakran reflektál nevének jelentésére (=béke), megbabonázza őt a jelentés kinyerését ellehetetlenítő hangszín („Nehéz
odafigyelni arra, amit szép hangok mondanak.” – 111.), és arra vágyik, hogy az elsőre értelmetlen szavak, valamint bizonyos momentumok ráleljenek a nyelvre („Leírta egy papírra,
hátha reggelre értelmet nyernek a szavak.” – 112., illetve „Ennek a remegésnek még mindig
nem adott nevet. – 115.). Azaz maga Mirka helyezkedik a nyelvét vesztett, ős-nyelvét kereső
ember pozíciójába, függetlenül attól, hogy homályos marad, miért is küldik el a főhőst egy kirakós játék felfedése miatt. Jól látszik egyébként, hogy a kötet szövegei gyakran kiaknázzák a
nyelvjáték adta furmányos lehetőségeket. Az Omomom értelmezését is erőteljesen vezér(e)l(het)i a tény, hogy a cím a családi naptár sajátos jelkészletéből formálódott ki: „Széles
M betűk jelzik a havi vérzést, keskeny Ó-k az óvodai eseményeket”. (77) Nem is beszélve a
kötet két összetartozó darabjáról: a Dé halálának „egzisztencialista” felütése („Nem láttam
meghalni Dét” – 98.) a hiány pozíciójából indítja el a cselekményt, és a történet során definiálja a hiány valódi mibenlétét. Miközben nyelvi síkon a hiányt, vagy (ki)kopást a betűvesztés
ténye „szavatolja”: a kötetindító Folt Désnyáját, ami már maga is magánhangzóit vesztett
alakzat (vö. édesanya), a folytatásra csupán a ’Dé’ alakkal kárpótolja a levegőtlenséget szító
nyelv.
A szövegek mégis képesek túllicitálni a nyelviséget. Visszaadják a novella (és ezzel a novellista) hitelét. Szvoren – ebben a pillanatban jobb kifejezés híján – társadalmi elbeszéléseket
ír. Önismereti tréningnek beillő kalandnak, vagy egy mintavételi jegyzőkönyvnek is nevezhetném, ha „realizmusát” nem hatná át egy mélyről jövő szubjektív költőiség. Figurái különböző élethelyzetekben próbálnak boldogulni, már ha a finom vonásokkal felskiccelt (egyénenként eltérő) kontextus egyáltalán biztosít nekik ehhez elég teret és levegőt. Helyesebb
lenne azt mondani, hogy ezek a figurák már erősen beágyazódtak egy helyzetbe, meghatározottságuk ily módon érezhető és tapintható, jól kiismerhető és vizsgálható, noha a szvoreni
prózapoétika egyik fő jellegzetességéből, a misztifikálásból adódóan ez a vizsgálat a megnyugtatásra ideig-óráig okot adó válaszok mellett újabb és újabb kérdéseket tételez. Hasonlóan az asztalitenisz logikájához, a befogadó egy-két szöveg (labdamenet) után bejósolhatja a

„

114

tiszatáj

következő lépést, lépéseket, talán a meccs végkimenetelét is, de mindvégig lebilincselve tartja őt a történés lassan kirajzolódó mikéntje. A szövegek nyelvezete még akkor is csupasznak,
infantilisnek, traumatikusnak tűnik, amikor nem gyermekkorú elbeszélővel állunk szemben.
A Nincs és ne is legyen tőmondataiban a mondatokat összefűző kötőszövet pórusaiban bújik
meg a jelentés.
Nehéz lenne hierarchikus sorba rendezni a kötet szövegeit, miközben az is egyértelmű,
hogy a jó-rossz paradigma helyett itt a jó és a jobb oppozíciója okoz (kényelmes) fejtörést.
Szvoren Edina kötetében kényelmesen el lehet helyezkedni, bár az önfeledt szórakoztatáson
túl sok esetben sötétebb mondanivalót is sugallnak ezek a finoman kimunkált írásos megszólalások. Ha nem is éppen a párkapcsolati iszony kerül terítékre, a „hősök” akkor is saját közegükből kiszorított, vagy abból elmenekülő figurák, akiknek meg kell küzdeniük a helyzettel,
még ha ez a szükségszerű erőfeszítés nincs is túlreflektálva. Tulajdonképpen ezt a témát célozza meg a szövegcsokor harmadát kitevő két hosszabb szöveg, a címadó darab, és az Egy
elbeszélés hét fejezete is, de ezek is novellaként olvastatják magukat: a nézőpontok megsokszorozódásával ugyanis nem egy elnyújtódó narratíva keletkezik, hanem inkább az forog
kockán: az egymással szoros kapcsolatban lévő elbeszélők milyen hatásfokkal képesek belátni ugyanazt a sorsfordító cselekményt. Katarzisként fogható érzést azonban a kötet rövidebb
szövegei okoznak: (önkényesen kiemelve) a Papírsárkány, a Hundeschule, és A térre, le saját
kontextusuk, saját történetük mellett azt is felmutatják, hogy milyen tünetekről árulkodik,
árulkodhat a mai magyar próza, hol tart a mindig új és új célokra kiaknázható prózanyelv, illetve milyen ösvényeken juthat el egy történet az olvashatóságig, illetve – a gyűjtemény szoros kontextusában – az olvasandóságig. A Papírsárkány „rejtélyére” maga a történet szolgálhat kielégítő válaszként: a csupasz nyelv eredője egy már eleve megbomlott családi idill közegében rejlik, amit az elbeszélő balesete (és az ezt eredményező kényszerű újraértelmezés
vagy belátás) emel négyzetre. Az életüket az emigrációban újraépítő anya és lánya történetében, a Hundeschule című darabban a narrátori hozzáállás, miszerint harmadik személyben
beszél magáról, mint Szerelemgyerekről, csak mindjobban felerősíti az otthon és az idegenség között („idegenben”) zajló dinamikus játékot: ennek elsődleges nyoma, hogy már a cím is
egy másfajta közeg nyelvén íródik be a kötetbe. A térre, le egy egyedülálló fiatal nőről „szól”,
aki a fővárosban próbál helyet szorítani saját identitásának. A kötet ezen helyén, tekintve,
hogy a legutolsó szövegről van szó, már nem is hat meglepetésként a banális, a Kívülnek végletekig behódoló, alázatos befejezés: „Hátrahajtom a fejem, csukott szemmel nézek az égre.
Nem szeretném várni a kulcsost, mégis várom. Ha meglátogat, whiskyt öntök a kávéjába. A
virágpiacra még mindig nem jutottam el – elkísérhet. Amit érzek, öröm: mivelhogy kényelmes a szék. Jól tartja a derekat.” (158) Ezek a történetek nem rendelkeznek klasszikus értelemben vett ívvel, nincs kezdőpont, hiányzik a tulajdonképpeni mondatzáró írásjel. Belátunk,
bekukucskálunk egy életbe, és többnyire viszolyogva húzódunk hátrébb, amikor véget ér az
előadás, mégis gazdagodunk valamivel.
Az igazán jó szövegek – és most kifejezetten irodalmi szövegekre gondolok – kimutatnak
önmagukból, és jócskán túl is mutatnak önmagukon. Az olvasói aktuson értett befogadás
olyan elemi következményein túlmenően, mint az allegorikus jelentéstulajdonítás (a tanulság
megragadására törő vágy) és a képszerűség vagy „képszerűsítés” (a lelki szemeink előtt mozifilmként pörgetett történet), ugyanis bizonyos esetekben az írás és az irodalmiság legtriviálisabb képsorai válnak láthatóvá a szétnyíló betűfüggöny mögött. Tapinthatóvá, érezhetővé

2015. február

115

„

válik egy hús-vér személyiség erőfeszítése, amint patikamérlegre rakosgatja a szavakat és az
ékezeteket, lexikonokat fut át egy aprócska adat leellenőrzése végett, vagy egy híres személyiség arcvonásait üldözve túr bele az internet végtelent is meghaladó, és folyton csak gyarapodó archívumába. Szinte megelevenedik a hamarosan begörcsölő, lágyan remegő ujj, amint
a tollat szorítja, vagy – mintha sakkbábut akarna megragadni – a klaviatúra felett várakozik.
Ezzel együtt megjelenik a szemlélődő, ingereket befogó, gondolkodó, emlékein rágódó, ezeket átíró, beillesztő, vagy kitörlő (elfojtó) egyéniség, aki tudatában van annak is, hogy elkészült szövegének leadásával viszonyuk formálissá mérséklődik. Miközben mindennek semmi
köze a történethez, amit éppen olvasunk. Egyszerűen csak az érzés izgalmas, hogy az olvasat
tulajdonképpen megkettőződik, és – miközben olvassuk, azaz kizsigereljük –, a szöveg olyan
kérdéseket intéz hozzánk, amelyek rejtélyes módon függetlenedni képesek az immateriális
mondanivalótól.
A Nincs és ne is legyen mögött nem egy szerző, hanem egy írásaktus sejlik fel. A kötet
minden szövegén, minden mondatán érezhető a megmunkáltság, a kiforrottság, a novellapoétika sűrű és steril hajtóereje. Az olvasás közben a minimalista amerikai formaművész, Raymond Carver szövegei vibráltak előttem, amelyek miniatűr formában képesek bemutatni az
ideális életet tönkretenni képes apró momentumokat, igaz, nála a körítés triviálisabb, és ez a
sokszor végletekig egyszerű brutalitás gyakran utánagondolást sem igényel, nem kell belemászni a szövegtérbe, és mélyen leásni benne. Szvoren Edina megnyugtató értelemben rejtjeles történetei jóval többet tesznek ki másfélszáz oldalnál. Az összesen tizenkét szövegnek
helyet adó könyv ugyanis úgy enged bepillantást finoman átstilizált valóságába, hogy közben
végig érezzük a talajt a lábunk alatt: igen, ez van, ezek vagyunk mi, nincs, és ne is legyen kétségünk efelől.

„

116

tiszatáj

KELEMEN ZOLTÁN

Kritizáló kiadás
HAJNÓCZY PÉTER JELENTÉSEK A SÜLLYESZTŐBŐL
CÍMŰ MŰVÉRŐL
„Mintha a betegségek két fajtája létezne:
az elmebetegségek – és az összes többi.”
(Hajnóczy Péter)

Magvető Könyvkiadó
Budapest, 2013
384 oldal, 3490 Ft

A Valóság 1975. októberi számában jelent meg először, és
hosszabb időre utoljára Hajnóczy Péter szociográfiaként
számon tartott munkája, Az elkülönítő. 1981-ben látott napvilágot kötetformában, a Berkovits György és Lázár István
szerkesztésében készült Folyamatos jelen (Fiatal szociográfusok antológiája) című gyűjteményben, mely a Magyarország
felfedezése sorozat része volt. A Hajnóczy életmű egésze
szempontjából az első jelentős kiadásra 1993-ban kerített
sort a Századvég Kiadó, midőn a Hajnóczy Péter Összegyűjtött munkái második, Kisregények és más írások című kötetében megjelentette a hányatott sorsú szöveget. 2013-ban, a
84. Ünnepi Könyvhétre a Magvető Könyvkiadó egy különleges és műfaját illetően nehezen besorolható kötetet adott ki
Jelentések a süllyesztőből (Az elkülönítő és más írások) címmel. A munka tartalmazza Az elkülönítő teljes szövegét, Nagy
Tamás tanulmány értékű előszavát és rendkívül aprólékos
jegyzeteit, melyekből Hajnóczy szociográfiájának teljes háttere kibontakozik, végül, de nem utolsósorban igen nagy
mennyiségű dokumentumot (melyek túlnyomó többsége
Hajnóczy hagyatékában maradt fenn), és az író Az elkülönítővel kapcsolatos szépprózai munkáit.
1981-ben, Hajnóczy Péter temetésén a Farkasréti temetőben elmondott beszédében Mészöly Miklós az elhunytat a
ködlovag írók közé sorolta. A Jelentések a süllyesztőből kapcsán legalább kettő – Thurzó Gábor Ködlovagok című tanulmánykötete által besorolt – ködlovagként számon tartott
századfordulós magyar szerző említhető. Ráadásul mindkettejük életműve a szépirodalom és a társadalomtudományok
határterületeinek érintkezése kapcsán merülhet föl ezúttal.
Csáth Géza életművében az Egy elmebeteg nő naplója lehet a

2015. február

117

„

párhuzam, melyet eredeti nevén, Brenner Józsefként adott ki 1912-ben, míg Cholnoky Viktor
egész életművének kettőssége idézhető föl. A Magvető-féle kiadás a Századvég kiadásához
hasonlóan végső soron Hajnóczy szépirodalmi művei közé sorolná valamilyen módon a szociográfiát, sőt a Jelentések a süllyesztőből még túl is lép ezen, ahogy az később látható lesz.
Ebből a szempontból lehet érdemes párhuzamba vonni Hajnóczy munkáját Cholnoky Viktor
életművével, amely teljes egészében szépirodalom és újságírás-esszé között próbál egyensúlyt, vagy sokkal inkább folyamatos átjárást teremteni. Csáth említett műve főként befogadás esztétikai szempontból vonható be a vizsgálatba, amennyiben köztudottan nem szépirodalmi műnek szánta eredeti nevén kiadott pszichoanalitikai művét, az utókor mégis főként
művészeti szempontból közelít hozzá. Hajnóczy esetében azonban már a szerzői szándék (ha
beszélhetünk ilyenről) sem könnyen tisztázható, ráadásul a Magvető-féle kiadás még tovább
árnyalja ezt a problémát, főként olyan tónusokkal, melyek a szociográfia helyett egyre inkább
a széppróza képét erősítenék. Ugyanakkor nyilvánvaló, hogy mindaz a – szociográfia anyagán mennyiségileg, és a szépprózai szövegeket tekintve talán minőségileg is túlnövő – anyag,
melyet mintegy mellékletként közöl a kiadás, a szerző gyűjtésének eredménye, hosszú évek
kitartó munkájának gyümölcse. A ködlovagok kapcsán fölmerült kérdést tehát újból föl kell
tennünk, de ezúttal már inkább Cholnoky lehetséges hatásához közelítve. Köztudott, hogy
Cholnoky Viktor életműve nem érintette meg olyan mértékben Hajnóczy írásművészetét,
mint László öccséé. Különösen A nagy jógi légzés című novella, kisebb mértékben azonban a
Karosszék, kék virággal is Cholnoky László prózájának hatását mutatja, azonban a jelen kiadás szempontjából véleményem szerint a műfajok, sőt a társművészetek –tudományok közötti átjárás válik fontossá. Mindezeket a kérdéseket Nagy Tamás is alaposan körüljárja
Mintha Dániát ki lehetne szellőztetni című tanulmányának Szociográfia? Jogszociológia? Regény? fejezetében. Meg kell azonban jegyezni, hogy a Nagy tanulmányában felmerült alapvető
kérdést mindenekelőtt az a kiadói-szerkesztői igyekezet hozta létre, mely a hagyatékban talált lehetőleg összes, Az elkülönítővel kapcsolatos anyagot megpróbálta egységes arculatba
formálva kiadni. Nagy indokai a következők:
„Hajnóczy életművének kritikai feldolgozása alig szentelt figyelmet Az elkülönítőnek, s
végképp nem tárta fel, hogy szociográfia és széppróza – Az elkülönítő és az elbeszélések
számos darabja – mennyiben és mi módon függenek össze egymással.”
Emellett ő is megemlíti Reményi József Tamásnak az Összegyűjtött Munkák második kötetéhez írt Utószavát, mely talán elsőként mutat rá arra, hogy Az elkülönítő, A fűtő és A halál kilovagolt Perzsiából motívumkincse közös, s ezek a művek megkívánnák az összehasonlító
elemzést. Nagy Tamás filológiailag kimutatja, hogy Az elkülönítő az 1972-es kezdetektől
1981-ben bekövetkezett haláláig foglalkoztatta Hajnóczyt, s erről az olvasó is meggyőződhet,
mint ahogy arról is, hogy a szöveg története a szerző halálával sem ért véget (ezen elsősorban a mű kiadásának ’80-as évekbeli kudarca értendő, melyet szintén aprólékosan, eredeti
levelek alapján dokumentál a Jelentések a süllyesztőből). Mindebből az következik, hogy az
erőteljes referenciális háttér mellett jelen kiadással megteremtődik a Hajnóczy szöveg regénye, egy John Barth műveihez hasonló szövegcsoport, mely arról szól, hogy miképpen születik, nevelkedik és él egy irodalmi alkotás.
A Jelentések a süllyesztőből gyűjteményének nyelvén egyértelműen uralkodik a jog. Talán
helyesebb lenne úgy értelmezni, hogy a szövegcsoport nyelve a jog nyelve. Nagy Tamás egy-

„

118

tiszatáj

részt a szenvedélyes jog-keresésre utal, mely a Hajnóczy életmű szinte minden részletében
kitapintható, másrészt így fogalmaz:
„a jog nem egyszerűen szabályok gyűjteménye, nem kizárólag hatalmi/politikai akaratokat és ideológiákat megtestesítő előírások összessége, hanem egyben sajátos nyelvi valóság.”
Amellett, hogy ez a kijelentés rávilágít Hajnóczy műveinek a Michel Foucault-féle nyelvfelfogás felől megközelíthető voltára, új megvilágításba helyezi azokat a nem Hajnóczy tollából származó, a gyakorlati jog körébe tartozó dokumentumokat, melyek a 2013-as kiadásba
bekerültek. Itt a jog nyelve, mely eredendően az állami hatalomgyakorlás nyelve, eredeti értelmétől megfosztva, pontosan azoknak az egyéneknek a feledésre ítélt történetét, „gyönge és
múlandó hangját” lesz hivatva közvetíteni és megőrizni, amelyeket el kellett volna hallgattatnia (akárcsak Foucault Becstelen emberek élete című tanulmányában). Ezzel együtt nagyrészt
ez lesz az a nyelv, amely szépirodalmivá válva képessé válik arra, hogy ahhoz hasonlóan beszélje el Az elkülönítő sorsát, ahogy Hajnóczy műveinek egyik ihlető elődje Heinrich von
Kleist beszélte el (több variációban is, akárcsak Hajnóczy szociográfiáját) Kohlhaas Mihály
történetét. Nagy Tamás vendégszövegekként (is) tekint az említett jogi dokumentumokra,
annál is inkább, mivel a hagyatékból egyértelműen kiderül, hogy Hajnóczy Az elkülönítő teljes
dokumentációját fel kívánta használni egy későbbre tervezett dokumentumregényben.
Hajnóczy Az elkülönítőhöz írt Feljegyzéseiben már abban a szakaszban is, amikor – eredeti szándék szerint – dokumentumfilmet forgattak volna a Balázs Béla filmstúdió számára a
Szentgotthárdi Szociális Betegotthonról, arról ír, hogy a helyzet hétköznapiságából kell kiindulni, s az alkotás folyamán kerülni kell az esztétikai vonatkozásokat, mert csakis így kerülhet felszínre az az alkotói szándék szerinti üzenet, melyet fontosnak tart. Mindez szoros öszszefüggésben áll olyan műveinek prózapoétikájával, mint A kavics, a Keringő, a Kút, A sas
vagy A tűz. A valóság megragadásának kíméletlen pontossága egy végletekig vitt objektivációt megidéző nyelvben talált kifejeződést, s míg Az elkülönítő szociográfiája alkalmazkodik
ehhez az elképzeléshez, addig a 2013-as kötet végén található említett novellák a szöveg alakulásának dokumentatív történetét hosszabb-rövidebb szürreális részletekkel szakítják meg.
Az elkülönítő ugyanakkor megírásával bizonyítja, hogy a valóság szürreálisabb a fikciónál,
Kleist műveit idéző vonatkozásban is: „munkahelyi beosztás szerint az intézetvezető a gondnoknő főnöke, viszont pártvonalon a gondnoknő az intézetvezető főnöke”. Amellett, hogy a
fönti idézet igazságértékéről meg lehet győződve az olvasó, éppen a jog és a társadalom szerkezetének követelményszintje szempontjából válik szürreálissá a kijelentés, miközben az értelmező folyamatosan tudatában kell, hogy legyen annak, hogy Magyarországon 1957–1989
között pontosan ez volt a valóság. Ahogy Venyegyikt Jerofejev Walpurgis-éj, avagy a Kővendég léptei című drámájában az elmegyógyintézet a korabeli Szovjetunió képmásaként is értelmezhető, úgy Az elkülönítő riportjából a kádári ’70-es évekhez is vonhat párhuzamot az
olvasó:
„Ott vannak a spiclik. Az értelmesebb betegek közül szervezik őket. Részben helyzetük és
megfélemlített voltuk miatt vállalkoztak, meg azért, mert úgy gondolták, hogy ebből előnyük származik. És nem ok nélkül gondolták. (Jobb koszt, állandó kimenő, soron kívüli
kimenő, stb.) Ezek a kiszolgáltatott emberek nevetségesen apró előnyökért megdöbbentő

2015. február

119

„

jellemtelenségekre képesek. Aztán az ápolók. A spion ápolók kapták a prémiumot; ki
mennyi terhelő adatot szolgáltatott arról, akit valamilyen okból ki akartak készíteni.’’
A riport objektív nyelvéhez és a bírósági, orvosetikai eljárások törvényszéki nyelvéhez illeszkednek mindazok a levelek, melyek nagyrészt a Valóság szerkesztőségén keresztül juthattak el Hajnóczy gyűjteményébe. A gyakori névtelenség ellenére jól sejthető, hogy melyiket
írták az ápoltakkal együtt érző szentgotthárdi egészségügyi dolgozók, s melyek érkeztek a
gondnok elvtársi köréből. A nyelvi megformáltság tekintetében megint csak a Foucault említett tanulmányában kifejtett módon őrződik a törvény hatalmi retorikája mellett azoknak az
embereknek a „hangja,” akik a hagyományos értelemben vett történetiség vagy történelem
számára már életükben sem léteztek, később pedig nyomtalanul kellett volna eltűnniük.
A Jelentések a süllyesztőből kötethez csatolt A nagy jógi légzés novella lehetséges világában valósul meg talán legtökéletesebben a főszöveg(?) és a különböző egyéb szövegek, illetve
a különböző teremtett világok folyamatos egymásra vonatkozása – összefüggése, mégpedig
egészen abszurd helyzetekben és módokon. A novella író szereplője Arles-val szeretkezve
arra gondol, hogy ha nem sikerül partnerét orgazmushoz juttatnia, akkor soha nem jelenik
meg az a szociográfiája, melyről azt hazudta a nőnek, hogy már elfogadták közlésre, később
delíriumos álmában (akárcsak Cholnoky László hősei) a hétköznapi valósághoz képest sokkal
tisztábban látja műve esztétikai és szociológiai hibáit, miközben egy beszélgetést hallucinál a
szerkesztőnővel. A műalkotás barth-i értelemben vett megszületéséhez szükséges a szövegek
többszöri újra elbeszélése, mely gyakran egy Hajnóczy novellán belül is megvalósul, a Jelentések a süllyesztőből esetében azonban ehhez még a dokumentumok is hozzájárulnak: a levelek, a riport, a bírósági és orvosetikai végzések különböző nyelveken újra és újra elmondják –
nem a történetet, hanem a szöveget. Hiszen a tárgyaláson is egy szöveg, Hajnóczynak a Valóságban megjelent szociográfiája volt a főszereplő. A Karosszék, kék virággal novellája a szövegnek ezt a barth-i értelemben vett alkotássá formálását viszi el a lehetségesség határáig:
„Azt írom meg, hogy írtam meg, illetve hogy nem írtam meg ezt a riportot.” Végül már bármilyen aktus (pl. a vécé falára való firkálás) megvalósíthatja és meg is valósítja a riport megírását, ahogy egy másik novellájában végül bármi lehet vese-szörp. A Jelentések a süllyesztőből a
megalkotásnak (nem pusztán a megírásnak) pontosan ezt a szerzői szándékát valósította
meg. Nem kritikai kiadás a hagyományos értelemben és nem is lesz soha az, dacára annak,
hogy tartalmazza a vázlatok, a mű megírásához szükséges dokumentumok és a szerzői valóságnak a művel kapcsolatba hozható írásos emlékezetének legnagyobb részét. Talán kritizáló
kiadásnak lehetne nevezni, de egyáltalán nem valamely megkésett társadalmi-politikai igazságtétel szempontjából. A kiadás lehetőséget ad Hajnóczy szövegeinek arra, hogy kritizálják
az alkotói folyamatot általában és saját alkotás voltukat különösen. Folyamatosan ítélkeznek
önmaguk felett, ahogy Hajnóczy sem tekintette sohasem sem irodalmi sem jogi értelemben
lezártnak Az elkülönítő sorsát.

„

120

tiszatáj

SZABÓ GÁBOR

Otthon lenni
PÓR PÉTER: TORNYOK ÉS TÁRNÁK

Kalligram Kiadó
Pozsony, 2013
320 oldal, 2755 Ft

Az 1970-es években emigrált Pór Péter neve nem csak azok
előtt csenghet valamelyest ismerősen, akik a még Magyarországon íródott Justh Zsigmond és Czóbel Minka kutatásaira
emlékeznek, hanem akik az utóbbi években – évtizedben a
Holmi, a Beszélő, a Tiszatáj vagy a Litera oldalain találkoztak
különböző tanulmányaival, vagy éppen belefutottak a Balassi
kiadó gondozásában 2002-ben megjelent Léted felirata című
tanulmánykötetébe.
Mostani tanulmánygyűjteménye, a Tornyok és tárnák
ugyan csupa olyan írást tartalmaz, melyek mindegyike olvasható volt már folyóiratban, kötet-előszóként vagy onlinefelületen, ám összeszerkesztésük mégis az egyes szövegek
névértékén túlmutatva egy, a hazai irodalmi kritikában izgalmasan szokatlan gondolkodásmód, habitus, szellemi magatartás erős mintázatú lenyomataként mutatkozik meg. A
német, majd francia tudományos életbe történő beilleszkedés Pór Péter számára értelemszerűen olyan kulturális váltást kellett jelentsen, ami a tudásszerkezet és a nyelvhasználat egymástól nyilvánvalóan nem függetleníthetetlen változását hívta elő. Nem egyszerűen nyelvünk és világunk szerkezetének wittgensteiniánus (humboldtiánus) azonosságára, illetve ezek kultúraközi eltérésére gondolok, hanem arra a
szimbiózisra, melynek eredményeképp az itthonról hozott
tudásforma és az újonnan elsajátított gondolkodási struktúra
egymásba tagozódik. Az otthonosságnak és az idegenségnek
ez a keveredése – a hátrahagyott és a megszerzett kulturális
sémák palimpszesztikus egymásba rétegződése – teremti
meg Pór szövegeinek azt a sajátos (jó értelemben vett) idegenségét, amelyre egyébként maga is reflektál több helyütt.
Az „idegenség” egyszerre a távolság, ám ugyanekkor, és épp
ezért a kritika (és önkritika) helye is. Tanulmánykötetének
első szövegében egy, a Literának adott interjúban maga Pór
is érinti saját nyelvhasználatának kérdését, amikor arról beszél, hogy idegen nyelven „mást és másképp” fogalmaz, „élesebb rálátással a témára is, a nyelvre is”, amelyhez elsősor-

2015. február

121

„

ban a „magyar irodalom szellemi és lelki alapélményének eltökélt eltávolítására” ( 10.) volt
szüksége. Most, magyarul olvasható tanulmányainak viszont éppen e sikeres „eltávolítás”effektus adja azt a különös zamatot, amelyről az eddigiekben beszéltem. Amikor tehát irodalmi eszményét jellemezve úgy fogalmaz, hogy „végső soron a határ nélküli irodalomban
éreztem magam nemcsak mindig, hanem kizárólag otthon”(11.), akkor nem csupán tematikai
értelemben, az irodalmi határterületek földrajzi, műfaji határainak, vagy épp a társművészetekkel kapcsolatos demarkációs vonalak lebontására gondolhatunk, hanem a nyelvi-fogalmi,
kulturálisan prefigurált elválasztó vonalak szemléleti áthágására is. Aligha véletlen, hogy az
interjú után következő, Közülünk ki nem poeta mixtus? címet viselő első dolgozat éppen azt
járja körül, hogyan értelmezi néhány meghatározó alkotó a keveredés, a heterogenitás, a kevert identitás élményét, illetőleg hogyan jelenik meg ez az élmény művészetükben. Nietzsche,
Apollinaire, El Greco, Conrad vagy Puskin jellemzésén keresztül Pór talán saját ilyen irányú
tapasztalatainak feltárását, formába öntését és megértését kísérli meg. S minden bizonnyal e
tanulmány rejtetten autobiografikus jellegét erősítheti, amikor Baudelaire kapcsán – az utazás motívumának kiemelése mellett – a modern költő önmeghatározását a „kalandozás” –
„arabeszk” –„keveredés” – „palimpszeszt” fogalmi hálójában véli lehetségesnek (27.). vagy
amikor Goethe-t érintve az „Egy s mégis kettős vagyok” idézettel zárja írását. Azt hiszem, az
iménti fogalmak, amellett, hogy a kultúrák, nyelvek között kalandozó „kevert” szubjektum
pszichobiográfiai önjellemzéseként is értelmezhetők, Pór Péter szövegalkotói technikájának,
retorikai működésének metaforáiként is érvényesek. Írásai palimpszesztusok abban az értelemben, hogy elképesztően gazdag tudásanyag rakódik bennük egymásra, a váratlan képzetés gondolattársítások, első pillantásra távoli témák meglepő összekapcsolódása az olvasóban
valóban az utazás és a keveredés élményét hívva elő. Ez a látszólagos csapongás, a különböző
szellemi rétegek egymásba építése akár az arabeszk kifejezéssel is lefedhető persze, hiszen
az „arabeszk – írja – minden rajz közül a leginkább szellemi” (26.), ám ez a fogalom alighanem Pór mondatszerkesztésének is jellemzője lehet. Nem ritkák ugyanis szövegeiben az
olyan 15–16 soros mondatok, amelyek állításait aztán saját peremfeltételeinek kijelölése, a
peremfeltételek kontextusainak körvonalazása, a mindezeket módosítható körülmények zárójeles betoldása, az eddigieket szélesebb példázati körbe vonó új topik kijelölése, majd annak rövid magyarázata, esetleg egy ehhez kapcsolódó ötlet újabb zárójelezett felvillantása
követ, hogy egy utolsó tagmondatban végre eljussunk az eredeti állítás konklúziójáig. Érdekes ugyanakkor, hogy e burjánzó, és néha bizony nehezen követhető mondat-arabeszkek sűrűjében a szerző minden bizonnyal leggyakrabban használt kifejezése saját épp megfogalmazódó mondatai előtt a „lakonikusan” kifejezés. Mintha a tömörségre, összefogottságra vonatkozó folyamatosan hangoztatott szerzői igény képtelen lenne megállítani azt a minden határon áthömpölygő szellemi áradást, amit akkor most az előzőek értelmében akár egyfajta lezárhatatlan, befejezhetetlen utazásnak is nevezhetünk. Ami mellesleg nem csupán metaforaként, hanem tematikusan is több tanulmányban felbukkan és értelmezésre kerül, így pl. a
már említett Baudelaire kapcsán, természetesen a Lengyel Péter-tanulmányban, vagy az Adyés Rilke-dolgozatokban is. Hasonlóképp sokatmondó lehet a szerzői személyesség feltárulkozása tekintetében az esetleges és abszolút, törvényszerű és véletlen kettős szorításában létező szubjektum dobókocka-metaforájának többszöri felemlegetése is, ezzel találkozhatunk a
Bevezetés Rilke olvasásába című írásban (44.), majd a Szavak a kocka hetedik lapján: József Attila című szövegben is. (109–110.)

„

122

tiszatáj

Választott tárgyát értelmezve többé-kevésbé minden kritikus, esszéista vagy tudományos
szerző akaratlanul is magáról ír, ám úgy érzem, Pór Péter kötete ennél az általános és kissé
tán elnagyolt megfogalmazáson túlmenően egészen személyes módon írja bele magát szövegeibe. Személyesség alatt csak részben értem azt a magyar (és talán nem csak magyar) irodalmi szokásrendtől üdítően eltérő gyakorlatát, hogy több helyütt bevallja, választott tárgyával kapcsolatos szakirodalmi ismeretei hiányosak, miközben ugye a tudományos komilfó
egyik megkérdőjelezhetetlen alapkövetelménye tudvalévőleg az éppenséggel nem, vagy csak
felületesen birtokolt ismeretek decens fitogtatása lenne. Ám Pór Péter a „Szimbólumoknak
volt a szeretője”: alkalmi írás egy rendkívüli költőről, Ady Endréről című tanulmányában és a
Vita József Attiláról címet viselő írásban is sallangmentesen bejelenti, hogy a maga részéről a
vonatkozó szakirodalmat bizony nem olvasta. (71., 109.), majd aztán olyan Ady és József Attila elemzéseket kerekít, hogy a fal adja a másikat. Inkább annak a poeta mixtus-nak a személyességére utalok, aki tanulmányaiban minduntalan visszatér a saját szellemi (és egzisztenciális) léthelyzetéből fakadó nyelv- és létfilozófiai problémák fogalmi tisztázásának e tekintetben énterápiás feladatához. Ilyennek gondolom ez eddig említetteken túl a Rilke-tanulmány
alapfelvetését a költő „sokalakzatú, ám végül egylényegű antinómiákat” megalkotó(32.), a
törvény és a véletlen, a létezés és a szó összefüggéseit kutató lírájával kapcsolatban, és hasonlóképpen az Ady-tanulmányok gondolatiságát, ahol az életmű egyszerre egységesnek,
ugyanakkor széttartónak tételezett univerzumában a „szólás-helyzetek” univerzális képifogalmi filozófiájának „kettős gesztusú” (75.) jelképteremtésében az egzisztencia olyan szellemi-testi tapasztalatát éri tetten, amelyet a teljes Ady-ouvre alapélményeként értelmez. Ady
verseit drámai szövegekként láttatja, melyekben a Mindenség jelképpé írásának nyelvi kihívása a létezésben otthont kereső egzisztencia én- és világteremtő vágya felől nyeri el magyarázatát. Az Ady-korpusz egészét átívelő motívum, szókincs és fogalomelemzések – figyelmen
kívül hagyva a „jó” és a „rossz” versek (nehezen kategorizálható) esztétikai értékkülönbségeit – az életmű távoli zónái közt teremtenek összefüggéseket, elképesztő bőséggel áradó idézetek példáin keresztül, az életmű iteratív szövegrendeződéseinek (arabeszk mintázatot kirajzoló) összeolvasásával igazolva a tanulmány alapgondolatát, mely szerint „Ady ihletének
alapvető költő – és költészetképzete nem változott.”(68.)
A József Attila-tanulmány részben hasonló gondolati mintázat alapján, és a Rilketanulmányban már problematizált antinómiák (törvényszerűség-esetlegesség, univerzálispartikuláris, kozmikus-emberi stb.) elemzése mentén beszél arról, hogy József Attila ugyanazon motívumokból, ám ellentétes elvek alapján szerkeszti meg a lét elemi egységeit, ahol
még a versszerkezetek zártsága és a képek széttartó mozgása is az organikus eszmény öszszeomlásáról tanúskodik. (Ezzel kapcsolatban kerül elő természetesen a már említett, s a tanulmány címében is jelzett dobókocka-metafora szubjektumelméleti képe.) Amikor például a
„meder” motívumot, illetőleg annak fogalmi variánsait, s a hozzájuk kapcsolódó létképzetek
formáit veszi szemügyre az életmű különböző szegmenseiben, akkor tulajdonképpen a művekben megfogalmazódó ontológiai kérdésfeltevéseknek az eddigiekhez hasonló metodológiáját hasznosítja, igen gyümölcsöző módon, és alighanem saját diszpozícióját illetően is érvényesen. Ezért tehát ha a Vajda Mihályról írott szövegben azt olvassuk, hogy Sisakrostélyhatás című kötetében a filozófus, idézzen bárkit is, tulajdonképpen mindig önmegismerésre,
saját létével való szembenézésre törekszik (261.), akkor ebben a kijelentésben Pór Péter tulajdonképpen saját arcképét szövi bele kötetének textúrájába.

2015. február

123

„

Kutatói érdeklődésének kiemelt pontján – amint ezt Németországban megjelent könyvei
is igazolják – Rilke áll, a Tornyok és tárnák talán legtöbbet hivatkozott, szinte állandó viszonyítási pontként majd’ minden írásában felbukkanó szereplője. Akár ezért is lehetne a kötet
egyik emblematikus tanulmányaként olvasni a Ki volt előbb: Rilke vagy Tandori? című szöveget, no meg azért is, mert talán itt mutatkozik meg legpregnánsabban Pór intellektuális diszpozíciójának az a nagyon meghatározó eleme, amit karótnyelt nyelviséggel a „jóakarat hermeneutikájának”, némiképp patetikusabban pedig a Másik megértésére irányuló töretlen kíváncsiságnak nevezhetünk.
A tanulmány alapvetően Tandori Dezső: Rilke és angyalai. Önéletírás égiekkel. című könyvét járja körül. A műfordítóként is jeleskedő Pór a tanulmány során érezhetően valamiféle
szent rettenettel kénytelen időről-időre megállapítani, hogy Tandori Rilke-fordításainak java
része „minden norma szerint megfoghatatlan”, és „minden megítélhetőségen és elfogadhatóságon kívül” esik. (179.)
Ezek után viszont hatalmas ismeretapparátust mozgósítva megpróbálja megérteni, kontextualizálni a félrefordítások, szótévesztések, betoldások magyarázatát, mégpedig a Tandori-életműbe történő érzékeny belehelyezkedéssel, a Másik művészi-gondolati percepcióinak,
és addigi szövegeinek tükrén át, amiből így tulajdonképpen egy átfogó Tandori-recepció is
kibontakozik. Ezzel együtt Tandori hipotetikus Rilke olvasatát saját Rilke felfogásával hozza
dialógusba, ami egy újabb szálat, az osztrák költő művészetfelfogásának bemutatását hívja
elő a tanulmányon belül. A Másikon keresztüli énmegértés többrétegű dialógusa, a „saját” és
az „idegen” Rilke közötti törésvonalak feltérképezése és áthidalása juttatja el Pórt végül ahhoz az elképesztő felismerésig, hogy a szövegváltozatokból, melléfordításokból összeálló
Tandori-féle Rilke ugyan semmiképp sem autentikus a szó költészettechnikai értelmében,
hogy Rilke „ilyen verseket nem írt, de aki ismeri Rilkét, elképedve ismerheti fel bennük, és
ennél még erősebb állítás sem túlzott, ismerheti meg általuk az életmű autentikus eszméit és
eszközeit.”(193.) („Az és mégsem az” – hogy Musil szintén Tandori által fordított nagyregényének egyik fejezetcímével jellemezzük a helyzetet.)
Az interszubjektív dialógus, az idegen felismerése a sajátban, az idegenben lakozó sajáton
keresztül tulajdonképpen az önazonosság kérdésének olyan gyakorlati tesztelése a briliáns
tanulmány keretein belül, amely a keveredés, a „duplex” már érintett kérdéskörével hozható
összefüggésbe, és ami talán Pór Péter Rilke képét is új horizontokkal gazdagíthatta.
Jóllehet a művészetbölcseleti és filozófiai szempontok folyamatosan szövik át Pór Péter
irodalommal kapcsolatos írásait, sőt argumentációjának egyik bázisa épp ezen szempontok
esztétikai érvényesítése, ám kötetének utolsó három tanulmányában – a Vajda Mihályról,
Fodor Gézáról és Radnóti Sándorról írottakról van szó – az irodalom helyett a zeneesztétika,
a filozófia és a művészetbölcselet válik a szövegek tárgyává. És ugyan a szerző ezekben az
esetekben is előzékenyen biztosít dilettantizmusáról, mentegetőzése aligha tűnik meggyőzőnek. Radnóti-tanulmányában például nem csupán a jeles esztéta-filozófus teljes életművének
ismeretéről tesz tanúbizonyságot, értően elemezve Kant, Adorno, Benjamin vagy Lukács hatását, vagy Gadamerhez fűződő polemikus viszonyulását, hanem esetenként fenntartásait is
jelzi egynémely filozófiai kérdés kapcsán. Amellett, hogy Pór értelmezésében Radnótit kezdetektől fogva a kultúra ellentmondásos meghatározottsága foglalkoztatta (309.), ami vélhetően neki magának is alapvető személyes és elméleti tapasztalata, aligha lehet véletlen, hogy az
említett három tanulmány (és bizonyos mértékig az őket előző Petri-dolgozat is) a Lukács-

„

124

tiszatáj

iskola szellemi holdudvarából érkező gondolkodókat méltatja. A kötetnyitó Litera-interjúban
a szerző az őt ért szellemi hatások közül kiemelt csodálattal említi Lukács nevét, akinél – teszi fel a költői kérdést – „közelítették-e az irodalmat valaha magasabb igénnyel?” (12.o.)
(A kérdésbe foglalt állítás azért azt hiszem, több szempontból sem hív elő habozás nélküli
egyetértést még akkor sem, ha világos lenne, „melyik” Lukácsról is van szó.)
Akárhogy is, az említett szerzőkhöz fűződő, a tanulmányok helyenként személyesebb
retorizáltságában is tetten érhető szellemi közösség forrásvidéke nyilván Lukács (és filozófiai utóélete), ekképp az említett alkotókat értelmező, szövegeiket helyenként polemikusan,
helyenként elragadtatottan továbbgondoló Pór Péter bizonyos fokig saját intellektuális múltjával is szembesül ezekben a szövegekben. Ez a szellemi attitűd olyan nagyszerű kulturális
referenciákat – szerzőket, elméleteket, szövegeket, gondolkodási modelleket – mozgat (lásd
az említett dolgozatok hivatkozás- és utaláslistáját), amelyeket joggal tartunk számon a
progresszív gondolkodás meghatározó erőiként. Ez persze közhely. Magam is csak azért említettem, hogy egyértelművé tegyem: Pór Péter, a Széchenyi-díjas tudós különösen érzékeny,
intellektuálisan mozgékony, gazdag szellemiségű irodalmi tanulmányai – amelyek egyébként
elméleti jellegű hivatkozásokat alig tartalmaznak! – milyen súlyos bölcseleti talapzatokra
épültek.

VÁMHÁZ TÉR

2015. február

125

„

Z. VARGA ZOLTÁN

Szimmetrikus diszharmónia
SZABÓ GÁBOR: „V AGYOK, MIT ÉRDEKELNE”
(SZÉLJEGYZETEK PETRIHEZ)
A modern irodalom kanonizált, irodalomtörténeti tájékozódásunk és esztétikai ízlésünk sarkköveit meghatározó szerzőire gondolva ritkán töprengünk el azon, hogy milyen rövid
idő alatt váltak életműveik vitathatatlan tekintélyekké, mai
irodalomértésünk és esztétikai nevelődésünk forrásaivá.
Dosztojevszkij, Tolsztoj vagy Proust művészete életük során,
sőt pályájuk lezárulása után sokszor vitatott, ellenkezéssel
fogadott műve igen gyorsan, alig 20-30 év alatt lett irodalomtörténeti jelentőségűvé.
Túlzás nélkül állíthatjuk, hogy ez a helyzet Peri György
költészetével is. Joggal jegyezte meg Radnóti Sándor pár éve
az ÉS hasábjain kibontakozott, a Petri-költészet időszerűségéről, időtállóságáról szóló vitában, hogy „Petri költői nagysága megszilárdult a halála óta eltelt nyolc évben: befolyásolMűút Könyvek ja mai költészetünket, olvasótábora van, és folyamatosan
Miskolc, 2013 születnek róla affirmatív értelmezések”. Sőt, azt is joggal ál135 oldal, 1990 Ft líthatjuk, hogy Petri életműve, minden félelem ellenére, nem
záródott be a hetvenes-nyolcvanas évek ellenzéki szubkultúrájának nemzedéki olvasatába, a Kádár-rendszert bíráló,
szamizdat politikai költészet skatulyájába. Radnóti 2008-ban
megfogalmazott véleményét igazolta Horváth Kornélia 2012es poétikai monográfiája (Petri György költői nyelvéről. Poétikai monográfia. Ráció, Budapest, 2012), és azt hiszem, Szabó
Gábor könyve is megerősíti a vélekedést, hogy Petri lírájára a
nemzedéki-kortársi nézőpont és tapasztalat távolodásával is
izgalmas, nagyszabású, saját korunkat is megszólító költészet
maradt.
Szabó Gábor munkájának műfaját firtatva elsőként a kötet
monografikus jellegét kell kiemelni. A szerző világosan elhatárolt és részletesen kidolgozott kérdései a lírai szubjektivitás
Petri-költészetében újrafogalmazott nyelvi, poétikai és elsősorban filozófiai (ismeretelméleti, egzisztenciál-filozófiai és
részben morálfilozófiai) sajátszerűségeinek feltárásában konvergálnak. Ezt az igen bonyolult problémahalmazt vizsgálja

„

126

tiszatáj

Szabó Gábor sokrétű, a német romantika művészetfilozófiájától a posztstrukturalista elméletekig húzódó teoretikus támogatással, érintve az érzékelés fenomenológiáját, Bahtyin karnevál
koncepcióját, vagy éppen az egzisztencializmus Camus-féle változatát, csak hogy néhányat említsek az igen változatos, ám szinte sohasem indokolatlan és erőltetett elméleti referenciák közül. A jól eldolgozott elméleti háttér pedig egy sor önálló és eredeti szempont felismeréséhez
(térképzetek és térmetaforák szerepe, a látás, a tekintet, a szem, a fény versszervező motívumai, a töredékesség nyelvi, retorikai formái stb.) vezet, melyek Petri verseinek valóban fontos
rétegeit világítják meg az olvasó előtt. A monografikus jelleget, az összetett gondolatmenetet
jelzi, hogy az egymást követő fejezetekben kifejtett szempontok szétválasztása mintha csupán a
kifejtés rendje miatt lenne szükséges, ám egy korábban taglalt gondolat ötven-hatvan oldallal
későbbi felidézése egyáltalán nem okoz zavart az olvasás során.
„Költő vagyok, mit érdekelne a költészet maga” – hangzik a József Attila Ars poeticájának
kezdősora, s a verssor töredékes, Petri-féle idézése épp a kimaradó „költő” és „költészet” értelmére kérdez rá, annak nem magától értetődő voltát firtatja. Ez a nem-magától-értetődés
irodalomtörténeti, líratörténeti változásokat jelez, amire egyébként maga Petri hívja fel a figyelmet, a József Attila-i költészetfelfogás és költői szerep folytathatatlanságát nevezve meg
költői indulása alapélményének. Az utóbb – Margócsy István és mások nyomán – líratörténeti fordulatként elhíresült, Petri, Tandori és mások nevével fémjelzett költészettörténeti „korszakküszöb” irodalomtörténeti munkákban leírt jellegzetességei persze Szabó Gábor könyvében is felbukkannak (pl. a lírai szubjektivitás önkorlátozása; a költészet örökölt kultikus
pozíciójának elutasítása; a reflexív, nyelvkritikus attitűd; a költői megszólalás alkalmának tulajdonított kitüntetettség visszavonása; „alulretorizált”, ironikus nyelvjátékok; a rontott
nyelv, a hiba szövegszervező teljesítménye; metaforakritika, a privát beszédhelyzet formáit
hangsúlyozó nyelvhasználat; a nem-költői és költői megszólalás közötti különbség minimalizálása stb.), ám érzésem szerint a szerző munkájában nem az irodalomtörténeti szempont
kerül előtérbe. Ezt jelzi például, hogy okfejtésében alig kap szerepet az egymást követő kötetek közti viszony, logika, összefüggés; csekély jelentőséget tulajdonít a költői pálya egyes részeit meghatározó eszmék, formák változásának; egynemű, időtlenségben létező egészként
vizsgálja az életmű poétikáját.
Szabó Gábor szerényebb és egyben ambiciózusabb feladatra vállalkozik a lírai alany
megváltozott helyzetének irodalomtörténeti leírásánál. Ha monográfiája szerkezetét zenei
mű mintájára képzeljük el, akkor azt mondhatjuk, hogy az elemzés vezérszólamát a szerző a
következőképp fogalmazza meg: leírni „a versekben kirajzolható, korántsem homogén személyiségkép körvonalait, szemügyre venni azokat az ideológiai és filozófiai szálakat, amelyek
e kép poétikai alakításában érdekeltek.” (8.) Ezt a vezérszólamot dolgozzák ki a könyv egyes
fejezeteinek témái: megvizsgálják a lírai én versbeli helyzetének térképzeteit; elemzik a groteszk képalkotás és testábrázolás ön- és létszemléleti technikáit; tárgyalják a tekintet és a látás szerepét a versbeli alany megalkotásában; tanulmányozzák a „hiány” retorikai érzékeltetésének mintázatait; körüljárják a végességtudat és a versekben megnyilatkozó időtapasztalat kérdéskörét; bemutatják élvezet és pusztulás, életöröm és halálvágy kettős vonzását a
Petri-költészetben.
A Petri-költészet személytelen személyességének kérdése már a fogadtatástörténet viszonylag korai szakászában felvetődik. Maga Petri is kiemeli – nyilatkozataiban, verseinek
önreflexív soraiban –, hogy milyen nagy jelentősége van műveiben a pontos, empirikus, a

2015. február

127

„

közvetlen életrajzi ihletettség érzetét keltő társadalmi, politikai, történelmi kontextus, az ismerős szocio-kulturális miliő, a nagyvárosi, értelmiségi életforma bemutatásának, vagyis a
személyesség társadalmi- empirikus feltételezettségének. Éppen ezért könnyű a versekben
megszólaló, a köteteken keresztül azonos, felismerhető hangú lírai „hőst” (hisz mikrotörténeteken keresztül ismerjük meg az alig vagy sehogy nem rejtegetett családtagjait, barátait, nőügyeit, halottait, a vele megeső jelentéktelen eseményeket) valamiféle közvetlenül megnyilvánuló személyesség jegyében életrajzi énként értelmezni. Ám ez az értelmezés – a nyelv, az
írás figuratív és „derealizáló” alakító ereje miatt is – leegyszerűsítené azt az összetett transzformációs rendszert, mellyel Petri mondhatóvá tette a költői létezést Kelet-Európa egykori
mostjában. Szabó Gáborral egyetértve tehát „az önéletrajzi értelmezés felvetésének szerzői
gesztusa sem szünteti meg a szövegszerűen elmondható és az empirikus én közti eltérést”,
versben megképződő figura és az empirikus én közötti hasadást (100.). „Egy személyesre
hangolt történet jelmezében a mű ... a szövegben képződő szerep(ek) referenciális (ön)igazolhatóságát, a vers életdokumentumként való kezelésének bizonytalanságát, bizonyos fokig
a műalkotás ontológiáját állítja e 'nyelvlecke' középpontjába.” (101.)
Az értekezői, értelmezői feladat központi része tehát „a beszélő én körvonalainak megrajzolása” és a „költői hang akusztikájának árnyalása” (21.). A Térviszonyok és ideológia, a Séta egy
ház körül, A tekintet geometriája című összetartó fejezetek az előbbire tesznek kísérletet, vagyis
arra, hogy miféle vizuális, kiterjedéssel bíró világot láttat a Petri-líra, illetve hogyan szemléli és
helyezi el magát a lírai alany ebben a világban. A Térviszonyok és ideológia című fejezetben Szabó Gábor a lírai én térérzékelését vizsgálva a „nem vagyok sehol” tapasztalatának gyakoriságára figyel fel. A környező tér jellegtelensége, a nem-hely, természetesen utal a létező szocializmus esztétikai igénytelenségére: a Bauhaus ideáljait kiforgató házgyári lakótelepekre („Tízemeletes kilövősilók:/a munkaerő sorozatvetői” – Lakótelep), a maradékokból összetákolt hétvégiház övezetek spontán ízléstelenségére („a szomszéd kéményének koromtól zsíros / eternit toldaléka” - Nyaraló férj a feleségéhez). Petri György verseiben hiányként érzékeltetődik az emberi
szabadság egyik legbensőségesebb megnyilvánulása, a saját képünkre formált tér otthonossága.
A szabadság e terepének ideológiai, politikai korlátozása megfosztja az ént a metonimikus öntükrözés lehetőségétől („itt nemigen lehet élni/másképpen, mint a szellemet munkára fogva,/kedélytelen komolysággal, s lemondani/játékosan szabad kiéléséről sokféle ötletünknek,/nem kívánva a tér tágasságát, arcok és helyszínek/cserélődését olykor” - Demi sec), bár az
otthonosságban való berendezkedés, a saját képre formált világ mintha külső kényszerek nélkül is utópisztikus maradna Petri költészetében.
Szabó Gábor elemzése a Petri-féle „nem-helyben”,„senki földjében”, „nem-térben” nem csupán „a térségi szabadsághiány” ideológiakritikai mozzanatát mutatja meg, hanem „az ideológiamentesség ideológiájának kontrollját” is. A „marxizmus Nagy Elbeszéléséből való kiábrándulást követő elméleti másnaposság, majd kijózanodás” (82.), a nagy, mindent megvilágító és értelmessé tevő eszme, világmagyarázat lehetetlenségének belátása az üresség tapasztalatának
megannyi motivikus és retorikai nyomát hagyta a versekben, hisz, mint azt a szerző megfogalmazza, „Petri számára a nagy elbeszélések ideológiai hitelvesztése (összeomlása) intellektuális
és poétikai problémaként hívja elő az imigyen metafizikai támasz nélkül maradt „én” térbeli
újrapozicionálásának nyelvi szükségességét” (33.). Szabó Gábor ezen a ponton összeköti a kívüliség pozíciójának ideológiakritikai, szubjektumelméleti és poétikai vizsgálatát. Kérdése arra
vonatkozik, hogy miféle tárgyi világban ismeri fel az én önmagát, milyen térelem metaforák ad-

„

128

tiszatáj

nak megközelítőleges ismeretet az én világban létéről? A térbeli újrapozicionálást Szabó dialektikus folyamatként mutatja be, s az önazonosság szilárd, áttekinthető körvonalú építményének,
az „Én – ház” metaforának lebontásáról számol be Petri-költészetében.
Szabó Gábor szerint tehát a versekben megképződő költői alanyt „nem az univerzális
rendezettség transzcendens szerkezete, hanem a hétköznapi kontextusok változékony elrendeződései formálják” (23.). Gondolatmenete alapján a hétköznapi környezet, a tárgyi világ hangsúlyos jelenlétének kettős szerepe van Petri verseiben. A hétköznapi tárgyak leltárszerű felsorolása egyrészt jelzi, hogy a létezés színpada az ideológiailag megszállt társadalmi
tér helyett a hétköznapi létezés „kisvilága” lesz, másrészt pedig a költői én önmegjelenítéséről és önérzékeléséről is árulkodik, hiszen a versekben megjelenített szubjektum a létezés
banális tartományában rajzolódik ki, mintegy véletlenszerűen tűnve fel valamilyen tükröződés egyik, ám korántsem központi elemeként. Szabó Gábor könyve egy pontján felveti a
Baudelaire költészetével való párhuzamok komolyabb vizsgálatának szükségességét. A banális, hétköznapi tárgyi világ részletező szerepeltetése mindkét költő szövegeiben az önmagára
egyszerre belülről és kívülről, megfigyelőként és a megfigyelt világ részeként tekintő szubjektumot mutat be. Ám míg Baudelaire-nél az emlékezet fiókos szekrényének kacatjai az önmagától elidegenedő én dermesztő „metafizikai” ürességéhez vezetnek (Spleen II), addig Petri költészetében, különösen a kései kötetekben, a „helyi vonatkozásoknak”, tünékenységük
tudatosulása ellenére, mégis marad megkötő erejük.
Petri verseinek térszerkezetét Szabó a helyekre jellemző mozgás szempontjából is bemutatja. Olvasatai alapján kitűnik, hogy a versekből hiányzik a felfelé irányuló, transzcendens
térépítkezés, ellenben gyakori az aláhullás, a zuhanás motívuma, illetve a hozzájuk kapcsolódó tárgyi keret: például liftakna, lépcső (Körülírt zuhanás). Érvelése szerint ez a lefelé tartó
mozgás nem csupán az első kötetekre igaz, melyekben a motívum gyakran összekapcsolódik
az öngyilkossággal, hanem még a Hogy elérjek a napsütötte sávig látszólag következtetésének
ellentmondó befejezésére is, ahol az „émelygés lépcsein” át vezet az út a megváltáshoz.
A tér negatív tapasztalata a „pillanatnyiság” időtapasztalatával áll párhuzamban és tartozik össze egymást kölcsönösen feltételező módon Petri verseiben. Szabó Gábor szerint
ugyanis „az elillanás, a szökésben levés … a stabil tér-kategóriákat viszonylagosító énfelszámoló technika szükségszerű időbeli kiterjesztéseként válhatott a versek meghatározó temporális élményévé” (30.). Ennek megfelelően a „pillanatnyiság”, az átmenetiség, az elodázás
gyakorta képezi a versek induló helyzetét Petrinél. Az értekező a művében felvetett különböző problémák kibontása során érinti is ezt az időtapasztalatot. Például az Örökhétfő az üres
politikai és társadalmi ideológia örök „ideiglenességében tengődő” világ, a történelmi változás lehetőségétől megfosztó, az ünnepeket kisajátító, így a közösségi összetartozás élményét
és az ismétlődés temporális struktúráló hatását kiüresítő hatalom felett mond ítéletet. A személyes és közösségi eszkatológia eltűnése azonban nem csupán politikai szempontból vezet
a „nem ideje ez semminek” (Zátony), a jövő nélkül konzervált jelen tapasztalatához. Az idegen
abszurd otthonossága című fejezetben Szabó Gábor párhuzamot von az egzisztencializmus
mulandóság-tudatából következő, „értelemmel átitatott világos célnélküliség” és Petri költészete között, a Szubjektivációs színpad: élvezet és pusztulás című fejezet pedig a halál, a pusztulás és a testi örömök (evés, szexualitás) egymásra vetülését vizsgálja.
A test problematikájának tárgyalásában találkoznak a Szabó Gábor által felvetett témák.
Petri költészetének, „hangjának” talán egyik legfelismerhetőbb jellegzetessége a vaskosság, a

2015. február

129

„

testiség (evés, emésztés, nemiség) gyakran vulgáris nyelvi regiszterben szerepeltetése. Szabó
Gábor könyvében sokoldalúan és összetetten elemzi a „nevén nevezett” testi működések különböző funkcióit Petri verseiben. A groteszk test politikája című fejezetben Bahtyin gondolatai alapján írja le a groteszk nyelvi elemek beszűrődését, a stilisztikai regiszterek keverését, a
„szennyezett” nyelv Petri-féle idiolektusát. Megállapítja, hogy az „anyagi test, a hús úgy nyeri
el formáját és jelentését a költeményekben, hogy benne és általa a társadalmi viszonyok közt
zajló csere és átkódolás eredményeképpen válik láthatóvá a Törvény rendjét behálózó anomáliák és törések hálózata, vagyis a Hatalom alapzatának fiktív mivolta, ingatag esetlegessége.” (36.) Az efféle ábrázolásmódban rejlő felforgató erő és forradalmi impulzus különösen
provokatív módon leplezte le a Kádár-korszak hivatalos prüdériája, a közerkölcsök romlottságát a szocialista szemérmesség látszatával púderező stratégiáit. A karneváli test, a karneváli tudat efféle megnyilvánulásai a társadalmi rend ideiglenes inverzióját teremtik meg a
költészet nyilvános terében, annak ellenére is, hogy a karnevál időbeli és térbeli lokalizáltsága, lehatároltsága eredetileg a szubverzív társadalmi energiák hatalmi kontrollját, a társadalmi egyensúly fenntartását, mintsem felborítását szolgálja.
De Petri-lírában valójában nem a nagy, kollektív, felduzzasztott test kerül színre, hanem
az izolált, egyedi, elkülönült test. Jellemző motívum a versekben a „zsugorodás”, „lealacsonyítás”, az öregedő, fogyatkozó test. A tökéletlenség kultusza végigkíséri Petri költészetét, a versek beszélője előszeretettel időzik el a női test hibáin, a kései kötetekben pedig saját, betegséggel küzdő teste lesz egyre többször a lírai reflexió kiindulópontja.
Megkülönböztetett helyet kap Szabó Gábor vizsgálatában a szem testi és intellektuális tapasztalatot kapcsolatba hozó motívuma. A tekintet, a látás és a látva levés, a fény, a tisztánlátás, a világosság jelentés tartományait egybefogó trópust A tekintet geometriája című fejezet
tárgyalja részletesen, ám érintőlegesen előkerül Az idegen abszurd otthonossága című részben is. Szabó Gábor gondolatmenete – hasonlóan a tér problematikájának elemzéséhez – dialektikusan közelíti meg a kérdést. Egyfelől ugyanis a szem, a tekintet és a látás tematikája a
racionális, intellektuális megismeréshez, a tisztánlátásnak és a világosságnak a felvilágosodásban megfogalmazott örökségének vezetnek vissza. A látás, a szem ekkor, a nem-tudás, sőt
a hamis tudás homályán áthatoló eszköze lesz, az igazság keresésének morálisan is értelmezhető szimbóluma. Ez a felfogás úgy tűnik leginkább az első két kötet verseire jellemző, s
a hozzá kapcsolható versek a „megfigyelő tekintet kérlelhetetlen tárgyilagosságának uralmi
igényét és rögzített pozícióját jelzik, a verseknek a létezés illuzórikus ködképeivel szembeszegülő képalkotási filozófiáját tükrözik” (45.). Ám Szabó Gábor szerint Petri fokozatosan eltávolodik, sőt elfordul a látás, a szemlélés, a láttatás, a megnevezés, a leírás efféle optimizmusától, s „az 'én látok' önbizalommal teli pozícióját” lecseréli „a ’dolgok láthatóak’ higgadtabb –
ha úgy tetszik, a világ abszurditását beismerő – szemléletére” (53.). A tekintet tisztaságát
egyfelől épp a szem testhez tartozása kérdőjelezi meg, másrészt pedig a látás alanya önmagát
a másik tekintetének kitéve ismeri fel különbözőként, s tudatosítja az identitások kölcsönös
függőségét a tekintetek játékában. Szabó Gábor különösen két téma alapján állítja, hogy Petri
bírálja tudás és szubjektivitás egymást kölcsönösen megerősítő, a megfigyelő központi, reflektálatlanul maradt pozíciójában kifejeződő koncepcióját. Az egyik téma a megfigyelő és
megfigyelt kölcsönös függőségének néhány politikai versben ábrázolt paradox mozzanata
(Személyi követő éji dala), a másik, gyakoribb típus férfi és nő közötti függő viszonyok felismerése, a kommunikációképtelenség tapasztalatának megfogalmazása. Összességében a

„

130

tiszatáj

szem, a tükör, az ablak, a tekintet motívumait felvonultató verseket elemezve Szabó a mozaikos, kaleidoszkópszerű látvány, az ebből feltáruló töredékes és viszonylagos tudás, valamint
az önazonosságát rögzíteni nem tudó és nem akaró lírai alany összekapcsolódását emeli ki.
Mindez pedig az ismeretelméleti korrektség mai kívánalmaival (viszonylagosítás, instabilitás,
az (ön)azonosság lehetetlenségének belátása) összhangzó konklúzióhoz vezet: „a látás és a
láttatás, az érzéki és intellektuális megismerés perceptív felületeként a test és a szem együttesen jelzi az egzisztencia világra való elkerülhetetlen ráutaltságát és közösen szabályozzák
térbeli irányultságait” (53.).
Az idegen abszurd otthonossága című fejezetben Szabó Gábor a francia egzisztencializmussal, különösen annak Albert Camus esszéiből kibontakozó változatával állítja párhuzamba Petri költészetét. Ráadásul ezt az első pillantásra kissé meglepő ötletet nem az öngyilkosság első két kötetben markánsan – de az ún. „Sára-versekben” a teljes életműben – jelen lévő
filozófiai és morális kérdése kapcsán bontja ki, megidézve azt a Camus-t, aki szerint az egyetlen, valódi filozófiai kérdés az öngyilkosság kérdése.
Szabó szerint kapcsolódási pont a két életmű között az idegen, az abszurd és a szabadság
fogalmainak, illetve a bennük rejlő szereplehetőségek feltárása az emberi létezés történetileg
szituált feltételei közt. Mindkét író a világgal és önmagával szembeni kritikai analízis, „a hidegen fényes tisztánlátás igényének hangsúlyozása” (72.) révén jut el „az értelemmel átitatott világos célnélküliség” elfogadásához és hirdetéséhez. A fény, a nap, a világosság trópusának a felvilágosodás, a racionalizmus és a humanizmus optimizmusát korlátozó, bíráló használata mindkét szerző sajátja, csakhogy Petrinél az irónia tompítja a világ felismert abszurditásának tragikus színezetét. Mindemellett a „szabadság választásának, választhatóságának
kérdése és lehetősége, mint súlyos egzisztenciális döntés, [Petri] lírai univerzumának egyik
olyan sarokpontja, ahonnan az életmű számos regisztere levezethető.” (65.)
A szabadság lehetőségének felmérése az idegenség, az abszurditás terepén persze eltérő
hangsúlyokat kap a két életműben, hiszen a kérdés társadalmi-történelmi szituáltsága inkább Petri verseiben kerül előtérbe. Szabó Gábor e kérdés összetettségét felvillantva szögezi
le, hogy az „idegenség pozíciója Petri költeményeiben egyszerre egzisztenciális, filozófiai és
persze ideológiakritikai szerep, az elidegenedés és a szabadság lehetőségének ellentmondásos zónája.” (76.) Az idegen fogalmának rétegzett jelentése visszautal a „nem-hely” korábban
már végigkövetett analízisére: felidézi az otthonosságát vesztett univerzumban, a nagy, átfogó világmagyarázatok nosztalgikus emlékét megőrző, s ennek az itt-tartózkodásnak a pillanatnyiságában, átmenetiségében berendezkedő, azt elfogadó alanynak az identitását. Kapcsolódik továbbá az idegenség tudat történelmi, társadalmi és politikai dimenziójához, hiszen „a Kádár-éra nagyon is konkrét ideológiai, politikai berendezkedésre vonatkozó gyötrelmes tudásként szövődik Petri-költészetébe” (74.). Ebben a társadalmi, történelmi, sőt politikai helyzetben a szabadság lehetőségének kérdése kényszerítő erővel vetődik fel, s Petri
verseiben „az egzisztenciális szabadságvágy elsősorban nem valamiféle időn kívüli, történelem felett lebegő absztraktumként, hanem a mindennapos tapasztalatok abszurditásának
gyakorlatában vergődve mutatkozik meg” (65.).
Ezen a ponton Szabó Gábor kivételesen a kötetek egymásra következését, az életmű változásainak belső logikáját is bevonja a magyarázatba. Az első két kötet analitikus látásmódja,
a módszeres kétellyel operáló versei ugyanis „talán szükségképpen vezethettek el az Örökhétfő, majd az azt követő kötetek fokozódó illúziótlanságának abszurd nyelvi játékaiban rep-

2015. február

131

„

rezentálódó világszemléletéhez.” (66.) A világnézeti „kijózanodás”, helyesebben az illúziók
elvesztése hatással lesz a formakultúra alakulására is, hisz a szerző érvelése szerint a
nonszesz költészet hagyományának megelevenedése, az alkalmi- és ötletköltészet előtérbe
kerülése, a szójátékokra, nyelvi szellemességekre építő versalkotásban, „a látványos nyelvi
zűrzavar képeiben … a világ és az én közti áthatolhatatlan távolság”, „a tudat és dolgok rendjét elválasztó törésvonal”, egyszóval abszurd világtapasztalat tárul fel. (67.)
Szabó Gábor felveti még, hogy Petri és Camus művészetében, gondolatvilágában hasonló
álláspont fogalmazódik meg a művészi alkotótevékenység értelmét, célját illetően. Mindkét
alkotónál megfigyelhető a patetikus, prométheuszi művészszerep elutasítása, csak míg Petrinél a visszautasításba ironikus színezet vegyül, addig Camus-nél tragikus individualista heroizmus. A művészet transzcendens, egyéni vagy kollektív mentálhigiénés esélyeire (vigasz, katarzis, megváltás) szkepszissel tekintenek, kételkednek, hogy a művészet, a gondolkodás képes úrrá lehet lenni a szorongáson.
A létezés végességének tudata, a halál árnyékában élt élet alapélménye nem csupán egzisztenciálfilozófiai kérdésként van jelen Petri költészetében. A Szubjektivációs színpad: élvezet és pusztulás című fejezet élvezet és pusztulás kettős vonzásának már-már toposszá váló
modernista tematikája Petri-féle kidolgozását írja le Nietzsche és Freud dichotómiáit (életösztön/halálösztön; apollóni/dionüszoszi) is használva. Az elemzésben a korábban már bemutatott témakörökhöz kapcsolódva a „tekintet racionális rendezőerői és a test bomlasztó
energiái közti viszony” (54.), szerelem (szexualitás), evés és halál együttes megidézése kerül
előtérbe. A test morbid ábrázolásai a halál, a pusztulás, az öregedés felől (például a női test
ábrázolása, a Sára versekben megidézett halott szerető), „az alkotás, a halál, az élvezet, a társadalmi szubjektum vagy az emlékezés metaforáit” egylényegűvé sűrítő gasztronómiai versek (63.) összefüggésbe hozzák a versekbe íródó mulandóság tudatot és a szubjektivitás
formálódását. A szubjektum formálódásnak térmodellje a színpad, ahol a két szemben álló
princípium (élvezet és pusztulás) csak a másikban, a másik által tud megmutatkozni. Kosztolányi véleményével összhangban a művészet egyetlen, igazi témájának tekintett halál Szabó
Gábor könyvében mindvégig ezt az absztrakt, filozófiai oldalát mutatja. E kérdés tárgyalásakor talán szerencsés lett volna az életmű történetiségét is bevonni a vizsgálódásba, hiszen a
korai kötetek elvont halálfogalma mellett egyre inkább előkerül a saját halál (a betegség, az
öregedés, a saját múltra való visszatekintés) szűkebb perspektívát, viszont nem kevesebb
poétikai tétet rejtő felfogása.
Különösen izgalmas poétikai és esztétikai fejtegetéseket tartogat a Hiánypoétika című fejezet, melyben a szerző a hiány, a töredezettség, a negativitás versszervező szerepét tárgyalja. A versekben érzékelhetővé váló „hiány” (törés, elhallgatás, elodázás, illetve egyéb retorikai szerkezetek) „egyszerre éntechnikai és ismeretelméleti problémák lenyomata” (83.). E
költészetről szólva a különböző nyelvi regiszterek sokkoló együttélésének, az egységes nyelvi világlátás és világmagyarázat hiányának megállapítása a Petri-kritikai alapvető belátása.
Margócsy István a gyarló és a magasztos, a nevetséges és a tragikus együttes megjelenéséről,
egymást kioltó értékvilágok összekapcsolásáról beszél, de sajátos kollázstechnikaként, az ellenpontozás kompozíciós eszközeként is értelmezhetjük az egymás mellé kerülő töredéknyelvek, köznyelvi idézethalmazok együttélését.
Szabó Gábor a töredékesség és a hiányosság még szembeszökőbb formáira figyel fel Petri-olvasatában, azokra a versbeli beszédhelyzetekre, melyekben a megszólalás elbizonytala-

„

132

tiszatáj

nítóan önreflexív módja – a versírás helyett írott „metaversek”, ars poeticák, pszeudo-versek
(Az ilyen fontos beszélgetések) –, „a vers mint e visszavonás, önmegszüntetés tárgyiasított
gesztusa” (86.) szövegalkotó funkcióval rendelkezik. Ezek a többnyire (ön)ironikus szövegek,
amellett, hogy részt vesznek a költői mesterség provokatív lefokozásában, a költészetnek és a
töredéknek a német romantikai művészetfilozófiájában kibontott koncepcióját is megidézik.
Az elodázás, az elhallgatás ekkor arra a kimondhatatlanra is utal, ami csupán megmutatkozik, de nem lehet fogalmilag, nyelvileg szabatosan megnevezni. Ez az elképzelés, mely a német romantikán kívül több jelentős filozófus művében is megtalálható (Nietzsche, Wittgenstein, Heidegger) filozófia és költészet egymást kölcsönösen kiegészítő felfogását hirdeti, s „a
költészetben rejlő jelentőségteli elhallgatást filozófiai tárgyként kezeli” (90.).
Szabó Gábor Petri-könyve az itt bemutatott vezérszólamoknál és gondolatmeneteknél is
gazdagabb, összetettebb alkotás. Önálló, mindazonáltal a Petri-értelmezés néhány jelentős
eredményére támaszkodó munka, amely egymástól elválaszthatatlan kérdésnek tartja az
életmű poétikai, ideológiakritikai, ismeretelméleti és szubjektumelméleti dimenzióját. Koherens és következetes, az életmű társadalom- és eszmetörténeti kontextusait messzemenőkig
tiszteletben tartó interpretációival nehéz is lenne vitatkozni, legfeljebb jelezni próbáltam,
hogy az értelmezés bizonyos esetekben más irányt is vehet.

KÖRTÉR

MANDULAVIRÁGZÁS A GELLÉRTHEGYEN

Ára: 600 Ft
Előfizetőknek: 500 Ft

J

«pl

•
>» r ,

1

W

<•

I• •
» *

>

.V

jjg«

1

4

V

*

!

V

lik

«

rí

5

