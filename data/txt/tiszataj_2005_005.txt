t^táj
5 9 •

É V F O

bM

L Y A M

Darvasi László,
Jókai Anna,
Márton László
prózája

SS»

Zalán Tibor,
Báger Gusztáv,
Bogdán László,
Pintér Lajos versei
Kabdebó Tamás:
Az Óda
(egyfelvonásos)

Kulcsár Szabó Ernő
és Szabó Gábor
tanulmánya
Diákmelléklet:
Vadai István
József Attiláról

5

2005. május

tiszatáj
IRODALMI FOLYÓIRAT
Főszerkesztő:
O L A S Z SÁNDOR

Szerkesztő:

HÁsz

RÓBERT

A szerkesztőség tagjai:
ANNUS GÁBOR

(művészeti szerkesztő)
DOMÁNYHÁZI E D I T

(nyelvi lektor)
H A J Ó S JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
«
a Nemzeti Kulturális Örökség Minisztériuma
A^llllífel*
^Ty r f f
Nemzeti Kulturális Alapprogram
támogatásával.
NEMZLTI KU.Tl RALIS ÖRÖKSÉG

Felelős kiadó: Tiszatáj Alapítvány.
*AuS
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Kinyik Erika.
Internet: www.tiszataj.hu e-mail: tiszataj@tiszataj.hu
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149Terjeszti a HÍRKER Rt. és az NH Rt. Előfizethető a hírlapkézbesítőknél és a Hírlapelőfizetési Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin, vidéken a postahivatalokban; közvetlenül vagy postautalványon, valamint átutalással a Postabank Rt.
11991102-02102799-00000000 pénzforgalmi jelzőszámra.
Egyes szám ára: 350 forint.
Előfizetési díj: negyedévre 900, fél évre 1800, egész évre 3600 forint.
MINISZTÉRIUMA

ISSN 0133 1167

Tartalom
LI X . ÉVFOLYAM, 5. SZÁM
2005. MÁJUS
ZALÁN TIBOR: Dünnyögés, félhangokra (Részlet) ..............

3

MÁRTON LÁSZLÓ: Rabosítás ...............................................

6

BÁGER GUSZTÁV: XXI. századi történet (József Attilának); Mindent vissza (Körtánc József Attilával); Kilenc hónap (Oscar kisfiúnak); Egy adventre emlékezve; Vallomás ..........................................................

15

DARVASI LÁSZLÓ: Virágzabálók (Regényrészlet) ................

18

KÁNTOR ZSOLT: József Attila-rajzok; Szarvas Gospel József Attilának ...............................................................

26

BOGDÁN LÁSZLÓ: Kerengő (Madéfalva, 1764) ....................

28

JÓKAI ANNA: Az utolsó gyermek ........................................

32

PINTÉR LAJOS: dúdoló; Én vagyok az, aki nem jó ..............

41

KABDEBÓ TAMÁS: Az Óda (Egyfelvonásos élő múltdarab)

43

MÓSER ZOLTÁN: Szerkezetek, színek, fények .....................

57

TANULMÁNY
KULCSÁR SZABÓ ERNŐ: A tudás mint a nyelv „befagyasztása” (Avagy hozzájárulnak-e a sztereotípiák a megértéshez?) ....................................................................

64

SZABÓ GÁBOR: A Bevezetés… mint archívum ....................

82

KRITIKA
PÁLYI ANDRÁS: „A semmit olvassuk” (Tolnai Ottó: Költő
disznózsírból) ..............................................................

93

URBANIK TÍMEA: „Az emlékek menthetetlenül bús vezérmotívumai” (Závada Pál: A fényképész utókora) ....... 100

KOLOZSI ORSOLYA: Variációk bolyongásra (Podmaniczky
Szilárd: Időntúli hétméteres) ..................................... 105
KISS LÁSZLÓ: A teremtés (újabb) könyve (Kiss Ottó: Javrik könyve) .................................................................. 112
Szerkesztői asztal ............................................. a belső borítón

ILLUSZTRÁCIÓ
MÓSER ZOLTÁN fotói a címlapon, az 5., 14., 27., 31., 42.,
56., 99. és a 116. oldalon

DIÁKMELLÉKLET
VADAI ISTVÁN: A fűnyírógép (idebenn)
(József Attila: Osztás után című verséről)

ZALÁN TIBOR

Dünnyögés, félhangokra
( RÉSZLET)

[…]
J. A. én meg akarok halni
Libacomb helyett felhőket falni
Virággal menni nem karóval
Koporsót vonszoló sovány lóval
*
A bűn az persze így se könnyebb
Hiába pereg éjjel a könnyem
S a reménytelen vizes síkon
Vérrel keveredik el a taknyom
*
Félek már csak a kutyák hisznek
itt hol az égből kiveszett isten
*
Legjobb lenne de az is nagyon
ottfelejteni magam egy padon
fölös csomag senki szemete
nem ér már annyit hogy háljak vele
se más Leszek találatlan tárgy
haszontalan élt holtan se trágyáz
*
Köztetek lettem mindegy most már
késik a leltár mert széjjel hordták
mind amim volt de nem volt semmim
kátyúban szarrá roppant a felnim
*

4

tiszatáj
Észre se vettem telihold van
meztelen fekszem holtan a holdban
sok a halál de nekem jól áll
bennem a végzet régóta kószál
*
Mosolyognék csorba a fogam
lennék én rossz is gonosz boldogan
hiába megfogant a jóság
bennem és akár a féreg szétrág
*
Íme hát nem – de szép a tél is –
leltem Kötélen végtelen végig
Zuhannék emel súlyos szárnyam
irgalmas őzek néznek utánam
asszonyok nők és gyermeklányok
múltamból minden csontot kihányok
*
Én nem fogom ki még a hámból
magam de létem egyre ficánkol
nem én Kiáltok mindegy is már
égnek ütődik a szétlőtt oltár
*
A rakodópart füvén egykor
fölém hajolt úgy délután egykor
Nem érintett csak a hiánya
Nagy volt a duma Belét kihányta
*
Remény ha volna más reménye
birkavér gőzöl mocskos edénybe’
fröccsen a nyúlós alkonyatra
vörösen csorog le isten arca
mérges egekből lehet mégis
eljut a vád s az ima az égig
*

2005. május

5
Rög a raghoz temesd a nyelvet
elvetünk jó mélyre minden elvet
ki ne keljen Veletek lettem
volna de tajtékot terem kertem
*
Félek nem ér hisz nincsen vére
miért ver mégis A lüktetése
átüt az időn a kor falán
Rajta áthúzott csonka név zalán

6

tiszatáj

MÁRTON L ÁSZLÓ

Rabosítás
Az épület, amelyet szemügyre veszünk, egy patinás városrészben található; ő maga
azonban nem patinás, inkább csak szennyes: amilyen szennyes tud lenni egy lebombázott későbarokk polgárház helyére épített hetvenes évekbeli betonkocka,
három évtizednyi rárakódott portól, füsttől és kipufogógáztól. A piszkos szürkeség az ablakkeret körül sötétebb árnyalatot ült, mintha salétromként kicsapódott
volna az ablakok mögött gomolygó idegesség és félelem. Kár is volna szépítgetnünk: ez bizony a rendőrkapitányság épülete.
De azért ne képzelje senki, hogy teljesen hiányoznak belőle a jó kedély nyomai. Nemcsak a „Százegy kiskutya” és a „Pamutgombolyaggal játszadozó kardfogú tigris” poszterekre gondolunk, melyek vidám színeket lopnak egy-egy lestrapált irodahelyiségbe, hanem például mindjárt a bejáratnál, miután mágnescsíkkal ellátott belépési engedélyt kapunk egy portásszolgálatot teljesítő fiatal nőtől,
szinte beleütközünk egy üdítőital-automatába, sőt egy faliújságon krétai és rhodoszi utazásra, valamint szlovákiai áfonyaszedő túrára hívó hirdetéseket is felfedezünk. Rá is érünk tanulmányozni őket, mert az a férfihang, aki a telefonban
hadnagyként mutatkozott be, egyelőre még nem jött le értünk, nekünk pedig
nélküle mágneses kártyával sem szabad fölmennünk a harmadik emeletre. Így
tehát várakozunk.
Azaz, hogy pontosabb legyek: mi a magunk részéről nem várakozunk. Én,
akinek a neve oda van nyomtatva a novella címe fölé, magam sem tudom, mikor
jártam utoljára bármiféle rendőrkapitányságon; alkalmasint akkor, mikor az útlevélügyeket még a rendőrség intézte. Az olvasót pedig nem kérhetjük arra
a nagy és indokolatlan szívességre, hogy a nevünkben várakozzék a rendőrkapitányság földszintjén, ahol mi magunk nem is vagyunk jelen.
Úgy kellett volna tehát kezdenünk ezt a novellát, hogy két férfi várakozik az
imént látott üdítőautomata mellett, egy negyvenes éveiben járó középkorú és egy
egészen fiatal, félig-meddig még gyerek. Pontosabban kiskorú. Az lesz tehát
a helyzet, hogy az utóbbinak az előbbi az apja vagy a nevelője vagy másmilyen
gondviselője. Első pillantásra nem látszik az a meghökkentő hasonlóság, melynek szemléleti hátterét képezi ama közmondás, miszerint nem esik messze az
alma a fájától; de most ezzel nem foglalkozunk, mivel becsukódik mögöttünk
a liftajtó, és a három férfit – a harmadik Varga hadnagy, aki tegnap telefonált,

2005. május

7

hogy szíveskedjünk ekkor meg ekkor megjelenni – javában viszi a lift a harmadik
emeletre.
Most azonban, a második és a harmadik emelet között, ismét megállunk,
hogy kiigazíthassuk a pontatlan megfogalmazást. Mi a magunk részéről nem
Varga hadnagyhoz, hanem a magyar államhoz jöttünk látogatóba. A magyar állam látni kívánt bennünket, apát és fiút, gyámot és kiskorút, mi pedig eleget teszünk a kötelezettségnek. Mondhatjuk úgy is, hogy elfogadtuk a meghívást.
Nincsenek túlzott várakozásaink. Nem képzeljük például azt, hogy a magyar
állam grízes tésztával kínál bennünket, de még azt sem, hogy kávét vagy ásványvizet kapunk a magyar államtól, és ezt a tényt bizonyos megnyugvással, már-már
jóleső megkönnyebbüléssel vesszük tudomásul. Másfelől mi sem tehetjük meg
azt, hogy viszünk egy üveg vörösbort vagy egy szépen összeállított virágcsokrot,
amikor a magyar államhoz megyünk látogatóba. A magyar állammal beszélgetni
sem lehet. Az állam – mint azt életünk folyamán sokszor, sokféle helyzetben
megfigyelhettük – természeténél fogva nem megszólítható. Amennyiben a magyar állam keretei közt beszélgetéshez hasonló kommunikáció folyik, annak
résztvevője a másik oldalon egy-egy olyan tisztviselő, aki ötperceket vagy tízperceket lop el a munkaidejéből, hogy magánvéleményét kifejthesse, és ezáltal
könnyítsen a ránehezedő lelki terheken. Meglopja a magyar államot, hogy emberi lénynek bizonyulhasson, mi pedig közreműködünk az időlopásban, mielőtt
a magyar állam hivatalosnak tekinthető bánásmódjában részesülnénk.
Így például Salgó Ervin (ez lesz mostantól az idősebbik férfi neve) öt hónappal a mostani látogatás előtt, egy tél végi vagy kora tavaszi éjszakán hosszasan
beszélgetett a budapesti színházak műsorpolitikájáról két igen rokonszenves,
értelmes nyomozóval, akik egy pillanatig sem rejtették véka alá, hogy a járőröző
kollégák túlbuzgóságát enyhén szólva fölöslegesnek tartják, és szívesebben foglalkoznának a társadalomra csakugyan veszélyes, illetve szakmailag érdekes
ügyekkel. Utólag még elnézést is kértek az éjszakai telefonálásért, a jegyzőkönyv
aláírása után pedig szívélyesen kezet nyújtottak. Tényleg nagyon kedvesek voltak, legalábbis a vizeletminta-vétellel megbízott orvosnőhöz és a motozást végző,
némi erőfölényt érzékeltető specialistákhoz képest.
A házkutatás alkalmával ismét csak szimpatikus emberek jöttek. Őket a horgászat érdekelte. Egyikük, amikor megtudta, hogy a kiskorú elkövető szeret pecázni, valósággal tűzbe jött. Széles taglejtésekkel kísérve adta elő, mint egy pantomim-színész, hogyan fogott harcsát a Szelidi-tavon. Társának háromszor is figyelmeztetnie kellett, hogy még sok dolguk lesz az éjszaka folyamán. Tudniillik
a házkutatás ugyanúgy éjszaka zajlott, mint az első kihallgatás, nem éppen rajtaütés-, de azért meglepetésszerűen. Mindazonáltal mondták a rendőrautóból kiszálló szakközegek, mindketten civilben, hogy nem kell megijedni, ők nem akarják felforgatni a házat, és nem is tettek ilyesmit. Mindössze látni akarták, teljes
villanyfényben, a kiskorú elkövető szobáját; megkérdezték tőle, hogy ugye nincs

8

tiszatáj

kábítószer a lakásban, aztán már csak a harcsáról volt szó, meg arról, hogy azonos-e a tinóru gomba a vargányával, mert az elkövetőnek volt egy tizenkét éves
öccse is, aki álmosan és ijedten bámult a paplan alól, és aki másnap a gombákról
írt biológiadolgozatot.
De a legkedvesebb emlék kétségkívül ahhoz az Ágnes nevű főhadnagynőhöz
fűződött, aki az önkormányzati helyszíntanulmányt volt hivatva értékelni. A főhadnagynő fiatal volt, csinosan öltözködött, és jogi végzettséggel rendelkezett;
egyszóval olyan benyomást keltett, hogy az embernek óhatatlanul a közismert
sláger jutott az eszébe: „egy rendőrnő az álmom… egy rend… őr… nő… ” Látszott
rajta, hogy még nem veszett ki belőle a nyitottság és kíváncsiság. Például amikor
megtudta, hogy Salgó nyomdász vagy valami hasonló, több kérdést is feltett
a nyomdászati eljárásokkal kapcsolatban.
Mondhatnánk persze, hogy ez csak amolyan laza bevezető volt a kihallgatáshoz. Tudniillik a maga módján a főhadnagynő is kihallgatta Salgót, a Varga hadnagynál esedékes a mostani látogatás előtt körülbelül két hónappal, bár a férfinak már-már olyan érzése volt, hogy a nő tulajdonképpen riportot készít vele.
Salgó rövid szóbeli jellemzést adott idősebbik fiáról. Úgy emlegette őt, hogy:
„a gyerek”. A gyerek már majdnem felnőtt volt, hiszen augusztusban fogja ünnepelni a tizennyolcadik születésnapját, de most egyszeriben visszaváltozott gyerekké. Sőt, nem egyszerűen gyerek, hanem a gyerek lett belőle: gyerekebb, mint
a kisöccse, akivel nem foglalkozik a rendőrség.
Salgó, válaszolva a főhadnagynő kérdéseire, vázolta a családi hátteret és
a gyerek továbbtanulási terveit. Hangsúlyozta, hogy a gyerek egy szigorú egyházi
iskolába jár, ahol jövőre szeretné letenni az érettségi vizsgákat, és ahol még soha
semmilyen fegyelmi probléma nem adódott vele.
A főhadnagynő furcsán nézett, amikor az egyházi iskola szóba került. Mint
akit kellemetlenül érint ez a körülmény. Pedig nem volt számára újdonság, hiszen már a telefonbeszélgetéskor is tudott róla, amikor időpontot egyeztetett Salgóval. Akkor határozottan megígérte, hogy nem értesíti az iskolát, hiszen tisztában van vele – mondta akkor –, milyen szigorúan ítélné meg az intézmény a tanulót, ha a rendőrség kábítószerrel való visszaélés bűncselekménye miatt kérne
róla jellemzést.
Másfelől Salgó dühös volt magára, amiért azt mondta a fiáról, hogy „szeretné
letenni” az érettségit. Miért csak szeretné? Mintha máris arról volna szó, hogy kirakják az iskolából! Eszébe jutott, hogy harminc évvel ezelőtt, amikor ő volt a középiskolás, mindig megkérdezték tőle a rendőrök, valahányszor elkérték az igazolványát: „Melyik egyetemen szeretett volna továbbtanulni?” A hetvenes években ezt kérdezte fiatal polgárától a magyar állam, Salgó pedig most, a huszonegyedik század elején úgy válaszolt, mintha még mindig ugyanaz a magyar állam
kérdezné ugyanazt.

2005. május

9

A magyar államnak nincs hosszú fekete copfja, nincs neki diszkréten kifestett
zöldeskék szeme, nincs a fülében ezüst karika, mivel a magyar államnak nincs
füle. Pontosabban, van is meg nincs is, mindenesetre karika nem illeszthető bele.
A magyar állam íróasztalán a számítógép és a dossziék mellett nincs arasznyi Eiffel-torony, szappantartó nagyságú vitorláshajó. A magyar állam nem tudja szégyellni magát. Aki a szégyenérzés jeleit mutatja, az a hivatali munkáját néhány
percre felfüggesztő magánszemély. Tudniillik ez a kedves, intelligens nő, aki már
a telefonban is hangoztatta, hogy érzékeli a jogi és az erkölcsi helyzet közötti lényeges különbséget, mégiscsak értesítette a szigorú egyházi iskolát az immár két
hónapja tartó eljárásról, mivel a hivatali feljebbvalója közölte vele, hogy ők nem
jótékonysági intézmény.
Ám az igazat megvallva, az édes emléket még ez a kellemetlen mozzanat sem
tudta megkeseríteni. Hiszen a magyar állam ígéreteit nem kell okvetlenül készpénznek venni, ezt Salgó viszonylag hamar megtanulta, és e tapasztalatát fiainak
is igyekezett átadni, akik azonban eddig nem sokat érzékeltek a magyar államból.
Hozzátartozott az emlék édességéhez, sőt úgy is mondhatnánk, cuki volt, amikor
a főhadnagynő váratlanul arról kezdett panaszkodni, mennyire szenved „a társadalomban elharapódzott rendőrellenes előítéletektől”. A múltkor például nem
kérték fel táncolni, miután kiderült róla, hogy rendőr. Vagy például otthon, egy
emelettel fölötte lakik egy idősebb asszony, aki azzal viccelődik, hogy a rendőrkisasszony talán bizony agyon akarja lőni őt. Ha viszont kap egy rászólást, az átlagosnál egy kissé karcosabbat, akkor mindjárt meg van sértődve. Az ész megáll,
hogy milyen primitív emberek vannak!
Ez volt az emlékben a szép. Salgó meg volt hatódva, hogy a hatóságnak
mennyire mimóza jellegű bír lenni a lelke. Egyébként a magyar állam viselkedését majdhogynem természetesnek tekintette. A magyar állam kifogyhatatlan leleményességgel szekírozza polgárait, azok meg nem kevésbé leleményesen iparkodnak kijátszania magyar állam éberségét. A magyar állam nem veszi emberszámba az embereket, ők viszont kárörömmel, sőt jóformán részvéttel figyelik
a magyar állam sokirányú szerencsétlenkedését. Így adatik meg nekik egy életen
át az a különleges élmény, hogy egyszerre lehetnek kárörvendők és kárvallottak.
Ahogy az idő előrehaladtával egyre több személy kapcsolódott be az eljárásba,
Salgó előtt már-már egy új világ tárult fel. Új ismeretségekre tett szert, életpályák
vagy legalábbis pályaszakaszok tárultak fel előtte, vélemények összecsapását és
egy egész intézményrendszer mozgását kísérhette figyelemmel. Hogy mást ne
mondjunk, Salgónak ekkor nyílt alkalma hosszabb négyszemközti beszélgetésre
a szigorú egyházi iskola igazgatójával, aki máskülönben elfoglalt és nehezen megközelíthető férfiú volt. Hallván azonban, hogy kábítószerrel való visszaélés bűncselekménye miatt eljárás indul, rögtön hajlandó volt fogadni Salgót. Megható
volt nézni az erélyes, bölcs, tapasztalt papot és tanárt, amint a szülővel együtt
gondterhelten töpreng, hogyan lehetne egyszerre megvédelmezni az intézmény

10

tiszatáj

jó hírét és a botlásától függetlenül továbbra is szeretett diákot. Az egyház hatalmas építménye sejlett fel az alig félórás beszélgetés alatt, évszázadok tudása
visszhangzott az igazgató szavaiban, és e tudáshoz képest a még oly hatalmas
magyar állam is törpének mutatkozott.
Aztán színre lépett egy ügyvéd, akinek a védelmet kellett képviselnie. Igen érdekes dolgokat mesélt, persze csak általánosságban, hiszen konkrét információkat nem árulhatott el az ügyfelekről, viszont felkeltette Salgó érdeklődését a barlangászat iránt. Salgó egyszer Mariborban járt egy megrendelés miatt, és az útcán találkozott az ügyvéddel, aki barlangtúrára készült a Pohorje északi lejtőin,
úgyhogy sportos öltözékében, hátizsákkal szinte nem is lehetett volna felismerni,
ha Salgó előző héten háromszor is fel nem keresi abban a terézvárosi irodában,
ahol az ügyvéd már sok bajba jutott gimnazistát mentett meg a felfüggesztett szabadságvesztéstől.
Említenünk kell azonban a kerületi önkormányzati tisztviselőket is, akik
a helyszíni tanulmányokat készítették. Mindegyikük csupa jóindulat és megértés
volt; egyikük sajnálkozva széttárta karját, a másik, valahányszor új bekezdést
nyitott, biztató mosollyal kijelentette, hogy ő maga is egy anyuka. A gyermek- és
ifjúságvédelmi hivatalban egy beesett arcú, hórihorgas férfi volt azonosítható az
ügy gazdájaként, aki szentül hitte, hogy valaha egy szakosztályban sakkoztak,
Salgó meg ő; Salgónak pedig sok érdekfeszítő, bár kellemetlen pillanatot szerzett,
hogy a hivatalnokot meghagyta ebben a hitében. Végül pedig, anélkül, hogy teljességre törekednénk, felvillantjuk annak az emberi jogi aktivistának a markáns
arcélét, aki csodálkozva, kissé szemrehányóan kérdezte Salgótól, miért nem tett
a vizsgálat szabálytalanságai miatt mindjárt az első napokban panaszt; ez az ember
egy pszichológusnőnek volt közeli ismerőse, Salgó pedig úgy került kapcsolatba
a pszichológusnővel, hogy az ügyészség rendelkezése értelmében keresnie kellett
valakit, aki drogrehabilitációs tanfolyamok, illetve tanfolyammal egyenértékű
foglalkozások tartására illetékes.
Maga az ügyész csak egy pillanatig volt látható, mert – mint az a titkárságon
egy beszélgetés foszlányaiból kikövetkeztethető volt – éppen egy darabolós gyilkosság kötötte le figyelme java részét, de azért egy pillanatra kinézett a párnázott
ajtó mögül: ő is kellemes arcú, megnyerő férfi volt. Látszott rajta, hogy nem ismer fáradtságot és engedményeket, ugyanakkor mégis mintha megpihent volna
a pillantása, látván a kiskorú elkövető gyámját, vagy apját, illetve mögötte az
ügyet, melyben a bűnüldözés tárgya úgy foszlik szét a semmiségben, hogy ezáltal
egy pillanatig sem válik okafogyottá.
Ezekben a hetekben Salgó többször is megpróbálta kiszámítani, hány ember
összesen hány órán át foglalkozott az üggyel, és ki kivel került ismeretségbe vagy
kapcsolatba, továbbá a magyar államnak milyen rejtett arcvonásai váltak megismerhetővé. Röviden sorra vette mindazt, ami véletlen volt, meg azt is, ami elkerülhetetlen; és ha a következmények láncolata nem látszott is valami hatal-

2005. május

11

masnak vagy jelentősnek, mindazonáltal az előzmény még náluk is jóval csekélyebb volt. Mert mivel is töltené ez a sok ember ezt a sok időt, ha az ő fia tavaly
márciusban egy bizonyos percben nem megy át az utca másik oldalára? Ha ezáltal nem lépi át a főváros ama kerületének határát, melyet a novellában szereplő
rendőrkapitányság, a maga betonkocka mivoltában hivatott felügyelni? Ha ott
közre nem fogják a rendőrök és fel nem szólítják, hogy ürítse ki a zsebeit? Ha elő
nem kerül egy (felirata szerint eredetileg napozókenőcsöt tartalmazó) kerek bádogszelence és benne kb. 0,2 gr. növényi törmelék?
Felrémlett előtte mindaz a nyüzsgés, melynek e csekély mennyiségű szár- és
levéldarabka okozója volt. Igaz ugyan, hogy vittek már embereket Szibériába fél
marék búza miatt, és arra is volt már eset, hogy zsebre vágott krumplihéj miatt
agyonlőttek valakit; sokféle növényi törmelék sokféleképpen keverheti bajba azt,
akinél megtalálják.
Maga a kiskorú elkövető nem sokat töprengett ezeken a dolgokon, már csak
azért sem, mert nem volt elgondolkodó természet. Közeledett az országos kosárlabdadöntő, melybe az iskola csapata (és a csapat egyik tagjaként ő is) bejutott;
majd, miután megkapta az év végi bizonyítványt, a család sürgősen elküldte
Salzburgba, hathetes nyelvtanfolyamra, hogy addig se legyen szem előtt. A város
szép, a társaság jó – ilyesféle hírek érkeztek Ausztria túlvégéről hat héten át. Ennek elteltével pedig nemcsak az derült ki, hogy a gyerek tökéletesítette német
nyelvtudását, mi több, olaszul is megtanult egy kicsit, mivel az idő legnagyobb
részét olasz diákok társaságában töltötte, hanem az is, hogy a magyar állam továbbra sem feledkezett meg az eljárás tárgyáról, aki másfelől a cselekmény alanya volt. Csengett a telefon, és a vonal túlvégén a magyar állam szólalt meg.
Varga hadnagy néven mutatkozott be, és megadta azt az időpontot, melyben látni
óhajtotta a kiskorú elkövetőt, valamint gondviselőjét. Látni és tájékoztatásban
részesíteni őket, illetve a tájékoztatásról szóló jegyzőkönyvet aláíratni velük. Nem
fog sokáig tartani – nyugtatta meg polgárait a magyar állam –, legfeljebb tíz vagy
tizenöt percig; de hát a szabályok ezt írják elő.
Salgó jobban szerette volna, ha a magyar állam nem ígér semmit. Ismerte már
ő a magyar állam különböző hangjait, amint felcsendülnek a telefonban. Van egy
jellegzetes APEH-es hang, mely nyugdíj előtt álló napközis tanító néniket juttat
az ember eszébe, plusz a túlmelegített kakaó tetején képződő ráncos bőrt. Van
egy vám- és pénzügyőrségi hang, türelmetlen és goromba, de van a magyar államnak egy lendületes, vidám hangja is, amely határidőt szab és bírságot helyez
kilátásba oly viháncoló hanghordozással, mintha valójában ezt mondaná: „Na
ugye, kisöreg, telcsizek és csicsergünk!” Másmilyen hangon beszél a magyar állam, ha te akarsz tőle valamit (még akkor is, ha ő akarja, hogy akarj), és másképp
szólal meg, ha ő keres meg téged. Ez a hang, aki Vargának és hadnagynak
mondta magát, lassú beszédű, tájszólásos, vastag hang volt.

12

tiszatáj

A magyar államnak nincs rövid ujjú pólója „Megcsalsz: meghalsz!” felirattal,
nincs pocakja a póló alatt, és nem gyöngyöznek izzadságcseppek a homlokán,
merthogy homloka sincs neki. Mindössze hangja van. Ugyanez a dél-dunántúli
kátyúkat idéző, vastag hang, amelyik tegnap a telefonban volt hallható. Ígéretéhez híven, tájékoztatásban részesíti az ügyfeleket. Elmondja, hogy az újabb szabályok értelmében, tekintve, hogy az elkövetőnél talált növényi törmelék egy,
azaz 1 grammnál kevesebb, az eljárás bírósági szakaszba helyezésére nem kerül
sor, amennyiben a kiskorú hajlandó részt venni egy megelőző és leszoktató tanfolyamon, a hajlandóságról szóló nyilatkozatot helyben aláírja, a részvételről pedig az aláírástól számított egy éven belül igazolást juttat el az ügyészséghez.
Ezt követően ismét megfigyelhetjük a csodát, amint a magyar állam átváltozik
egyszeri és megismételhetetlen emberi lénnyé. A ritkás hajú, hízásra hajlamos
fiatalember egyik pillanatról a másikra megenyhül, szinte már felenged. Hiszen
látja ő, hogy a kiskorú nem egy elvetemült gonosztevő; nem is arról van szó. Ám
hogy miről van szó, az egyelőre nem derül ki, mivel Varga hadnagy a maga emberi minőségében történeteket mesél, sztorizik. Hogy ő ismert valakit, aki hasonló okokból kifolyólag felfüggesztett szabadságvesztést kapott, amit aztán egy
másik ügy miatt le kellett töltenie, és aztán az intézmény falai közt ez meg ez
történt vele; akinek nem való a börtön, az lehetőleg ne csukassa le magát. Másfelől van őneki, Vargának egy unokafivére, aki egyszer-egyszer – állítólag! –
szintén kipróbálta a hogyishívjákot, az Önök is tudják már, hogy micsodát. No és
mi történt vele? No és nem történt vele semmi. Kipróbálta, és közben elvégezte
a műszaki egyetemet, sőt mi több, meg is nősült. Jelenleg mérnök és egy tündéri
kislány boldog apukája. És ha annak idején bíróság elé kerül, annak mi értelme
lett volna? Ugye nem lett volna semmi, de a szabályok sajnos ezt írják elő.
Álmélkodunk a tanulság hallatán, ugyanakkor félelmek is ébredeznek bennünk. Mert ahogyan a magyar állam átváltozott emberi lénnyé, ugyanúgy az emberi lény is vissza fog változni magyar állammá, és igen valószínű, hogy ebben
a minőségében még egy utolsó meglepetésben részesít bennünket, gondviselőt és
kiskorút, elbeszélőt és olvasót. A meglepetés nem is maradt el, mert amikor felállunk és búcsúzkodni kezdenénk, a magyar állam közli velünk, hogy hátra van
még a novella címében szereplő művelet, az úgynevezett rabosítás.
Elképzelhető, hogy az olvasó nem ismeri ezt a kifejezést, ezért Varga hadnaggyal egybehangzóan elmagyarázzuk: először is lefényképezzük a kiskorút
szemből és profilból, majd ujjlenyomatot veszünk róla, végül egy hozzácsatolt
sokjegyű számmal együtt nyilvántartásba vesszük, és már készen is vagyunk. Igaz
ugyan, hogy az eljárás előreláthatólag nem kerül bírósági szakaszba, mindazonáltal a bűncselekmény ténye fennáll, és a nyomozati szakasz addig nem zárható
le, amíg a rabosításra sor nem kerül – így hangzik a magyar állam, szájából,
enyhe dél-dunántúli tájszólásban, az indoklás. És ebben a pillanatban a magyar

2005. május

13

állam soha nem lankadó erőfölénye oly hatalmas, hogy az állampolgár beleegyezésére már nincs is szüksége.
A laboratórium, ahol a rabosítás folyik, fent van a padlástérben. Itt augusztusban annyira megreked a nyári hőség, hogy Varga hadnagyról most már patakokban folyik a víz. Bezzeg a fényképész nem verejtékezik! Ő Salgót szóra sem
méltatja, ő Varga hadnaggyal sem beszél, ő kizárólag a kiskorúhoz intézi szavait.
Itt fent a padlástérben ő a magyar állam. Őszes hajú, barázdált arcú férfi; olyasféle hangon beszél a kiskorúhoz, mint egy testnevelő tanár az osztálykirándulás
egyik válságos pillanatában, vagy mint egy közepesen sikeres kosárlabdaedző
a várakozások ellenére mégiscsak döntetlenül végződő mérkőzés szünetében. Ami
csak azért furcsa, mert semmiféle mérkőzés nem folyik és mert minden el van
döntve.
Így tehát a fényképész, akinek rendfokozatát nem, ismerjük, miután elkészítette a felvételeket, elővesz egy gumihengert, és arra sűrű, fekete festőanyagot
hord fel. Közben utasításokat ad a kiskorú elkövetőnek, miképpen tartsa a kezét.
Most már nem annyira tornatanárhoz, mint inkább zongoratanárhoz hasonlít,
aki arról győzködi a kezdő tanítványt, hogy a helyes kéztartás tenyérrel fölfelé
valósítható meg. Kissé félrevezető ujjlenyomatvételről beszélni, minthogy a lenyomatvétel tárgyát az egész tenyérfelület képezi, a csukló tövétől az ujjak hegyéig; és lehetséges, hogy nem tudja a jobb kéz, mit csinál a bal, de annyi biztos,
hogy ketten egyszerre csinálják ugyanazt.
Emlékezetes módon vegyül a padlástérben a bűnüldözés prózai sivársága
a tenyérjóslás misztériumával.
– Majd otthon leszedheted súrolóporral a nagyját – mondja a fényképész, akinek nem ismerjük a rendfokozatát, és aki továbbra sem verejtékezik. – A többi
meg úgyis lekopik.
És még hozzáteszi:
– Addig is, lehetőleg ne töröld a kezed a nadrágodba, és ne fogjál meg semmit
az utcán.
Igen, az utcán. Már csak az van hátra, hogy odakint legyünk. Kint az utcán
erőlködve süt az augusztusi nap, csekély a forgalom, gazdátlan kutya fosztogat
egy feldőlt szemeteskukát, mi pedig mehetünk bárhová. Elmehetünk a Moszkva
tér felé, vagy átmehetünk az Erzsébet hídon a Duna bal partjára. Elmehetünk
a Magas-Tátrába áfonyát szedni. Hajóra szállhatunk, hogy kikössünk Rhodosz
vagy Kréta partjain. Egy pillanatra megállunk, és részvéttel gondolunk azokra,
akik – ilyen vagy olyan okokból – mindezt nem tehetik.
Ebben a pillanatban, mely a részvétnek van szentelve, már meglehetősen eltávolodtunk a rendőrkapitányság épületétől. A kiskorú elkövető előbb egy szökőkút vizében próbálja lemosni a fekete anyagot, majd egy járdaszélen kornyadozó
fiatal hársfa kérgéhez dörgöli a tenyerét, aztán ismét a szökőkúttal kísérletezik,

14

tiszatáj

mindhiába. Nem tartjuk valószínűnek, hogy sírva fakadt, inkább az arcába fröcscsenhetett egy kis víz.
Salgó ennek ellenére szükségesnek és kötelezőnek érzi a vigasztalást. Félszeg
mozdulattal átkarolja, kissé magához húzza a gyereket, aki nála fél fejjel magasabb. Azzal sem törődik, hogy fekete ujjlenyomatok rakódnak az ingére.
– Látod, édes öregem – ezt akarja mondani, vagy talán mondja is –, a magyar
állam ezzel a groteszk szertartással juttatja kifejezésre, hogy mostantól felnőtt
férfinak tekint.
De nem. A középkorú férfi, akit Salgónak neveztünk el, ilyesmit nem tud
mondani. Ezek a szavak – vagy bármi egyéb, a helyzethez illő szavak – nem jutnak eszébe. Nézi a gyereket, és látja, hogy ez bizony végképp nem gyerek. De hát
hogyan is lehetne hihetően elmondani, hogy a hatóság gyámkodása, melyből az
elmúlt hónapokban ízelítőt kaptak, voltaképpen a nagykorúság jele, és a felnőttkor gondterhelt, kietlen egyhangúsága az elképzelhető legnagyobb kaland?

2005. május

15

BÁGER GUSZTÁV

XXI. századi történet
JÓZSEF ATTILÁNAK

Egy dél-afrikai bár mosdójában
három fiú megerőszakolt egy lányt.
Mikor kiderült, hogy HIV-fertőzött,
a fiúk brutálisan végeztek vele.
(Újsághír)

fehérrel összekenve levegőt morzsol a száj
„a minden ötödik között vagyok”
omló hegyoldalon törzsek kalapácsa
egy program önként visszavág

Mindent vissza
K ÖRTÁNC JÓZSEF ATTILÁVAL

vízbe a vizet
tűzet a tűzbe
hegybe a hegyet
mélyet a mélybe
mosolyba mosolyt
fagyot a fagyba
szívbe a szívet
követ a kőbe
nyílba a nyilat
világot virágba

16

tiszatáj
egyénbe egyént
pártot a pártba
magba a magot
kristályt kristályba
sötétet fényt
életbe halálba
– csak Őt a Napot
Napot a Napba
ne!

Kilenc hónap
OSCAR KISFIÚNAK

Jobbkezem nagyujján
körömház bőrtokjából
kilenc kerek hónapon át
domború hegy csúcsára
kéklő csillag emelkedett
Szorító kötések s alig
fogyó jégkockák közt
másfél éves fiú-köröm
kaparása hűtötte leginkább
kocsiajtóba szorult fájdalmát

2005. május

17

Egy adventre emlékezve
Velünk csodásan köröztek
és vártuk hogy magas hegyen
nekünk kettős Advent legyen
Egymásból ki-be keringve
mi úgy akartuk a Messiást
mint soha sehol senki más
Mégis – csak egyszer kerekedett
úgy jött el a Mindenkié
hogy nem mondhatjuk te is én
Rajta elsuttogni én is te
csak egy válthat meg kettőt
Karácsony éjjeli lepedőt

Vallomás
Egyszer csak örökre szeretlek
szobra nőtt fákban a nevednek

18

tiszatáj

DARVASI LÁSZLÓ

Virágzabálók
(REGÉNYRÉSZLET)

„Csodálatos dolgok történtek itt, amelyeket
meg kell magyarázni még azok számára is,
akik mindent végigéltek és végignéztek, sőt
még azoknak is, akik a könyvek, hírlapok és
akták óriási tömegében búvárkodtak, hogy
Szeged halálát és feltámadását megérthessék.”

Egy történetnek soha nem akkor van vége, ha megoldódik a rejtély, a főhős szerencsésen révbe ér vagy elpusztul, s a homlokcsontja, akár a fekete liszt, beleporlik a szélbe. Egy történetnek nincsen vége, ha méltó jutalmakat és büntetéseket
osztogatnak egy magas, repkény befutotta, téglafallal kerített körudvaron, s aztán a vérfoltok rózsáit a déli harangszóra már felmossák a szolgák. Egy történetnek talán még akkor sincs vége, ha szereplőit, a révbe jutottakat vagy a sorscsapások elszenvedőit észbe nem veszik többé, kalandos életük és komor tanúságuk
belerohad a felejtés avarába, míg végül azok a szavak és mondatok is kifakulnak,
és értelmüket vesztik, melyekkel pedig a pályájukat oly sokszor, és annyiféle hamis, bár kétségtelenül szórakoztató változatban elbeszélték. Egy történetnek még
így sincsen igazán vége, mint ahogy a kezdete is homályos és bizonytalan. Mert
minden volt, még az is, ami csak mától van, ragyog, él, és haldoklik, és semmi
sincsen, ami nem lesz holnap is.
Nézd ezt a vénséges, csavart törzsű, ferdén nőtt akácot, dünnyögi szórakozottan Mama Gyökér, aki a Tisza túlpartján sétál hercegnő módra. No hiszen!
Miféle hercegnő lehet az, aki testének súlyos másfél mázsáját oly könnyedén
hordozza, mintha pehelyből lenne a combja, dereka, és kétfelé elringó gyönyörű
emlője?!
Nézd ezt az akácot, mondja Mama Gyökér, s súlyos tenyere a fa derekán
csattan. A fakéreg árkaiban katicabogarak futkároznak, mint pici, ide-odamozgó
sebek. A törzs keleti oldalára vastag mohaszőnyeg terült, csúcsos kalpagú gombák telepedtek meg a tövében, s a lentről szállongó illatok, a föld nehéz párája
jótékony rothadásról tanúskodik. Mama Gyökér tele szájjal fölnevet, a ruháját
igazgatja, majd észak felé bámul. Óriás jegenyék katonái állnak őrt fentebb,
a Maros torkolatának környékén, s ahogy fújja, és meghajtja a csúcsos lombkoro-

2005. május

19

nákat a szél, ezer csillámot vetnek, szinte vakítanak a levelek. Levél úr karjait
egymásba fonva, s mellkasán végigfektetve bámulja az attrakciót az innenső, városi parton. Majd vékony, sápadt arcát a fénynek tarja, s csak áll, könnyű alakja
mozdulatlan. S ahogy elhalad mellette kosarat cipelő fiatal cselédlány, egy pattogós léptű katona, vagy hálóját a vállán hordó halász, csak nézik, és csodálkoznak,
hogy kinek mihez van gusztusa, amikor pedig munkára, serénykedésre vár a világ. Féreg úr röhög, s letépi, és teli szájjal habzsolja az akác termését, a későn ért
fehér virágok fürtjeit melyek édesek, s a szirmok között külön ínyencség az apró
bogár, a levéltetű, olykor légy, vagy a duzzadt potrohú méh.
Nos, ama dög halacskát a halpiac tájékától némiképp lentebb, a Tisza iszapos
partján láttuk az 1849-es esztendő augusztus hónapjának egyik első, félelmetes
reggelén. A városban már a császári csapatok emberei grasszáltak, néhány napja
megannyi család kapkodva hányta össze a szükséges ruhát és az ékszereket, majd
menekültek, mások azóta is szorongva várakoznak az elsötétített szobák mélyén.
Fajtája alapján a hal piros szárnyú keszeg volt, alig nagyobb egy gyereklány tenyerénél, s mi igencsak megjegyeztük, mert a pikkelye fénye a holtában is úgy
csillant ránk, mintha a mi nevünkkel gúnyolódott volna. Mert az ember természetesen azzá is lesz, amit meglát. Csakhogy e holt halacska néhány óra múlva
már az északi városrészben, a Szil-ér partján hevert, mintha az életünk titka sodródott volna a láthatatlan vízfolyásokon át a városnak erre a pontjára. Nem tudjuk, hogyan történhetett, de nem is űzzük didergő árnyékunkat az igazság kutyái
után. Hasonlóképpen nem tudjuk, miként történhetett, hogy a bomlott tekintetű,
zilált hajú asszony, ki kócbabára lelt a felrobbant Zsótér-raktár romjai között néhány napja, már három lépést képes volt megtanítani ennek a babának.
Elmegy és visszajön baba, kócfejét lassan fordítja,
kócszemével pislog, néz,
kócszája szólal,
ssss,
ssss.
Kóckezét engedi az asszony, beszél hozzá.
Mondjad, hogy mama.
Mama, dadogja fűhangon a kócbaba, mama, mama, sssss.
Mondd, hogy fű, mondja az asszony, és felpillant, mert hangot hall. Nem
messze tőlük a széles mellkasú, bekecses Koszta Nyikiforov üldögél az árokparton, és szomorú vigyorgással figyeli a szívszorító mutatványt. Bajuszán ezüstösen
fénylik a nyál, az állán borosta rozsdáll. A férfi kiköp, majd a kabátja ujjából jókora kenyérvéget kerít elő, és szórakozottan rágni kezdi. Augusztus van, forróság,
a város felbolydult, fél, s a legrosszabbra készül. De nem menekülnek annyian
mégsem, mint ahányan maradnak.
Ssss, ssss, ssss, dalol boldogan a kócbaba, és ha valóban így van, akkor mégis
hinni lehet abban, hogy a szépség sem lesz másként, mint a világ ilyen és olyan

20

tiszatáj

dolga, eseménye, építménye és szerkezete. Ez egyébként Szép Imre gondolata, ki
azokban a pillanatokban, mikor gyermeke, kit mi csak Sziromnak hívunk, virágot
eszik, elsötétített dolgozó szobájában bámul maga elé, és nem félelmet, hanem
inkább undort érez. Mint aki túl sokat falt volna valami ínyencségből. Mint aki
ínycsiklandozó falatokkal, mesterszakácsok remekével csapta volna el a gyomrát.
A férfi feláll, majd a félig nyitott szobaajtóhoz lép. Látja, hogy a felesége megszoptatná a gyermeket, látja az asszony ingerült vállrándítását. A gyermek már
újra az ágyban hever, Klára pedig az ujja hegyét bámulja, majd lassan a szájához
emeli. Látja a férfi, hogy az asszony teste megremeg, majd olyan merev lesz,
mintha porcelánból lenne. Látja a férfi, hogy az asszony sír. Szép Imre felsóhajt,
elfordul, s közben arra gondol, hogy a szépséget éppúgy kitalálják és akarják,
majd végül megalkotják, akár a poklot vagy a büntetések különféle módozatait.
S nem csak helyesebb, de tetszetősebb eljárás is a szíven lövés, mint az akasztás.
Sssss, sír fel valahol egy szegedi utcán a kócbaba, mert elesett, és már fáj is
neki. Koszta Nyikiforov felröhög, és elégedetten bólogat. A délutáni hőség a szíveket fojtogatja. A veres szárnyú, döglött halacskát most kapja fel a csorgadozó
ér partjáról egy macska, és elsurran vele.
Mi pedig azt vesszük észre, hogy a víz partján bámészkodunk már percek óta.
Ó, a Tisza annyira fiatal még a maga félmillió földi esztendejével a Volga, a Rajna
vagy a Nílus dölyfös folyamai mellett. Ugyan kicsoda mondhatná nyugodt szívvel, ez itt a meder, és mindig is meder volt, ez pedig a homokos part, és mindig is
part volt, ettől a fodortól emez nyalintásig játszott mindig is nagyurat benne az
idő?! Ki dicsekedhetne azzal, ő aztán jól tudja, ennél a kanyarnál, annál a homokos laposnál, amannál a vészesen megzuhanó mederrésznél hidak íveltek át
rajta, itt gázlók hozták közelebb a túlpart füzesét és bokrosait, itt és itt meghaltak, itt és itt újjászülettek a vizében?! Olykor szőkén fénylik a víztükör, mint a lányok válla a tavaszi estéken, de inkább sárszínű vagy mocskos szürke, és csak
a didergő lelkű költők képzeletének köszönhető, hogy annyi szép lesz elmondva
róla. Mindenki tudja, hogy hallal és mindenféle víziállattal gazdag ez a folyó, és
rengeteg sót és fát szállítottak rajta délről északra, és viszont. Végig a parton kövér vízimalmok sorakoznak, fel egészen Tápé határáig, hol legutóbb Koszta Nyikiforov kötött lapulevelet egy elesett asszony vérző térdére. Valahogy ezt a gyógyítást is el fogják mesélni, és nyilván igaz lesz a mese, mert a legendák, jól tudjuk, soha nem hazudnak, hiszen soha is nem adnak, csak ígérnek.
A folyó számtalan földalatti folyásával évszázadok óta bejár a városba, nyalogatja a házak falát, a kertek végében csillog, a kerítések tövét rohasztja, s kanyargó árkokat váj az utcák közé. Aztán az árkok kiszáradnak, a partfalak közt
végignyújtózik a békanyál méregzöld szőnyege, az erek partját sűrű fű növi be,
mert már régen máshol, folyik és dolgozik a víz. Majd egyszerre friss bugyogás,
élő hideg vízáramlás szalad végig a partfalak közt, s abból a vízből még inni is lehet. Összekavarodik a bűzös víz az újjal, régi a maival, s a tegnapi napban már

2005. május

21

látható a holnapi történése. Így aztán ama történet, amelyet a folyóról, s az általa
éltetett, s olykor elpusztított, vízbe fojtott és lerombolt várossal kapcsolatban
közzé tehetünk, szükségképpen lesz hiányos és rejtőzködő, zavaros és átlátható.
Viszont még a képzelet erejével se egészíthető egészre.
Rendesen népes a part, sószállító hajók, Szolnok felől közlekedő gőzösök jönnek és mennek hullámokat kavarva, a halászok szorgoskodnak, fejcsóválva szövik újra, foltozzák a hálót, vagy azt a lyukat keresik, ahol a kétméteres kecsege kiszökhetett, mert érezték a súlyát, és látták a gerincét, hosszú, hajlékony hátának
rézvörös színét, és a jellegzetes, elvékonyodó fejformát, amely a hal sajátja. Talán
az is igaz, ami a minap a Maros torkolatában esett meg egy Virág nevű halásszal,
akinek a ladikján gyerekfej nagyságú léket harapott egy megvadult óriás harcsa.
Mert minden igaz lehet, amiről beszélnek.
Esténként Szeged fölött meghízik a Hold, és hamis ezüstösséggel csillogja tele
a környéket. A Holdban magyarok táncolnak, a holdban cigányok nyúzzák a hegedűt, aztán kézcsókkal köszönik az égi tündérnek, hogy a leheletével kifényesítette fülükben a rézkarikát. Újhold napján zsidók imádkoznak és táncolnak
a templomuk udvarán, s ha netán foltos seggű utcakölykök kilesik ezt a mulatságos
ugrabugrát, hát másnap vihogva csúfolódnak a városháza felé siető kántoron.
A Hold beköltözik a nők szoknyája alá, hatalmas sebbé válik, és vörösen habozva
folyik tova, akárha apró lángok táncolnának a hullámok hátán.
Szegeden más a fények természete, mint Vásárhelyen, vagy a Pesthez közeli
Kecskeméten, amely városoknak a testét nem mossa át folyóvíz, legfeljebb kisebb
láppal, mocsárral vagy keretek alatt bűzlő kanálissal büszkélkedhetnek. Leginkább különösek a Boszorkány-sziget alkonyati fényei, mert mintha az egykor
leölt, megégetett lelkek élednének esténként újra, s panaszolnák a növekvő sötétségnek a velük esett sérelmeket. Tavasszal, ha csillogó, barna felhőkben rajzik
a cserebogár, vagy nyáron izgatott kérészek kelnek a medrek homokfalából, ezer
és ezer csillogással hivalkodik ez a semmi kis folyó.
A forradalom napjaiban a szegediek többször kivilágítják a várost. Hosszú hónapok után legelőször 1849 áprilisának végén, a Függetlenség Napjának ünnepén
gyúlnak fények szerte az utcákon, s ha a városháza, vagy a vár urai nem tesznek
különösebb erőfeszítést a Szabadság tér, máskor csak Fő tér kivilágítására, a városháza mellett álló Grünn-Orbán ház nyomdája annál inkább fényes és ünnepi
öltözékű. A Zsótér ház még nincsen egészen készen, de lakható részén katonai
kórház, és kaszárnya funkcionál. Sebesültek bámészkodnak a ház előtt, némelyik
mankóval bicegett elő, másnak csak a fején fehérlik a kötés. Karja csonkával integet a hölgyek csoportja felé egy bajuszos fiú. Egy-két karabély is beledördül az
égbe, s a hunyorogva bámészkodó, jobb karját elvesztett fiatal katonához odalép
Mama Gyökér, és magához húzza. A katona néz, mint akinek haldoklás közben
jutott az eszébe valami fontos, majd a szája megkeresi Mama Gyökér száját.

22

tiszatáj

Az egész teret elfoglaló mulatságon ott van Szép Klára is. Mellette Szép Imre,
a férje fújja a cigarella könnyű, kesernyés füstjét. A férfi unott arccal bámulja
a nyüzsgő sokadalmat, s tán még megvetés is görbíti a szája sarkát, ahogy a lelkesült arcokba pillant. Olyan most ez a hatalmas tér a rengeteg fölhevült alakkal,
ide-odamozgó fejjel, ábrázattal és kézmozdulattal, mintha minden arc egy-egy
óriási virágfej lenne, sziromkalapokkal, rügykendővel, és bóbitasapkával, melyek
fejfedők néhány nap tündöklés után örökre hervadnának, és enyésznének. A férfi
hirtelen megérzi, hogy Klára húzni kezdi, mintha a felesége határozott célra lelt
volna az önfeledt nézelődés közepette. Hát engedelmesen lépdel Klárával, s közben oldalról óvatosan fürkészi az asszony arcát. Tudja, ha most hozzáér, órákra
elveszti az asszonyt.
Köszönöm, Imre, szól halkan a felesége, de nem néz rá.
Szép Imre megkönnyebbülten felnevet. Az úgynevezett Wagner ház mellett
haladnak el, az ablakokból fiatal lányok integetnek kendőt lobogtatva. Valaki kabátjára rácsöpög a gyertya faggyúja, de hiába méltatlankodik, a lányok csak kacagnak rajta. De mert az illető csak nem hagy föl a perlekedéssel, száraz pogácsával dobálják meg. Amott meg a Bauerfeind ház áll, rajta a híres vaserkély, honnan maga Kossuth harsogta el toborzó beszédét a múlt esztendő októberében,
s a lelkesítő szavak neki, Szép Imrének csaknem az életébe kerültek. Amikor Kossuth beszélt, ők a gyermekük, Szirom születését várták éppen. Furcsa napok
voltak? Ó nem, dehogyis, inkább jellegzetes napok voltak, annyira jellegzetesek,
hogy Szép Imre csaknem meghalt. Hiszen a jellegzetes éppúgy hajlamos a gyilkolásra, akár a tudatlan. A férfi elmosolyodik, még utolsót szív a cigarellából,
s a könnyű tűz forróságát a körmén megérezve a csikket a levegőbe pöccinti. Aztán
a nyakához nyúl, ujjai kitapogatják a heget, mely olyan, mintha egy vékony, de
erős növényszárat ültettek volna a bőre alá. Fáj, ha hozzáér, de mégsem kellemetlen fájdalom ez. Pisztolygolyó nyoma emlékezteti azokra a zavaros napokra
most már örökké. A Krebsz ház felől fiatalok csoportja csörtet hangoskodva,
zászlót lobogtatva, magukkal sodornak néhány embert. A férfi arra gondol, hogyan érkezett ide, ebbe a városba. Mert Szép Imre nem itt, Szegeden született. Az
asszony ekkor váratlanul megtorpan. S a férfi megérti, miért kezdett úgy sietni
a felesége. Alig néhány lépésre tőlük fiatal katona áll mozdulatlanul, őket bámulja.
Pallagi Ádám ez az ifjú nemzetőr, s a ruházata egészen elhanyagolt, szedettvedett, sok nyomorúságról és nélkülözésről tanúskodik. Csizmája portól szürke.
Ám a fiatal férfi tekintete olyan, mintha két parazsat ejtettek volna az arcába.
Szép Imre arra gondol, hogy a fiúnak még mindig nem sikerült ölni. Nem ölt ez
az Ádám gyerek, s talán nem azért mert gyáva volt ölni, egyszerűen csak nem volt
szerencséje. Az asszony most a fiú felé bólint. A katona azonban mozdulatlan
marad. Néha meglökik, taszítanak rajta, de ő csak áll, s a fehér arca úgy világít
rájuk, mint a Hold.

2005. május

23

Szép Imre türelmesen megvárja, míg az érzések belefáradnak a látványba,
majd óvatosan átöleli a felesége vállát.
Menjünk, Klára mondja.
Az asszony engedelmesen bólint.
Sajnálom, mondja, ne haragudj rám.
Nem haragszom, szól a férfi, és közben kikerül egy fáklyafényes pocsolyát,
melynek tükréből az ő arca néz vissza rá. S a házaspár visszasétál a Feketesas
utca felé, hol a lakásuk van, s hol egy alvó gyermek, Szirom várja őket.
Aki emberfia egy ilyen városba, mint Szeged, idegenként érkezik, vagyis nem
itt tanul járni, nem itt üti először a szívét a földbe, az előbb-utóbb sértődötten továbbmegy. Egy hajnalon összepakol, és egyszerűen odébbáll. Szívében keserű
nyugtalanság nőtt, a város sem tartóztatja. Minek is tenné. Az ilyen emberek sokáig nyugtalanul bámulják a folyó lomha vizét, majd lassan beletörődnek a dologba, hogy mindig idegenek és jöttmentek maradnak. Szép Imre is így érzi, ha
olykor megkérdezi magától, mit keres itt, ebben a városban. Aki ide távolról érkezik, nem azért marad, mert maradni akarna. Egyszerűen továbbmenni képtelen. Ha végigsétálunk a Tisza rendezetlen, saras partján, szinte mindig látni embereket, akik egyáltalán nem serénykednek, szerszámok nyelével a tenyerük
puha húsát nem gyötrik, csak állnak a hordalékok és szeméthalmok között, nem
törődnek a gúnyos megjegyzésekkel, rögeszmésen bámulják a vizet, mintegy azt
kutatva, hol van benne hajóroncs, ládákkal megrakott titokzatos ladik, színarany
koporsó. Szép Imre felkacag. No igen, hát a hátrányára válik egy városnak, ha
egy egész életet is el lehet ábrándozni benne?! Ó, nem, semmiképpen. Mert vannak jóféle és szükséges tékozlások, miközben azt sem árt észben tartani, hogy egy
folyvást elfolyó víznek sincs több titka, mint a végtelenben összenyújtózkodó fehérre mart földeknek.
A város mindig is igyekezett elfeledkezni a legendáiról, és arról, hogy fontosabb az elmesélhető, mint az, amit így vagy úgy el is fecsegnek. Szeged a meséiből közmulatságot, borízű, vagy éppen felszínesen szellemeskedő anekdotát, netán szakszavakkal teletűzdelt, unalmas városházi jelentést fabrikál évszázadok
óta, csak mert a városba befészkelte magát tehetségtelenség, s e tehetségtelenséggel kapcsolatos önzés, irigység és akarnok tehetségtelenség. Akadnak városok,
melyek vannak, valóságos minden pillanatuk, valóságos a fényük, a hangulatuk,
valósággá lesznek az ábrándjaik és az utcákon fel s alá hullámzó vágyaik, és valóban fájnak a drámáik. Szeged alkalmasint nem ilyen város. Szeged egyszerűen
nincsen. Szeged valójában soha nem volt. Ám az is fontos, hogy Szeged mindig is
lehetett volna. Szép Imre azt is tudni véli, hogy a város még nem tanult meg
csalni. És ez bizony a város javára írandó! Még nincs olcsó szemfényvesztés, mutatványoskodás, mert ami itt fénylik, valóban fénylik, és ami rohad, valóban rohad, s ha a város Egésze a megfoghatatlanságával tüntet, Szeged részletei és részei, ilyen és olyan tagjai meglepő gazdagsággal és bájjal kedveskednek már uta-

24

tiszatáj

zónak, jöttmentnek és őslakosnak igencsak régóta. Holott háromszáz éve egy
burgund lovag még egyetlen hosszú utcát járhat be itt, és megborzong a kosz,
a mocsok, és halmokban álló piszok töméntelensége láttán. Szeged akkor még
több szigetből álló település, s a szigetszerűség a mi időnkben, a szabadságharc
esztendeiben is fontos jellegzetesség. Aztán milyen szemléletes ama angol utazó
leírása, aki ekkoriban Tokaj felől ereszkedik az Alföld végeláthatatlan síkságára.
Azt mondja az angol Paget, hogy Tokaj városából a síkságra érve a keréknyomok
egyszer csak a semmibe vezetnek, majd lassan elmosódnak, hogy végül ne tudják
honnan és hová tartanak. Nos, ennek a semminek a végén terül Szeged is. Egy
magyar író, aki később, egy másik század komor éveiben egészen egy impozáns
nagyipari építkezés raktárosságáig vitte, azt mondja, egy városnak van égi mása,
mely fentről, az ideák égi világából fénylik rá a valóság bábjátékára, miközben
a város olyan is, mint az ember teste, olyképpen szerveződik, és úgy dolgozik. De
miféle test, férfié, nőé, vagy gyermeké? Szeged nő testét idézi, s ez a nő olykor
hazug, csúf és gonosz, máskor meg, jó, mint anyánk keze. Igen, a város hosszú
évszázadokon át több szigetből állt, s Felsővárost sem annyira az emberi szó vagy
egy forgalmas utca kapcsolta össze az alsóvárosi fuvarosok és halászok házaival,
vagy az újabban a szerbek, görögök és zsidók belakta Palánkkal, mint inkább a fű
szelíd zenéje, a virágszirmok illata, a szél szaga, mely éppúgy beszélt haldögökről,
bimbózásról, mint a lehetetlenség varázsáról. Ősszel elnehezíti a levegőt a krizantémok és a nagy fejű, fehérrózsák illata, és ez az illat, mint valami láthatatlan
párna, kibéleli a sáros utakat és girbegurba utcákat. Egy városi krónikás azt írja,
nem az a csoda, hogy Szeged végül elpusztul a Tisza által, hanem hogy nem
pusztult el már korábban hetvenhétszer. Erre kérdezné Szép Imre nevetve, hogyan is pusztulhatna el, ami nincsen?!
S persze föl lehetne sorolni a város komolyabb méltóságait, elvándorolt, majd
néhány esztendő múltán visszatérő hírességeit, a legmagasztosabb és legkényesebb tudósi elvek alapján kiképzett embereit, bölcselőket, gyakorlati embereket,
mérnököket és művészeket, a nem hiába népszerű és közkedvelt úrnőket, akik
tehetséggel, erővel és szorgalommal nem fukarkodva egész életüket a város gyarapodására és épülésére áldozták. Számosan éltek ilyesfajta kiváló honpolgárok
a városban. A mi elbeszélésünk azonban másfajta természettel bír, mintsem hogy
az egyébként tudhatót újra tudassa. A mi történetünk még véletlenül sem kívánja
háborgatni azt a tudást, amely krónikákból, naplókból és úti levelekből így-úgy
összeollózható, s amely történetnek legnagyobb erénye a tények makacs és következetes tisztelete. Mi egyáltalán nem hisszük, hogy a tények előtt hajbókolni
vagy tisztelegni illene. S ha a szegedi közvélekedés tudott is néhány ködfiguráról,
délvidéki csavargóról és csepűrágóról, valójában soha nem érezte kötelességének, hogy ezeket a kétes alakokat a város természetéhez hozzáillessze. Csakhogy
amiképpen az embernek, úgy egy városnak is lelke van. És azt a lelket nem tanácsnokok, városvédők és a hivatalos krónikaírók fogják megfesteni. De bizony

2005. május

25

még csak nem is az írók. Arról egy város maga-maga dönt, titkosabb tanácsokon,
és rejtett összejöveteleken, ahol sem a résztvevők, sem pedig a döntnökök kiléte,
származása, főképpen pedig a célja nem meghatározható. Lám, az a tenyérnyi
keszeg is, melyet a macska mégis csak elvesztett, s most ott hever tápéi kocsiút
mellett, s mintha most megmozdult volna.
Élne talán még?!
Mert ha él, biztosan meghalt, és ha meghalt, holnap újra a kezedbe úszik.
Beszélt-e egyetlen, kiválasztott szegedi férfiú is a Mama Gyökérrel esett testi
természetű kalandjáról? Az urak mélyen hallgattak a dologról, mintha szégyellni
való álom lett volna! Panaszkodtak arról, ha az üzleti életben, a vállalkozások kényes világában oly előszeretettel ügyeskedő Féreg úr valamelyikőjüket rászedte,
zavaros üzletbe csalta?! Nem, Féreg úrról éppúgy nem szóltak, mint arról a kellemetlenségről, amikor Levél úr pirított rájuk egy-egy aktuális közkérdésben,
hogy például mit szólnak ahhoz, hogy egyes német tudósok vitatják a szép létezését. Ha vitatják, vitatják, morog valaki a kocsma sarokból. De Levél úr nem tágít.
És ahhoz mit fűznek a tisztelt uraságok, hogy Arisztotelész szerint a képzelet tőlünk függ, a véleményalkotás viszont nem, mert tévedhetünk, vagy igazunk lehet,
hm? Nincs válasz, nincs, tubákos szelencékkel, pipaszárral, kártyalappal játszanak az ujjak. Levél úr vékony arca lassan megmerevedik, ahogy gondolataiba
mélyed. Ő aztán tudja jól, hogy a képzeletnél szabadabb és gyilkosabb emberi
eszköz nincsen. Koszta Nyikiforov nehézkes alakja vajon melyik sokat forgatott
szegedi krónika lapján tűnik fel csak egyszer is? Bizony egyik szegedi elbeszélő
sem emlegette ezeket az embereket, holott ha kellő figyelemmel és alázattal olvassuk a legkiválóbbak gondosan megfogalmazott sorait, a mondatok mögül
rendre kihalljuk a fű hullámzását, és hallhatjuk a levelek és gyökerek súrlódó zenéjét, és halljuk az álkapcsokat, amint elmorzsolják a virágok gyökereit, szárát,
leveleit és puha szirmait.
És szól-e Koszta Nyikiforov a kócbabát járni tanító elmeháborodottnak? Igen,
az árokpartról végre föláll, nyújtózkodik, ropogtatja a csontjait, majd bólint.
A múlt nem az, ami volt, hanem az, te asszony, ami lehetett volna, mondja.
Aztán a kócbaba arca elé dugja kenyérvéget. De a lányka csak bámul a kócszemével, ssss, ssss, ingatja a kócfejét, és a kenyérhez nem nyúl a kóckezével.
Élni akkor fog, sóhajt Koszta Nyikiforov, te buta, buta asszony, élni akkor fog
a lányod, ismétli, ha majd enni is kér. Addig ő is csak látomás, bólint kelletlenül
a fűmuzsikus, majd nehézkes léptekkel elballag ő is a Feketesas utca felé. Haladtában megtörli homlokát, s aztán beledünnyög a bajuszába,
ej, ej, olyan ez a hőség, hogy már nekem is a szívemig ér.

26

tiszatáj

KÁNTOR ZSOLT

József Attila-rajzok
Reggel egy falevelet talált az ágyában.
Szőlő, mondta és felkelt.
A must rászáradt, kommentálta az angyala.
Ha jobban megnézzük. Vér.
Így Ő.
Jolán szerint piros filctoll.
Egyébként nem kell törődni ezekkel a tintaFoltokkal különösebben.
A Seol ollóval a kezében mászkált
A balkonon és bekiabált:
Ez egy álom,
Az angyal integetett:
Ne higgyenek a sötétségnek!

Szarvas Gospel József Attilának
Képlékeny az elme, a szív is nyitott.
Fadette segít: titok.
„Enyhébb” kísérletek. Mondja és benyit.
Szavak, szavak, estek ti még szent kézbe!
Morog a Gazda.
Amikor le akartuk volna „csukni” a diszkurzus „fedelét”. Hát akkor ne
bontsunk sátrat, maradjunk meg a Logoszban, azaz a Szélben. Hadd
söpörje ki a fejekből az előítéleteket az égi „manna”. Mert a szél maga
a beszélgetés, ha a Logosz benne van. A Logosz valóban szellemet
hordoz önmagában is. Jó, friss, üde attitűdöt.
A Nagy Interpretátor bólogatott, de mást mondott.

2005. május

27

A Gospel evangéliumot jelent. Jó hírt, amely életet ad, életet visz
a dolgokba. Örömöt, kegyelmet,
szeretetet, béketűrést (salom!),
megkönnyebbülést, oldódást és gyöngédséget.
Hoppá. Itt valamit eltitkol a „nyelv”. Ahelyett, hogy beszélne, fecseg.
Nem előzi meg a gondolatot a „kijelentés”.
Ezt úgy kell „megérteni”, mintha nem akarnánk „tőle” semmit.
És menni fog.
Ezt már Fadette mondta, akinek „NAGYON FÁJT!”
A Gazda pedig nem tűri,
Hogy fecsegjen a felszín!

28

tiszatáj

BOGDÁN LÁSZLÓ

Kerengő
M ADÉFALVA, 1764

A TÜKÖR
Kinagyított motívum Csoóri–Sára forgatókönyvéből
Kezdjük távolról. A kökénykék égen, valahol Madéfalva felett
magányos egerésző ölyv köröz, árnyéka sárguló fűszálak
/ örök erdélyi reménykedők / közé rajzolódik ki,
göröngyök között imbolyog, akár a nap a fenyvesek ölelésében.
Az ellenfényben villog az eszelős öregasszony kezében a tükör.
Buccow generális dragonyosai is szemlélhetnék deli alakjuk benne,
ha lenne idejük önmagukra is figyelni, de nincs!…
Lányokat, asszonyokat, libákat, tyúkokat, pulykákat,
disznókat, teheneket, ártatlan bárányokat hajkurásznak.
Éljen a szabadság! A szabad rablás! Az öregasszony kezében
megremeg, szinte felgyúl a tükör. Egy lovát táncoltató hadnagy
hosszan szemléli magát benne, láthatólag elégedetlen, pisztolyával
lövi szét a tükröket, de az ezernyi szilánkban is
önmagát látja, miközben az öregasszony kábán tartja eléje a rámát.

A KOLDUSOK
Hommage Illyés Gyula
Elébb szaga jött, aztán megjelent
a kolduskirály. Lehet hazudott,
míg néztük a sort. Sorba álltak ott
egy üzlet előtt. „És ez mit jelent?”
– mutatott rájuk –, az örök jelent
bekeretezve. És a koldusok

2005. május

29
is körénk gyültek. Sunyi, vigyori,
tétova népe. Minket figyeltek
ugrásra készen tereferéltek.
„Mennyit szenvedtünk!… Mondd el Simonyi,
– nógatták hősük –, meséld el, konyi,
labancok szípták vérünket s vertek,
világgá űztek szülőföldünkről!…”
Tálalva van mán a kódistorta,
A bécsi udvar s a fényes porta
se veheti el, jó hír dörömböl,
száll a mezőkön, kihív körünkből,
Zöld Péter, a pap, persze megmondta:
’Ti a kezetek soha fegyverre
rá ne tegyétek, meg ne fogjátok!
Katonák lesztek. Elátkozzátok
azt a percet is!… Erre jő, erre,
Sáskahad, labanc, török, sisere
tatárok dúlnak. Ez a hazátok!…’
Zöld Péter mondta: ti ezt védjétek,
bármi történik, véretek érte
cseppenjen hóra. Nagy Istent kérte,
hogy segéljen meg. Átok és vétek
szűnjék meg. Tűnjék. Egy korty bort kérek!
Vasasok jöttek. Futott, ki érte!
S azt, ki nem futott, aztot leölték.
Kicsordult piros neve a hóra,
Killyénfalván es nagy volt a kétség,
erdőbe fussunk? Pattanjunk lóra?
Mióta tart már?! Végtelen hóra
menekülésünk. Labancok nézték
s röhögtek rajtunk Madéfalván es,
száguldó önkény a nímet őrdög,
szemedbe kacag, szívedbe tört döf
Almáson, Atyhán, Bogdánfalván es,
Dócon, Etéden, Farkaslakán les,
Lövétén kap el. Véres csütörtök.

30

tiszatáj
Azóta véres legszebbik esténk.
Feketébe gyász bakacsin vonja.
Házunk leégett, Az asszony kontya
megfehéredett. Azok festették
feketére a legszebbik esténk,
akik pucéron lökték a hóra
leányainkat. Locs-fecsi népség,
vándorlunk immár századok óta,
sebzett ajkunkon vérzik a nóta,
világ piacán összegyűlünk még.
Szívünk megőszült. Nyerünk-e békét?
Elnyúlhatunk-e végre a porba?!
Kódisok, árvák, megjártuk Moldvát,
Genuát es meg. A kikötőből
Néztük, hogy kérdőjellé mint görbül
a sebes gálya. Senki a sorsát
el nem kerüli, csak győzd a vágtát.
Ha megállsz meghalsz. Kilépsz a körből.
Mióta járjuk a rókatáncot,
Bocskai járta, Bethlen is járta.
Világ-útvesztő. Tart még a vágta!
Zöld még Székelyföld. Vak látomások
adnak egymásnak. A varjú károg.
Ki a hős? Aki üt? Aki állja?
Futóhomokon kifulladásig
tart még a hajsza. Nagy évek égnek.
A sivatagban mondd mennyit érek?
Oázis vár-e? Jövőnk se látszik.
Elhagyott egyik, megcsalt a másik.
Vesztettünk testvér! Lesz-e ítélet?!
Koldusok tűnnek. Bús rezonőrök.
Menedék vár-e? Károg egy holló.
Csattog óriás mennyei olló.
Locsolt hajnalok között ődöngök.
Nem remélek már. Nem is hőzöngök.
Szemembe por hull, szilánkos porhó.

2005. május

31
A SÁRKÁNY
A Báthory sárkány! – mesélte nagyapám –
Falánk czímerállat! Sok székelyt zabált meg.
Elevenen ette pusztította őket.
Véres farsangolás. Bősz kalandozások.
Az ecsedi lápba disszidált miután
kihalt a nagy család, vérszípó Báthoryk.
Ott aludt. A mocsár
időnként füstölgött,
kósza tüzek gyúltak. A sárkány felébredt!
A babonás népek
hányták a keresztet,
s az ecsedi lápból
kimászott a sárkány.
Buccow hadaival
indult Székelyföldre,
Madéfalván állt meg
és tüzet okádva
Zabálta aki élt,
azt ki ellent állott!…
Nincs már ecsedi láp!
Hol lehet a sárkány?
2003. november 28.

32

tiszatáj

J ÓKAI ANNA

Az utolsó gyermek
A Föld metamorfózisa előtti utolsó szakaszában élsz majd, az I. (szabályozott zónában),
ahol kínlódva, de még egy darabig szokványos módon valamelyst fenntartható az élet.
Vagy bár ott élsz még a visszahúzódó, lappadó anyag birodalmában, de tőle egyre függetlenebbül, szellemi érzékszerveiddel minőségi ugrásra felkészülten.
Évet ne kérdezz; ki tudja, az időszámítás kezdetét akkor kihez-mihez viszonyítják. Attól tartok, a megtestesült Antikrisztus is kikényszerít magának egy „fix pontot”, ahonnan
fizikailag is megnyilvánuló tevékenységét években mérhetik. Addigra csaknem minden
feleslegesül (vagy elpusztul) – de Te, Emberem, vagy, úgy-ahogy, olyan-amilyen. Holmi
dinoszaurusznál szívósabb fajta. Ma döntöd el, egykor milyenné változol. Ma, a Krisztus
utáni harmadik évezred korában – ami történetünk kezdetén már csak homályos legendaféle, mint nekünk Atlantisz letűnt világa. Rajtad múlik, mit csinálsz a mindenképpen
megsemmisülő bolygóval, mert nem mindegy, milyen lesz az elmúlás: meddő szétrohadás
vagy az új csíra természetes feltétele. S Te – Én-magad, együtt enyészel-e majd a Földdel,
vagy képességet szerzel az átköltözésre, a magasabb megjelenőbe? Undorító környezetben
evickélsz a percnyi túlélésért vagy átlényegülsz (egy cseppnyi nosztalgiával), birtokában
a biztos tudásnak és az édes reménynek? Rögbe-száradás vagy „új Ég, új Föld?”
Még választhatsz. Te is – gyermekeid is – gyermekeid gyermekei és azoknak gyermekei is. Sokadíziglen.
De egyszer megszületik az utolsó gyermek. Talán Te szülöd meg – talán Te leszel az.
De semmiképp nem vonulhatsz vissza.
A szellem műhelyében nincsenek nyugdíjasok.

Ha –
– Napról napra fullasztóbb a levegő – mondja Lulla, és kontyát nyakszirtje fölé emelinti. A májpiros szám kiviláglik.
Lulla 2-egymillió hatszázhatvanhatos nő, amíg a forgalomból – a meghalás aktusa által – ki nem vonódik. Ezt a számot kell majd leadni, hogy az újonnan keletkezett egyed
felvehesse. Nagyon fontos a pontos nyilvántartás: többeknek ugyanazzal a számmal nem
legális élni. De ez nem sorszám, a forgalomban éppen részt vevők mennyiségére ebből
nem lehet következtetni; lehet, hogy Lulla számát előtte már akár ezerszer is kiosztották,
ahogy a lét-fluktuáció éppen megszabta. Ahogy kiürült mögüle az ember. A szín szolgál
egyedül objektív támpontul. Meg az „1” és a „2”: hagyomány, a barbárság istenbabonás
korában különböztették meg így a nemeket. A májpiros azt jelenti, viselőjének van még
némi esélye a reprodukcióra. A sárga bélyeg a tarkón: az elsorvadt nemiszervűek, a nyomorékok jele. Ez a precíz tudományos elkülönítés megkönnyíti az egymás közötti érintkezést. Nincs csalódás. Lehet előre kalkulálni.

2005. május

33

– Pedig ez a legjobb körzet – mondja Lulli, az 1-nyolcszázhatezer-kettedik férfi, s megsimítja Lulla fedetlen nyakán a foltot. Kockázatos mozdulat: a gerjedelem a legkisebb
érintésre is elhatalmasodik – bár esetükben nincs kényelmetlen bonyodalom, ők helytársak, kiváltották a közös hat négyzetméterre a jogosítványt. Annyiszor elégítik ki egymást,
ahányszor csak kedvük szottyan. Praktikus, higiénikus. Ha jön az inger, nem kell az első
egyes vagy kettes lénnyel behúzódni a legkevésbé büdös hulladékkupac tövébe. Hogy
ki-kivel, nincs jelentősége. Valaha volt egy diszkriminatív kor (a barbárság istenbabonás
korát követő józantudatú népeknél) – ahogy a legenda tartja, amelyikben valami különös
élvezetet találtak abban – férfiak és nők, nők és nők, férfiak és férfiak –, hogy partnercseréket hajtsanak végre… állítólag így stimulálták a hanyatló nemi vágyat. Az meg tényleg
elképesztő, ha hinni lehet a mesének, hogy valaha, az előcivilizáció hajnalán, valamiféle
elhülyült állapotban („szerelem”) két ember életfogytiglan azért tapadt össze, mert csak
egymástól kapták meg a gyönyört…! Milyen nagyot haladt az emberiség! Milyen ésszerű,
hogy ma már mindenki mindenkivel behelyettesíthető – hiszen az élmény még árnyalataiban is ugyanaz – felesleges válogatni. Sőt, az ön-nyomkodás is megteszi! Csak a hely,
azt kell kiharcolni!
Lullának és Lullinak sikerült. Nem voltak egészen fiatalok – mivel ötvenévesen illett önként, tapintatosan kiiktatódni, a kiközösítést megelőzendő. S ők már a harmincas éveik közepén jártak! De előnyükre szolgált, fiatalító tényezőként hatott, hogy cirka huszonöt éve
nem született gyerek a zónában, s a régebbi „kiszülöttek” között is sok volt már a neutráns,
a sárgával billogzandó, nemiszerv nélküli. Mostanra az ismeretlen vírus általános támadásba
lendült: kiüresítette az ondót és elszárította a petesejtet; a mechanikus lövellésben holtan levált lemezkék úsztak, ezer aktusból sem lett egyetlen, akár fogyatékos embrió sem. Az Ügyintéző Kormány persze reménykedett: talán sikerül megtalálni a két legfiatalabb ember-képződményt, aki nemi jellegét még őrzi, s a reprodukcióra, bármily satnyára, esetleg képes?
Addig is, a propaganda működött: egészséges ez a szünet, önvédelem, a bolygó nem tud többet eltartani, így regenerálódik, ez az az anyag önszerveződése, a felesleg az felesleg! Majd
korrigálja magát a bölcs matéria, a jelenben pedig ideiglenesen föl lehet az életkorhatárt
emelni, ötvenről akár hatvanra is! Nem kell olyan hamar kiiktatódni.
Fejlődés! Mindennek a logikus felfogás az alapja. Lullában – a hasa táján, a belek között – valami kinyújtja a csápjait; éhesen, cuppogva behúzza magába a vörösen, izzadtan
türemkedő hús-darabot. Egy percig, ha tart az egész. Az inger kielégül. Behúzni, kilökni.
Ilyen egyszerű.
– Ennél jobb helyet nem is kaphattunk volna – mondja Lulla, s a mindig kéznél levő
higi-kendőcskével megtörölközik. – Itt viszonylag nincs olyan meleg és büdös.
– Hát igen. Viszonylag. – Lulli elveszi a sarokból az utolsó műanyag flakont, hármat
kortyol a langyos vízből. – Aránylag jó perspektivikus célszemélynek lenni!
Lulla kikapja a kezéből a flakont, rátekeri a kupakot. – Tudod, hogy csak holnap este van
osztás… Mit gondolsz, én nem vagyok szomjas? Perspektivikus célszemély…! Dupla adag víz,
ez lenne a minimum! Talán akkor végre sikerülne a reprodukció. Ki van a szervezet száradva.
– Rossz felé haladnak a dolgok – Lulli oktatólag fölemeli a mutatóujját – Anélkül,
hogy lázítanék… A klónozás is fuccsba ment. Szép kis tudósok. Nagy hűhó, felhajtás, aztán
egyre deformálódottabb egyedek… Semmit sem tudnak ezek megoldani. Csak két pofára
nyelik a vizet, ha hinni lehet a pletykának, van, amelyikük napi egy literben dőzsöl! Nekünk meg per koponya négy deci! S akkor még macerálnak: képződött-e már magzat?!

34

tiszatáj

– Mások is vannak így. Mintha nem hallottad volna. Legalább tízezren vagyunk még,
májpirosak. Akik próbálkozunk, eleddig mindhiába. Akkor sem szabad csüggedni. Csak ti,
hímjegyűek, vagytok ilyen türelmetlenek. Különben is: négy deci víz is nagy kincs. Manapság, amikor a többség egy decin tengődik… s nézd meg, hol kényszerülnek élni! Miközben a mi fajtánknak hat négyzetméter jutott! Harmincfokos léghűtéssel, szagszűrővel… s micsoda masszív, fényes fekete szennyzsákok… ezekbe nyugodtan üríthetsz, patentre zárnak. A boldogság titka: mindig lefelé kell tekinteni, nem irigykedni, fölfelé… –
Lulla nyakán izzik a májszínű jel. Ingerült.
Lulli lebiggyeszti a szája szélét. – Nem bírom, ha a nőjegyűek filozofálnak. Mindenbe
belenyugodtunk, ezért jutottunk idáig. Elegem van a higikendőkből. Egyszer, egyetlenegyszer, ebben a valóban büdös életben, bele szeretnék merülni valami nagy edény vízbe!
Medence… Kád…
– Fürdés! – Lulla sóhajt – valaha így hívták azt a dolgot. Micsoda luxusban élt egykor
az emberiség… Ki lehetett menni a szabadba, maszk nélkül, még napsugárzó időben is!
– Ha egyáltalán igaz a legenda – mondja Lulli –, nem kell mindent bevenni, amit ezek
a kolduló fantázia-költők terjesztenek… egy csepp vízért bármilyen baromságot képesek
kitalálni… elég, ha a nyelvük hegyére csepegtetsz, máris dalra fakadnak. Zöldellő dombok,
árnyas erdők, csillogó hideg fehér por, valami hó, víz, ami a földön folyik, víz, ami megáll
a talaj felett… tó, vagy mi a csuda… szag, amit beszívni kellemes és illat a neve… csupa
dajkamese. Csak borzolja a kedélyeket.
– Ahelyett, hogy a mély fúrású kútjainkkal vigasztalnának… ahelyett, hogy biztatnának
a jövővel… hiszen olykor-olykor mégiscsak megered az eső… még ha forró is…
– Hát igen. De akkor meg az a fojtogató pára…
– Látod, ez az… ez a negativitás torzítja a jellemedet! – mondja Lulla – Hol itt az előírt
pozitív gondolkodás?! Neked mindenről csak a rossz jut eszedbe! Megkeseríted ezt a kis
időt is… Úgyse lehet tudni, meddig. Bármely pillanatban megszigoríthatják a korhatárt…
– Már alig várom! – Lulli megnyomja a gombot, az ülőke a falból kiugrik, Lulli rátotytyan. – Nincs ebben semmi jó. Lenni. De minek?!
Lulla közelebb húzódik az ablakréshez. Nézi a fényes, fekete zsákhegyeket. Sóhajtás
helyett kaffant egyet.
– Minek, minek…?! Ezért tartunk itt, ahol tartunk. Mert ezt kérdezgettétek. Ezen sóhajtoztak a tefajta dicső őseid, kipréseltek az agyukból mindenféle hagymázas elméletet
valami féle Ős-okról, valami Lényről, valamiféle célról, s közben – amíg pofáztak – szépen
lelakták, kihasználták, tönkretették az egyetlen realitást, a Földet…!
– Dehát tényleg nincs semmi? Csak az, ami van… – Lulli hangja elvékonyodik, ez helyettesíti a sírást, ez a kappan-hang, a gombóc a nyelv alatt – Hátha akkor… hátha azoknak…
Lulla megriad. Hozza a plasztik-üveget.
– Igyál egy kortyot. Kiszáradtál… Még valaki meghallja. A falnak is füle van. Jól tudod:
elmeháborodottnak nincs esélye. Saját létfenntartásra sem, nemhogy reprodukcióra.
–Bezzeg a rendháborítókat képtelenek kiirtani. Ott lesnek minden kupac mögött. Kicsavarják a palackot a kezemből. Ha nem vigyázunk, egy nap még a lakhatásból is kitúrnak. „Egyenlő vízadagot mindenkinek!” Demagógia! Azáltal, hogy elrabolják, ők isszák
a legtöbbet…
– Nem kell sétafikálni. Pláne nappal. Olykor a legprímább maszk is átereszt. Elég egy
hajszálrepedés! Éjjel nyugodtan járhatsz egyet. Kibírod palack nélkül, nincs mit elrabolni.

2005. május

35

– Lulla hadar, mintha unt leckét mondana föl – Megártott neked a heti három szabadnap.
Te csak akkor érzed jól magad, ha kapkodhatsz a billentyűkhöz az irányítóban… De más is
akar dolgozni. Kikapcsolódni a tétlenségből. Nem lehet folyton szexelni. Rém unalmas.
Rém unalmas.
– De ha sikerülne! – fényutánzat csillan fel Lulli szemében – ha nekünk összejönne…
Ha mi állítanánk elő végre egy gyereket… Akár neutránsat, én már azzal is kiegyeznék!
Napi egy liter tiszta, fertőtlenített víz, plusz juttatás, törvény szerint! Számolatlan higikendő, egy nap ráadás munkaengedély, és osztályon felüli, azbeszt maszk! Micsoda kivételezett helyzet, embert kreálni, huszonöt év után!
– Három négyzetméterrel nagyobb lakhatást is kaphatnánk. Egészen a centrumban.
A párkányon hóutánzattal… Az a fehér csillámpor!
– Hiúság, asszony a neved – mondja Lulli, az archaikus fordulatra büszkén. –De talán
még a halálidő-választást is megengednék. Meg lehetne toldani egy-két évvel… – Lulli elbizonytalanodik, feláll, ő is odalép az ablakréshez. – De minek? De minek?
Lulla suttog. Kémleli a falat. A falnak füle van.
– Jól tudod, hogy ez tilos. Ez a legtilosabb. Kérdezni, amire nincs megszabott válasz.
Elgyengítő, felesleges töprenkedés. Koncentrálj a mai napra. Mindig csak a mai napra.
Első parancs a felkészítő kiskönyvünkben. Eleget ismételtünk… Inkább dugjuk ki az orrunkat. Tegyünk egy próbasétát. Végre nincs sugárzás, kezd már hűlni a levegő.
– Nem találom a maszkomat – mondja Lulli. Nincs kedve mozdulni.
– Nem is keresed – mondja Lulla, s leemeli a kampóról a maszkot. – Teli van ragacscsal… hányszor kértelek, ahogy leveszed, rögtön tisztítsd ki. Csupa nyál a belseje, persze,
hogy megtapad benne a por… Nem azért vagyunk együtt, hogy a te piszkodat én takarítsam… És ez fokozottan vonatkozik az egészségügyi zsákokra. Használat után azonnal be
kell a szájukat zárni. Nem elég a bűz odakünn?
– Csak perlekedj. Még ez is jobb, mint a süket csönd – Lulli felhúzza a lehelletvékony,
de mégis szűrőként szolgáló lábfejtől állig takaró ruhán a zippzárat, belelép a vastag, rugalmas talpú papucs-cipőbe; fintorog, mielőtt arcára illeszti a maszkot.
– Az azonosítási számod se látszik rendesen – mondja Lulla –, az is el van a homlokodon maszatolva. Azt akarod, hogy előállítsanak?
– Nem akarok semmit. Legszívesebben a megsemmisülési határidőt sem várnám meg.
Ha nem lenne olyan bonyolult és fájdalmas az ön-intézés… Elbújni, lemeztelenedni, várni,
amíg a sejtek szétroncsolódnak… – Lulli elmélázik, majdnem vágyakozva.
– Akkor már az abszolút szomjúság. Kiszáradásig. – Lulla egy kissé gunyoros. – Sokkal elegánsabb. Ne igyál egy kortyot sem. S ajánld fel az adagodat valakinek a leminősített
kategóriában. Vagy inkább az én számomra.
– Hát neked teljesen mindegy? Hogy vagyok vagy nem? A köz-lakhatásunk, a kisülések?
– Mindenki mindenkivel behelyettesíthető… második alaptétel, felkészítő kiskönyv,
második passzus! A könyökünkön jön ki. Be akarsz a deviánsgyűjtő gödörbe kerülni? Fél
deci víz, semmi higi, papírmasé álarc, munkatilalom? Három kínos hónap, amíg…
– Valamikor, a történelmi visszatekintő weboldal szerint legalább volt gyors kivégzés –
mondja Lulli csüggedten –, akkor még élt az a bizonyos humanizmus…
– Humanizmus! – Lulli megvetően csettint – Demagógia. Eddig még minden úgynevezett „humanista” csak ártott. Kattanj rá, nézz csak utána! A hiú remények elgyengíte-

36

tiszatáj

nek. A következetes önérdekűség, ami még úgy-ahogy működésben tart. Induljunk. Belesülök ebbe a göncbe. Ma még a fenntartó tablettát se vettük be.
– Feltöri a torkom! Se íze, se bűze. Ahogy a barbárok mondogatták.
– Ez a szerencse! – Lulla humorizál. – Hogy bűze sincs… Íz… mi a fene lehetett?
Az alkonyi Nap a sűrű, sötét napfogókon is átütött olvadt, mélyvörös fényével. Mégis:
a járatok kezdtek benépesülni. Bár a fekete szemeteszsákok kétoldalt egyre kevesebb helyet hagytak, nagy volt a forgalom. A zsákokat – az erre kijelölt, felsőfokon képzett szakemberek – gondosan illesztették egybe; rés nélkül simultak össze – így építhették a primitívnél primitívebb őskorban a piramisokat. Kanyargott az új Nagy Fal – szemétcsomagokból rakva, szilárdan. Ezen a környéken rendelet tiltotta, hogy bárki bármilyen hulladékot csak úgy elejtsen. Saját műanyagzsák, tépőzárral! Ez a kiemelt körzet!
A bágyadó fény megcsillant a feszesre tömött műanyagon.
– Nézd – mondja Lulli – szinte romantikus. Szinte esztétikus.
– Talán praktikus – mondja Lulla. – Ezeket az elavult szavakat honnét szedted?
Óvatosan kerülgették a szembejövőket. Nem tanácsos a védőruhákat súrlódásnak kitenni. Kétévente van csak hivatalos csere. A járatokban köszöngetni se kell: bonyolult
a számokat leolvasni: ki ismerős, ki nem? A haladás a fontos, zökkenőmentesen, mindegy,
melyik irányba, be ne rozsdásodjanak végképp a lábak. Kényelmes helyzet. Hetente egyszer a lakótérbe szállítják a pirulákat. Nincs tülekedés, nincs vásárlás, csak raktár. Mindenki gyalog jár – kivéve a szállítókat, azok háromkerekű tricikliken hajtanak, reggel öt és
hat között, megerőltető munka, csurog is róluk az izzadság.
– Nem érzel valami büdöset? – kérdezi Lulli, szimatol. Az álarc mókásan mozog az
orra körül.
– Talán megint kipukkadt egy zsák – Lulla taszít egy kicsit Lullin –, haladj tovább, mielőtt feltűnnek a körzetőrök, és befognak a lyukat keresni… Tudod, hogy joguk van rá.
Befordultak a szigorúan derékszögű kanyarban. Hirtelen lett este. Pattintottak egyet
a váll-lámpa gombján. Föltűnt a Hold, a csukódó ernyőrendszer fölött. Elmosódott, tócsában ázó fehér pofa. Apró, kerek térség közepén alumíniumrózsák magasodtak, a holdvilágnál megtévesztő árnyékot vetve. Az árnyék még hasonlított az egykori világra. Elvonultak előtte, sorjában – fejenként két perc jutott erre a mulatságra.
Szokatlanul enyhe lég borult a tájra. A csuklóhőmérő harminckét fokot mutatott. Már
régen mértek ilyen hűvöset, télelőn.
– Induljunk vissza – mondja Lulli – és érintkezzünk… Most van esély a reprodukcióra…
– Te gyógyíthatatlan képzelgő! – legyint Lulla. – Majd éppen nekünk sikerül!
Az aktus itt, nyílt színen, tilos. Forgalmi akadály. A másod- és harmadrendű zónában
bezzeg egymás hegyén-hátán hemperegnek az emberek. Nem lehet pontosan megállapítani, vegyülnek-e, vagy verekednek éppen.
– Voltaképpen ez ósdi módszer – szólal meg Lulli, akadozva –, hogy csak ilyen mechanizmussal lehet új embert létrehozni… amikor nem kell különneműnek lenni, hogy
a kisülés végbemenjen… sőt, ez egyre ritkább…
– Már megint gondolkodsz – Lulla felcsattan –, meglátod, lejelentelek magam mellől.
Azt a kicsit, ami még hátravan, szeretném simán eltölteni.
Lulli a kockaház előtt megveti a lábát.

2005. május

37

– Valami nagyon el lett itt szúrva – mondja makacsul –, csak azt nem tudom, mikor…
és miért…
– Elég! – Lulla a kapun belülre löki. – Ez az utolsó alkalom, hogy a nyavalygásodat
eltűröm. Az ősember lehetett ilyen, amikor lejött a fáról és azt hitte, hagyott valakit a fa
fölött lebegve, valakit, aki majd a földön is törődik vele… Aztán ma már fa sincs, hogy
vissza lehetne kapaszkodni rá!
– És ha valóban? – Lulli ingerülten tépi le az álarcot; már a zárt, hat négyzetméteres
térben állnak. – És ha valóban ott és akkor… mit tudom én, két-háromezerben … akkor
siklott ki az egész?!
– Legyek rossz jós, de be fogsz kerülni a gödörbe – Lulla kiabál –, ha valaki meghallja… Ezzel az agyzavarral, neked utód!!
– Jól van, na – mondja Lulli és többször egymás után megérinti Lulla testét. Minden
pont erogén pont, csak néhány másodpercig, határozottan rá kell nyomni a mutatóujjat.
– Tudod, hogy nem lehet ellenállni – Lulla csitul –, kihasználod az objektív törvényszerűséget…
Eleinte az unalomig megszokottan bonyolódott minden. Lulla türelmetlenül várta
a buborék pattanását a hasában, Lulli inkább nyújtotta volna a percet, amikor a lövellés
bekövetkezik. Csak éppen a nő bosszúsabb, ingerültebb volt, mint általában, a férfi pedig
szomorúbb. S ami félelmetes: képtelen volt az agyát kikapcsolni. Az agya vágyott valamire. S ez a vágy hirtelen fizikailag bántani kezdte. Égett az ágyéka. Mintha üvegszilánkos
massza szakadna ki a testéből, éles fájdalmat érzett a hímvesszőben; a hímvesszőben, ami
az ejakuláció pillanatában satuban préselődött össze. A gyönyör az volt, hogy végre ki lehetett szabadulni. Lulla is jajgatott: mintha eddig soha nem tapasztalt tömeg hatolna
a méhébe s szétfeszítené – mintha befúrná magát valami, roncsolva maga körül a húst.
– Vadállat – sikoltja Lulla, atavisztikus fordulattal (hiszen a vízigényes állatfajt kiirtották régen).
– Ez szörnyű… – vonítja Lulli – mi csinálja ezt benned?!
Dühödten, mégis könnyebbedve, szétváltak. Törülköztek, szemrehányóan bámultak
egymásra. Ezt aztán még egyszer nem. Soha többé. Hát a parányi élvezkedést is elvették.
De ki? Ki vette el?

*
A nem várt fordulat mégis éppen így következett be. Néhány hónap véres savófolyás
után Lulla köldöke mögött valami dudorodni kezdett – s mintha száz lába lenne, rugdosta
a beleket. Minden kétség eloszlott: a Testkarbantartási Szaktanács kiadta az igazolást:
megvalósult a reprodukció, a friss ember. Közhírré tették, ha eddig a szülés – az okozat –
járt fájdalommal, most már a nemzés – az ok – fog fájni! Ez az új jel, ami az akció sikerét
jelzi! A kreatív világtag ezután puszta kötelességből teszi, a „fennmaradásért” nyakpánttal
kitüntetetten.
Lulla dőzsölt a vízben: napi másfél litert kapott. Lulli adagját – mint aki már nem befolyásolhatja az esemény menetét – méltányosságból egy literre emelték. A négyzet alakú
lakhely helyett két négyzetméterrel nagyobb téglalap alakút engedélyeztek, egészen az
Irányító Testület közelében, ahol háromszáz méteren belül zsákokat nem tárolhattak.
A fájdalmas művelet a továbbiakban bejelentési kötelezettség alá esett. De hiába. Nem
akart még egyszer megtörténni.

38

tiszatáj

A lelkesedés alábbhagyott. Ha a belátható jövőben nem sikerül mellé párt gyártani,
mindegy, mi születik. Nőnemű vagy hímnemű. Aktiválható vagy akár neutráns. Önmagában mitsem ér.
Hajdanán kilenc hónapig tartott terhesség – az orvoslás fejlődése folytán ezt az időt
már régen, talán háromszáz éve is! sikerült hat hónapra csökkenteni, fantasztikus képességű inkubátorok fejezték be a munkát, helyettesítették biztonságosan az anyaméhet.
Üzembe helyeztek egyet az immár huszonöt éve pihenő szerkezetek közül – s ha már
nem is hurráoptimizmussal, de szenzációéhesen várakoztak.
A magzat megcsúfolta a számításokat, hat hónap múltán még mindig csak ökölnyi
volt, s nem mozdult meg. Ugyanakkor szaporán vert a szíve. Nem lehetett az elválasztó
műtétet megkezdeni. Oly furcsa pózba göngyölődött, hogy a lényegről – a neméről – nem
nyilatkozhatott senki felelősen.
Tizenkét hónap után – Lulla már járni is alig tudott – végre elérte a létesülő lény a tervezett fejlettségi fokot, kimetszhették a hasüregből. Az eseményt nagy cécó övezte; volt,
aki irigyen azt jósolta, szörnyszülött várható, volt aki hümmögött: kimúlik a levegőn,
s akadtak fantáziálók, akik azt terjesztették, talán nem is egy, de két, ellenkező nemű gyerekféle készülődik, akik majd egymás között intézik el a szaporítást – lám, a fejlődés megállíthatatlan! S hosszú-hosszú távra tekintve mégiscsak megújul a Föld… ezek az idealisták egészen a műtétig reménykedtek, ami egyébként komplikáció nélkül zajlott le.
Lullinak tetszett a jövevény, aki egykettőre kinőtte az inkubátort. Gyorsan lábra állt,
izmosodott, de nem akart beszélni. S bár hallani hallotta a leghalkabb neszeket, semmi
hangot nem adott. Sírás helyett tátogott, mint egykor a halak, amíg ki nem pusztultak.
Lulla egy kicsit félt tőle, pedig nem, nem volt szörnyeteg, sőt szépnek nevezhető, dús hajjal, ami havonta színét váltotta, nagy, kerek szemmel, – az egyik szemgolyó kék a másik
fekete – mindenképpen különlegesség. Ötéves korára – ha némán is – mindenkit túlnőtt.
Mindig mosolygott, mindig engedelmeskedett. Ideális egyed. De az alaphibán – hogy egyszerre két, egy női, egy férfi nemiszerve volt, semmi sem változtatott. Tehát önmagát kéne
megtermékenyítenie! Próbálkozott is, de hiába. Mindig maradt két centi távolság a hátracsúszott tátongó rés, és a felcsúszott, duzzadó vessző között. Pedig a méh és a petefészek is
a helyén, az ondótermelés is szabályszerű.
A lényt Lulliának nevezték és a 12-es sorszámot kapta. Kerülték a hivatalosságok: túl
sok reményt vesztettek általa. A többiek inkább kárörvendtek: lám, nincs kivétel. S oly
mindegy, ha egyszer ők maguknak be kell fejezni, lesz-e más valaki, aki újrakezdi…
Lulla végül ránézni se bírt Lulliára, úgy érezte, becsapta. Lulli – a felelősségérzet halvány maradványaként – azon töprengett, nem kéne-e az óriás gyermeket megsemmisíteni… mielőtt elkerülhetetlenül egyedül marad a kiszikkadt Földön. Kollektíve haldokolni
mégiscsak igazságosabb. Humánusabb – ha egyáltalán van értelme ennek a szónak, amikor a következetes antihumanizmus a gyakorlatban az egyetlen jó.
A kedvezményeket természetesen visszavonták. Sőt. Lullia vízadagját másfél decire
csökkentették. S mivel erős volt, beosztották a szemétrendezők mellé segédnek. Naphoszszat ugrándozott a meg-megroggyanó nejlonzsákok között; egyengette a kupacokat, toronymagasra halmozta őket. Vízszintesen tárolni már egy tenyérnyi hely sem maradt,
egyre szűkültek a közlekedőjáratok. Tanulni pedig nem volt mit és nem volt miért. És
ugyan kitől?

2005. május

39

Lullia formás, nagy teste bebüdösödött; magját kényszerűen a zsákok réseibe ömlesztette. Aludni ott aludt (inkább ájulatban, napi két órát mindössze) a szeméthalom tetején.
Lulla és Lulli tudata – csakúgy, mint mindenkié – egyre tompább lett. Már nem beszéltek, töredékszavakban sem. A mozgás vánszorgássá lassult. Az ember-maradványok
fel sem fogták, kinek melyik perc az utolsó. Így működött – morzsáiban – a kegyelem.
Amikor tömegesen vagy egyenként kimúltak, eltakarítani se kellett: lapos, száraz lemezként hevertek, szorosan egymáson, a Napnak kitéve. Végül a legkivételesebbek sem voltak
már kivételesek. Csak az agóniájuk nyúlt hosszabbra.
Mégis: ez már nem tragédia. Még könnyek se. Csak a csikorgó só a szemek kimart csücskében. Elpárolgott értelem, kihunyt érzelem, megbénult akarat. A semmi nem tud fájni.
Innen egyhangú a történet.

*
Lullia egyedül maradt, végül. A szeméttelepen egyszerre úr és szolga. Csontsovány,
magas, cserzett bőrű; csomókban tapadó szőrzetekkel. Kék és fekete szeme egyaránt elhályogosodott – már a látszólag közönyösen izzó Napkorongot se látta. A torkát vonításra
nyitotta, – hang nem született. Még kiköpni se tudta szúrós, homokszáraz – feleslegesült –
nyelvét. A Hold egyre kövérebb és foltosabb lett, és egyre közelebb jött a perzselő éjszakában. Felszívta a tetemekből, amit a nap meghagyott.
Lullia – az utolsó gyermek – ön-tudatlanul, nyomtalanul sorvadt el a Földön.
És a Föld – repedezett, füstölgő agyaggolyó – keringett tovább az űrben, amíg szét
nem porladt.
A Teremtmény tönkretette a Teremtést.
A Szentlélek visszaszívta lehelletét. A Fiú felszedte sátorfáját, s beljebb húzódott az
Univerzumba, újra felvérző sebekkel. Az Atya pedig töpreng; kezdheti elölről:
… embert, a maga hasonlatosságára?!

Ha +
Nincs szó, csak gondolat
izzik a Napfonat
de nem éget
az örökös kezdet
sose érhet véget
áthatol a férfi
besímul a nő
célba jut
minden eredő
beérett a bolygónk
kifakult a zöldje
öreg lett és meddő
magnevelő földje
durva már az ásvány
felsebzi a talpat
sűrű lett az étel
tömít, de nem laktat

40

tiszatáj
alacsony felhőkből
oltjuk el a szomjat
szem nélkül is látjuk
a jövőt és a múltat.
Átlátszó a testünk
a csontunk már puha
rugalmas a sarkunk
fényből van a ruha
az ember utolsó bőrét is levedli
a bölcsesség megtanult szeretni
lehull a felesleg
marad csak a lényeg
ringatnak a dajkák
légben is tűznemű Lények,
a víznek a vízszint nem elég
függőben hasad csurog az Ég
életeink utunk gyöngygolyói
láncon sorbafűzve
csillámporrá morzsolgatjuk
szétszórjuk az űrbe
amit viseltünk az éter feloldja
mez-telenségünk az Istenek gondja
s mert nagyon akartuk
létrejött az utolsó gyermek
alig-test valóság
a megképzett „szeretlek”
a szilárdat a cseppfolyós
immáron felissza
a nosztalgia eltűnt
sose nézünk vissza
a kozmoszban fehér csík
az ember egykor itt haladt
s létbe lépett ismét
Új Földön Új Ég alatt
Az utolsó gyermek az első leszen
így legyen, úgy legyen.

*
Hosszú aluvás, lassúdad ébredéssel. Halványpiros derengés. Újra hajnalodik. A Szent
Szellem megint kiárad. A Fiú végleg leválhat a keresztről. Az Atya, már mint karonülőt,
a Teremtményt a csillagoknak büszkén fölmutatja.
Igen. Ez már hasonlít.

2005. május

41

PINTÉR LAJOS

dúdoló
ne félj
nem vagy
édes anyanyelvedbe
bezárva
ki nyelvet
veszít
nyelvet
cserél
az is beszél
csak árva

Én vagyok az, aki nem jó

Salamon Anikó-medalion

A kedvenc dalod ez volt,
pedig jó voltál, ahogy
Móricz kívánta: mindhalálig.
Talán a folytatásában
ismertél magadra, a daloló
bánatban: felleg-ajtó
nyitogató, nyitogatom
a felleget, sírok alatta
eleget. De nem is sírtál,
szivárvány-ív az

42

tiszatáj
Eötvös Kollégium fölött
a nevetésed. Azt szerethetted: felleg-ajtó nyitogató,
hogy az ég kék kapuját
úgy kitárod, mint rossz
hivatalokét, rossz irodákét.
S hogy az ég kárpitja
mindig kékebb, mint a
forgandó hivatalnok köpönyeg.
Vonultunk március
tizenötödikén, a megfagyott
kokárdák között, szavaltam:
Nem lehet tiéd az ünnep,
ha ütnek. Vonultunk
kéz a kézben örök fiatalok.

2005. május

43

KABDEBÓ T AMÁS

Az Óda
EGYFELVONÁSOS ÉLŐ MÚLTDARAB

Szereplők:
ATTILA = József Attila
LAJOS = Nagy Lajos
DIDE = Kosztolányi Dezső
ARTÚR = Koestler Artúr
ANDOR = Németh Andor
PALI = Ignotus Pál
FERI = Fejtő Ferenc
JUDIT = Szántó Judit
MÁRTI = Marton Márta
STATISZTÁK = egy pincér és egy virágárus lány
Kosztolányi és Németh Andor kivételével, akik idősebbek,
minden szereplő és késő húszas illetve kora harmincas éveiben jár
Az elképzelt színhelyek:
1. Centrál kávéház
2. József Attiláék szoba-konyhás lakása
3. Ugyanott
4. Ruszwurm cukrászda
Zene:
Lajtha László Magnificát c. művének első hat perce, egyperces szakaszokra osztva:
1. Ezzel kezdjük, tehát a pár soros versmondás előtt;
2. A vers második szakaszának elmondása előtt:
3. A vers következő szakaszának elmondása előtt:
4. A vers utolsó szakasza előtt:
5. A felvonás végén, ez a rész két percig tart.
I.
ATTILA: Itt ülök csillámló sziklafalon.
(a versmondás halk) Az ifjú nyár
könnyű szellője, mint egy kedves vacsora melege, száll.
Szoktatom szívemet a csendhez.

44

tiszatáj

Nem oly nehézIdesereglik, ami tovatűnt,
A fej lehajlik és lecsüng a kéz.
Nézem a hegyek sörényét –
Homlokod fényét
villantja minden levél.
Az úton senki, senki
látom, hogy meglebbenti
szoknyád a szél.
És a törékeny lombok alatt
látom előrebiccenni hajad,
megrezzenni lágy emlőidet és
amint elfut a Szinva-patakím újra látom, hogy fakad
a kerek fehér köveken,
fogaidon a tündér nevetés.
DIDE: Főúr, kérem hozzon három dupla feketét, az uranak kettőt, simán, nekem egy csöppnyi konyakkal. (A pincér szótlanul hozza, az asztalra teszi a rendelést.)
ATTILA: (újrakezdi, most is magának mondja, de hangosabban) Itt ülök csillámló sziklafalon…
LAJOS: Dehogyis csillámló sziklafalon ülsz. A Centrál kávéházban ülsz, egy támlás faszéken. Előtted kerek asztal, pohár víz és egy fekete.
ATTILA: (Mogorván) Hagyjál.
LAJOS: Már miért hagynálak? Tartozol egy revanzs partival. A harmincadik lépésben mattot adtál nekem lillafüredi kirándulásod előtt. Méghozzá ennél az asztalnál. Tehát?
ATTILA: Kértelek, hogy egyedül szeretnék lenni.
LAJOS: Persze te úgy is tudsz sakkozni, fejben, egyedül.
ANDOR: (Attila asztalához lép) Szerintem, múltkor, a Japán kávéházban sakkoztatok. Ott
kértél tőlem két pengőt. No ne ijedj meg, nem akarom most visszakérni. Szeretném
bemutatni neked egy bécsi kollegámat, Koestler Artúrt, a nemzetközi újságírót. Kosztolányit nem kell bemutatnom.
ARTÚR: Örvendek. Már régóta szerettem volna találkozni önnel.
ATTILA: Örvendek. De ezt csak úgy mondom.
DIDE: Illendőségből, ugye, Attila?
LAJOS: (Nagyot fúj, kiereszti magából a dohányfüstöt) Mint a barna éjfél szeme pillantása.
(A többiek nevetnek)
DIDE: Ne haragudj, Attila. Hiszen ismered a vicceimet és ezt még nem is én mondtam, hanem a Lajos.
ARTÚR: Úgy vélem új ismerősömnek valami baja van. Holott úgy hírlik, Bécsben is, hogy
nagy ígéret. Az lenne?
LAJOS: Attila, figyelj! Miért nem beszélsz, te majom?
DIDE: (A többieknek) Azért, mert nem tartja érdemesnek.
ATTILA: (Odaveti) Találjátok ki, miért.

2005. május

45

LAJOS: Ez a dolog ma történt? Amiért nem beszélsz?
ATTILA: Igen.
LAJOS: Ma délelőtt?
ATTILA: Nem.
LAJOS: Ma délután?
ATTILA: Igen.
LAJOS: Tegnap még nem is sejtetted?
ATTILA: Nem.
ANDOR: Ha megengedi, kedves Nagy Lajos, átveszem a kérdező szerepét.
ARTÚR: Németh Andor ugye a legrégebbről ismeri ezt a költőt? Mintha ezt hallottam volna
Hatvany bárótól.
DIDE: Igen. És talán a legjobban. Talán nem.
ANDOR: … Tehát… Azt akarom megtudni, mi az oka a költő különös szomorúságának. (Attilának szögezi a kérdést) Tárgy?
ATTILA: Igen.
ANDOR: Csak?
ATTILA: Nem.
ANDOR: Fogalom is?
ATTILA: Nem.
DIDE: (Koestlernek) Nem biztos, hogy tudják, de ezek barkochbáznak.
ANDOR: Tárgy és személy együtt?
ATTILA: Igen.
ANDOR: Képzelt személy?
ATTILA: Nem.
DIDE: (Koestlernek) Tudja, ez az Andor méltóságán alulinak tartja, hogy olyan rejtvényt
fejtsen meg, amelyikben nincs képzelt személy. Három héttel ezelőtt, amikor itt jártam, Németh Andor megfejtette Kund Abigél képzelt öreganyját.
ANDOR: (Megköszörüli a torkát, fennhangon folytatja) Tehát élő személy.
ATTILA: Erre sem felelhetek.
ANDOR: Nem él, meghalt?
ATTILA: Erre sem felelhetek.
ANDOR: Hogyhogy? Se él, se hal? Talán élőhalott?
ATTILA: Nem.
ANDOR: Ahá, már értem. Te ebben a pillanatban nem tudod, hogy él-e az illető. (Elővesz
egy savanyú cukorkát és elroppantja fogai között.) Nézzük csak. Tehát ez a személy
olyan ember, mint én, vagy te? Férfi? Nő? Harminc körüli?
ATTILA: Igen.
ANDOR: Az élettársad?
ATTILA: Igen.
ANDOR: A tárgy, amiről itt szó van, a fejedhez repült? Összevesztetek? (A többiek nevetnének, de Attila hangja elnyomja a kacagást)
ATTILA: Nem.
ANDOR: Neeem? – Na jó. De ez a tárgy mégis összefüggésben van mostani lelkiállapotoddal?

46

tiszatáj

ATTILA: Igen.
ANDOR: Ez a tárgy nagy? Ez a tárgy akkora, mint a fejem? Mint az öklöm? Ez a tárgy nálad
van most? Ez a tárgy a feleségednél van most? Talán rajta van? A fején van? A fülén
van? A kezén van? Mellette van a földön?
ATTILA: Nem, nem, nem, nem, nem, nem, nem, nem, nem.
ANDOR: Tehát ez a tárgy az élettársad gyomrában van, vagy volt. Élelmiszer? Szerves, szervetlen? Szervetlen ipari cikk, gyógyszer, de sem én, sem te nem vettük be még. Méreg?
ATTILA: Igen.
ANDOR: Tehát méreg… Tekintettel, hogy szervetlen tehát szublimát?
ATTILA: Igen.
LAJOS: Hydralgilium bichloratum corrosivum.
ARTÚR: (Súgva) Jól értem? A felesége, vagy élettársa szublimátkockát nyelv… De miért
DIDE: Miért, miért. Öngyilkosságot kísérelt meg Judit. Mint oly sokan mások. Ki sikerrel,
ki sikertelenül. Atlasz hanyatlasz… Ne csodálkozz a kokainistán, gondolkozz okain is
tán, s megérted.
LAJOS: Míg a költő írja a verseket, hol főtteket, hol nyerseket, és mindenre keres vers-okot,
még ezekkel sem nyer sokat.
Zene
II.
ATTILA: Oh mennyire szeretlek téged,
ki szóra bírta egyaránt
a szív legmélyebb üregeiben
cseleit szövő, fondor magányt
s a mindenséget.
Ki mint vízesés önnön robajától,
elválsz tőlem és halkan futsz tova,
míg én, életem csúcsai közt, a távol
közelében, zengem, sikoltom,
verődve földön és égbolton,
hogy szeretlek, te édes mostoha!
Szeretlek, mint anyját a gyermek,
mint mélyüket a hallgatag vermek,
szeretlek, mint fényt a termek,
mint lángot a lélek, test a nyugalmat!
Szeretlek, mint élni szeretnek
halandók, amíg meg nem halnak.
Minden mosolyod, mozdulatod, szavad
őrzöm, mint hulló tárgyakat a föld.
Elmémbe, mint a fémbe a savak,
ösztöneimmel belemartalak,

2005. május

47

te kedves, szép alak,
lényed ott minden lényeget kitölt.
A pillanatok zörögve elvonulnak,
de te némán ülsz fülemben.
Csillagok gyúlnak és lehullnak,
de te megálltál szememben.
Ízed, miként a barlangban a csend,
számban kihűlve leng
s a vizes poháron kezed,
rajta a finom erezet,
föl-földereng.
PALI: Érem az ízét, mint még soha egy versnek így nem.
FERI: Most mondom ki, most kimondom: nagy költő vagy, Attila.
ATTILA: Várjatok csak, most még feleúton sem tartok.
PALI: A költészettel, vagy ezzel a költeménnyel?
ATTILA: Ezzel is, azzal is. Igaz, ez a vers már egy állomás.
FERI: Én persze már elolvastam az Ódát mielőtt ti ketten megérkeztetek volna. Idejövet
a Hungária körút sarkánál találkoztam Attilával, tőle megkaptam a konyhakulcsot.
A vers, mind a hat szakaszával, letisztázva hevert a konyhaasztalon. Kétszer is elolvastam és elmélkedtem felette, mielőtt ti megérkeztetek volna. Ilyen még nem volt!
PALI: Attila gyufát vett és gyertyát – ez itt létszükséglet, mert gyakran áramszünet van.
Aztán meginvitált egy pofa sörre.
FERI: És te elfogadtad? Honnan van ennyi fölösleges dohányod, Attila?
ATTILA: Koradélután találkoztam Hatvanyval, aki a szokásos mellé adott még ötven pengőt, amikor meghallotta, Judittal mi történt.
FERI: Én már Nagy Lajostól hallottam, mi történt és Németh Andortól, hogy Judit jobban van.
ATTILA: Még ma, koraeste kiengedik a kórházból. Kimosták a gyomrát.
PALI: És te hagyod, hogy hazasétáljon? Vagy érte mész?
ATTILA: (Megcsörgeti a pénzét) Érte megyek és hazahozom taxival.
FERI: Virágot is kéne neki venni.
PALI: A virág az nem rossz, de egy versnek, egy otthonos versnek, egy hazaváró költeménynek még jobban örülne. Aztán majd szavalhatná a munkásotthonban, büszkén,
mert róla szólna.
ATTILA: Lehet. Ám azt mégsem lehet uk-muk-fuk.
PALI: Mert ugyebár, Attila, ezt a szerelmi himnuszt, az Ódát nem hozzá írtad?
ATTILA: Nem hozzá, nem neki írtam. Hisz éppen emiatt borult ki.
FERI: Palikám, ha majd alkalmad lesz ezt a költeményt tüzetesebben megvizsgálni, nemcsak az ízét, hanem a szagát, tapintását, szárnyalását, zuhanórepülését, alászállását az
emberi test és az emberi lélek mélyeibe, akkor megérted, hogy a nő, akihez írták úgymond ürügyül szolgált a költőnek, hogy a szerelem lényegéről szólhasson. Valójában
egy panteista himnuszt írt, egy istennőhöz.
ATTILA: Ez a költemény nem igazán egy személyhez szóló. Mondjuk így, nem csupán
egyetlen személyhez szóló. Minden ilyen asszony istennő.

48

tiszatáj

PALI: És ki a szeretnivaló asszony?
ATTILA: Akit az ember megkíván. Tehát minden olyan nő.
PALI: Ezek szerint, azaz szerinted, minden nőt meg kéne…
ATTILA: Baszni. Minden nőt meg kéne baszni. Illene.
FERI: Legyetek egalitariánusabbak. Minden nőnek megvan a magaszületett joga a beteljesülő szerelemhez. Hogy úgy mondjam – ne bámuljatok! – minden nőnek megvan
a joga ahhoz, hogy minden, vagy bármelyik férfival szeretkezzék.
PALI: Így beszél egy esztéta, egy szabadgondolkodó, egy társadalomrendész. Ezerkilencszáztizenhétben így képzelték a szocializmust, a kommunizmust.
FERI: Nem az én elképzeléseimről van szó – kicsit elrugaszkodtunk a témától – hanem
Attila új verséről. Ebben tovább lép, mint eddig bármelyik másik költő. A vers egyik
szárnyára mikroszkóp, a másik szárnyára költői teleszkóp van szerelve. Az olvasó,
a hallgató mélybe száll, majd szárnyal. Utazás a női test titkaitól a csillagvilágba.
PALI: Szóval égi költemény de mégiscsak földi személyhez. Pindaros modorában és – részben – Thomas Mann, sőt Kosztolányi szókincsével, Freud és Jung fegyverzetében,
Walt Whitman lendületével.
FERI: Figyeld csak, a rímek, a szabályos ritmusok esetlegesek: a gondolatritmus vonzatai
rendeznek itt el minden szóképet, hasonlatot, metaforát, metonímiát.
PALI: Nem hiányzik neked belőle a szocializmus?
FERI: Már miért hiányozna? Elhagynád-e már ezeket a dolgokat, te burzsoá nihilista. Fáradj le rólam.
PALI: Mert neked mindenből hiányzik, amiben nincs kimondva az egyenlőségesdi.
FERI: Ne cukkolj. Tudod, a társadalom beteg, a születendő új rend panacea lesz.
ATTILA: Nincs kimondva az egyenlőség, de benne van, mint ahogy bennem van. Szeretni
és viszontszeretni csak úgy lehet igazán, ha a legfontosabbakban mindenki egyforma.
A szerelem nivellál.
FERI: Nekem azért mégis inkább az egzisztencializmus van kimondva itt, amiről múlt héten hallottam először. A lét dadog. Csak a törvény a tiszta beszéd.
ATTILA: Bizonyosan igazat beszéltek. De azt nem fogjátok eltalálni, hogy boszorkánykonyhámban melyik óda párlatát használtam ízelítőül.
FERI: Goethétől… áh, a fejedet rázod. Várjál csak, mintha a Varázshegyben Hans Castorp
hasonlóképpen látná a szerelmét…
PALI: De nem ugyanígy. Prózaian. Nem ilyen költőien. Talán. Leopardi, vagy Carducci…
megint a fejedet rázod.
FERI: Shakespeare nem írt ódákat… Yeats mitologizált… Swinburne… ah, nem tudom.
ATTILA: Óda a Nyugati Szélhez!
PALI: Attila, nem kellene már Juditért menned?
ATTILA: De igen. Mindjárt telefonálok egy taxiért. (Belebeszél az öklébe) Halló! Egy taxit
kérek a Hungária úti palotához. (Nevetnek)
PALI: Mit mondott a tenyér-taxi, mikor jön?
FERI: Ezért a pénzért a kályhacsőbe is beszélhettél volna Attila, mert nyár van és nincs
befűtve.
ATTILA: Hipp, hopp, ott vagyok ahol akarok. Megvárjatok! (Becsapja az ajtót.)

2005. május

49
III.

ATTILA: Óh, hát miféle anyag vagyok én,
hogy pillantásod metsz és alakít?
Miféle lélek és miféle fény
s ámulatra méltó tünemény,
hogy bejárhatom a semmiség ködén
termékeny tested lankás tájait?
S mint megnyílt értelembe az ige,
alászállhatok rejtelmeibe!…
Vérköreid, miként a rózsabokrok,
reszketnek szüntelen.
Viszik az örök áramot, hogy
orcádon nyíljon ki a szerelem
s méhednek áldott gyümölcse legyen.
Gyomrod érzékeny talaján
a sok gyökerecske át meg át
hímezi, finom fonalát
csomóba szőve, bontja bogját –
hogy nedűid sejtje gyűjtse sok raját,
s lombos tüdőd szép cserjéi saját
dicsőségüket susogják!
JUDIT: (Kopogó női léptek a lépcsőn, ajtócsikordulás. Halljuk, majd látjuk az ajtón belépőt.) Jó estét kívánok.
FERI: Jó estét Judit.
PALI: Kezicsókolom, Judit. Milyen jól néz ki.
JUDIT: Csúfolódik velem?
PALI: Isten mentsen! Komolyan gondolom. Hamuszürkének vártam azok után, amiken keresztülment és most szép arcát kipirulva látom.
JUDIT: Mivel föl kellett baktatnom a harmadik emeletre. Ebben a tornában pirultam ki,
a lépcsőmászásban.
FERI: Attilát hol hagyta.
JUDIT: A lépcsőházban eszébe jutott, hogy itthon semmi étel nincsen. Még tej sem, meg
kenyér sem. Viszont most pénze van és az ég a zsebében. Elment a Nyugatihoz valami
harapnivalóért. Megvárják?
PALI: Ami engem illet, nekem ma estére nincs más programom.
FERI: Rózsi a mamájánál van, tehát én is ráérek. Hisz azért jöttünk, hogy magukkal legyünk.
JUDIT: Attila annyi ételt hoz majd, még nem tudom miket, hogy jut mindannyiunknak. Bár
én, a gyomormosás után nem vagyok éhes, inkább émelygek.
PALI: Igyon egy pohár vizet.

50

tiszatáj

JUDIT: (Kinyitja a csapot, iszik) Ez jól esett. Menjünk beljebb, a szobában legalább egynek
kényelmesebb. Ide üljenek: maga, Pali, az ösztövér karosszékbe, talán nem derogál ez
egy Ignotusnak: maga meg, Feri, üljön nyugodtan az ágyra. Tüstént eltakarítom róla
az esernyőket. Attila rakta őket halomba, az ágy tetejére – ő igen rendetlen.
FERI: Kivéve a verseiben, ott rend van. A sorok között a gondolatok között.
JUDIT: Ne is mondja. Igen, régebben szívemhez szóló rend volt minden költeményében.
Büszkén szavaltam: „Mondd, mit érlel annak a sorsa, akinek nem jut kapanyél”, meg
azt, hogy „Döntsd a tőkét, ne siránkozz”, de most olyan távoli mezőkre utazott ahová
nem tudom követni, s ahol nem nekem szedi a vadvirágokat.
PALI: Majd szedi magának is, előbb-utóbb.
JUDIT: Ezek után? Soha többé. Velem él és más nőbe szerelmes. Ahhoz írt verset. Verssel
vallott szerelmet.
FERI: A költő szerelme szalmaláng – ő írta, Attila – azért oly mohó és falánk.
JUDIT: És közben engem emésszen a fene?
PALI: De hát valójában mi történt? Köztük talán semmi. Nem tudjuk Attila szerelme viszonzott vagy viszonzatlan-e. Mindössze egy vers árulkodik.
JUDIT: Egy vers? De milyen vers! Akármilyen elfogult vagyok, látnom kell, hogy ez a bizonyos Óda, csodálatosan nagy vers és nekem egy kézlegyintésem sincs benne. Ez a vers
egy ébrenléti álom és én – hiába keresem – nem találom magam benne. Ezt érdemlem
meg annyi év szolgálata után? Mostam, vasaltam, foltoztam ingét, gatyáját, mindig
volt tiszta, rendes ruha amit magára vegyen. Dolgoztam rá, látástól vakulásig, zsebpénzzel tömködtem, amikor munkája nem volt – és többször nem volt, mint volt – fizettem a villanyszámlát, a házbért, szabad időmben felléptem, verseit szívből szavaltam, s most itt a köszönet. Az Óda valami nagysádnak, vagy cemendének, az Úristen
tudja milyen nőnek szól, akit Lillafüreden, a Palota szállóban szedett fel, amíg én az
esernyőket csináltam itthon, vagy a zokniját stoppoltam.
FERI: Ne legyen úgy felháborodva, kedves Judit. Lehet, hogy ez a verset egy idegen nő jelenléte váltotta ki Attilából, de ennek benne kellett forrnia már jó ideje, mint lávának,
azaz magmának a vulkán mélyében. Ez a szerelem himnusza, minden nő himnusza,
így a magáé is.
JUDIT: Minden nőé, csak az enyém nem! Ahhoz írjon himnuszt Attila, aki a gatyáját
mossa! Hazajött a konferenciáról este későn, lefeküdt az ágyba, aludt – szokása szerint –
délig. Én reggel fölkeltem, kitakarítottam, teát főztem, aztán levettem a zakóját a szék
támlájáról, hogy kikeféljem, és megtaláltam benne, a jobb zsebében a kéziratot. Olvastam, repestem, mert reméltem. A hosszú, szakaszos költeményben hátha megtalálom
magam. Egy szakasz, kettő, három, négy, öt, hat. Tulajdonképpen csak azzal a mellékdallal szakadt rám az ég. Megy a vonat, és ő megy a nő után.
PALI: És aztán bevette a mérget.
JUDIT: Ekkor és ezért.
ATTILA: (Lépései kopognak a „lépcsőn”, nyikordul az ajtó, bejön, az asztalra dob egy
élelmiszeres csomagot.) Egyétek és vegyétek, nem az én testem.
FERI: Debreceni.
PALI: Bucikkal, mustárral.
Judot: Kovászos uborka.

2005. május

51

ATTILA: (Kiveszi a zsebéből, az asztalra koppintja) és négy kisüveg sör. (Isznak, falatoznak)
ATTILA: Judit, kérlek, te is egyél.
JUDIT: Megpróbálok. De minek.
PALI: Attila, a te gyomrod, hogy áll? Rendbe hozta az a Rapaport?
FERI: Jellemző rád Attila. Gyomorfájásodat pszichiáterrel akarod kikezeltetni ahelyett,
hogy belgyógyászhoz mentél volna.
ATTILA: Szó, ami szó, a Rapaport nem hozott rendbe. Azaz ki tudja. Olykor egy falatot sem
tudok lenyelni, olykor meg fölfalnék egy hentesüzletet.
FERI: Nosza, rajta. Kezd a második debrecenivel, mihez ugyancsak jó étvágyat kívánok.
ATTILA: (Tele szájjal) „Dagadt hentes bárdja vágjon át, tátott hátadba hulljon be a hó… ”
PALI: (Tettetett rémület) Csak nem nekem mondod ezt?
ATTILA: (Már lenyelte a falatot) „Te kézrebbentő hülye elnyomó.”
PALI: Jó volt a kolbász, minőségi.
FERI: Kicsit csípős volt. Hát… gyere Palikám, későre jár, engedjük Juditot, Attilát lefeküdni.
PALI: Szép jóccakát kívánunk!
FERI: (Kinyitják az ajtót, onnan visszaszól) Attila, holnap látni szeretnélek a Centrál kávéházban. Úgy hallottam Kosztolányitól, hogy Babits már nem haragszik rád, habár talán meg sem bocsáthat teljesen. Mindenesetre ezt jó tudnod a Nyugat szempontjából.
Az, ki egykor a-t mondott a „Nincsen apám” versével, most hangsúlyozott b-t mondhat
az Ódával. Érted?
ATTILA: Igyekszem megérteni.
(Ajtócsukódás, ketten elmennek)
JUDIT: (Holmikat válogat) Jézus Máriám, nincs tiszta inged holnapra.
ATTILA: Egy kommunista ne Jézus Máriázzon.
JUDIT: Hanem mosson, mi? Rögtön, amint a kórházból hazatért. És szárítsa meg minutumban és vasalja ki, amit kimosott.
ATTILA: Mert csak négy ingem van. Persze nem törik le a nem létező karikagyűrű az ujjamról, ha egy nap viseltes ingben jelenek meg a kávéházban. Németh Andor inge gyakorta szutykos is.
JUDIT: Mert nem róla kell példát vegyél, hanem Kosztolányiról, aki mindig olyan mintha
skatulyából húzták volna ki. Még otthon, a lakásában is olyan volt, amikor múltkor
náluk voltunk vacsorán. Az az elegancia is nyilván az Ilonka dolga volt.
ATTILA: (Csorog a víz) Látom, máris mosol, mint a mama. Az is vagy, anyapótló. De csak
annyi vagy. Mikor hívtál utoljára magadhoz az ágyba? Agyondolgozod magad, hogy ne
kelljen engem szeretned.
JUDIT: Szeretni és szeretkezni két különböző dolog. Szerettelek és szeretlek, holott fáradt
a testem a szeretkezésre.
ATTILA: Egyszer odáig is elmentél fáradtságodban – csak azért, hogy békén hagyjalak –
hogy kurvához küldtél.
JUDIT: Sajnálom. Igazán. Ám nem mentél el a kurvákhoz mégsem.
ATTILA: Mert lélektelen dolog. Úgy kezdtem a nemi életet, egy lotyóval, emlékétől viszolygok azóta is. Persze pénzem sem volt a fizetett szerelemre.

52

tiszatáj

JUDIT: És most olyan nőre vágyol aki szakadatlanul és ingyen befogad, télen, nyáron, őszidőben.
ATTILA: Igen. És tavasszal is.
JUDIT: El akarsz menni?
ATTILA: El. Holnap reggel.
JUDIT: Emlékezz, kérlek. Volt mikor remek volt együtt. A munkásotthonban. Május elsején. A Duna parton. A kisszínpadon, ahol egymást váltottuk. A barátok között, kik
a szocializmus hajnalát várták. És este otthon, az ágyban. Még az ágyban is.
ATTILA: A díványon. Én azon aludtam, mert ketten nem fértünk el az ágyban. Egy szeretkezés után már hessegettél el, le, vissza a díványra. És egyszer egy darabig azzal hitegettél, hogy gyerekünk lesz.
JUDIT: Rosszul tettem. Bocsáss meg.
ATTILA: Ó, már régen megbocsátottam. Csupán feledni nem tudok. Mindenre emlékszem,
élesen, fájóan.
JUDIT: Jóra, rosszra egyaránt? A pörköltemre amit igencsak szerettél, amikor volt annyi
pénzünk, hogy húst vegyünk? A pogácsára, amire esküdtél, s beemeltél egyvégtében
nyolcat?
ATTILA: Ha verset írok, a jóra is emlékszem, mert olyankor legyőzöm a bennem kavargó
rossz emlékeket. Egyébként feltolul bennem a szennyes memóriák gennye.
JUDIT: Én azért nem voltam olyan. Nem, szennyes. Nem gennyes.
ATTILA: Nem voltál olyan. Nem olyan voltál. De makrancosságod kikezdte férfiségemet.
Férfiasságomat.
JUDIT: És ha ezentúl másként lenne? És ha visszatalálnánk oda, ahol együtt elkezdtük? Ha
nem futnál az Ódás nő után, hanem megmaradnál mellettem? Többet pihennénk, leeresztenénk egy kicsit, összeédesednénk megint.
ATTILA: Veled, aki nemrég a társaságban is megaláztál? Veled, aki Szántó elvtárs emléke,
ágyéka árnyékának áldozol? Nem. Mint fiú és lány ezt a játszmát befejeztük.
JUDIT: De hát több vagyok, több voltam neked mint szeretőd.
ATTILA: Néha kevesebb.
JUDIT: Néha kevesebb. Mert gondodat kellett viselnem, mint egy gyereknek.
ATTILA: Fejemhez vágod, hogy nem nőttem föl, hogy valójában nem vagyok felnőtt?
JUDIT: Nem vágok a fejedhez semmit, csak azt, hogy élhetetlen vagy. Még szükséged lesz
rám. Ha elmész (kiabálva) vissza fogod könyörögni magad.
IV.
Zene
ATTILA: Az örök anyag boldogan halad
benned a belek alagútjain
és gazdag életet nyer a salak
a buzgó vesék forró kútjain!
Hullámzó dombok emelkednek,
csillagképek rezegnek benned,
tavak mozdulnak, munkálnak gyárak,

2005. május

53

sürög millió élő állat,
bogár,
hínár,
a kegyetlenség és a jóság:
nap süt, homályló északi fény borong –
az öntudatlan örökkévalóság.
Mint alvadt vérdarabok,
úgy hullnak eléd
ezek a szavak.
A lét dadog,
csak a törvény a tiszta beszéd,
De szorgos szerveim, ki újjászülnek
napról napra, már fölkészülnek,
hogy elnémuljanak.
De addig mind kiált –
Kit kétezer millió embernek
sokaságából kiszemelnek,
te egyetlen, te lágy
bölcső, erős sír, eleven ágy,
fogadj magadba!…
(Milyen magas e hajnali ég!
Seregek csillognak érceiben.
Bántja szemem a nagy fényesség.
El vagyok veszve, azt hiszem.
Hallom, amint fölöttem csattog,
ver a szívem.)
MÁRTI: hát eljöttem, mert hívott, hogy a Lillafüreden hozzám írt, nekem szóló verset elolvassa. Persze, a levelében el is küldött egy gyöngyírással lemásolt példányt, de egy
vers – így maga – csak elmondva az igazi. Ha az mondja el, aki írta. És a helyet is jól
választotta ki a versmondáshoz, a Ruszwurm cukrászda elé kitett kisasztalt, hol
a maga hangját csak az hallhatja jól; akihez közel hajol. S ez most én vagyok. Szép
hangja van, Attila, dallamos, és azt mondanám: igen szépen olvas, de lám, nem olvas,
kívülről tudja, kívülről mondja az Ódát.
ATTILA: Elmondtam magának a vers egészét, kivéve a legutolsó szakaszt, a legszemélyesebbet, a mellékdalt. Erre akkor kerül sor majd, amikor megtudom, kifürkészem
a maga alig kifürkészhető szándékát.
MÁRTI: Kifürkészi? De hát semmiféle szándékom nincsen azon túl, hogy szép vasárnap
délután van, amikor nagyon jó itt meginni egy kávét és megenni a krémeslepényt.
ATTILA: Már alig várja?
MÁRTI: Már alig várom (Szótlan pincér elébük tesz két kávét, két krémest.) Lám, itt is van.
(Megkóstolják mindkettőt, aztán Attila benyeli krémesét) Ha nem bántom meg, Attila, nem lett volna jobb megenni falatonként? Maga egyből beemelte a krémeslepényt.

54

tiszatáj

ATTILA: Mert nem volt túl nagy… meg… ma először ettem.
MÁRTI: Nem ebédelt, nem is reggelizett?
ATTILA: Nem. A reggeli idejét – ha volt is – átaludtam, ebéd, ahol lakom, ott nem volt. Az
egyik nővérem messze járkál, a másik már megebédelt akkorra, amikorra odaértem.
Szégyellettem volna utóebédet kérni.
MÁRTI: Úgy. De hát akkor miért nem ment el egy étterembe? A legtöbb nyitva van vasárnap is.
ATTILA: Fogyóban volt a pénzem. És spóroltam erre a délutánra.
MÁRTI: Most sincs rendes állása? Mi lett azzal az ajánlattal a bankban? Levelező?
ATTILA: Nem jött be. Viszont, amint tudja, írok verseket, cikkeket. Elküldöm magának
amit a Népszava lehozott. Megbízatást fogok kapni néhány fordításra és egy antológiára is. Egyszóval csurran cseppen.
MÁRTI: Még Lillafüreden azt mondta nekem valaki, hogy maga a legtehetségesebb fiatal
költő Magyarországon. És ezt, amennyire én szerény eszemmel meg tudom ítélni, az
Óda alapján igazolva látom. De azt is tudom, hogy a költészetből nem lehet megélni.
Nem lehet lakást bérelni, villanyszámlát fizetni, nem lehet családot alapítani. Egy férfiembernek rendes állás, biztos jövedelem kell és olyan életforma, amely mellett biztonságban érezheti magát egy egyszerű nő, amilyen én vagyok.
ATTILA: Márti. Mindezt én is tudom. Az én szerencsétlen életem eddig zsákutcába, zsákutcákba vezetett engem. Egy ilyen zsákutcából kivezető út a hatalmas, s mindent elsöprő szerelem, ami lendületet ad, és mint a dinamó állandóan föltöltődő energiát
biztosít. Nem lehet kétsége afelől, hogy határtalanul szeretem magát, és most arra kérem: higgyen is nekem. Higgye el, hogyha a maga kezét foghatom, állandó állást szerzek, ahol kitartóan fogok dolgozni s a munka kényszere lehántja rólam a későn fekvés
és a délig alvás szokását.
MÁRTI: Attila, úgy emlékszem lillafüredi beszélgetésünkből, hogy maga nyelveket is tud.
ATTILA: Igen. Németül meg franciául. Latinul is valamelyest, de hát az holt nyelv. Ha kell,
az olasszal is elboldogulok.
MÁRTI: És melyiket kedveli legjobban?
ATTILA: A franciát. Villont fordítottam, franciául verset is írtam. Meg is jelent Párizsban.
MÁRTI: Nem kaphatna most itthon egy franciatanári állást, vagy magántanítói elfoglaltságot?
ATTILA: Kapok időnként megbízást kereskedelmi levelek lebonyolítására. Ezt megcsinálom, de tanárkodni nem volna türelmem. Valamikor volt, ma már nincs. (fölugrik)
MÁRTI: Álljon meg Attila! Üljön vissza. Ha nincs pénze ne költsön virágra!
ATTILA: (Egy virágárus lánynak) Azt az egy szál piros rózsát, kedvesem… Mennyi?…
Hogy hetven fillér… Tartsa meg a visszajáró pénzt.
MÁRTI: A virág nagyon szép, akárcsak a vers.
ATTILA: Illik a selymes barna hajához, vagy a fehér keblén a fehér blúzára. Feltűzhetem?
(Megcsikordul a szék)
MÁRTI: Majd én, majd én… Tudja, a virággal azonosulni tudok, a versben szereplő nővel
nemigen.
ATTILA: Miért nem?

2005. május

55

MÁRTI: Nézze. Már a vers kezdetén lágy emlőkről beszél. Mintha túl nagy volna a mellem,
vagy nem viselnék melltartót.
ATTILA: Ezzel csupán azt akartam kifejezni amit érzek, hogy alakja kívánatos, keble asszonyos.
MÁRTI: Jó, ez még megjárja. De később, a vers vége felé, vagy a közepén túl azt írja, hogy
mozog bennem az elhasznált anyag. Mármint a bélsár meg a pisi. Igaz, maga valamivel
szebben mondja, de akkor is, való az ilyesmi egy versbe, és pont abba, ami rólam szól?
ATTILA: A maga kedvéért, bár nem szoktam soha ilyesmit csinálni, átírom ezt a részt, mielőtt a költeményt megjelentetném. Jó lesz?
MÁRTI: Ezt nem kívánhatom. Tulajdonképpen igen megvagyok illetődve és szégyellem is
magam.
ATTILA: Miért?
MÁRTI: Azért, hogy nem vagyok méltó a verséhez. Azért, mert nem értem a mélységeit.
A szárnyalása még csak fel-felkap engem is, de én a magasságokból lekívánkozom. Nem
tudok az a nő lenni, akit maga megverselt, és akit oly erősen megkíván. Akire annyi
feladatot ró. Hogy anya is legyen, meg szerető is, sőt, ha jól értem egyszerre. Ezekből
a szerepekből egy is sok, hát még egyszerre kettő. Habár mostoha anyát mond. Ez mit
jelent?
ATTILA: Édes mostohát mondok. Ez annyit jelent, hogy nem vérfertőzésre gondolok, hanem egy anya-helyettes szeretőre, aki nem vérrokon. Aki megvigasztal ha elcsüggedek,
és nekem adja ölének jutalmát, ha megkívánom.
MÁRTI: Sok. Én egykor háziasszony szeretnék lenni egy önálló, erős férfi mellett, akinek
nem kellenek különösebb támaszok, sőt, támaszul szolgál. Attól tartok, hogy az én tükrömben nem a magafajta férfi képe ragyog, mint ahogy nem én vagyok az a nő, aki
a maga versében tündököl. A versben egy álomkép van, valakié, aki hol túl szép, hol meg
túl illetlen részleteket tudunk meg róla. Én csak egy egyszerű, normális nő vagyok,
Marton Márti.
ATTILA: És én bolond?
MÁRTI: Ezt nem mondtam. Csak…
ATTILA: Csak nem tud viszont szeretni, igaz?
MÁRTI: Mint barátot igen. Édes mostohaként nem. Tehát nem vagyok magához való.
ATTILA: Mindazonáltal elmondom magának az Óda utolsó szakaszát, érezze meg mi az,
ami be nem teljesedhet:
(Mellékdal)
(Visz a vonat, megyek utánad,
talán ma még meg is talállak,
talán kihűl e lángoló arc,
talán csendesen meg is szólalsz:
Csobog a langyos víz, fürödj meg!
Íme a kendő, törülközz meg!
Sül a hús, enyhítse étvágyad!
Ahol én fekszem, az az ágyad.)

56

tiszatáj

MÁRTI: Attila, ne érezzen keserűséget. Maga olyan mint az a láng, amiről írt: megperzsel.
Maga nemcsak kivételes költő, hanem vonzó férfi is: a keze erős, a karja izmos, fekete
haja hullámos, bajsza sűrű, de ápolt, mozdulatai olyan vonzóak, hogy szeretném magát megölelni. Érzékeimmel vonzódok magához, józan eszemmel nem. Attól félek,
hogy magából hiányzik az otthonteremtés képessége.
ATTILA: Én másképpen mérem magam. A mindenséggel.
MÁRTI: Jó. Hát akkor fizessünk.
ATTILA: (Pénze peng az asztalon) Három pengőm maradt… a számla három harminc.
MÁRTI: Kiegészítem egy ötven filléressel.
Zene
(Vége)

2005. május

57

MÓSER ZOLTÁN

Szerkezetek, színek, fények
„A konstruktivizmus a tárgy és tényszerűséget hirdeti. De van egy (s valószínűleg több) magyar népdal, melyet itt Zarathusztrai magányomban állandóan fuvok: Nagykállóban egy torony van – Közepében egy óra van – Köröskörül aranycsipke – Rászállott egy bús gerlice. – Hát itt a népköltő egy bötűt sem mond arról, hogy fáj a szíve…, ez a vers csupán tényekben állítja magát, pedig költője biztosan
nem ismerte a konstruktivizmust. De ismerte a konstruktivitást.”
(József Attila levele Gáspár Endrének, 1926. október)

A Medáliákat századszor is elolvastam. Harminc-negyven év elteltével mintha már érteném. Ebben egy véletlen segített: eszembe jutott Szabados György, akivel nyáron Velencében találkoztam, és együtt ebédeltünk. Neki koncertje volt, nekem Bartók-kiállításom.
Mi sem természetesebb, hogy beszélgetésünk fonalát Bartók határozta meg. Ezt a fonalat
a kiváló jazz-muzsikus vezette, akinek életét jelentősen befolyásolta Bartók zenéje. Ebéd
közben hosszan beszélt a konstrukció fontosságáról: első és a legfontosabb a szerkezet,
minden azután következik. Talán e hosszú beszélgetés (és hallgatás) egyetlen fő motívuma, a konstrukció lehet most az a gondolat, amely tovább visz a Medáliák rejtélyéhez.
Huszonhárom évesen
Ismerem Beney Zsuzsa, Bori Imre, Majoros Valéria, Török Gábor, Tverdota György, Horgas Béla és Levendel Júlia írásait, Szabolcsi Miklós monográfiáját, de a sok és sokféle írás,
megközelítés közül csak egy véleményt idézek. Németh Andornak A Toll 1938. február
20-i számában jelent meg Medáliák című elemzése. Ez sokat elárul arról, hogyan is közelített a vershez: milyen valóság felől. Az 1927-es évről, amikor a Medáliák egyes részei
megszülettek, ezt írja: „Ez az év az abszolút költészet éve József Attilánál, minden mellékcél és mellékgondolat nélkül. Ideálja, mint ebben az időben mindannyiunké, a varázsige,
a szavakba boszorkányozott bűverő és sajátosan a népdal ártatlan, együgyű bája. Ezt a két
eseményt forrasztotta össze Medáliái-ban. Lejtésük, fesztelenségük a népdalé. Elvarázsolt
tartalmuk a varázsigéké. Formájukban japán versekre emlékeztetnek, látszólag éppen
olyan egyszerűek. Technikájuk viszont a kubista festményeké, mert nem üres ábrándozások, hanem a valóság visszfényei […] Valóság van mögöttük habár elbűvölten s a be nem
avatott számára felismerhetetlenül. Egyik-másik Medáliá-ja már azzal is utal arra, amit
művészetté szublimált s ezzel megsemmisített vagy legalábbis eltakart, hogy mint a kubista festők, szándékosan bennehagy a verseiben egy-egy megszűretlen valóságelemet.”

58

tiszatáj

Ezt olvasva több kérdés is felmerült bennem. Az első a japán haiku, amely mindig háromsoros, tizenhét szótagból álló, rímtelen és hangsúlyos vers. A Medáliák mindig négysorosak, és páros rímekből állnak. Tudom, hogy József Attila nem ismerte az amerikai
Ezra Pound verseit, ezért csak analóg lehet a példa, de ha ennél a japán versformánál maradok, akkor az József Attila versépítményéhez közelebb áll Ezra Poundnak a haiku nyomán kigondolt sajátos szerkesztési eljárástechnikája (form of superposition – az egymásra
helyezés formája), amelyet a Mauberly és Cantók című versfüzéreiben is alkalmazott. Íme
egy példa:
„Milétosz Konzervatrixa”
Szív és ész szokásaiban.
Lehet. De Ealingben hogyan
Hat ez egy angol csinyovnyikra vissza?
Nem, „milétoszi”, ez túlzás lenne.
Amit nagyanyja ráhagyott,
Megőrzendő a látszatot,
Nincs annál ősibb ösztön benne.
A népdal? Az mindig négysoros, pontosabban négy sorban építkezik: ám ez itt mindig
kétszer négysoros. Van ugyan benne némi dallamosság is, de csak néhány részben: ott
ahol trochaikus lejtésű, és 3/2-es osztású 10-eskből áll, vagyis gagliardizáltak a sorok. (Itt
a gagliardikus főhangsúly a második ütem erős ízére esik, azaz a negyedik szótagra.)
Ezenkívül csak a páros rímek emlékeztetnek a népdalokra. Ennek kapcsán én azon „páros
verseire” gondolok, ahol egy sorral, vagy versszakkal szemben egy ellentétes másik áll.
A köztük feszülő ív hordozza azt a gondolatot, amely kimondhatatlan.
Valóság? Igen, ebben egyetértek: rejtett, szublimált valóság ez. De én nem erről kívánok szólni, hisz a sorok rejtette életrajzi elemekre rámutatva ezt számosan megtették, hanem a konstrukciót kívánom hangsúlyozni, amit most vettem csak észre. Találtam is rá
egy jó kifejezést, de a szó félrevezető, hisz ahogy kimondom azt, hogy kártyavár, máris
magyarázkodnom kell. Mert én ezzel az ügyességi játék formájára utalnék, s nem arra,
hogy könnyen összeomlik, mint a kártyavár, amit egymásnak döntött lapokból kell finoman egyensúlyozva kirakni. Ezek (a mellékelt ábra segít elképzelni) 2-2 lapból állnak,
s olyanok, mint a háztető. Több ilyenre vízszintesen lapokat rakok (mint a játékban), majd
arra újabb emeletet, és így tovább, amíg a csúcsán kettő marad és az egész egy piramisra
hasonlít. Valahogy így:

∧
∧∧∧∧
∧∧∧∧∧∧

11
7-8, 9-10.
1-2, 3-4, 5-6.

A háztető azért stimmel, mert mindegyik rész két olyan versszakból áll, amelyek egymást támasztják. És ez szükséges is, hisz enélkül a konstrukció nem állna meg. Ahogy
a rajzról leolvasható, az első hat „tartja” a következő négyet, és az a 11-diket.

*

2005. május

59
Huszonhárom király sétál,
jáspiskorona fejükben,
sárga dinnyét edegélnek,
új hold süt a balkezükben.
Huszonhárom kölyök császkál,
csámpás sityak a fejükben,
görögdinnyét szürcsölőznek,
új nap lángol jobbkezükben.

Ennek a kettős strófának számos, eltérő magyarázata ismert. Szabolcsi Miklós könyvéből idézek:
A „Huszonhárom” jelentése világos: a fiatal költő éveinek száma. Ezek az évek
vonulnak tréfás és jelmezes menetben, olyanban, mint a Szeretők lázadása felvonulásán, ugyanolyan sajátos jelekkel. Valószínűleg a költő által teremtett új mítosz
ez, talán a háromkirály-járás motívumának tréfás-groteszk átalakítása is. Hiszen
„a szokáselgyengülés következményeként: a háromkirály-járást többnyire már csak
a gyerekek őrizték meg, akik azonban az »eredeti« kellékekkel szerelték fel magukat.
(Korona, csillag)”. Ez valóban „népi” szürrealizmus tehát, analógiáját (talán hatását?) jóval később Kondor Béla képein lehet felfedezni, királyok és kölykök ott fognak így vonulni a sokjelentésű jelekkel. A második versszakban Alföldy Jenő „kőműves- vagy mázolóinasok”-at lát – a „csámpás sityak” miatt.
A képsor további lehetséges értelmezései: az eddigi évek .,nappali” és „éjszakai”
világa; a költőben egyszerre élő felnőttség és gyerekkor, a még jövendő évek reménye, az „új hold” és az „új nap”. A királyok menetének gúnyos, groteszk átfordítása
kölykökké, erősíti a viszonylagosság érzését – a parnasszista ízű „jáspis” helyett
a vagányos-gyerekes „csámpás sityak” ugyanerre utal.

*
Az, hogy itt tisztán megmutatkozik valami kettősség, abban mindenki egyetért. Megjegyezzük, hogy némely magyarázó egészen a túlzásig vitte, amikor a kizsákmányolók és
kizsákmányoltak, az elnyomók és elnyomottak antagonisztikus ellentétét vélte felfedezni
e nyolc sorban. Elárulhatom, hogy először én egy másik, egy falusi József Attila és egy városi József Attila (van ilyen?) kettősségét véltem látni ebben a részben. Hogy ennek mi
volt az alapja, ahhoz röviden az előzményeket kell elmesélnem.
Az elmúlt hetekben leadtam egy fotóalbumot. Címe: Mint erdőben a vadnyom – József Attilához közelítő képek. Hatvan idézetből áll s ezek mellett hatvan fotóm szerepel. Ez
a munka könnyű szelet ígért, gyors megérkezést: azt is mondhatnám, hogy szinte magától
állt össze, de később nehézzé vált. Majdnem el is rontottam azzal, hogy a végére, epilógusként három ferencvárosi képet tettem. Ezzel az egységes stílus változott meg, mert a többi
kép egy olyan „falusi” József Attilát mutatott, akiről eddig így, ilyen élesen különválva
nem tudtam. E vázlatos ismertetés után hadd térjek vissza a 11. Medáliához, ahol a sokféle
kettősségben élő költő képe tűnik elő. Hisz versei (és az emlékezők) tanúsága szerint
ő mindig s egyszerre volt vidám és konok, komoly és játékos, erős; mint a sas, szelíd, mint
a galamb, csöndes és dühös; szarvas, aki bánatában farkassá tudott válni. Röviden: olyan,

60

tiszatáj

akinek „szívében néha elidőz / a tigris meg a szelíd őz”. (Ha jól látom József Attila életét,
ezt a kettősséget mindig is fel akarta oldani, de – és ez volt a tragédiája – nem sikerült.)
Ha a 11. Medália összefoglalás, ahogy Szabolcsi véli, akkor e kettőségnek vidáman játékos-komoly, egymás mellé helyezett képek általi bemutatása ez a rész. Olyan, mint egy
filmetűd két hasonló, ám mégis más totál képe, jelenete. Nem annyira a „szereplőktől”
más, hisz itt a 23-as szám a domináns az elején, hanem a két ősi, szoláris szimbólumtól,
a Naptól és a Holdtól, amelyek itt (még?) világítanak, fényt árasztanak. Ha ez így van,
akkor nem vakok az éjszakák, nem szürkék a nappalok.
Kék, piros, sárga
A versépítmény csúcsán, háztető szerűen áll a 11. rész, amelynek tetején, mint egy kalap,
egy vízszintes lap: ez a (csonka?, befejezetlen?) 12. rész, vagyis egyetlen versszak. Egy talányos versszak, azt is mondhatnám. Úgy tűnik, hogy József Attila sem tudta befejezni, lezárni, a versfűzért. Hisz azok a második négy sort pótló gondolatjelek inkább hiányjelek.
S legalább annyira fontosak, mint a megírt első strófa.
A 12. Medáliával kapcsolatban is többféle magyarázat olvasható. Van aki szerint 12.
Medália az „eltaposott”, vérbe fagyott, megalázott népfajokat sorolja fel. Majoros Valéria
szerint a költő itt magába olvasztja a négy égtájat. Szabolcsi Miklós egyszerre lezárásnak
is, újrakezdésnek, nyitánynak is mondja: majd az 1929. évi költészete és a Döntsd a tőkét,
ne siránkozz versei fogják ezt folytatni.
Én nem a négy égtájra figyeltem fel, hanem a színekre:
Az eltaposott orrú fekete,
a sárga, kinek kékebb az ege,
a rézbőrű, kin megfagyott a vér
és a lidércként rugódzó fehér –
Amiért felfigyeltem, annak oka, hogy itt együtt van az összes, jelképes és ősi szín: a fehér-fekete-vörös, és az alapszínnek számító, vagyis a legerősebb három szín: a sárga, a vörös és a kék. József Attilánál e három szín így együtt csak egyszer fordul elő: az Eszmélet
egyik legkülönösebb, sokat idézett és sok titkot rejtő strófájában:
Kék, piros, sárga, összekent
képeket láttam álmaimban
és úgy éreztem, ez a rend –
egy szálló porszem el nem hibbant.
Most homályként száll tagjaimban
álmom s a vas világ a rend.
Nappal hold kél bennem s ha kinn van
az éj – egy nap süt idebent.

*
A jelképes gondolkodás az emberiség legkorábbi történelméig nyúlik vissza: a legmeszszebb – a legkorábbi időkig – a színek vezetnek bennünket. „Az ember és a színek között
erős kapcsolat volt már ősidők óta – írja Erdélyi Zsuzsanna. – A primitív ember mindig

2005. május

61

reagált a természeti jelenségek színeire, és lassan minden egyes szín megkapta a maga
saját jelentését. A nappal világossága, az éjszaka sötétje, a vér pirossága, a tűz veressége,
az ég kékje, a fű, a levél zöldje, állataik színei, saját testük színei és ezek változásai, melyek
érzelmek, betegség vagy halál esetén álltak be, első, de mélyreható színélményei voltak.”
„A színek szimbolikus jelentése az az alap, amelyekre bizonyos színhagyományok
épülnek. Fordítva is mondhatnók: a színhagyományok alaposabb ismerete útlevél a színek
szimbolikus világába.”
A svájci származású Johannes Itten könyvét a színek tanulmányozásához sokan használják, elsősorban képzőművészek. A három alapszín jelentéséről és ezek együtteséről
külön-külön szól. Először a sárgáról szóló részből idézek:
„Valamennyi szín közül a sárgát tölti meg leginkább a fény. Olyan a sárga, mint valami
sűrűbb, materiális fehér. Az aranysárga olyan, mint a fény hatalmától a szublimáció legmagasabb fokára eljutott anyag: megfoghatatlanul ragyog, átlátszatlan, könnyű, tiszta
lendület.
Szívesen használták valaha a festők az aranyat. Világító, fényt sugárzó matériát jelent.
Az égi fénynek szimbolikus megjelenítésére csak az arany volt alkalmas. Azt szoktuk
mondani: Most világosodott meg előttem a dolog, s ezzel azt akarjuk kifejezni, hogy amit
eddig nem értettünk, most már értjük. Így hát a sárgához, e leginkább fényteli színhez
szimbolikusan az értelem, a tudás fogalma társul.
Igazság csak egy van, sárga is csak egy.”
A vörösről sok mindent tudunk, hisz ez a legkedveltebb szín: a vérnek és a szerelemnek a színe: „Hatalmas, ellenállhatatlanul sugárzó erejét elnyomni nem könnyű, mégis
rendkívül hajlékony és felveheti a legkülönbözőbb karaktereket.
A Mars bolygóhoz kötődik, a háború és a démonok lángokkal égő világához. A tiszta
vörös átszellemült szeretetet jelent. A vörösnek, nem úgy, mint a sárgának, igen sok modulációja van, variálni lehet hideg-meleg, tompa-ragyogó és világos-sötét szempontból
anélkül, hogy vörös karakterét megsemmisítenénk. A fekete alapon démoni komorságban
megjelenő szaturnusz-vöröstől az édes, angyali mária-rózsaszínig a vörös az élet valamennyi fokozatát ki tudja fejezni, az alvilágtól a mennyekig. Csak az éterikus-lelki, átlátszó-levegős elem marad zárva előle, mert ott a kék uralkodik.”
Ki ne ismerné az ég tiszta kékjét, pedig ritkán látni annyira kéknek, mint szeretnénk.
E vágyunkat újabban a digitális technika helyettesíti, s alig vesszük észre, hogy az hamiség, hamis-kék. Ennek ellenére ott van minden képen, képeslapon, könyvben és poszteren,
mert kívánjuk, óhajtjuk, mert szükségünk van erre a kékre, mégha hazugság árán is.
„Azt a színt nevezik tiszta kéknek – írja Itten –, amelyben semmi sárgás és semmi vöröses nincsen. A vörös mindig aktív, a kék viszont mindig passzív, ha az anyagi-térbeli világ felől nézzük. A szellemi, tér nélküli világ felől nézve a kék az aktív hatású, és a vörös
a passzív.
A kék mindig hideg, a vörös mindig meleg. Befelé vonz, befelé fordulásra késztet a kék.
A vörösnek a vérhez van köze, a kéknek az idegekhez. Azok az emberek, akiknek szubjektív színhangzatában a kék szín kap hangsúlyt, többnyire sápadtak, és vérrendszerük
gyönge: erős viszont az idegrendszerük. Erős hatalom a kék, mint a természet ereje télen,
amikor sötétbe és csendbe rejtőzve csírázik és sarjad minden. A kék mindig árnyékos, és
legnagyobb pompájában a sötét felé hajlik. Megfoghatatlan semmi, mégis jelenlévő, akár

62

tiszatáj

az átlátszó atmoszféra. Az atmoszférában a kék a legvilágosabb égszínkéktől az éjszakai ég
legsötétebb kékes-feketéjéig számtalan formában megmutatkozik. Szellemünket a kék
a hit hullámain a szellem végtelenségének távolaiba vonja. Nálunk a hit szimbóluma a kék,
a kínaiaknál a halhatatlanság szimbóluma volt.”

*
A színek soha sem egyedül, hanem másoktól körülvéve találhatók a természetben. Ám
a művészet azt is tudja, hogy nem mindegy, milyen színek s hogyan szerepelnek egymás
mellett és milyen az arányuk. A színek hatásával, azok harmóniájával és dinamikájával
foglalkozók (elsősorban festők) előtt világos, hogy a rosszul megválasztott színek (kontrasztok) egymást gyengítik, a jól megválasztottak egymást erősítik. A legkülönösebb a három alapszín, a sárga, vörös és kék helyezte, mert ezek együttes hatása rendkívüli, különös. Johannes Itten külön fejezetet is szentel a Magábanvaló-szín kontrasztnak:
„A hét színkontraszt közül a magábanvaló-szín kontraszt a legegyszerűbb. Nem tapaszt nagy követelményeket a színlátással szemben, mert előállításához a színek tisztán,
legteljesebb világító erejükben használhatók fel. Amint a legerőteljesebb fény-árnyék
kontrasztot a fekete-fehér fejezi ki, úgy jön létre a sárgából, vörösből és kékből a legnagyobb kifejező erejű magábanvaló-szín kontraszt. Hatásuk mindig tarka, harsogó, erőteljes és határozott.(…)
A festészet számos témáját meg lehet oldani a magábanvaló-szín kontraszttal. Ősi erőt
sugárzó, színekben tobzódó éle. A magábanvaló-szín kontrasztot megtalálni a legkülönbözőbb népek népművészetében. Tarka hímzések, viseletek és kerámiák tanúskodnak arról
a természetes örömről, amelyet az emberek a színes hatások láttára éreznek.”
Piros almák
Hadd idézzek egy népdalpéldát: Kodály gyűjtötte a múlt század elején a hagyományőrző
Zoborvidék egyik falujában, Menyhén:
Piros alma mosolyog a dombtetőn,
Sárga kendős kislány sétál a mezőn.
Szép a mező, megszépül a virágtól,
Vagy attól a sárga kendős kislánytól.
A népdal a pirossal, a népköltészet legkedveltebb színével kezdődik. De nemcsak az
alma piros, hanem a kislány is, akinek a mosolya – ez még nem látható – előrevetül az
érett almára. Az első két sorban együtt van minden: az összes szín, minden tárgy és személy: a piros alma, a sárga kendő, a zöld mező, a sétáló kislány, a magas domb. (A fent és
a lent is.)
A piros, a sárga, a zöld és a kék szín uralja József Attilának egyik strófáját az 1937-ben
íródott Flórának című versében is:
bámultam a Dunát, megáradt,
libegtetett leveles ágat,
úgy kanyarított sok fodort,
deszkát harapdált és sodort

2005. május

63
olyan sok szép villogó dinnyét
a sárga ár, hogy el se hinnéd
és én se hinném el talán,
ha nem tenéked mondanám.
Piros almák is ringatóztak,
zöld paprikák bicegve úsztak,
most ez, majd az lett volna jó.
S állt és bólintott a hajó.
Ilyen lenne az űri szemle.
Milyen szép! – bólintva mindenre,
meglátnám, milyen kéken ég
az ég, mely hozzád illenék.

Egy másik ismert vers egyik strófájában – alig észrevehetően – ismét feltűnik a három
alapszín. A Mindenségről és a Semmiről (az Űrről) gondolkodó költő így fejezi be a Költőnk és Kora című versét:
Piros vérben áll a tarló
s ameddig a lanka nyúl,
kéken alvad. Sír az apró
gyenge gyep és lekonyúl.
Mintha semmi nem lenne igaz az eddig elmondottakból. Mert ha a tarlót sárgának
képzelem el (általában az is), akkor együtt van a három (erős) alapszín, és valami éteri sugárzást: örömet és tobzódást várnánk. Ezzel szemben itt a színek átértékelődtek: a piros
vér alvadt, kék lesz, a sárga tarló is vérvörös, a zöld gyep sírós. Igen, itt az alkonyég színei
bánattá transzponálnak minden színt, minden érzést. S megjelennek „a boldog halmokon
a hullafoltok” is.

*
Színeket látni annyit jelent, hogy angyalokkal társalkodni, mert az angyalok színek által
beszélgetnek velünk, írja az 1825-ös, szellemes tanulmányában Gustav Theodor Fechner.
József Attila, tudjuk, többször is beszélt az Istennel, de ha a fentiek igazak, akkor az angyalokkal is: Ó angyalok, segítsetek. Hol van az a fény,/ Amelyikről tudtam egyszer,
hogy az az enyém… kérdezte nagyon fiatalon, az 1924 nyarán írt, Minden rendű emberi
dolgokhoz című versében. Kérdezte ezt még többször – máskor is, másoktól is –, s amikor
32 évesen senkitől nem kapott választ, leutazott Balatonszárszóra. Ez, mindannyian jól
tudjuk, 1937 decemberében történt. Nem néztem utána, mégis biztosan vagyok abban,
hogy akkor, azon december 3-án ködös, piszkosan szürke volt az ég. S a ködben csak világtalan angyalok voltak, ha voltak.

Tanulmány
KULCSÁR SZABÓ ERNŐ

A tudás mint a nyelv „befagyasztása”
AVAGY HOZZÁJÁRULNAK-E A SZTEREOTÍPIÁK A MEGÉRTÉSHEZ ?

Hagyományos értelemben az irodalomelméletnek bizonyosan nem feladata, hogy az interkulturális sztereotípia-kutatás területeit bevonja saját vizsgálódásai körébe. Még ha manapság így akár erősíthetné is saját legitimitását abban a diszkurzív környezetben, amely
mind erőteljesebben bizonygatja, hogy az irodalom különleges közlő ereje voltaképpen
önmagán túlról származik. Márpedig ha az irodalmi hatás eredete az irodalmon kívül – pl.
az irodalmat lehetővé tevő körülményekben – keresendő, akkor a textustól a kontextus
felé tett lépéssel az irodalomtudománytól értelemszerűen a kultúratudományokhoz vezet
az út.1 Ezeknek nem egy irányzata igyekszik aztán az irodalmat származástanilag beilleszteni a kulturalitásnak abba a dinamikus hálózatába, ahol maga az irodalom forrása,
a nyelv sem lesz egyéb, mint a megértést „megelőző” szociális konfigurációk egyik kulturális
teremtménye. A megérthető létnek ez az egyszerű(sítő) újhistorista konstrukciója több
sebből vérzik ugyan, ahhoz azonban elegendő, hogy különösen az – irodalomelméletnek
leginkább arculatot kölcsönző – poetológiai szakágazatot tartsa távol az irodalom nyelviségének így szituált problémáitól. Holott még e szűkebben vett „szövegtudományi” nézőpontból sem indokolt eleve elzárkózni a kultúrakutatás olyan kérdései elől, amelyeknek
nemegyszer épp az egymástól látszólag nagyon is messze eső kérdések sikeres összekapcsolásán mérhető (sőt, így mutatkozik meg egyáltalán) az elméleti termékenysége. Mint az
irodalmi szövegek nyelvi-retorikai valóságát értelmező diszciplínát – az irodalomtudományt ugyanis aligha fenyegeti egy olyan „kulturális fordulat” diffúz kontúrtalansága,
amely többnyire a szakágazati sokféleség részkompetenciáit halmozva tekinti kulturális
terméknek a nyelv artikulálta emberi világot. Talán észre sem véve, hogy eközben – a kultúra poétikájától a történelem textualitásán át a kakasviadal sűrű leírásáig – gyakran saját rendszerképző fogalmait is az irodalomtudománytól kölcsönzi.
Szakunknak már csak azért sem bizonyos az effajta indoktrinálhatósága, mert eddig
egyetlen kultúratudományi irányzat sem tudta olyan semleges diszkurzív térben föltárni
az értelem keletkezésének körülményeit, mint amilyen befolyásolhatatlanul ez a keletkezés maga – az irodalom esztétikai tapasztalatában – bekövetkezik. Aminek alighanem abban van a magyarázata, hogy míg a jelentésképződést érintetlenül hagyó, annak keletkezési feltételeire vagy materiális hordozóira korlátozott megfigyelésnek a referenciális konfigurációk föltárása során mindig kognitív nyelviesüléssel van dolga, addig az irodalmi
értelmezés túlnyomórészt (és lényegileg) a nyelv önkényes létesítő hatalmával, uralhatat1

Ld.: Stephen GREENBLATT: Shakespearen Negotiations: The Circulation of Social Energy in Renaissance England. Berkeley & Los Angeles: The University of California Press 1988., 4–5.

2005. május

65

lan figuratív játékával szembesül. Előbbivel szemben ez utóbbinak az oldja az episztémétörténeti kötöttségét, hogy mindig olyan szövegekkel áll értelmezői viszonyban, amelyek
nem stabilizálódnak a nyelv fenomenális és materiális pólusai között. Ennél fogva olyan
nyelvi-retorikai történések értelmezése a feladata, amelyek minden kognitív intenciónak
– így a jelentéskölcsönzéstől tartózkodó „sűrű” és „tárgyilagos” leírásnak is – képesek föltárni az előzetes interpretációs döntéseit. Az irodalmi szövegértelmezés hermeneutikai
tapasztalata ezért annyit mindig meg tud mutatni, hogy az értelem keletkezésének feltételeit kutató „nem hermeneutikai” eljárás „semmi esetre sem számolja föl az értelmezés és
az értelem-termelés dimenzióját”.2
Nagyon is termékeny lehet tehát az egy ideje szépen virágzó (inter)kulturális sztereotípia-kutatás néhány nyitott kérdésének eltérő, vagyis elsősorban irodalomtudományi
távlatba helyezése. Annál is inkább, mert a sztereotípiák problémája bizonyosan másként
– más önazonossággal – lép be egy olyan kutatás látószögébe, amely az irodalmi szövegek
szemantikai kézrekeríthetetlenségét nem a kultúra poétikájából származtatja, mint olyan
kérdezési érdekeltségek horizontjába, amelyek elsősorban szociokulturális kontextusokkal
akarják összekötni a nyelviség irodalmi-retorikai technikáit. Való igaz az is, hogy az irodalmi szövegek sokféleképp képesek fölhasználni sztereotípiákat. Akár úgy is, hogy alátámasztják, sőt igazolják azok emblematikus érvényét, de gyakrabban inkább úgy, hogy
módosítják, felülírják vagy kifejezetten cáfolják a bennük megszilárdult világtapasztalatot.
A sztereotípiák sajátlagosan irodalmi érdekű kérdése, persze, csak akkor jön igazán játékba, ha eredeti, irodalmon kívüli megítélésük értelmezési pozíciói (mondjuk a szociálpszichológiában vagy etnográfiai leírásokban, ahol a fogalom leginkább meghonosodott),
illetve a hozzájuk társuló tapasztalatok diszciplínán túli érvényükre nézve is ellenőrizhetőnek bizonyulnak. Irodalmi operacionalizálásuknak ekkor talán nincs különösebb akadálya. Mert a sztereotípiák működésmódjára és teljesítményére vonatkozó közvetlen kérdések csak ilyen feltételek mellett vihetők át – nemegyszer komolyabb transzformációs
aktusok segítségével – a jelentés poétikai szerveződésének másfajta nyelvi valóságába.
A sztereotípiák hozzáférhetőségének kérdései
Az még a nem professzionális olvasónak is föltűnik, hogy a sztereotípiák ügye magában
a szociálpszichológiában sem áll különösebben jól. Kiindulásnak az ilyen helyzet persze kifejezetten biztató, mert már a puszta lezáratlanságával kihívja a dolog ott bejáratott perspektíváinak elmozdítását. Amennyire ezt kívülről meg lehet ítélni, persze a szociálpszichológiában sem annyira a diszkurzív rendezetlenség kelti a legtöbb zavart, hanem egy újra
meg újra kiiktathatatlannak mutatkozó belső ellentmondásosság. És itt nem elsősorban
a rögzíthetetlen identitásstruktúrák olyan jól ismert – és időközben publicisztikai közhellyé
egyszerűsödött – paradoxonairól van szó, mint hogy a voltaképpeni idegen az mindig
„a még ismeretlen saját” volna, hanem inkább a sztereotípiák létmódjának kontraproduktív
előföltevésekkel terhelt megközelítéséről. Mert miközben a sztereotípiával kapcsolatban
csaknem minden meghatározás a megszilárdulást, a változatlanságot, illetve ugyanazon
dolog/jelentés klisészerű ismétlődését, önazonos visszatérését hangsúlyozza, sőt – bizo2

Hans Ulrich GUMBRECHT: Diesseits der Hermeneutik. Die Produktion von Präsenz. Frankfurt/
M.: Suhrkamp 2004, 34.

66

tiszatáj

nyos antropológiai implikátumok kapcsán – a nyelvi állandósulás képességét tartja jellemzőnek; a reflexiók többsége nagyon is hajlik arra, hogy az innen származó (?) makacs
megingathatatlanságot a sztereotípiák legkérdésesebb, ha nem mindjárt a legkártékonyabb tulajdonságának tekintse. Míg tehát egyfelől (a leírásban) a dolog tartósságára, sőt
megkerülhetetlenségére kerül a hangsúly, a másik oldalon feltűnően tör felszínre az egybehangzó értékelések ama következetlensége, amely az élő nyelviség e nyilvánvalóan nélkülözhetetlen jelenségéhez úgyszólván kizárólag negatív tulajdonságokat társít.
Legyen mégoly beszédes, e keretek közt válasz nélkül kell hagynunk annak tapasztalatát, hogy a sztereotípiákat nem célszerű ugyan összetéveszteni a toposzokkal vagy klisékkel, de az elkülönítésükre tett kísérletek többsége lényegében mégis hasznavehetetlennek bizonyul. Itt akár még az is elképzelhető, hogy a sztereotípia, a közhely és a klisé nem
identikus hasonlósága azért űz gúnyt a definitív megkülönböztetés szándékából, mert szemantikailag anélkül utalnak valami tartósan fennállóra, hogy működésbe hoznák a ráutaló – az épp adott esethez modalizált – funkcióikat s így hozzáférhetővé tennék saját
perzisztenciájuk időszerkezetét. Csaknem úgy, mintha a megingathatatlan állandóságnak
ez a formája mentes volna az időbeliségtől, sőt, mintha a sztereotípiák karrierjét kifejezetten fenyegetné a temporalizálódás lehetősége. Ráadásul többnyire még azokban az okfejtésekben is szegényes a nyelvi klisék mibenlétének temporális mozzanataira vonatkozó
reflexió, amelyek készek elismerni a megértetésben közreműködő sztereotípiák hermeneutikai teljesítményét – ha persze nem mindjárt abban a térszerű kölcsönösségben maradnak fogva, amelyet az ismert/saját és az ismeretlen/idegen rögzített kétosztatúsága
tesz formálissá. És valóban, az újabb társadalom-lélektani belátások ma már nemigen vitatják, hogy „a sztereotípiák az észlelés és kategorizálás köznapi mechanizmusaiban gyökereznek”3, következésképp – szól a kutatási eredmények üzenete – „az öntudatlan sztereotípia-képzés (… ) elkerülhetetlen”4. Amikor azonban a vonatkozó kísérleti emlékezetkutatás az előzetes megértés alakításában konstitutív szerepet juttat a sztereotípiáknak,
mindjárt korlátozza is a szerepüket. Hisz mivel az emlékezeti tevékenységet nem az új
önmegértés dialogikus eseményeként veszi szemügyre, nagyon is hajlik arra, hogy hiedelmeknek („beliefs”) nyilvánítsa az előzetes megértés épp meghaladott, „érvénytelenülő”
formáit s rövid úton a helyesbített vagy helyesbítendő „téves emlékekkel” azonosítsa őket.
Egyenes következményeként annak a megértéselméleti pozíciónak, amely az (ember szociális voltából származtatott) kölcsönös megértés konstrukciójára egyszerűsíti a Te aspektusától mindig elválaszthatatlan ön-újraértés eseményét.5
De nem járnak jobban a sztereotípiák ott sem, ahol a viselkedés- vagy magatartáskutatás a megismerési tevékenységben betöltött és a kreatív következtetésekkel kapcsolatos
szerepüket vizsgálja. Éspedig arra a Piaget-féle tételre támaszkodva, hogy új észleletek sohasem következhetnek be értelmezés nélkül. E szerint az (elvileg) könnyen temporalizál3

4
5

Mahzahrin R. BANAJI – R. BHASKAR: Implicit stereotypes and memory: The bounded rationality
of social beliefs. In: D. L. SCHACTER – E. SCARRY (eds.): Memory, brain, and beliefs. Cambridge,
ma: Harvard UP 2000, 141.
Uo. 142.
Az ilyen kölcsönösség ugyanis mindössze olyan „közösséget” feltételez, amely nem feltétlenül
több az egyének puszta együttléténél, vö.: Martin HEIDEGGER: Nietzsche. Bd. I. Pfullingen: Neske
19895, 577.

2005. május

67

ható belátás szerint már maguknak az érzékelés tényeinek az észlelését is olyan akciósémák kísérik6, amelyek mindig előzetes tapasztalati struktúrák lenyomatai. Következésképp mint ilyenek minden újonnan érzékelt dolgot csak a már rendelkezésre álló, előzetes
mintákon keresztül képesek új tapasztalattá változtatni. Ami azt jelenti, mindig csak a hagyományozott, kész formában meglévő tapasztalati minták közreműködésével jöhetnek
létre a cselekvés olyan új konfigurációi, amelyek aztán tovább már nem alkalmazhatóként
helyezik vissza a múltba az eladdig bevált és sikeres problémamegoldó sémákat. A viselkedéskutatás ilyen és hasonló eredményei – amennyire persze ez hermeneutikai nézetből
megítélhető – többé-kevésbé azért maradnak fogva a szubjektivitás formális („térbeli”)
struktúráiban, mert a hozzájuk vezető következtetéseket továbbra is a kognitív „helyesbítés”, az addig téves tudás „helyreigazításának” eljárásait működtetik. Olyan diszkurzív instanciákhoz igazodnak tehát, amelyek rövidre zárják észlelés és értelmezés kapcsolatát, és
mindössze arra elegendőek, hogy megadják és ellenőrizzék a megismert/megtanult dolgok „helyes” alkalmazásának feltételeit.
Sőt, ha igazolódnék annak valószínűsége, hogy a nemzeti sztereotípiák feltárásának
imagológiai technikái is ugyanezekben a (szociál)pszichológiai mintákban vannak megalapozva, az egyszerű megfordítással kritikai perspektívába állított sztereotípiák körül
csak sokasodnak a megoldatlan kérdések. Mert ahhoz, hogy az ismerősség felül nem vizsgált kliséit – amelyeknek az öntudatlan használata nagyon is gátolja az új tapasztalatok
felvételét – föl lehessen törni, bizonyosan kevés az idegenség rajtunk túli potenciáljának
jól ismert túlhangsúlyozása. Nemcsak azért, mert alakilag az ilyen ellentétező értékáthelyezés önkéntelenül is ugyanazt a sémát veszi igénybe, amelyben a legmakacsabb sztereotípiák megszilárdultak. A súlyosabbik probléma itt ugyanis nem az értékhorizontok
puszta megfordításából, azaz döntően nem az értékválasztás kényszerét előhívó feszültség
terméketlenségéből adódik. Sokkal inkább abból, hogy ilyenkor mindössze az értékelés
iránya fordul meg, az akaratlanul is továbbörökített horizontnak viszont – amely a rátekintés módját szabályozza – nem alakul át, nem újul meg a szerkezete.
Ha tehát a továbbiakban túl akarunk lépni a sztereotípiák viselkedésének formális és
struktúrafenomenológiai értelmezésein, belátható, hogy a vonatkozó kutatások állásánák
puszta kritikai szemléje önmagában nem segít kikeveredni a sztereotípia-kutatás öröklött
ellentmondásaiból. Hiszen még ha azzal hatástalanítható is a „helyesbítő” modell utópikus potenciálja, hogy a sztereotípiákon keresztül megújuló tapasztalat pontosan föltárt
temporális szerkezetében mindig megmutatkozik bizonyos mértékű hatástörténeti folytonosság, a sztereotípia (e látszólag változhatatlan képződmény) létmódjára vonatkozó kérdések továbbra is megválaszolatlanok maradnak. Elsősorban is azok, amelyek abból a tapasztalatból származnak, hogy olykor a legkártékonyabb sztereotípiák képesek a legkitartóbb túlélésre, sőt cáfolják annak igazságát, hogy alapvetően bármi „csak a felejtésen
átmenve él tovább, nem pedig változatlanul”7. Ez a megfigyelés főként annak meglepő, aki
azt is tudja, hogy Adorno éppen a Faust, vagyis olyan mű kapcsán jutott erre a következtésre, amelybe kényszerítő erővel szervült bele a (középkori) tudós legmozdíthatatlanabb
és legkitartóbb kliséje. És valóban, a sztereotípiák e makacs túlélési képességének tapasztalata az, amely – irodalmi nézetből legalábbis – tetemes hatástörténeti hiányokat mutat
6
7

Ld.: Jean PIAGET: Der Aufbau der Wirklichkeit beim Kinde. Stuttgart: Klett 1974, 337.
Theodor W. ADORNO: Noten zur Literatur. Bd. 2. Frankfurt/M.: Suhrkamp 1961, 17.

68

tiszatáj

mind a szociálpszichológiai értelmezés diszkurzusában, mind pedig annak etno-imagológiai alkalmazásában.
Az, hogy a klisék és közhelyek annak ellenére képesek a hosszas és változatlan túlélésre, hogy inkább gátjai, mint ösztönzői az új megismerésnek, gyakran kényszerítette
kapitulációra a sztereotípia-kutatást, pedig talán nem is olyan terméketlen ellentmondás.
Termékenysége egyebek mellett annak valószínűségéből is fakad, hogy egyetlen klisé, toposz vagy sztereotípia sem a puszta véletlennek vagy elhibázott megértési eseménynek köszönheti a létét. Megengedhetetlen módszertani hiba volna tehát előre kizárni a lehetőséget, hogy a sztereotípiák mindig hangsúlyozott perszeveranciájában – szemben a sztereotípia-kutatás ama közkeletű kliséjével, amely mindenekelőtt önkényes gondolati egyszerűsítést és ismeretelméleti tetszőlegességet ró föl nekik – nemcsak inadekvát megfigyelések
vagy a gondolkodás puszta restsége mutatkozik meg, hanem a hagyományozott (időközben esetleg kérdésessé lett) ismeretek mellett ott hatnak benne bevált vagy igazolt tapasztalatok maradványai is. Ezzel persze nem állítjuk mindjárt, hogy a sztereotípiák már
pusztán önmaguknál fogva támogatnák azt a megértést, amely az előzetes tudás és az új
tapasztalat dialogikus teljesítményén keresztül megy végbe. Mivel azonban a klisékbe
mint a már hozzáférhetetlen reflexió nyomaiba sohasem tudunk úgy beleütközni, hogy
azok ne keltenék föl a múlt rezonanciáját, azért is érdemes őket a tapasztalat temporális
szerkezetének horizontjában szemügyre vennünk, nehogy épp ugyanannak az önkényes
értelmezésnek essünk áldozatául, amelynek vétkében magukat a sztereotípiákat szokás
elmarasztalni. Mert mindig csak az a – saját történetiségének tudatában lévő – kérdezésmód képes a negatív megítélésű sztereotípiák problémáját úgy visszahozni a hatástörténet
élő valóságába, amelyik nem marad foglya a sztereotípia-kutatás csábító fogalmi kliséinek. Hisz az utóbbi – a maga előzetes (s ezért mélyen ideologikus) értéktársító praxisa jóvoltából – többnyire szükségszerűen jut el arra a pontra, ahol saját, éppen felállított tételét ugyanabban a lépésben kénytelen egyszersmind cáfolni is. A sztereotípiák problémája
ugyanis leginkább az ilyen térszerűen ellentétező struktúra-fenomeneológiai nézetben válik igazán tűnékennyé. Sőt hajlik arra, hogy újabb önreflexív kliséket termelve (!) oldódjék
föl az értékelés önmagát hatástalanító fordulataiban. Legföljebb olyasmiket hozva a felszínre, mint hogy „egy sztereotípia oly sok mindent jelenthet, hogy valójában pont ezért
alkalmatlan a jelentésképzésre”.
A sztereotípia-kutatás szerint a legtipikusabb sematizációk többnyire önkéntelenül
következnek be, mégpedig egy jelenségcsoport változatosságának egyszerűsítő, szűkítve
összegző, de mindig karakteres és regulatív (nyelvi) rögzítésével. Olyan jellegmeghatározó
vonásokat vésve rá a jelenség arculatára, amelyek – éppen egyedi összetevőinek elvi öszszehasonlíthatósága következtében – elsősorban az összetevők eltérő eredetét tüntetik el.
Az ilyen jelentésképzés technikáit feltáró imagológiai eljárások a tapasztalat szerint többnyire ott futnak zátonyra, ahol – alighanem a „helyes megismerés” formalizált szabályainak érvényesíthetőségétől vezettetve – lényeges különbséget tesznek a sztereotípia-képzés
és a megértés „normális” esetei között. Így tekintve az idegenséghez társított sztereotípiák
előállítására Stanzel szerint az volna jellemző, hogy egyfajta átviteli aktus során „régebbi,
többnyire a saját kultúrából vett (abgelesen) magatartás-tipológiák jellegítik át az [ide-

2005. május

69

gennel kapcsolatos] érzékleteket”8. Éspedig úgy, mintha a sztereotip megértés fázisa úgyszólván utólag, a már bekövetkezett észlelés eseményét követően lépne életbe, hogy aztán
jelentést is adjon az észlelés tapasztalatától előzetesen még elkülönült, s csak az utólagosságban megértett, „tiszta” percepciónak. (A sztereotípia-képzés ebben a konstrukcióban
nyilván azzal véti el a „helyes” megismerés szabályait, hogy nem engedi érvényre jutni
a percepció idegen elemeit.) Ha azonban eltekintünk itt a kommunikáció „információtovábbító” modelljének maradványaitól, inkább eltűnni látszik, mintsem megszilárdul az
az elvi különbség, amelyet az imagológia a sztereotípia-képzés és a megértés „normális”
formája között tételez. Különösen, ha a jelentésképz(őd)és hogyanját a megértő tapasztalat időbeli szerkezete felől vesszük szemügyre.
A kényszermentes megkerülhetetlenség
Ismert hermeneutikai tétel, hogy minden megértés – anélkül, hogy kimeríthetné a tárgyát –
az applikáció utólagosságában bizonyul tévesnek vagy sikeresnek és mindig előzetesen
már valahogy értett dolgokra, összefüggésekre vonatkozva megy végbe: az előzetes megértés megkerülhetetlen feltétele bármely (új) megértés eseményének. (Ez ugyan csak akkor lép be a hermeneutika ellenfeleinek látószögébe, ha nem térbeli viszonylatként jelenik
meg és kizárja annak illúzióját, hogy dolgokat „értelem hozzárendelése nélkül lehessen
leírni és elemezni”9. E temporális szerkezeti sajátosságról tudomást nem véve szokta a kritika afféle circulus vitiosusnak érteni a hermeneutikai kört.) Mindez persze nem jelenti
azt, hogy „történésként” a megértés utólagossága olyan tevékenységgel volna összefüggésbe hozható, amely kisebb vagy nagyobb ütemkülönbséggel vinne aztán rá találó vagy
nem megfelelő („hamis”) jelentéseket az észlelés tárgyára. Bár az előzetesen tudott vagy
ismert dolog bizonyosan másképp jut szóhoz a sztereotípia-képzésben, mint a nyitott
megértés eseményében, a jelentésképződés e két formájának ugyanaz a temporális szerkezet szolgál alapjául. Mindkettőnek sajátja a visszatérés valami előzeteshez, mindkettő valami (valamiként) már ismertre vonatkozik vissza – a tényleges különbség tehát nem ebben van, hanem annak a változásnak a hatóerejében, érvényében, amelyet a visszatérés
vagy visszavonatkoztatás idézett elő.
Ennek pedig elsősorban az az oka, hogy míg a tapasztalat temporalitását a sztereotípia-képzés úgy fordítja episztemológiai időtlenségbe, hogy a („helyesen” meg)ismertet
végérvényesnek tekinti s ily módon a jelentés egyfajta utópikus tökéletességében oldja föl
a tapasztalatot, a nyílt megértés mindig tudatában van önmaga elvi részlegességének,
s ezért mindig tartalmazza a megértendő dolog kontingens úgylétének tapasztalatát is.10
Azaz, nem zárja ki annak lehetőségét, hogy a dolog bármikor másként is lehetséges. Amíg
tehát a megőrzésben ott ható változás az egyik oldalon (úgy is mint megértő tevékenység)

8

9
10

Franz K. STANZEL: Europäer. Ein imagologischer Essay. Heidelberg: Universitätverlag C. Winter
19982, 73.
GUMBRECHT: Diesseits der Hermeneutik 29.
Ld. Hans Robert JAUSS: Wege des Verstehens. München: Fink 1994, 24–25.

70

tiszatáj

hegeli mintára11 a végleges nyelvi formulák sajátos mozdulatlansága felé törekszik és így
– kimozdíthatatlan állandóságot kölcsönözve a(z „egyszer s mindenkorra”) megértettnek –
a dolgok állásának véglegesítését szolgálja, a másikon inkább ama hermeneutikai belátás
irányába hat, hogy bármely megértés csak akkor lehet sikeres, ha nem végérvényességbe
és megszilárdulásba torkollik, hanem annak tapasztalatába, hogy a mindig csak valamiként (nem pedig a hegeli általánosságban) megértett dolog megint újra és másként is
megérthető lesz. A kontingenciának a megértés történő eseményében így felszabaduló
potenciálját azonban nagyon is erősen korlátozza valami. Éspedig pont az előzetesen valahogyan már mindig is értett, valamiként már ismert dolgok leküzdhetetlen ellenereje,
amely különösen a tapasztalat temporális mibenlétén keresztül enged közelebbi betekintést a kétféle megértésmód teljesítménye közti különbségekbe.
Már itt láthatóvá válik, hogy a sztereotípia-képzést – mely (egyfajta nyelvi véglegességre tekintve) az egyszer s mindenkorra „igazolt” ismereteket találó formulákban igyekszik megörökíteni – olyan nyelvfelfogás működteti, amely ugyan a megértendő dolgok kiszámíthatóvá és kezelhetővé tételében érdekelt, az időbeliségnek azonban szükségképpen
ugyanabba a szerkezetébe kényszerül, amelyik a tapasztalatot konstituálja, és ezért elválaszthatatlanul hozzá tartozik minden olyan megértéshez, amely nem nem zárkózik el
a másként-is-lehetséges dolgok kontingenciája elől. Mivel azonban a sztereotípia-képzés
a maga instrumentalizált nyelvi irányultsága miatt nem teheti meg, hogy – a megértendő
ismeretlent úgyszólván átlátszóvá téve – ne akarjon a dolgoknak akár azon az áron is a végére járni, hogy sematizáltan kerítse kézre őket, a sikeres megértést óhatatlanul is egy helyesen (vagy hibásan) cselekvő szubjektivitás ügyére egyszerűsíti. A tapasztalattal szemközt ez a fajta szubjektivitás aztán nemcsak az állandó felülkerekedés kényszerének van
alávetve, hanem elkerülhetetlenül ki is záródik a (nyelvi) tapasztalat temporális eseményéből. Ezzel szemben – írja Gadamer – „döntő, hogy itt történik valami. Sem az interpretáló tudata nem ura annak, ami mint a hagyomány szava eljut hozzá, sem pedig az, ami
itt történik, nem írható le megfelelően annak az előrehaladó megismeréseként, ami van,
mintha valamiféle végtelen intellektus mindazt tartalmazná, ami a hagyomány egészéből
valaha is megszólalhat”.12 Ami azt jelenti, a tapasztalatok azért jelenhetnek meg mindig
csak nyelvellenes módon a sztereotípiákban, mert a világtapasztalat nyelvisége nem tartalmaz olyan nyelvtermelő szándékot, amely a dolgok kézrekerítését szolgáló („találó”)
gondolati klisék előállításán s így a nyelv befagyasztásán, megbénításán munkálkodnék.
Mindez mégsem cáfolja azt a megfigyelést, hogy – a mozdíthatatlan véglegesség és
a nyelvi megszilárdultság ellentmondásos totalizációja ellenére, ami a kliséalkotást mindig
elválasztja a megértés mögékerülhetetlen (mert sematikusan tervezhetetlen) eseményétől
– a sztereotípia-képzésnek mégis sajátja egy olyan nehezen definiálható, ám annál hatékonyabb megértés-potenciál, amelyről a legcáfolhatatlanabbul éppen a klisék tartóssága
tanúskodik. És ha pusztán a megértés elvi rögzíthetetlenségét és a szubjektumon túlható
érvényét vesszük alapul, a sztereotípiáktól e tekintetben sem lehet elvitatni a sikeres megértésben való részesülés bizonyos mértékét és módjait. Amint már utaltunk rá, minden
11

12

Ahol – szemben a hermeneutika mindig lezárhatatlan és a világot nem kézre keríteni igyekvő
megértés-fogalmával – „a gondolat általánossága is a világnak az én általi elsajátítását, birtokbavételét jelenti”. Paul DE MAN: Die Ideologie des Ästhetischen. Frankfurt/M.: Suhrkamp 1993, 47.
Hans-Georg GADAMER: Igazság és módszer. Bp.: Gondolat 1984, 320.

2005. május

71

nyelvi klisének van egy olyan megcsontosodott, alig föltörhető szemantikai magva,
amellyel kapcsolatban talán nem is annyira a formula igazságfokára, mint inkább a kijelentés szokatlan és rendkívüli erejére vonatkozó kérdés bizonyulhat termékenynek.
Mert még ha minden sztereotípiához tapadnak is tartós vagy „bevált” tapasztalatok, közlő
erejük aligha azok igazságtartalmából, hanem inkább hatástörténeti megkerülhetetlenségükből táplálkozik.
Első fokon mindez alighanem abban leli magyarázatát, hogy a sztereotip tudás egyetlen formája sem kelt „életidegen” benyomást. A nagyon is leszűrt, igazolt tapasztalatok
látszatát csak fokozza, hogy a sztereotip tudás mindig nyitott és eldöntetlen, azaz valóságos megértési helyzetekben jut nyomatékkal szóhoz. Kiötölt vagy rejtvényszerű helyzetek
kérdéseire nem lehet klisékkel felelni: a sztereotípia nem működtethető a „fejtörők” művi
logikája szerint. Bármely sztereotip kijelentés – legyen az a felül nem vizsgált előzetes tudás legmegkövültebb kliséje – ugyanazon a hatástörténeti közvetítésen keresztül ér el
bennünket, mint minden egyéb szó, amely hagyományként száll ránk. A sztereotípiák működésének ugyanakkor abban van a paradoxona, hogy a kommunikáció dialogikus helyzetében a klisé (mindig identikusan visszatérő) nyelvi formája sohasem jelentéstani kizárólagossággal lép érvénybe. Sőt, ezzel ellentétben, vagy a közelebbi tartalmi reflexiók
felfüggesztésére szólít föl, vagy mindössze annyit tesz megkerülhetetlenné, hogy – nyomatékos jelenléte, erős „hagyományozottsága” miatt – nélküle, azaz a rá való vonatkoztatástól függetlenül következhessék be az új megértés eseménye. Miközben tehát a sztereotípiák ebben az összefüggésben mégiscsak érvényesítik az autoritásukat, a megértés aktuális tárgyával szemben inkább engedékenyen viselkednek, sőt némelykor kifejezetten
előzékenynek bizonyulnak. Mivel azonban az új megértés eseményében sem a tudás, sem
annak tárgya nem marad változatlan, a sztereotípiák tartalmilag kevésbé kötelező jellege
kétségkívül csak ambivalens módon jut érvényre, nem teszi azonban lehetetlenné új tapasztalati horizontok képződését. Az új megértésre nézve látszólag ugyanis mindössze
a nyelvi formuláknak marad meg a kényszerítő erejük, amelyek különös módon annak
ellenére nem állnak igazán útjában a mindenkori újraaértésnek, hogy ez utóbbi úgy van
– úgyszólván kényszerűen – rájuk utalva, mint az előzetes megértés mindig is már meglévő,
„kéznél levő” formáira.
Márai Sándor szövegeiben a „levantei” (embertípus) metonímiája egyfajta leértékelő
sztereotípiává szilárdulva szolgál a feltörekvő/felkapaszkodó parvenü-mentalitás jelölésére. Magatartásként legtöbbször olyan vegyes vagy keverék kultúrához való odatartozástól kapja a maga kérdéses értékindexeit, amelyet – eredettisztaság hiányában – a Máraiszövegek nem ítélnek napnyugati értelemben szerves képződésűnek. Maga a mentalitás,
melyben – Márainál gyakran a magyar középosztályra vonatkozóan – a gyökértelenség bizonyos mértékű megbízhatatlansággal társul, döntően a kulturális alapok hiányosságára
mutat itt vissza. Pontosabban egy olyan kultúra hordozó erejének elégtelenségére, amelynek megrendült az eredetben való megalapozhatósága: „A magyart nem gyűlölik a világban, inkább csak megmosolyogják (…) Amit lenéznek bennünk, amit megmosolyognak
rajtunk, az társadalmi életünk jellegzetes magatartása: a dzsentriből és sváb-zsidó-szlávmagyar középosztályból habart neobarokk úrhatnámság, levantei túlöltözködés, túluraskodás, túlviselkedés, túleurópaiaskodás.”13 Az eredettel való szerves kapcsolat elvesztése
13

MÁRAI Sándor: Napló 1943–1944. Bp.: Akadémiai–Helikon 1990, 109.

72

tiszatáj

a záróküszöbéhez érkezett klasszikus modernség horizontjában éppen saját lényege felől
fenyegeti az identitást. Ha ugyanis elhomályosultak az eredet(iség)hez való viszony nyomai – lévén „valaminek az eredete a lényegének származása”14 –, akkor ebben a felfogásban nemcsak az megragadhatatlan, amitől fogva valami az, ami, hanem az a mód is,
ahogyan egy dolog lényege szerint az, ami.
Ami a klasszikus modernség – még erősen irodalmi-művészeti kódok mentén föltáruló
s bizonyos nietzschei emlékezettel „esztétizáló”15 – eredet-összefüggésében többnyire még
negatív jelentésű, azt a horizontok megfordításának posztmodern technikái nagyon is pozitív értékképzetekkel töltik fel. Carlos Fuentes Constancia c. regényében – legalábbis
peremkulturális nézetből – már a keverék kultúra mutatkozik eredetinek. Bár, szintén peremkulturális nézetből, mégis éles ellentétben a szerves („eredeti” és „saját”) hordozók
híján gyökértelennek láttatott levantei mentalitás sztereotípiájával: „Andalúzia tiszta volt,
mert keverékből keletkezett. (…) Az eredeti a nem tiszta, a keverék. Az eredeti tehát keveréket jelent, teremtést, nem valami keveredésmentes dolgot, ami megelőzné a tapasztalatunkat. Nem születünk eredetinek, hanem eredetivé fejlődünk.”
A korábban nem méltányoltnak ez a hirtelen és gyökeres felértékelése annyiban persze
félreérthetetlenül a felül nem vizsgált sztereotípiaképzés diszkurzus sémáit követi,
amennyiben a gyors értékátfordítás „axiológiai” módon két, egymást egyensúlyban tartó
kultúrantropológiai elvet próbál egymás ellenében kijátszani. Anélkül – és ez éppúgy érvényes Máraira, mint Fuentes-re –, hogy közelebbről reflektálná annak tapasztalatát,
hogy az egyik elv éppoly kevéssé igazabb, mint amennyire bizonyíthatatlanabb a másiknál. Ahogyan tehát e két példa szemléltethette, a dolgok újraértésének általános követelményeit a sztereotípiák a maguk módján mindig képesek teljesíteni. A megértésben mindig újraértendő dolog ilyenkor is új, sőt ellentétes értelmű jelentést nyer(het); ami azonban a megértés előzetes struktúráinak megújulását illeti, ott nem történik valódi változás.
Az új megértés tudásbeli tartalmának hatástörténeti indexei lényegében változatlanok
maradnak. Ilyen körülmények között ugyanis a tulajdonképpeni új megértésnek éppen az
az előzetes elvárásokat keresztező eseménye nem következhet be, amely – a megfordítás
aktusához képest – azért bizonyul visszavonhatatlannak, mert nem egyszerűen saját ellentétébe fordítja, hanem áttöri a meglévő horizontot. Mivel a sztereotípiák segítségével
végrehajtott újraértelmezés során az új jelentés a megértés időbeliségét érvénytelenítve
cáfolja a korábbi jelentés igazságát, az új jelentés-összefüggés képtelen felülírni a régit,
s így mindössze egy ellentett értelmű tudást hoz a felszínre. Az új megértés ilyenkor azzal
fosztja meg a tapasztalatot a maga temporalitásától, hogy az aktuális megértésben újrakonstituált tárgy anélkül tesz szert új jelentésre, hogy bármiféle reflektált igazságot tartalmazhatna a(z őt időben megelőző) régiről. Pontosan az a hatás marad tehát el, amely nem
teszi visszafordíthatóvá az aktuális megértés eseményét.

14
15

HEIDEGGER: Holzwege. Frankfurt/M.: Vittorio Klostermann 19947, 1.
„A művészet lényege a költészet. A költészet lényege azonban az igazság létesítése.” Uo. 63.

2005. május

73

A távolság mint különbség: a „tárgyilagosság” sztereotípiáinak korlátai
A fentebbi megfontolások alapján nagy valószínűséggel vélelmezhető, hogy a sztereotípiák
nem feltétlenül zárják el a megértés útjait, sőt, a hagyományozott jelentés-összefüggések
megújításában is képesek közreműködni. Egészen addig, amíg hatékonyságuk elsődleges
formáit, a klisészerűen rögzített tapasztalati struktúrákat nem fenyegeti a hatástörténeti
lelepleződés veszélye. Emlékeztetnünk kell itt arra, hogy a régebbi jelentés újra cserélődését a sztereotípiák csak azon az áron engedik meg, hogy maga a nyelvi séma sértetlen marad. Mert a sztereotípiák ereje elsősorban abban mutatkozik meg, hogy a fennálló, már
meglévő formulák szilárdsága és konzisztenciája csak olyan cserét tesz lehetővé, amelynek
eredményeként az új jelentés – visszafelé és előre is hatva – ugyanazzal az autoritással lép
érvénybe, mint amellyel a régi rendelkezett. Sztereotípiákat ezért szükségszerűen csak
sztereotípiákkal lehet pótolni. Ahol persze nemcsak ennek a kizárólagosságnak ambivalensek a következményei, hanem a sztereotípiák ama sajátosságának is, hogy önmaguktól
sem nyelvileg, sem a reflexió utólagosságában nem képesek elidegenedni. (Ezzel magyarázható, hogy ténylegesen nemigen léteznek „megújított” vagy „megújítható” sztereotípiák.) A sztereotípiákhoz tartozó megértési horizont ugyanis – miközben elrejti előlünk,
hogy a megszilárdult nyelvi formuláknak nincs eleve kötelező érvényük – lényegében
minden új tapasztalatra ugyanazokat az (örökölt) elsajátításmintákat kényszeríti rá. Ha
ezeket a bejáratott szemléleti sémákat összetévesztjük az előzetes megértés nélkülözhetetlen struktúráival és a felgyűlt tapasztalatok tartós, igazolt kódjait látjuk bennük, akkor
észrevétlenül minden új megértés az előzetes tudás olyan egyszerű „visszaigazolására”
egyszerűsödik, ahol látszólag valami hagyományos dolog bizonyul újra „igaznak”, vagy
pedig – ha nem következik be ez a reaffirmáció – maga a megértés marad sikertelen.
Csaknem példaértékű, ahogyan a megértés – mint az idegenség tudatosan reflektált
tapasztalata – még olyan művekben is gyakran esik áldozatául effajta sajnálatos és boszszantó alternatíváknak, mint Márai Föld, föld!-je. Ami már csak azért is meglepő, mert
a Füves könyv mellett a Föld, föld! szabadít föl olyan gazdag diszkurzív konfigurációkat,
amelyekre a nyelvi (ön)megértés grammatikája és a szöveg retorikai tudása tekintetében
ritkán akad példa az író pályáján. A Föld, föld! különösen ott közelíti a már klasszikus alkotások nagyságrendjét, ahol a stílus nem rutinra hagyatkozó biztonsága és a kifinomult
gondolati artikuláció az etnocentrikus szemléleti örökség egyik legmakacsabb sztereotípiáját hatástalanítja. Mégpedig a kulturális szubjektumok nagy elbeszéléseinek azt a historizáló, 19. századi formáját, amely az ismerős (a „saját”) és az ismeretlen (az „idegen”)
közti különbséget a védett otthonosság és a fenyegető másság ideológiai konfliktusába
fordította – nemegyszer politikailag is felülírva az identitásképzés antropológiai konstrukcióit. Bármily hatásosan viszonylagosítja is azonban a Föld, föld! ezt az örökséget, vele
mint hagyománnyal maga sem képes következetesen szakítani. Elsősorban azért, mert
a leszűrt tudás, a kiegyensúlyozott ítéletalkotás retorikája – miközben a följegyzések jelentéstani szintjén mentes marad minden etnocentrikus intenciótól – anélkül, hogy észlelné,
gyakran a kölcsönös elhatárolások olyan terében mozog, amelyet továbbra is egy kettős
kódolású kulturális tekintet formál meg és definiál.
Hiába hangsúlyozza ugyanis az elbeszélő saját tárgyilagosságát a keleti népekről alkotott kultúrimagológiai előítéletekkel szemben, a látásmódnak mégis újra meg újra azokat
a sémáit működteti, amelyek nemcsak a föltehető kérdések struktúráját határozzák meg

74

tiszatáj

jóelőre, hanem azt is, mi juthat be egyáltalán az idegen kulturális tapasztalat alanyának
látóterébe. Jellegzetes pillanata ennek az utólag elbeszélt és kommentált történelmi tapasztalatnak az elbeszélő első találkozása a Vörös Hadsereg katonáival 1944 telén:
Mindenesetre olyan légkörben éltem, amelyen belül a kommunizmust rögtön
a Hét Főbűn után emlegették. Ezért úgy gondoltam, itt a pillanat, amikor el kell felejteni mindent, amit az oroszokról és a kommunistákról valaha is hallottam.
A pillanatban, amikor – a községháza havas, homályos udvarán – először találkoztam egy szovjet katonával, személy szerint az én életemben is elkezdődött a nagy
vizsga, a kérdés és a felelet, a kommunista és a nem kommunista világ számadása:
de ez a vizsga egyidejűleg elkezdődött a nyugati világban is. Egy erő megjelent Európában, s a Vörös Hadsereg csak katonai kifejezése volt ennek az erőnek. Mi ez az
erő?… A kommunizmus?… A szlávok?… A Kelet?…
Miközben tehát az idegenség kérdése a nagy kulturális szubjektumok politikai kiterjesztésű, kultúrmorfológiai és nyelvantropológiai paradigmájához rendelődik, az elbeszélő
könnyűszerrel létre tud hozni egy olyan, abból adódó vonatkoztatási rendszert, amely
azután az idegen tapasztalat feldolgozásának pályáit is előírja:
Akkor délután én, személy szerint, megéltem valamit, amihez hasonló „élménye” Európában addig csak kétszer volt úgynevezett „szellemi munkásoknak”:
a kilencedik században, amikor az arabok előretörtek Autunig és Poitiers-ig, s a tizenhatodik században, amikor a törökök elvándoroltak Győrig és Erlauig. Tovább
akkor sem engedték a Keletet Európában…
(…)
A reneszánsz mindenképpen válasz volt az első nagy, keleti, világnézeti betörésre. A második keleti támadásra, az oszmán világkép és keleti imperializmus
nagy rohamára megint nemcsak fegyverrel felelt a keresztény világ, hanem egy
nagy megújhodási kísérlettel, a reformációval. Hogyan felel majd az én világom,
a nyugati világ ennek a fiatal orosz katonának, aki megérkezett ma Keletről és ezt
kérdezte tőlem, egy névtelen európai írótól: „Ki vagy?… ”
Miután az új tapasztalattal szemközt a megértés sikertelenül teszi próbára a rendelkezésére álló főbb morfológiai és imagológiai kultúrkliséket16, a klasszikus-modern individualitástanban megalapozott és a kultúraalkotás napnyugati diszkurzusát megszólaltató
reflexiók arra a belátásra jutnak, hogy – ellentétben a két korábbi találkozással – „a Kelet
nem adhat ösztönzést a nyugati műveltségnek”. Ne feledjük, persze, hogy ez a fölismerés
olyan kulturális konfliktus kellős közepén következik be, amely sajátságos módon egy
jogfosztott idegenség önkényének kontrollja alatt zajlik. Hiszen a fiatal orosz katona „sza-

16

Köztük pl. a romantika kori kultúrgeográfiai tradícióképzés sztereotípiáinak egyik legismertebbikét: „…lehetetlen volt nem gondolni arra, hogy ez a szláv, ez a »feminin erő« végzetesen tud hatni
a magyarságra. A magyarság a Nyugattal vállalt világnézeti, szellemi és politikai szövetséget. (…)
Egy nép, irtózatos magányban, társtalanságban a világ népei között, már eltűnt volna a szláv olvasztótégelyben, ha országalapító István király ezer év előtt nem II. Szilveszter pápától kér hittérítő papokat és koronázási jelvényeket, hanem attól a Bizánctól, amelyet a szláv jelleg már akkor is áthatott…”

2005. május

75

badságot nem hozhatott, mert az neki sincs.” Lényegesebb azonban ennél, hogy a túlnyomóan kulturális klisékhez folyamodó megértés kényszerűen csak olyan tapasztalatokat
tud elkönyvelni, amelyeket maga készített elő, sőt, részben már eleve ismertként (fel)tételezett17:
A nagy, a végső célt a személyiség feloldásában látták, a pillanatban, amikor
az ember túlemelkedik személyiségén és „elvegyül a világritmussal”. Számomra,
a „nyugati” számára ez a szemlélet valóban kínaiul vagy hinduul hangzik, mert ha
feladom személyiségem – ezt a különös rögeszmét –, feladtam az élethez való kapcsolataim értelmét.
A keleti ember nem így érez. És amikor most közvetlenül észleltem és tapasztaltam az oroszokon ezt a másféle személyiségtudatot, ezt a lazább, kötetlenebb
egyéniség-térfogatot: néha úgy rémlett, megértem, hogy egy nagy „kollektív” társadalmi kísérlet, amely iparkodik megfosztani az egyént a személyiség mindig kritikus öntudatától és átemeli a „közösség”, a „társadalmi személyiség” öntudat-térfogatába, csak Keleten valósulhatott meg. Az elvegyülés, a feloldódás a tömegben
a nyugati ember számára is lehet eufória, de nem lehet életcél ez a kísérlet. Így tapasztaltam, ezt éltem meg az oroszok között.
Azt hiszem, ezekben a hetekben és a következő, többéves időszakban, amikor
keleti emberek rendszerében és közösségében éltem, ez volt számomra az egyetlen,
igazi tapasztalás.
Hogy ez a tapasztalat – lett légyen geopolitikailag mégoly végzetes is az orosz katonai
előnyomulás – az európai szubjektum legmélyebb kulturális válsága idején éri a Föld,
föld! elbeszélőjét, még akkor sem véletlen, ha többször is beszámol arról, hogy e téli hónapokban éppen Spengler művét olvassa. A szöveg előrekódolt pillantása ugyanis már huzamos ideje olyasvalaminek az elháríthatatlan bekövetkeztére volt beállítva, amit az emlékezés folyamatának nyitánya eleve egy polgári-individuumtörténeti lezárulás vagy folytathatatlanság értelmében előlegezett meg. A névnapi asztaltársaságot ugyanis úgy idézi föl
az utóidejű elbeszélés, „mintha még egyszer, utoljára eljátszottuk volna magunknak mi,
felvidéki és budai polgári leszármazottak, apáink életét. Minden megelevenedett ezen az
estén, ami az elmúlt élet színfala és kelléke volt”. Mivel azonban az elbeszélt történet az
idegenségben úgyszólván öntudatlanul is mindig valami ismerősen sajátot keres, csak
olyan formában képes a kettő többször kinyilvánított kölcsönösségének megteremtésére,
amelyben az idegen minden erőszak védte fölénye ellenére sem tudja érvényre juttatni
saját, önmaga artikulálta másságát. Az oroszok alteritásától ugyan nincs megvonva a szó,
17

Jellegzetes – és Márai más műveiben is struktúraképző erejű – példája ennek az a beteljesedő
előreutalás, amely epikailag is szoros kapcsolatot teremt az első rész 3. és 6. fejezete között. „Természetesen elviszi majd a disznót, a búzát, az olajat; a szenet és gépeket, ez nem volt kétséges” –
olvasható a 3. fejezetben. „Természetesen elvitték a malacot, a lisztet; de ez nem volt érdekes,
nem is ez volt jellemző” – tudjuk meg a 6.-ban, ahol a mondat szerkezeti alapkliséjének ismétlődése csupán az elbeszélés konzisztenciáját szolgálja, de nem bővíti a tapasztalat várhatósági horizontját. E tekintetben sokkal sikerültebbnek mondható az Egy polgár vallomásai nyitányát és
zárlatát épp a tapasztalat váratlan megújulása jegyében összekapcsoló epizódok összjátéka, ahol
egy házbeli gyerek apjának, illetve az elbeszélő apjának halála közti hasonlóság különbsége az önmegértés elhatároló eseményét képes kiváltani.

76

tiszatáj

a másiknak ez a más(ként)léte azonban – mivel a „keletiség” mássága gyakran bizonyult
deficitesnek18, sőt éppen e minőségében van kívülről fenyegető idegenségként a saját ellen
fordítva – legvégül mégsem nyilváníthatja meg önmagát. Lényegét tekintve néma és olyan
hozzáférhetetlen marad, mint a megértés határaiba ütköző jelenetek szcenikája:
…a hegesztőműhely egyik szerelője gyulladt föl, amikor felrobbant kezében
a benzines forrasztólámpa. Ez a lángoló, füstölő húscsomag jajongva feküdt a szoba
közepén; társai köréje gyűltek, leültek, nézték a fájdalomtól fetrengő embert, így
várták, szótlanul és mozdulatlanul a felcsert. (…) Megint kiütközött lényükben,
magatartásukban az a „más”, amit mi, többiek, akik nem vagyunk szlávok, nem tudunk érzéseinkkel és gondolatainkkal követni.
Legkevésbé indokoltan mégis olyan helyzetekben bizonyulnak idegennek az oroszok,
ahol az értelmezői áthasonítás eladdig működő kódjai hirtelen felmondják a szolgálatot,
mint például a megszállók játékai láttán. Mivel a játék – mint cél nélküli tevékenység –
értelme, „jelentése” azért nem nyílik meg az elbeszélő előtt, mert annak rendeltetése (mint
az európai világértés nélkülözhetetlen ismérveként működő összefüggés) fölismerhetetlen
a kulturális idegenség helyzetéből, a játék látványa okkal vált ki fenyegető hatást a szemlélőben:
Nagyon szerettek játszani, komédiázni. „Más” volt ez a játék is, nem érzett rajta
a „homo ludens” tudatossága, sem a commedia dell’arte kiművelt reflexe; minden
rögtönzött játékukban volt valami vajákos, törzsi, szertartásszerű – és ezért kissé
félelmesek is voltak, amikor játszani kezdettek.
Nem könnyű itt persze eldönteni, hogy a sikeresebb megértésnek az az eljárás áll-e
útjában, amely – egyéni konstrukciókat19 és áthasonított hetero-sztereotípiákat20 vegyítve
18

19

20

A keletiség másságának néhány összetevőjét ld.:
10. fejezet: „Mindig, minden megnyilatkozásukban ez a gátlástalan, vad akarat volt a siker magyarázata – és ez az akarat nem ismert erkölcsi, sem szellemi gátlást. Csak célt és eredményt ismert.”
11. fejezet: „Akadtak közöttük állatnál alantasabb indulatú bitangok, de találkoztam közöttük jóindulatúval, megismertem néha szemükben, szavukban a részvétet is. Csak az idegenséget nem
tudta soha, semmiféle bizalmas élethelyzet feloldani.”
13. fejezet: „Én csak megfélemlített, agyondolgoztatott, elvadított, lélekben elsorvadt emberekkel
találkoztam ezekben a hetekben. A piszok, amely jelenvalóságuk körül eláradt a házban, csakugyan ázsiai volt, meghaladta a háborús helyzet szükségéből következő méreteket.”
Ld. a commedia dell’arte (mint a „kiművelt” rögtönzés) és a nem tudatos („gyermeki”) tevékenységként értett improvizáció közti ellentétképzést, amely persze csak mint az aktuális megértés segédeszköze egyéni. Hiszen mint konstrukció nyilvánvalóan a „tudatos” Nyugat és az „ösztönös”
Kelet oppozíciós mintáját követi.
„Búcsúra kezet ráztunk, kikísértem őket a kerti kapuhoz – akkor még megvolt –, és ott állottam,
amíg beszálltak a szánkóba. Jókedvűek voltak, fiatalok, a zöld szánkó – a jó ég tudja, hol szedték
ezt a járművet! –, a trojkához való csilingelő lószerszám a ló nyakában, az egész kép olyan volt,
mint valamilyen derűs metszet a napóleoni háborúk idejéből.”
Vagy:
„A konyhapadlón guggoló asszonyok komolyan, érdeklődve nézték a szerelmet kolduló, síró
oroszt. Ez a jelenet megmagyarázott valamit a nagy orosz regények, Tolsztoj, Gorkij, Dosztojevsz-

2005. május

77

– kulturális kódokkal közelít az idegenséghez. Vagy pedig az, hogy a sztereotípiák különösen olyan idegen jelenségekkel szemben hatástalanok, amelyeknek ismeretlen a rendeltetés-szerkezete, a „mire-való”-sága. Ha ugyanis ez utóbbi, mely egyáltalán fölfedi a „létezőt”21, rejtve marad előttünk, nyelvi kliséken („vajákos, törzsi, szertartásszerű”) kívül
a megértés semmi kézzelfoghatót nem képes a jelenségben megragadni. Bárhogy legyen is,
a közösségi identitásképzés konstrukciói Márainál annyiban még inkább a korai 20. század termékei, amennyiben az idegenség tapasztalatát ritkán állítják különbözés és hasonlóság távlatának egyensúlyába. A másság idegen tapasztalatát ugyanis a kölcsönösségnek
csak olyan viszonylatában tudják megjeleníteni, ahol az idegen ugyan nem semmisül meg
a(z elsajátító) megértésben, de nem is részesedik a sajátból:
…azt mondhatom csak, amit annak idején többször feljegyeztem: van az oroszokban valami „más”, amit nyugati nevelésű ember nem ért. Ezt a „mást” nem bírálom, nem is értékelem, nem is ócsárolom: egyszerűen csak megállapítom.
Ettől a kényesen tárgyilagos, klasszikus-modern elgondolástól idegen minden hermeneutikai „indoktrináció”, mert olyan értelmezési logikára hagyatkozik, amely „a saját- és
a más(ként)lét kérdezetlenül hagyott különbségében van megalapozva”22. De mint ilyen,
nem törekszik az elválasztottság fölfüggesztésére sem és ezért egyben arra sem ad módot,
hogy az idegen olyanként nyilvánítsa meg a másságát, amelyben részint a saját is önmagára ismerhetne. Alighanem ezért válnak sok helyütt még a Föld, föld! előítéletmentes
följegyzései is a távolságtartó, „tárgyilagos” sztereotipizálás áldozatává. Hangsúlyozott
„előítéletmentességük” ugyanis nemcsak az oroszok értését korlátozza, hanem az új önmegértés lehetőségeit is. Hiszen az oroszok idegenségét is csak olyan formában képes előhívni, amely nem ad esélyt arra, hogy a másságon mért és próbára tett saját önmagában
idegent s az idegenben pedig sajátot ismerhessen föl.
A nyelvi esemény mint a sztereotípiák „felnyitása”
A sztereotip megértés azonban mégsem szükségszerűen sikertelen. Ahol a hagyomány továbbította, autosztereotip kultúrklisék olyan tapasztalatba ütköznek, amely – image és
tartalom összhangjának hiányában – képes problematizálni az így hagyományozottak
identitásképző erejét, az új önmegértés eseményében úgyszólván megától következik be
a saját- és a más(ként)lét horizontjainak összekapcsolódása. Példaszerű lehet ebben az öszszefüggésben egyik legismertebb nemzeti kultúrklisénknek az az utólagos tapasztalati dekonstrukciója, amely a Puszták népében „írja felül” a szabadság romantikus eredetű (ter-

21

22

kij regényeinek mindig kissé érthetetlen jellemeiből, amikor a Vronszkij grófok, az Artamonovok,
a Mitya Karamazovok felrobbannak a nemi indulat hőfokában, és esztelenül, érthetetlenül cselekszenek.”
„A rendeltetés annak a világonbelüli létezőnek a léte, amelyre vonatkoztatottan a lét már mindenekelőtt hozzáférhető. Ez a létező mindig valamire rendeltetett. Az, hogy valamire rendeltetett,
e létező létének ontológiai meghatározottsága, nem pedig a létezőről szóló ontikus kijelentés.”
HEIDEGGER: Lét és idő. Bp.: Gondolat 1989, 198.
Jörn RÜSEN: Einleitung. Für eine interkulturelle Kommunikation in der Geschichte. In: J. RÜSEN – M. GOTTLOB – A. MITTAG (Hg.): Die Vielfalt der Kulturen. Frankfurt/M.: Suhrkamp 1998,
32.

78

tiszatáj

mészeti) szimbólumának jelentését. A mű felnőtt elbeszélője ugyanis azt a fájdalmas fölismerést kénytelen rögzíteni, hogy a hagyományozott – és egész gyermekkori eszmélődését meghatározó – tapasztalattal ellentétben a puszták népe távolról sem a délceg huszárok, s még csak nem is a büszke csikósok fajtája, hanem a legnyomorultabb szolgaivadék:
A puszták népét, valami homályos ösztönből vagy szégyenkezésből, sokáig nem
is tekintettem a magyar nemzethez tartozónak. Gyermekkoromban sehogy sem
tudtam azonosítani azzal a hősies, harcias, dicső néppel, amilyennek a magyart ott
a pusztai iskolában tanultam. A magyar nemzetet valami távoli, boldog népnek
képzeltem, s szerettem volna közte élni; szomorú környezetemből úgy sóvárogtam
utána, akár a mesék hősei után.
(…)
A puszták lakóitól, így van, semmi sem áll távolabb, mint az a büszke rátartiság, amely az általános hit szerint fajtánk sajátja, s mely különben nemcsak a világ
minden dzsentrijében van meg, hanem megvan a világ minden független kisbirtokosához hasonlóan a mi kisbirtokosainkban is. A puszták népe, tapasztalatból, saját magamon észlelt tapasztalatból tudom, szolganép. A puszták népe alázatos;
nem számításból vagy belátásból az, hanem meglátszik még a tekintetén is és abból
is, amint akár egy madárkiáltásra fölkapja a fejét, hogy örökségből, szinte vérmérsékletből, évezredes tapasztalatból az.
Ez a fölismerés azonban attól nyeri a tényleges drámaiságát, hogy a konfliktusokkal
terhes belátással az elbeszélő – utólag és fölöttébb fájdalmas módon – egyfajta idegen tudásként szembesül:
… eszmélésem, nemzetfeletti elveim ellenére is, fájdalmas volt és megalázó.
A külföldiek, akik jártak Magyarországon, s akiknek rólunk való tárgyilagos véleményét kérdeztem, magát az egyszerű, szántó-vető magyar népet alázatos, csendes, kalap-lekapó, rögtön vigyázzba merevedő s épp ezért egy kicsit elnyomott népnek tartották, amely bizonyára nincs híján a kétszínűségnek sem… Ez a jellemzés
váratlanul ért, meghökkentett és elpirított.
Amint az a beszélő uralhatatlan fiziológiai reakcióiból jól kivehető, a kulturális image
és mirage összjátéka nem egyszerűen valami elfojtott tartalmat hoz felszínre, hanem hirtelen – és főként váratlanul! – sajátként leplezi le azt a negatív másságot, amelyet az
identitásképzés nemzeti sztereotípiái hagyományosan az idegenhez szoktak társítani.
A kölcsönös tükröződésnek ebben az eseményében azonban – amely visszavonhatatlanul
felszabadítja a művelődési és kulturális sztereotípiák zárolta tapasztalatelemeket – sokkal
több és lényegesebb történik annál, mint hogy láthatóvá válik néhány hagyomány továbbította előítélet. Az elvörösödés egyértelműen olyan történő megértésről tanúskodik,
amely a maga szükségszerűségében úgy töri át a klisészerűség nyelvi határait, hogy az addig ismert hirtelen már-nem-sajátként, az idegen pedig kínosan sajátként lép be a tapasztalatunkba. Mert ahol a nyelv uralhatatlanná válik és fiziológiai reakciók jönnek játékba, ott „úgyszólván a fordítottjáról mutatkozik meg az emberi egzisztencia nyelvi al-

2005. május

79

kotottsága”,23 pontosabban: a hasonló nyelv előtti, nem nyelvi megnyilatkozások állandó
nyelvre-vonatkozása. És valóban, a Puszták népe szövegének rákövetkező részletei túlnyomórészt az „ellentétekből összegyúrt” szolga-mentalitásnak vannak szentelve, beleértve azt a lélektani karaktert is, amelynek a leírása nemcsak a nyelvet kényszeríti összetettebb retorikai teljesítményre („Az igazi szolga a nagy dolgokban szolgai. A kar tán lusta,
de a lélek frissen hajlik.”), hanem hirtelen a múltidézés egyirányúságát is átfordítja
a megértés kölcsönösségének helyzetébe:
Tárgyilagosan vettem szemügyre [a tájat]. Hasonlóan az idegenként megszólított öreg béresekhez, akik bizalmasan hunyorgatva hallgatják a beszédet, s egyszerre gyerekkori Pali bácsikká és Mihály bácsikká lepleződnek le, a völgyek és
dombok jobban ismertek engem, mint én azokat. (Kiem.: K. Sz. E.)
A példán talán jól látható, hogy első lépésben a hagyományozott sztereotípiának mindössze a jelentése változik az ellenkezőjére: a szabadság szimbóluma váratlanul az elnyomás jelképének bizonyul. Csakhogy amint azt a szolga-lét önazonos kliséjét feltörő polyptoton figurája24 is mutatja, a klisére nem újabb klisé a válasz, hanem olyan szentenciaszerű retorikai alakzatok, amelyek – bár nem oltják ki a klisé emlékezetét (hisz épp így
teszik azt kliséként láthatóvá) – már nem ugyanabban a horizontban artikulálják az új jelentést, mint amelyben a vele szembenálló régit örökölték. És itt még csak nem is egyszerűen arról van szó, hogy az új tapasztalattal szemközt valami korábbi sematikusnak és fogyatékosnak bizonyul. Az ismerősen sajátnak az a váratlan elidegenedése ugyanis, melynek során a szabadság tere a szolgaságéként mutatkozik meg, elsősorban a maga időbeli
szerkezete felől tanulságos. Az a temporalitás fejeződik ki benne, amelyik voltaképpen
csak olyan tapasztalatoknak a sajátja, amelyek azzal érdemlik meg a tapasztalat nevet,
hogy mindig valami elvárást kereszteznek és mindig valami már ismertet helyeznek új
megvilágításba.25 Az így működtetett mnemotechnika segítségével a Puszták népe gyakran képes közvetlenül is teret nyitni az elbeszélő olyan tapasztalatainak, amelyek az én
önmagától való elidegenedésének legfájdalmasabb tudatosulásával járnak együtt. Ahogyan az a 14. fejezet elején is történik:
A régi kedves illatok kínzó szörnyekké váltak és fojtogattak. A közös szoba meghitt lege a második hazaértemkor az ajtóból szószerint visszalökött: az otthon fészekillata, amelyre a távolból úgy vágyódtam, a korom, a hideg főzelék, a szobában
száradó fehérnemű áporodott, dohos keveréke lett. A kedves kötényben, amelybe
hajdan oly örömmel borítottam arcom, a mosogatóvíz avasságát fedeztem fel.
Ahogy tehát a puszta mutatkozott meg a szolgaság világaként, az új észlelés során
ugyanúgy bizonyul a gyermekkori idill gondolata is a nyomor emlékezetének.
A temporálisan értett tapasztalatszerzés szubjektumai sohasem maradnak a megértésnek abban az előzetes horizontjában, ahol az aktuális tapasztalatba beleütköztek. Az
applikáció felől tekintve egyedül a horizontoknak ez a fajta megújulása képes tanúskodni
a mindenkori megértés sikerességéről. Másképpen szólva: a történő megértés olyan ese23
24
25

Helmuth PLESSNER: Gesammelte Schriften III. Frankfurt/M.: Suhrkamp 2003, 354.
Ld: „Az igazi szolga a nagy dolgokban szolgai.”
Ld.: GADAMER: Igazság és módszer 248–250.

80

tiszatáj

ményéről, amelybe a tapasztalat szubjektuma elháríthatatlanul és mindig az új megértés
összes következményeivel együtt van bevonva. Teljességgel megfelelően annak, ahogyan
Gadamer a tapasztalat időszerkezetét leírja: „… a voltaképpeni tapasztalat mindig negatív.
Ha egy tárgyon tapasztalatot szerzünk, akkor ez azt jelenti, hogy mindaddig nem láttuk
helyesen a dolgokat, s most már jobban tudjuk, hogy mi a helyzet. A tapasztalat negativitásának tehát sajátosan produktív értelme van. Nem egyszerűen tévedés, melyet felismerünk s ennyiben helyesbítünk, hanem messze ható tudás, melyet megszerzünk. (…) láttuk,
hogy a tapasztalat, melyet valaki szerez, az illető egész tudását megváltoztatja. Szigorúan
véve nem lehet ugyanazt a tapasztalatot kétszer »megszerezni«.”26
Aligha véletlen tehát, hogy a sajátra idegenként ráeszmélő – s az elvárásokat így „felülíró” – új megértés, amely a tapasztalat alanyával megtörténik, mindenekelőtt nyelvi
eseményként megy végbe. Pontosan úgy, ahogyan az a Puszták népe korabeli fogadtatásával ténylegesen – és úgyszólván szó szerint – meg is történt: „… úgy olvasom ezt a páratlanul gazdag és hiteles élményekkel zsúfolt könyvet – írja Babits a Nyugatban –, mintha
valami izgalmas útleírást olvasnék egy ismeretlen földrészről és lakóiról. Mintha felfedezőutat tennék, amely annál inkább tele számomra szenzációkkal és izgalmakkal, mert ez
az ismeretlen földrész véletlenül a saját szülőföldem. (…) Illyés cselekedete az, hogy bevilágít ebbe a rettenetes mozdulatlanságba, mint aki reflektorfényt vetít a tengerfenék titkai közé. Ehhez költő kellett: a száraz statisztika vagy szociográfiai adatok sötétben hagynának. Mit jelent az, hogy Magyarország népességének harmadrésze cseléd? Illyés megmutatja, mit jelent. Halálos valamit jelent: úgy érezzük magunkat, mintha valami idegen,
egzotikus és primitív néptörzs életét pillantottuk volna meg, pedig a legigazibb magyar
fajta ez.”27
A tény, hogy a megrendült csodálkozás hirtelen magában a befogadásban is a nyelvi
chiazmusok „keresztállású” konstrukciójához28 folyamodik, s rajta keresztül – voltaképpen a mű szövegének központi grammatikai alakzatát ismételve – mondja ki önmagát, arról tanúskodik, hogy a tartalmi meghatározatlanság árán megszilárdított sztereotip formulákat csak a nyelvi mozgás nem stabilizálható retorikai impulzusai képesek felnyitni.
Mert miközben a történő tapasztalat véglegesíthetetlen nyelvi státusza mindig nyitott teret biztosít az új tapasztalatoknak, a sztereotípiáknak éppen ellentétes a hivatása: tapasztalattá tenni az „egyszer s mindenkorra” érvényesen megértett dolgok véglegességét és
érzékeltetni a fennálló összefüggések perzisztenciáját. Ez utóbbi azonban – legyen az mégoly
nélkülözhetetlen tényezője is a tapasztalat megújulása és folytonossága közti egyensúlynak – mindig csak a nyelv szelleme ellenében hajtható végre. Mert saját nyelvi természetére a megértés éppoly kevéssé kényszerítheti rá a tudás végleges képleteit, mint ahogy
a nyelv sem tudja kézre keríteni és kiszámíthatóvá tenni a világot.
Bármily nélkülözhetetlenek is tehát a sztereotípiák a mindenkori megértés számára,
pontosan olyan mértékben hatnak ellene, amennyire a maguk irritáló magától értetődésén keresztül – úgyszólván ex negativo – elő is készítik azt. Mert miközben – a kérdezetlenül hagyott „evidenciák” revíziójára ösztönözve – mindig készek rá, hogy tartalmilag föl26
27
28

Uo. 248.
BABITS Mihály: Illyés Gyula: Puszták népe. Nyugat I. 1936, 411.
„az ismeretlen földrész” = „saját szülőföldem”, ill.: az „idegen, egzotikus és primitív néptörzs” =
„a legigazibb magyar fajta”

2005. május

81

oldódjanak az új megértésben, elsősorban attól nyernek mégis (forma)stabilizáló szerepet,
hogy eredeti referenciáiktól már elszakadva, nyelvi formulákba préselt nyomok gyanánt
őrzik a tapasztalat emlékezetét. (Minden bizonnyal úgy is, mint a tapasztalatnak a modernség előtti episztémé-történeti konstrukcióját.) Mert miközben közvetve mindig a formulára hozható tudás biztonságigényét szólaltatják meg, nem élő tapasztalatot vagy – mint
a nyelvi klisék tágas vonatkoztathatósága mutatja – problémamegoldó tudást adnak tovább. Ugyanakkor a nyelvi mozgás feltartóztatásának igénye sem irányul náluk a tudás
dogmatizálására. A sztereotípiák akaratlanul is inkább a tudás státusáról jelentenek ki
valamit, amikor megszilárdultként átsajátíthatónak, vagyis: birtokolhatónak tüntetik föl
azt. Némileg ahhoz hasonlóan, ahogyan Benjamin más összefüggésben megfigyelte:
„A nyom közelségnek a megjelenése, legyen mégoly messze is az, ami hátrahagyta. (… )
A nyom révén birtokba vesszük a dolgot”.29 Ekként a sztereotípiák az uralhatatlan élő
nyelviség erejét ellensúlyozva foglalnak el egyfajta „köztes”, metaforikus helyet a dogmatikus véglegesség és a permanens változékonyság között. Szinte maradéktalanul eleget
téve annak a rendeltetésnek, amelyet irodalmi hatásuk perfekt ismerője így fogalmazott
meg: „Dicsérd a közhelyet. A közhely, mely valóban köz-ben van és a maga helyén: egyensúlyban tartja a szellem ködtornyokkal imbolygó épületét.”30

29
30

Walter BENJAMIN: Gesammelte Schriften, Bd. V.1. Frankfurt/M.: Suhrkamp 1991, 560.
MÁRAI: Napló 1943–1944. Bp.: Akadémiai–Helikon 1990, 282.

82

tiszatáj

SZABÓ GÁBOR

A Bevezetés… mint archívum
A Bevezetés… bonyolultan egymásba rétegződő szemantikai terei a szövegek határtapasztalatainak folytonos mozgásban tartásán keresztül a kötet temporális működését is erőteljesen befolyásolják. Az elbeszélhetőség időbeli vonatkozásait nem csupán az ismétlések
és variációk rendszerének szerkezeti elvként történő változatos felhasználásával teszi
problematikussá a szöveg, hanem tematikus szinten is történeteinek egyik főszereplőjévé
emeli. Az időtapasztalat reflektált megjelenítése és szövegbeíródása azonban nem csak az
elbeszélés (és a befogadás) saját időbeliségét problematizálja, hanem a kulturális hagyomány intertextuális megidézésén, újramondásán keresztül a szöveg a múlt jelenvalóvá
tételét is megvalósítja, ebben az értelemben tehát archívumként jeleníti meg magát. Az
archiválás gesztusa az ismétlés mozzanatán keresztül az időbeliséget reprezentálja azzal,
hogy sajátos viszonyt képez meg múlt és jelen között.: az archívum ebben az értelemben
tulajdonképpen nem más, mint e viszony objektivációja. Az archívum fogalmát a továbbiakban – Foucault-val ellentétben – nem gyakorlatként, a kijelentések kialakulásának és
átalakulásának általános működését aktiváló rendszerként,1 hanem a kultúra megtartani
szándékozott önazonosságának bizonyítékaként szerveződő tudásformák komplexumaként kezelem. Míg tehát a Foucault által forgalmazott archívum-terminus az egyedi esemény-dolgok megjelenését vagy kimondhatatlanságát irányító, a maga „ténylegességében
körvonalazhatatlan”2 rendszerre utal, a magam részéről csupán olyan felületi jelenségek
megragadására vállalkozom, melyek a nyelv komplex mezején belüli ütközések, tudásformák és osztályozási kísérletek rögzítésének jeleit viselik magukon egy szövegpraxis során.
A következőkben a Bevezetés… azon aspektusait szeretném szemügyre venni, amelyek
a kötetet egy archiváló tevékenység, illetve az archiválás történeti praxisának reflexív és
játékos rögzítésének eredményeként jellemezhetik. Annak tudatosítása mellett ugyanis,
hogy bármely könyv egy más könyvekre, más szövegekre, más mondatokra vonatkozó utalásrendszerként, egy háló egyetlen csomójaként képzelhető el3, a Bevezetés… a megismerési formák, kijelentéslehetőségek és rögzítési rendszerek számos lehetőségét magába
építve egy tudás-archívum széttartó hálózatának elemeként is megjeleníti magát.
Közismert, hogy Esterházy szövegei az irodalmi tradíció szerteágazó nyelvjátékainak
bekebelezésén és kisajátításán keresztül szólalnak meg. Szövegeinek jelenét ezért nem lehet függetleníteni az azt lehetővé tevő ismétléstől, vagyis nem tekinthetők a tiszta eredet,
a jelen-lét attribútumainak, hanem – az ismétléseket alakító differencián keresztül – ép-

1
2
3

M. Foucault: A tudás archeológiája, Atlantisz, 2001. 168.
Ib. 169.
Ib. 32.

2005. május

83

pen az eredet hozzáférhetetlenségéről szóló híradásoknak. Az „utániság” (Nachträglichkeit) freudi gondolata ebben az esetben sem egy korábbi és egy későbbi jelen közt felállítható lineáris viszonyra utal, hanem ezek nemidentikus, egymást eltörlő egymásba íródására. Derrida értelmezésében az archívum „fájdalmas vágy, hogy visszatérhessünk a hiteles és egyetlen eredethez, és megtaláljuk benne magának a visszatérési vágynak a megtapasztalását: magát a visszatérést.”4 Ennek első, a szöveg egészének megalkotottságára
utaló mozzanata A szavak bevonulása (BeSz. 5–12.), amely a nyelv (a műalkotás) működésének készletszerű, rendszerelvű hozzáférhetőségét hangsúlyozza, majd vonja vissza
a „kivonulás” jelenetével. (BeSz. 118–119.) A szavak katonás listázása egyszerre rejti magában a megőrzés és a rendezettség ismétlésen keresztül megvalósuló vágyát, illetőleg az
„alapok” számbavételének és kijelölésének gesztusát.
Azok a margináliák, jegyzetek, hivatkozások vagy a Daisy szövegében elrejtett névintarziák, amelyek az Esterházy-szövegekbe emelt idézetek szerzői lokalizálását végzik el,
voltaképpen szintén az eredethez való visszatérés vágyának jelölői, a szövegtest – Lacannal szólva – „kárpitos gomb”-jaiként funkcionálnak, ahogyan ugyanezt rögzíti a kötet végén szereplő terjedelmes névlista is. Az eredet kijelölését szolgáló szerzői nevek látszólag
egyértelmű kapcsolatot teremtenek múlt és jelen között, kirajzolják egy megalapozó tradíció erővonalait, a linearitás és az okozatiság képzetével telítik a corpust. A Bevezetés…
számos helyen és módon játszik rá az archívum rendszerelvű megalkotottságának sémáira, ám ez a stabilitás minden esetben csalókának bizonyul. A Függő ugyan – a hagyományosan a hallgatás színterének tekintett margón – lelkiismeretesen megnevezi azokat
a szerzőket, akiktől a szöveg idézetei származnak, ha úgy tetszik, kijelöli és rögzíti megszólalásának eredetét, ám az oldalak vizuális képe erős kétségeket támaszthat e fegyelmezett
taxonómiával szemben. A szöveg mellett függőlegesen futó, és akár önálló „történetként”
is olvasható nevek listája ugyan mintha a Függő textuális tengelye lenne – a kanón kifejezés „pálca” „rúd”, oszlop” értelmében –, amelyhez a szöveg/szövet gyűrődésmentesen kifeszíthető lehet. Azonban meglehetősen nehéz feladat elé állítana annak indoklása, hogyan is lehetne e listát a kánoni rendezettség elve felől értelmezni, amikor pl. a következő
sorozattal szembesülünk: „Kosztolányi, Szauder, Nietzsche, N. Mailer, Tandori, de jó punciszag” (BeSz. 202–203.). A megszokott osztályozhatóság közös terének hiánya, az elemek
összekapcsolhatóságának nehézsége a rendezettség helyett egy heteronóm, széttartó tagolódás képzetét kelti, és azt sugallja, hogy a Függő szövege maga is ennek a szóródásnak
a letéteményese. A függőlegesen sorjázó lista vizuális képe – hiszen a hivatkozások a mellette vízszintesen futó szöveg egyes intertextusaira utalnak – természetszerűleg nem folyamatos, a neveket az üres lap fehérségének hosszabb-rövidebb szekvenciái tagolják. (Van
olyan oldal is, ahol pl. csupán egy név szerepel a margón.) Ezek a törések, a folyamatosság
hiányai viszont arra utalnak, hogy az archívum szelektív meghatározottsága a felejtés
mozzanatát is magába építi, hogy a hiány az archívum jelentésteli és elidegeníthetetlen alkotóeleme.
Szerzői névsor mellett a Bevezetés… saját szövegeinek szereplőit is előszeretettel lajstromozza, így kimerítő felsorolást olvashatunk a kötet nőalakjairól (BeSz. 262–263.), illetve A mámor enyhe szabadsága végén az oeuvre leggyakrabban feltűnő szereplőiről is.
(BeSz. 641.) E szereplői tartalomjegyzék ismét csak az átláthatóság, a rendezettség meg4

J. Derrida: Mal d’ Archive, Paris, Ėdition Galilée, 1995. 133.

84

tiszatáj

nyugtató képzetét kelti, eligazodást ígérve Esterházy szöveguniverzumában. Ugyanakkor
ezek a figurák semmilyen szempontból nem identikusak, hanem olyan textuális effektusok, melyek jelentését variábilis elrendeződéseik, egymásba hajlásaik teremtik meg a különbségek és ismétlődések szeriális konstrukcióin keresztül. Különálló, definitíve rögzíthető és tagolható elemekként való elrendezésük viszont az osztályozhatóságnak és a határok meglétének éppen azon lehetőségét állítja, ami a szereplők szövegbeli működésekor
folyamatosan szétíródik. Rend és rendezetlenség egymásba olvasztása ismét csak a kategóriák „hajléktalanságára” utal, hiszen e taxonómia valójában egy heteronómia áradását
rejti magában, míg a határtapasztalatok folyamatos megtagadásával szerveződő szövegáram ekképp a kvázi rendezettség elemét is magába foglalja. Hasonlóképpen értelmezhető
az a fotóalbum is, amely a Memoár-rom (esetünkben az archívum szinonimájaként is értelmezhető) címet viselő szövegbe, (BeSz. 422.), illetőleg a Függőbe (BeSz. 247.) applikálódik. A leginkább érettségitablókra emlékeztető fényképsorozat a kultúra szerteágazó
műfajainak nagyjait foglalja keretbe, ám e keretet, a közös tér helyét csupán az ábécé-sorrend kauzális logikája teremti meg csalárd módon. Az arcképek által emblematizálódó tudásformák, beszédmódok és időrétegek ugyanis az egységesülésnek ellenszegülő irányok
felé futtatják szét a zárt rendszer által látszólag megképzett logikát., akárcsak a kötetzáró
hivatkozáslista alfabetikus sorának esetében. A nevek, illetve egyéb kategóriák rögzítésének ilyen szenvedélye egy alapvető kulturális kód ismétlésének tűnik: ama tudásforma archiválási igényének, amely – Foucault szavaival – „már eleve rögzíti minden ember számára mindazon empirikus rendeket, amelyekkel dolga lesz és amelyeken belül majd eligazodik.5” Ám a szöveg áramlásába applikálódva megszűnik e rend átlátszósága, distancia
teremtődik egyedüli használhatóságával szemben, ennek kapcsán pedig egy másféle értelemadás tere rajzolódik ki. Kézenfekvő lehet párhuzamot vonni e tekintetben Borges ismert esszéjével,6 amely Foucault számára is a megszokott klasszifikáció érvényteleníthetőségéről, a nyelv által teremtett titokzatos, a beidegződött megismerési formák által nem
hozzáférhető terekről szóló példázatként olvasódott.
A rendezettség csalárd kimozdításának hasonló játéka figyelhető meg a szövegszegmensek, mondatok, esetenként mondatrészek összekapcsolódásában is, hiszen a gyűrődésmentesnek látszó felszíni rend mélyén olyan polemikus ütközések, rejtett kapcsolódások, viszonyok és újraértelmezési lehetőségek bújnak meg, amelyek pontosan e rendezettség szétzilálásában érdekeltek.
A szintaxis e zavarba ejtő jellegzetességét jól példázhatja többek között A fogadós
naplójának következő rövid passzusa is:
„Nem: hass, alkoss, gyarapíts, s a haza fényre derül vagy nem derül fényre. Ez olyan
bizonytalan. Kiterítenek úgyis, ez bizonyos.” (BeSz. 388.)
Az idézet egy reformkori és egy XX. századi verssort ütköztet olyképp, hogy utolsó
szava – a „bizonyos” – erős áthallást tesz lehetővé a Bevezetés…-ben teljes egészében is
citált Danilo Kiš-szöveg, a Mily dicső a hazáért halni hangsúlyos zárlatára. Kölcsey, József Attila és Kiš szövegeinek egymásba rétegezése olyan párbeszéd beindítását teszi lehetővé korok, kánonok és értékrendek között, amely a szövegrészlet szűkös határait szét5
6

M. Foucault: A szavak és a dolgok, Osiris Kiadó, Bp. 200. 14.
J. L. Borges: A John Wilkins-féle analitikus nyelv, in: Az idő újabb cáfolata, Gondolat Kiadó, Bp.
1987. 206.

2005. május

85

feszítve a biztos alap, a horgonyként használható eredet(ek) képzetét kérdőjelezi meg, és
teszi kérdésessé ezáltal a passzus értelmezhetőségének látszólagos egyértelműségét is. De
hasonlóképpen épül fel már a kötet első szövegtömbje is, amely Joyce-, Kiš-, Vörösmarty-,
Borges és Musil-idézetmozaikokból áll össze, ahol az eredet(ek) lokalizálása ismét lehetséges ugyan, ám ez szintén nem magyarázza – sőt inkább ellehetetleníti – a szöveg performatív működésének mikéntjét.
Az ismétlés aktusa ugyanakkor elválaszthatatlan az azt feltételező emlékezés mechanizmusától, ami egyúttal a repetíció megvalósításának szerkezetét is alakítja, s amelynek
működési effektusai megszabják az ismétlőstruktúra mintázatának alakulását.
A Bevezetés… a kulturális emlékezet olyan tárháza, amely bizonyos nyelvi-poétikai
technikák révén teremti meg a maga koherenciáját, miközben az általa használt technikák
használhatóságának esetlegességeire vonatkozó tudását is magába építi. A folytonosság
– az összegzésre törekvő archívum maga is része a hagyományozódás előírásainak – és az
önazonosság – a tradíció rendszerelvű strukturálása révén el is különböződik az általa
megjelenített folyamatoktól – biztosítása az ismétlés és az interpretáció variábilis alkalmazásaival valósul meg. (Azzal együtt persze, hogy az ismétlés ténye már eleve magában
rejti az elkülönböződés mozzanatát.) Assmann szerint a „kulturális emlékezés túlnyomórészt megalapozó szövegek kezeléseként, értelmezéseként, utánzásaként, megtanulásaként és kritikájaként szerveződik”.7 Kérdés persze, hogy mit nevezhetünk „megalapozó”
szövegnek, hiszen a Bevezetés… végén olvasható szerzői névsor egynémely eleméhez finoman szólva sem rendelhető ilyen típusúnak tekinthető tevékenység. (Elgondolkodtató
lehet pl. Fehér Klára, mint Nagy Megalapozó elővezetése.) Arról van inkább szó, hogy
a szövegarchívum által valamilyen formában bekebelezett szövegek éppen a bekebelezés
gesztusa által nyerik el jelentőségüket az adott struktúrában, ezáltal visszamenőlegesen
teremtve meg az adott corpus fontosságát – legalábbis az azt kisajátító, utólagos értelem
számára. Ettől eltekintve azonban Assmann meghatározása a Bevezetés… alapvető poétikai stratégiáit nevezi meg, melyek mindegyike az ismétlés erőterén, vagyis az előzőekben
már említett eredet-bűvölet visszatérési és kategorizálási kényszerén belül helyezhető el.
Az archívumként szerveződő Bevezetés… egyfajta emlékezetként határozza meg önmagát, ami tágabb értelemben ugyan az irodalom általános (ön)jellemzéseként is felfogható, ugyanakkor ezen ambícióján keresztül szoros kapcsolatot teremt elsősorban Joyce
szövegeivel, amelyeket egyik levelében szerzőjük is az európai kultúra, vallás-, filozófia-,
irodalomtörténetek és nyelvjátékok memóriabankjaként, enciklopédiájaként határozott
meg. 8 (Részint erre a közösségre utaló embléma a Bevezetés…-ben gyakorta felbukkanó
június 16-i dátum.)
Ám a fentebb jelzett technikai, raktározási, osztályozási stratégiák természetesen az
Esterházy-féle archívum „tartalmára” nézvést is erős befolyást gyakorolnak, hiszen bármely archívum technikai struktúrája legalább annyira létrehozza, mint rögzíti az eseményt, s ez a tény természetesen már egészen más irányokba futtathatja a Joyce-szal történő további összevetést. Az archiváló struktúra által meghatározódó archiváló értelem
a „mi marad?” és „hogyan marad?” egymástól nem függetleníthető, egymást feltételező
kérdéseire adható válaszok révén rajzolódik ki. Mindez azonban – legalábbis McLuhan
7
8

J. Assmann A kulturális emlékezet, Atlantisz Könyvkiadó, Bp., 1999. 101–102.
Idézi: R. Ellmann: James Joyce, New York, Oxford UP, 1983, 521.

86

tiszatáj

óta egyre bizonyosabbnak tűnően – elválaszthatatlanul fonódik össze annak a médiumnak
a materialitásával, amely az információkat hordozza. A médium nemcsak feljegyez és tárol, hanem ugyanakkor aktivál is egy csak rá jellemző pragmatikát, megteremti az értelemképződés sajátos ösvényeit: jelentés és mediális feltételezettség elválaszthatatlanul fonódik eggyé. A Bevezetés… tárgyiasulása ennek megfelelően azt a kérdést is felvetheti,
hogy a szöveg mediális paraméterei miképpen befolyásolják megszólalásmódját, milyen
alakzatokba rendezik archiválási stratégiáit. Anélkül, hogy különösebben belebonyolódnék Havelock, Ong, Goody, Watt vagy éppen McLuhan ilyen irányú vizsgálódásainak
részletezésébe, érdekesnek látszik a kötet ilyen perspektívából való szemügyre vétele is.
A nyomtatás képe – beteljesítve azt a változást, amely a görög kultúra látásra épülő ismeretelméletének kialakulásával, az ábécé megjelenésével egy közvetett vizuális közegen keresztül tette lehetővé az érzékelést – befejezettséget, teljességet és következetességet sugall. Megteremti az érzékeléstől elidegenedett „lényeglátás” eszméjét – egyáltalában,
a rögzített jelekhez kapcsolódó „eszmék” objektív létezésében való hitet –, elkülöníthető
egységek, szakaszok és kategóriák mentén teszi láthatóvá és megismerhetővé a világot. Az
írásbeliség linearitása az okozati összefüggések érvelő-állító logikáját kényszeríti az elmére, rögzíthető tárgyként jeleníti meg a tudást, a megismerést és az individuumot. És
korántsem mellékesen megteremti a szellemi tulajdonjog, vagyis a szerzői szubjektum
modern intézményét is. Nos, Esterházy szövege meglehetősen ellentmondásos módon viszonyul saját mediális meghatározottságához, amennyiben lépten-nyomon kicsusszan
a nyomtatott szöveget normális esetben meghatározó kritériumok keretei közül. Megszólalásmódja tulajdonképpen tételes cáfolata az imént felsorolt karakterjegyeknek: befejez(het)etlenséget illuzionál, töredékek, szövegtömbök variábilis egymáshoz illesztgetéseivel
építkezik, tagadja a kauzális logika egyedül üdvözítő mivoltát, a jelentéseket nem önálló
entitásokként, hanem kontextusfüggő képződményekként kezeli, különböző szövegdimenziók egymásba csúsztatásával az önálló kategóriák és határok objektív mivoltát kérdőjelezi meg, fittyet hány a linearitás teleologikus logikájára, és hát finoman szólva is reflexíve viszonyul a szerzői státus tradicionális intézményéhez is. Természetesen igaz az is,
hogy a XX. századi regény egynémely irányzatainak vagy szerzőinek története bizonyos
értelemben szintén leírható a Havelock által az „írásbeliség elméjének” nevezett9 tudatformától történő fokozatos távolodás történeteként, amely folyamat a posztmodernnek
– mely korszakot kommunikációtechnikai szempontból a „másodlagos szóbeliség” korának
nevezhetünk – tartott regénytechnikában nyerte el kiteljesedését. Esterházy kötete viszont
amellett, hogy magába sűríti ezeket a tendenciákat, olyan technikákat is alkalmaz, melyek
egyéb optikai és akusztikai médiumok szövegbeemelésével különböző érzékelési tapasztalatok általi megelőzöttségét is jelzi, azaz valamiféle „háttérzajként” ezen médiumok
nyomait is aktiválja. „Archiválási szenvedélyét” így a szöveg nemverbális kódok bőséges
alkalmazásával is gyakorta csillapítani próbálja, ezt igazolja már az imént említett fotóalbum példája is. A fényképek, ábrák, dokumentummásolatok közül (az archiválás teljességigénye nélkül) még az Ottlik-gobelint (Besz. 11.) illetve a Paulina című Kosztolányi-novella gépiratmásolatát (BeSz. 582–587.) emelném ki mint az eredet kijelölésének és rög-

9

E. Havelock: The Literate Revolution in Greece and its Cultural Consequences, Princeton, Princeton UP, 1982. 6.

2005. május

87

zítésének, illetőleg azok egyidejű szétírásának ismert megvalósulásait, amelyek az ismétlés
aktusában rejlő differencia vizuális kiaknázása által teremtik meg önmagukat.
A kötet azonban ezeken túlmenően is számos fényképdokumentumot épít magába,
melyek mindegyike a nyomtatott szövegtől eltérő érzékelési tapasztalatokat hív elő. Ezeknek a képeknek egy része „vizuális intertext”-ként működik, azaz egy olyan szövegcorpusban találhatja meg referenciáját, amely valamilyen szempontból a Bevezetés… poétikájával hozható összefüggésbe. Ezekben az esetekben olyan visszacsatolás történik, melynek
során a kép egy a Bevezetés…-ben nem olvasható szöveg jeleként funkcionál, mely szöveg
így a kép által, vizualizált formában íródik bele Esterházy sorai közé, s válik az értelmezés
során maga is szöveggé. Ilyen pl. a kötet számozatlan oldalai közül a harmadik lapon látható fénykép, ami egy fejen állva olvasó alakot ábrázol. A kép láttán vélhetőleg sokakban
felrémlik Calvino Utazó…-jának szövegemléke, minthogy ebben a regényben az olvasót
megszólító, s a lehetséges (meg kevésbé lehetséges) olvasási pozitúrák kimerítő tárházát
felsoroló beszélő többek között a következőt is ajánlja: „Fejre is állhatsz, mintha jógáznál.
Fordítva tartva a könyvet, természetesen.”10 A kép által aktivált szövegemlék, vagyis
a Calvino-regény ennek eredményeképpen Esterházy kötetébe épül, s ettől kezdve „normális” intertextusként lesz működtethető. Az utazás, a könyvhöz és az olvasáshoz való viszony, szerző és olvasó egymáshoz és a szöveghez fűződő kapcsolata, a szövegek általi
megelőzöttség tematizálása a Bevezetés…-ben így egyfajta Calvino-hommage-ként is értelmezhető lesz. Hasonlóképpen működik az „Hommage a Pascal” című Megyik-installációról készült fénykép is (pl. Besz. 600.), amely a megfelelő Pascal-passzushoz11 kapcsolva
a Bevezetés… rizómatikus, középpont nélküli szerkesztettségének misztikus önemblémájaként értelmeződhet. (Sőt, egy lépéssel tovább: felidézheti Borges Bábeli könyvtár-át is,
amelyet az argentin szerző szintén ezzel a Pascal-idézettel jellemez, s ami, Esterházy kötetéhez e tekintetben hasonlatosan, szintén a tudás archiválhatóságának csalóka illúzióját
tematizálja.)
Ugyancsak textuális referenciával bír A szív segédigéi-be applikált fekete lap, melyen
keresztül a Tristram Shandy gyászjelenete, illetőleg Sterne regényének számos, a Bevezetés…-ben is alkalmazott poétikai trükkje sejlik át. (Első menetben legalábbis, de a fekete lapnak az archívumot illető egyéb jelentőségére a későbbiekben még röviden vissza
fogok térni.) Az említett fényképek tehát úgy jelennek meg Esterházy archívumában, mint
egy-egy tömörített fájl, amely mindaddig néma és értelmezhetetlen marad, amíg a megfelelő „kicsomagolási” technika – jelen esetben egy textushoz való megfelelő kapcsolása –
nem konvertálja azt a megfelelő formába.
Kép és szöveg egyértelműbb egymáshoz rendelését jelzi az Amíg a ló farka ki nem nő
című képregény, a Banga Ferenc által rajzolt képek és a hozzájuk kapcsolódó szövegek ez
esetben egymás illusztrációi, kép és szöveg fúziója az érzékelési tapasztalat kiterjesztését
és módosulását az „alfabetikus elme” rögzült értelmezői beidegződéseinek korrigálását
eredményezi, ahogyan a kötet egyéb fényképdokumentumai is ilyen irányba mozdítják el
az érzékelést. Ezek az illusztrációk így az írásbeliség korai, a nyomtatás megjelenése előtti
szakaszának illuminált könyveit idézik, ahol a képek szerepe részint az volt, hogy „szépsé10
11

I. Calvino: Ha egy téli éjszakán egy utazó, Európa Könyvkiadó, Bp. 1985. 1.
„Olyan gömb ez, amelynek a középpontja mindenütt van, a kerülete sehol” in: Gondolatok, Gondolat Kiadó, Bp. 1983. 31.

88

tiszatáj

gükkel illő módon felöltöztessék a lapokon testet öltött igét”, „megvilágítsák az írott szó
jelentését”, illetőleg „kiemeljék az oldal lapjainak villódzását”.12 Ez a – bizonyos értelemben didaktikus funkció – Esterházy szövegét a középkori mediális tapasztalat dimenziójába helyezi, amikor a betűjelek és hozzájuk tartozó jelentések még instabilnak mondható
rögzülése szükségessé tette egy másféle érzékelési struktúra segítségül hívását az olvasásértelmezés folyamatába. A lapokon megjelenített, „önmagukban is fénylő”13 képek tehát
a jelentés megragadását a fény megjelenésétől tették függővé, illetve magával a felfényléssel
szimbolizálták. (Ahogyan mellesleg Platón óta ez a megismerésre alkalmazott alapmetaforája a nyelvnek.) A megvilágosító jelentés ilyen értelmű applikálása nem csak e fény-képekkel materializálódik, hanem textuálisan is megjelenik A próza iszkolása utolsó soraiban, ahol az egyre nagyobb betűtípussal szedett szöveg végül a „fény” kifejezés harsány tipográfiájába torkollva a szöveg által tematizált utazás, vándorlás beteljesedését, a megérkezés biztonságát ígéri álnokul. A XII. században Hugo az olvasást szintén az utazással
hozta összefüggésbe, a sorok lineáris ösvényein – „ahol a szavakat az őket szegélyező díszítések helyezik bele abba a tájba, amelyen keresztül az út vezet”14 – történő előrehaladás
végcéljának a beavatódást, a megvilágosodást tekintette, melynek során az olvasó „hontalanként leljen átmeneti otthonra a könyv lapjain.”15 A könyv és az olvasás e XII. századi
felfogása erősen befolyásolja a Bevezetés… én-képét, hiszen a szöveg tájként, otthonként
és utazásként való öndefiníciói a leggyakrabban előforduló toposzai a Bevezetés… diskurzusának, ami a kötet megszólalásának, mint a későbbiekben erre visszatérek, egyéb szemléleti vonatkozásaival is összefüggésbe hozható. Sűrítetten építi magába mindezt A próza
iszkolása, amely a Szavak bevonulásának jelenetével indítva szavak sorjázásaként,
a nyelv térbeliesüléseként határozza meg médiumának materialitását, méghozzá olyképp,
hogy az ábécé legtöbb betűjéhez egy (magyar) földrajzi helyet rendel hozzá, (nyelv és világ
határainak wittgensteini illeszkedése tehát sajátosan itthoni szövegtájat keretez) majd
e szavakból épült tájon belül egy viharkabátos katona utazását mint az írás és olvasás kalandját tematizálja a már említett Calvino-regényhez is hasonlatosan. (Sőt, egy nem említetthez is, hiszen a Láthatatlan városok-ban Calvino szintén az utazás-olvasás-történetmondás hármasát játszatja egybe, ráadásul e szöveg egyik idézete mintha csak az Esterházy-féle, „modulok” vagy szövegtömbök variálásából születő szövegtechnikájára referálna: „Kublai kán észrevette, hogy Marco Polo városai hasonlítanak egymáshoz, mintha
az egyikből a másikba nem utazással, hanem bizonyos alapelemek felcserélésével lehetne
átjutni.” 16 A képekkel illusztrált kötet a kézírásos kultúra korának így azon észlelési tapasztalatát építi magába, mely szerint a rögzített betű és a változékony, érzéki valóság közötti űr kizárólag a képi ábrázolás segítségül hívásával hidalható át, megsegítendő a szövegtájon tétován kalandozó olvasó utazását.
A szövegtáj egyéb jellemzői aztán ismét a nyomtatás korának egynémely alapvető tudásformáit reflektálják. Alapvetően ilyen a Bevezetés… legszembetűnőbb poétikai eszköze,
az ismétlés. Az Understanding Media-ban McLuhan többször is hangsúlyozza, hogy a nyom12
13
14
15
16

I. Illich: A szöveg szőlőskertjében, Gond–Palatinus, Bp. 2001. 188–191.
Ib. 40.
Ib. 192.
Ib. 109.
I. Calvino: Láthatatlan városok, Kozmosz Könyvek, Bp. 1980, 25.

2005. május

89

tatás és a tipográfia egyik legfontosabb üzenete elsősorban az ismételhetőség. A megbízható és állandó szövegek azidáig nem ismert világa tette ugyanis lehetővé a standardizált
nyelvi formák változtatás nélküli újramondását, hivatkozását, idézését, végsősoron kialakítva az intertextualitás intézményesült eljárásait is. Világos, hogy a Bevezetés… megszólalásmódja is e technológiának (illetőleg a belőle fakadó tapasztalati, ismeretelméleti következményeknek) köszönheti létét, hiszen poétikája alapvetően a nyomtatott kultúra szövegemlékeinek, a rögzített tudásformák számbavételének és újramondásának lehetőségét
használja ki. A Bevezetés… archívum jellege tehát minden bizonnyal a nyomtatott kultúra által megteremtett tudásformaként, s ugyanakkor e tudásformával szembeni ellenszegülés kísérleteként konstruálódik. Ennek a kettős irányultságnak köszönhetők a kötetben fellelhető már említett osztályozási technikák is, mint pl. A szavak bevonulásának
szótár-szerűsége, vagy a szövegnek azok a klasszifikáción alapuló egyéb, enciklopédikusságot sugalló rendszerei, amelyek látszólag a stabil és rögzíthető jelentés objektiválásában
érdekeltek, ám amelyek éppen e rend destrukcióján dolgoznak. McLuhan véleménye szerint a szótár vagy a lexikon eszméje azért a nyomtatás korának szükségszerű terméke,
mert „az a gondolat, hogy egy szónak valamely lexikonban rögzített jelentése lehet, fel sem
merült benne. (Ti. a középkori írástudóban.) Mint ahogy az sem, hogy a szavaknak az írásos megjelenítés előtt bármilyen külső »jele«, referenciája vagy jelentése lenne.”17 A nyomtatás tere az a közeg, ahol az írott szavak összehasonlítás, mérlegelés, kontempláció tárgyává válhatnak, ahol a divergens jelentések és állítások otthonra lelhetnek, és ami ennek
köszönhetően megteremti azon kritikai tudat attitűdjét, ami a Bevezetés… egymásnak ütköző, egymással polemikus kapcsolatokat alakító szövegszemcséinek és szövegtömbjeinek
értelmezését lehetővé teszi. Az ellentmondás és a koherencia azon eszméje, amely a Bevezetés… poétikai struktúrája következtében persze azonmód relativizálódik és reflektálódik is, csak ezáltal íródhat bele a szövegbe. Ugyanakkor viszont nem szorul különösebb
igazolásra, hogy éppen a jelentés stabilitásába vetett hit az, ami a kötet poétikai megformáltsága révén elsősorban megkérdőjeleződik a szövegben. Mint ahogyan az sem, hogy
ebben jelentős szerepet játszik az a nyelvfilozófiai hatás, amit az a Wittgenstein gyakorolt
a szövegre, akinek a nyelvről vallott elképzeléseit a Nyugat filozófiájának írásközpontú
előítéletessége alóli felszabadulás kísérletének tekintik, s akinek a platóni jelentéselmélettel való szembefordulása így egy kétezer éves metafizikai tradíció kritikájaként válik értelmezhetővé.18 Azzal pedig, hogy a diszlexiás filozófus az észlelési apparátus irányultságát
és szerveit – a látást a hallással, a szemet a füllel – felcserélve kilépett a megismerés platonikus tradíciójából, az általa így létrehozott tudásforma a szóbeliség korának ismeretelméleti dimenziójával válik összevethetővé. Ezért tekintheti aztán Wittgensteint a szakirodalom egy része a „posztliteralitás”, vagy, Ong kategóriájával élve, a „másodlagos szóbeliség” emblematikus alakjának. A Bevezetés… számos megoldása így a secondary orality
azon jellegzetességeit is magán viseli, melyek a hasonlóképpen szerveződő wittgensteini
látásmód hozadékaként formálják a kötet poétikáját. Ilyen többek között a jelentés használatelvű megképzése, az objektiválódott igazságfogalomhoz való kritikai viszonyulás,
17

18

M. McLuhan: The Gutenberg Galaxy: The Making of Typographic Man, Toronto, The Univ. of
Toronto Press, 1962. 229–230.
Lásd Nyíri Kristóf vonatkozó írásait, pl. Poszt-literalitás, mint a XX. század filozófiájának forrása,
www.fil.hu/uniworld/egyetem/wittgenstein

90

tiszatáj

az „én” nemelkülönült elmeként való felfogása (mind a szerzői én, mind pedig a szövegek
által megjelenített karakterek tekintetében), a dialogikus töredékekből, aforizmákból történő gyakori építkezés, illetőleg a lezárhatatlanság, a taxonomikus keretezhetetlenség igénye. A szóbeliség bizonyos további jegyei ezeken túlmenően is meghatározó elemei a Bevezetés… nyelviségének. Így ilyennek tekinthető belső ismétléseken, modulszerű elemek
variábilis újramondásán nyugvó mintázata is. „Elsődlegesen szóbeli kultúrákban – írja
Ong – a gondosan artikulált gondolatok megőrzésének és felidézésének problémáját csak
akkor oldottuk meg sikeresen, ha beszéddé könnyen összeálló mnemonikus mintákban
gondolkozunk. Gondolatainknak erősen ritmizált, egyenletes alakzatokban kell megjelenniük, ismétlésekben vagy ellentétekben, alliterációkban és asszonáncokban, visszatérő jelzős szerkezetekben és más formulákban (…) Az erős mintázottság (…) szóbeli kultúrákban
azoknak a funkcióknak egy részét teljesítik, amelyeket más kultúrákban az írás lát el.”19 Ez
a megfogalmazás meglehetős pontossággal írja le egyúttal a Bevezetés… egy igen lényeges
vonulatát is, sőt, vállalva az „intentional fallacy” kárhozatát, hadd idézzem röviden a szerzőt, aki maga is igencsak hasonlatosan jellemezte művének ismétlődéseken alapuló struktúráját: „így gondoltam el, hogy szavak, nagyobb egységek, történetek, amik vándorolnak,
modulok!”20 A kötet ilyetén szerveződése – egymástól távol eső részek egymáshoz kapcsolhatósága, távoli egységeinek összetartozása, az olvasás lehetséges útvonalait kijelölő
csatlakozási pontok léte, a középpont, a margó a hierarchia eltűnése és a linearitás multilinearitássá válása – ráadásul az emberi gondolkodásnak a másodlagos szóbeliség korában tárgyiasuló talán legfontosabb tudásformájának, a hypertextnek halvány lenyomatát
is magán viseli. Itt fontos megemlíteni azt a szemléleti egyezést, ami Wittgenstein és Esterházy között a könyv formátum által megteremtett tudásformával szembeni ellenszenvben e tekintetben megmutatkozik. Szó esett már arról, hogy a XII. sz.-i olvasási tapasztalatokhoz hasonlóan a Bevezetés… is egy táj beutazásaként jeleníti meg saját nyelvi, gondolkodásbéli struktúráját. Esterházy így ír erről: „A könyv egészéről határozott képem
volt: úgy gondoltam el, mint egy tájat (…) Haladtam befelé ebbe a furcsa tárgyba, amelyet
épp haladtomban készítettem.”21 A Filozófiai vizsgálódások előszavában Wittgenstein hasonlóképpen fogalmaz: „E könyv filozófiai megjegyzései egy halom tájképvázlathoz hasonlatosak, amelyek e hosszú és bonyodalmas utazásokon keletkeztek.”22 A hypertextualitással kapcsolatos asszociáció azonban nyilván csak utalásszerűen, nem pedig a maga
pragmatikájában jelentkezhet a szövegben, hiszen bárhogyan is csűrjük-csavarjuk, a nyomtatott textus a változó értelmezési körülmények között is változatlan marad – legalábbis
a maga anyagi mivoltában –, míg a hypertext folytonos alakulásokon keresztül változtatja
önnön vizuális megjelenését. A kötet ugyan erre is kísérletet tesz egy helyütt, hiszen
a Daisy librettó változatának lapszélein egy mozgás stációinak egymásra következő pillanataiban ábrázolt nőalak a lapok kellően ügyes pörgetésével „megelevenedik”, kimozdul
statikus rögzítettségéből, és a film hőskorára jellemző darabos mozgással táncolni kezd.
(Akár távoli Wittgenstein-utalásként is nézhető e mozgókép, hiszen ismert, hogy a filozó-

19
20
21
22

W. J. Ong: Orality and Literacy: The Technologising of the World, Methuen, 1982, 34.
Esterházy-kalauz, Magvető Könyvkiadó, Bp. 1991. 22.
Esterházy Péter: Otthon, in: A kitömött hattyú, Magvető Kiadó, Bp. 1988. 37–38.
L. Wittgenstein: Filozófiai vizsgálódások, Atlantisz, 1992. 11.

2005. május

91

fus számára Cambridge-ben, az 1930-as években a mozi jelentette azt a meghatározó élményt, amely állítólag nagyban befolyásolta kései filozófiájának formálódását.)23
Minthogy szemantikai nézőpontból az írásbeliség előtti szóbeli kommunikáció karakterjegyei lényeges vonatkozásokban párhuzamosak a másodlagos szóbeliség által életre
hívott megismerési struktúrákkal, elmondható, hogy a Bevezetés a szépirodalomba az
emberi kultúra által kidolgozott összes kommunikációs technológiát és a hozzájuk kapcsolódó tudásformákat magába építi, archiválja. Ezek változatos keveredése – egyfajta
mixed mediaként – perspektívák, észlelési lehetőségek, érzékelési tapasztalatok számos
lehetőségének felkínálásán keresztül a könyvbeliség által kikényszerített kognitív beidegződések revideálására sarkall, ami a befogadót mindenekelőtt kényelmes, rutinszerű olvasási szokásainak használhatatlanságával szembesíti.
Kétségtelen persze, hogy a könyv formátum kötött anyagisága mindamellett mégis az
általa előhívott érzékelési formák dominanciáját eredményezi. Ez a rétegzettség párhuzamosnak tekinthető a kommunikációtechnikai korszakok egymáshoz való viszonyával, egymásba rétegződésével, melyek szintén az egymás általi fertőzöttség állapotában, sohasem
vegytiszta formában jelentkeznek. Míg ugyanis Ong szerint a másodlagos szóbeliség állandó jelleggel az írásra és a nyomtatásra alapozódik – miközben számos közös sajátosságban egyezik az elsődleges oralitással –, a kézírásos kultúra sokat megőrzött a szóbeli
kultúrák világlátásából.
A tudásformák, kommunikációs technikák rögzítésének igénye a Bevezetés… azon
belátását jelzi, hogy a megértés automatikus nyelvisége hozzáférhetetlen, mivel technologizáltsága megkerülhetetlen. (Ahogyan az „igazságot” már Nietzsche is három különböző
– neurológiai, vizuális és akusztikai – közeg metaforikus egybelátásának következményének tartotta24.) Ezért kísérli meg heterogenizálni a szöveg a nyomdatechnikai sémák
tapasztalati sajátosságait – paradox módon, és azt a paradoxitást a szövegjelentésbe is
emelve – egy könyvforma által engedélyezett szűkös lehetőségek között. Amennyiben tehát a beírás mediális meghatározottságának paraméterei befolyásolják az általuk végrehajtható nyelvi műveletek szemantikumát is, a Bevezetés…-ben archivált kulturális emlékezet mintázatát is ez a széttartó irányultság határozza meg. A mediális közegek jelzésszerű megidézésén és egymásba játszásán keresztül a kötet a kultúra történetének A–Z-ig
való archiválhatóságának lehetségességét problematizálja, hogy csak a záró hivatkozáslista példájával éljek, az Aacheni névtelentől Zsombok Tímár Györgyig. (S ha már említettem a Bábeli könyvtár archívumrokonságát, itt Az Alef totális tudásszerkezetének alfabetikus trükkje idéződik meg, mely szöveget egyébként a Bevezetés… – minő mise en
abyme! – részint tartalmazza is.) Ha némileg visszafogottabban „csupán” irodalomtörténeti archívumként tekintünk a Bevezetés…-re, úgy alighanem a történelemírás retorikai–
diszkurzív–fiktív természetét valló, narratív sémák általi meghatározottságát állító elméletek bázisán kereshetjük ennek legitimitását, amelyek a fikciós eljárások hangsúlyozásával lényegében eltörlik „történetírás” és „szépirodalom” különbségét.
A tárgyszerű, objektív rögzítés lehetősége, a tradíció irányvonalainak egyértelmű megrajzolása, az előfeltevésektől, kontextusoktól, perspektívától és lejegyzési technikáktól
23

24

Norman Malcolm: Ludwig Wittgenstein, idézi: Nyíri Kristóf: Wittgenstein és a gépi intelligencia
problémája, in: Keresztúton, Kelenföld kiadó, Bp. 1989. 73.
F. Nietzsche: A nem-morális értelmű igazságról és hazugságról, in: Nagyvilág, 1992/10–11, 1245.

92

tiszatáj

független tudás megjeleníthetősége tehát a fentebb említett heterogén közegben éppen
a különböző osztályozási szempontok, tudásformák és észlelési mechanizmusok lehetőségeinek poetizálása, narratív megformáltsága által válik még inkább kérdésessé. A Bevezetés… ugyanis a kulturális emlékezet olyan archívuma, amely az archiváló struktúra objektivitását, tehát az általa hordozott tudás mindenhatóságát kérdőjelezi meg. Poétikai játék
tárgyává avatva ezzel azt a vélekedést is, amely szerint a reprodukción alapuló, az ismétlést előfeltételező megőrzés azonmód destrukció alá is vonja önmagát, magába építve nem
csupán a felejtést, de az „archi-erőszakot” is Az archívum – állítja Derrida – mindig és
a priori saját maga ellen dolgozik.25 Az archiválás, mint konzerválás és a destrukció egybelátása Freud azon gondolatára vezethető vissza, amely a halálösztön létezésére lényegében
az ismétléskényszer – az archívum létmódját és Esterházy poétikáját egyképp meghatározó – mechanizmusából következtet.26 Esterházy kötetében az emlékezet felépítésének és
lerombolásának egyidejű mozgásai az archívum öndestrukciós hajlamát a nyelv kalandjaként teszik hozzáférhetővé.
(S végül, ígéretemhez híven itt térnék vissza egy gondolat erejéig a Tristram Shandyidézetként már említett fekete lapra, amely e helyt akár az archívum saját magára vonatkozó gyászjelentéseként is emblematizálható lehet, különösen, ha a Bevezetés… egyéb
önfelszámoló poétikai tendenciáinak rendszerébe helyezzük, egy másik alkalommal.)

25
26

Derrida, ib. 27.
S. Freud: Rossz közérzet a kultúrában, in: Esszék, Gondolat Kiadó, 1982, 327–407.

Kritika

„A semmit olvassuk”
TOLNAI OTTÓ : K ÖLTŐ DISZNÓZSÍRBÓL

„Én kutya vagyok. Természetesen van értelmem, de az
életben a szaglásom, a hallásom és a látásom igazít el” –
idézi egy Danilo Kiš-novella kapcsán az Amerikában élő
Joszif Brodszkijt Tolnai Ottó, az „azúrlovas”, aki a szó
e brodszkiji értelmében szintén kutya, azért is ugrál egész
nap a Duna-deltában „a sima homokos partra gördülő fekete hullámokra”, miközben „Lászlóffy Ali mint Buddha
mosolyogva nézett a partról”, egy kutya, aki Marcel Raymond-nal vallja, hogy „alig különbözik az esztétika az etikától, az élet a költészettől”, aki Bataille nyomán még e
titok erotikáját is látja: „A tenger – egybegyúrva a Nappal”; egy kutya, akihez most – akarom mondani, hét évvel
ezelőtt, 1998 tavaszán – beállít a költőtárs Parti Nagy Lajos, hogy a rádiónak úgynevezett „életinterjút” készítsen
Kalligram Kiadó
vele, s ő egy héten át e 13-as számot viselő mikrofon előtt
Pozsony, 2004
ülve, maga is afféle „vidéki bűvésszé” lesz – „gyerek393 oldal, 2990 Ft
koromban mennyire bámultam őket”, ahogy „villanykörtét, bicikliláncot esznek” –, most tehát „egészen közel helyezi szájához a mikrofont, szépen hallatsszon, ahogyan eszi a villanykörtét, töri, eszi saját
nyelvét”; egy kutya, akit annak idején letiltott lapszerkesztőként paradox módon egyenesen „a rádióba vezényeltek”, s ott „kezdtem el hetente rezegtetni a hangom”, „egy ilyen
képtelen figura, húsz évig éppen a képekről, a képek anyagának, szemcséinek rezgéséről
próbált artikulálni”, tudniillik előtte, amikor huszonegy esztendős korában néhány társával együtt létrehozta az újvidéki Ifjúság című képes hetilap irodalmi és művészeti mellékletét, a Symposiont, amely aztán Új Symposion néven önállósult, „olyanok voltunk, mint
az arkangyalok, tüzes karddal a kezünkben, a modern irodalom, egy más szenzibilitás
megszállottjai”, ráadásul „abszolút barátok, ez a barátság volt a csodája a mellékletnek,
majd később a folyóiratnak”, amit a kultúrpolitika nyilván (?!) csak ideig-óráig tűrhetett,
noha ő most sem mondhat mást, ma is „csak ennek a barátságnak a mibenléte érdekel”,
ami „egyfajta attitűd, egyfajta önzetlenség” volt, „egyfajta csak irodalomnak élés, talán ez,
illetve abszolút képtelenség az intézményekbe való behelyezkedésre, besimulásra”, erről
tud beszélni, „a politika beszüremléséről, zuhatagáról, annak eluralkodásáról nem, arról
igazán nem tudok, arról majd beszélnek mások”; egy kutya, aki állítja, gimnazistaként
Zentán „aktív voltam az ifjúsági szervezetben”, sőt Fehér Kálmánnal, aki eltávolítása után
az utódja lesz az Új Symposion élén, „együtt kezdtünk előkészítő tanfolyamra járni, noha
még kiskorúak voltunk, föl akartak venni bennünket soron kívül a pártba, vagy fel is vet-

94

tiszatáj

tek, de én nem vettem át a papírosokat”, magyarán „az utolsó pillanatban visszaléptem”,
holott „minimum párttagnak kellett lenni ahhoz, hogy főszerkesztő lehess”, így maradt
meg ő egy életre „a semmis dolgok kusztosának”, ahogy a másik „sympós” szerkesztőtárs
Bányai János nevezte fiatalkori kritikájában, igaz, közel két évtized múltán még egy kései
főszerkesztő-utódjának, Sziveri Jánosnak a leváltásához is hozzájárult Orfeusz új lantja
című versével, de végül is mi egyebet tehetett, „kisöpörtem, kivájtam az irodalom centrumát, nagy űrt készítettem magamnak, amelybe belehelyeztem saját, hozott semmis készletemet, naiv, jóllehet ugyanakkor szocio-grafikus (a grafikus tűjével rajzolt) kisvilágomat”, továbbá „ahogyan olykor az orvosok felejtik betegeikben a tűt, az ollót”, ő is elkezdte
„zsákba varrni az embert a farkassal, illetve, mint mondani szoktam, magamat magammal, s aztán úgy vízbe dobni az egészet, figyelni, hogyan úszik, sikerül-e kiúsznia egyáltalán”, vagyis meg akarta tudni, lehet-e „a kompozíciós elv tagadása formáló erővé”, mert ez
a lényeg, „sokat bajlódtam ezzel a szabálytalansággal, a karfiollal is ezért foglalkoztam,
meg a csicsókával, próbáltam szerves formákat találni, szerves formátlan formákat fölemelni”, ami azt is jelenti, hogy annak idején az anyaországtól való teljes elszakítottság
ellenére sem kívánta a homlokán hordani „kisebbségi sorsunk bús pecsétjét”, inkább szerencsésnek érezte magát, „hogy két forrásból meríthettem, a kelet- és nyugat-európai
kultúrából, és e kettőt bizonyos módon enteriőrizálhattam”, hisz még most is jól emlékszik, 1960-ban „mennyi erőfeszítésébe került Major [Nándor]nak, amire megszerezte az
Üvöltést, Vitéz György fordításában közölte; emlékszem, az új regény divatja még el sem
uralkodott, amikor Beckett Malone meghalja Belgrádban, Claude Simon Flandriai útja
Zágrábban, illetve Nathalie Saraute Egy ismeretlen arcképe Újvidéken megjelent”, miközben ő Sinkó Ervinékhez járt ebédre Zágrábban, „s azokon az ebédeken olykor maga
Krleža is megjelenik, aki egykor állítólag megmutatta volt magyarul írt verseit Kosztolányinak”, s aki azt ajánlja, „költözzünk Zágrábba, legyünk horvát írókká, mint Sinkó, aki
azzá lett és mégsem lett azzá”, de azért évtizedek múltán Dudás Kálmánt is felkeresi Budán, „hogy megérezzem az öreg, félig száműzött bácskai költő budai magányának árnyalatait, szagát, hogy megnézzem, hogyan festenék, ha netán én is áttelepülnék”, holott dehogy, hisz New Yorkban a magyar költészeti napokon azt találja mondani, hogy „abban
különbözik a jugoszláviai magyar költő a magyarországi magyar költőtől, hogy van tengere, nekem van tengerem”, éppenséggel hát Rovinjba készül letelepedni, ezt a tervét
azonban már keresztülhúzza a háború, úgyhogy marad a palicsi Vértó – ez is micsoda
metafora! – mint póttenger, de legalább „elcsábítottam az irodalmat, becsempésztem egy
hazugságot, egy megfoghatatlan valamit, ilyen kategóriákkal, mint azúr, tengeri só”, oda,
„az irodalom centrumába, ahol a népnek, nemzetnek, az istennek vagy a hazának kellene
lennie”, s mindezt mondja-mondja bele a mikrofonba, a 13-asba, ő, az azúrlovas, a kutya,
érezvén, hogy „ismét csak egy túlságosan vékony rétegtét sikerült érinteni a pillanatnak”,
ráadásul „alig múlik egy-két hónap, hallani fogom a szuszogásom, furcsán megbicsakló
áriáim a Kossuth Rádióban, istenem, hogyan kerültem én oda, bele a dobozba, (…) néznek
a gyerekeim, néznek az unokáim, megkergült az öreg, hibbant szobor, ahogy Kosztolányi
mondta: Petőfi disznózsírból”, egy carrarai márványnak tűnő költőszobor a hentesüzlet
kirakatában, de bizony az csak disznózsír, „bácskai disznózsírból modellált költő”.
Miről szól ez a könyv? Mi tagadás, nem könnyű e kérdésre válaszolni. Így talán megbocsátható e sorok írójának a fent alkalmazott, recenzenstől meglehetősen szokatlan fo-

2005. május

95

gása: megpróbáltam egyetlen, láthatóan több mint három flekkesre dagadó mondatba sűríteni e rendhagyó Tolnai-önéletrajz azon motívumait, amelyeket megceruzáztam a lap
szélén. Mondanom se kell, a kísérlettel rendesen kudarcot vallottam, jóval több általam
megjelölt motívum maradt ki ugyanis belőle, mint amennyi bekerült, ráadásul közben rá
kellett jöjjek, hogy tucatszám – ha ugyan nem százszám – gyárthatnám a hasonló rezüméket, hisz e négyszáz oldalas, folyondárként állandóan megszámlálhatatlan irányban
szertekúszó, majd újra meg újra egymásba fonódó, minduntalan új és új kontextust teremtő Tolnai-szövegnek sokkal több olvasata van, mint ahány olvasója: ahányszor belevágok, mindig máshová teszem a hangsúlyt, ami alighanem szintén a lényeghez tartozik.
Tudniillik az egész Tolnai-életmű hasonló áradó szöveg, amit jószerivel csak a szerző
BONTÓ-vonzalma – így nagy betűkkel: „mindig szerettem az autóbontó (BONTÓ) műhelyekben, telepeken bóklászni, figyelni, lesni a bontás folyamatát” – tagol fejezetekké, zárt részekké, egyedi opusokká. Egyébként Tolnai majd valamennyi kritikusa elidőzik e kérdés
felett, nyilván azért is, hogy valamiképp „helyre tegye” e nemcsak tehetségének kalibere,
hanem ars poeticájának természete szerint is teljességgel beskatulyázhatatlan alkotót
(lám, azon kapom magam, hogy igyekszem megkerülni a „költő” és az „író” kifejezéseket,
hisz bármelyiket használom, máris a Tolnai-szöveg műfaji minősítésével foglalkozom), így
Parti Nagy is mindjárt a második napon erről faggatja a palicsi „Homokvár” gazdáját,
„a vers és a próza közötti területről”, amit Tolnai úgymond már kora ifjúságában „kijelölt
magának”, amire ő, a kérdezőtől hallván vissza „a gimnazista koromban papírra vetett
nyilatkozatot”, valósággal elérzékenyül, hisz „még mindig ugyanaz a légszomj fojtogat (…)
az élet és az irodalom dolgait illetően”, mint annak idején, mondja, például az első rádiós
nyilatkozat alkalmával, amire a szerkesztő találóan csak annyit szólt: „Rezegsz, mint
a szitakötő segge…” A válasz félreérthetetlen: alighanem ez a „rezegsz” a Tolnai-műfaj legpontosabb meghatározása.
Csakhogy a Költő disznózsírból más, mint a többi Tolnai-szöveg, kevesebb is, több is
azoknál. Ami a kevesebbet illeti, az az egyszerűbb, azzal kezdem. Hisz e „műfaj előttiségben”, ahogy Bányai egykori, már idézett kritikája nevezi a Tolnai-írásmódot, e sajátos
nyitottságban bizonyos poétikai mesterfogás is rejlik, amit Tolnai szeret a valóság költői
manipulálásaként emlegetni: amikor olvasóként megérezzük, hogy a szöveg, amivel dolgunk van, mintegy minden műfaji törvényen és határon kívül „tartózkodik”, óhatatlanul
keresni kezdjük azt a formát, ami felé az áradás tör, a kíváncsiság – nevezzük így – természetesen felcsigázza befogadói aktivitásunkat, ám a forma maga minden várakozásunk ellenére nem teljesedik be, nem „zárul le”, s ami a legmeglepőbb, ettől egyáltalán nem leszünk se csalódottak, se kielégületlenek. Tolnai újra meg újra képes elfogadtatni velünk
ezt az ad absurdum vitt formanélküliséget, azt sugallva, hogy ez a világ természete (nyilván, bár az emberi percepció más képet fest róla), csak ki- és belépés létezik, csak „bontás”, csak sok-sok vegyértékükkel máshová (is) kötődő szeletek, melyeket kimetszünk
a végtelenség immanenciájából vagy az immanens végtelenből. Ez utóbbi pedig, bárhogy
is variáljuk, nem akármilyen paradoxon számunkra – olyannyira, hogy alább még elkerülhetetlenül vissza kell kanyarodjunk hozzá –, hisz a végesség koordinátái közé zárt létünknek, ha valami, hát épp a végtelen, a mindenség megtapasztalása, a hétköznapi töredékesség-tudat meghaladása kölcsönöz transzcendens dimenziót. Így magától értetődik számunkra, hogy a művészetet, amelyről régről tudjuk, hogy a valóság „égi mása”, ilyen

96

tiszatáj

transzcendenciaként értelmezzük. Ebben az értelemben Tolnai költészete (prózája) nemköltészet (és nem-próza), csakhogy mégis az, mégpedig épp e „nem” által az, ami.
Nos, ez a poétika itt nem működik. Pontosabban, az az első benyomásunk, hogy ezen
a terepen – utóvégre egy rádióinterjúról van szó – az általunk már jól ismert Tolnai-módszer aligha alkalmazható. Túlságosan is mozdíthatatlanok ama hétköznapi valóság kuliszszái: a riporter, még ha egy kellő fogékonysággal rendelkező költőtársról van is szó, eleve
megszabja a kérdés-felelet koordinátáit, fő vonalát, amely minden terjedelmi nyitottság
ellenére (hisz az interjú folytatásos életút-beszélgetésnek készül) a gyerekkortól, a családi
hagyománytól, a szakmai szárnybontástól a művészi kiteljesedésig kíván elvezetni, betekintést engedve az alkotói műhely titkaiba stb., stb. Ráadásul az interjú már évekkel ezelőtt lement adásban, természetesen szerkesztett, rövidített változatban, amelyről akkor
az a benyomásunk támadt, hogy bár Tolnai már-már szétrobbantja a műsor műfaji
korlátait, végül mégis minden rendhagyóságával, lenyűgöző szómágiájával megmarad az
adott keretek között. A történethez tartozik, hogy időközben a pécsi Jelenkor közölt néhány részletet az interjúból, amely gyanúsan bővebb anyag volt a rádióban elhangzottnál,
de akkor még vélhettük azt is, hogy a folyóiratbeli változat nem egyéb, mint az eredeti,
„vágás nélküli” szöveg. A Költő disznózsírból azonban már alcímével is jelzi, hogy másról
van szó, úgymond „egy rádióinterjú regényéről”, ami ismét csak zavarba ejtő kitétel. Egyrészt kérdhetnénk, hogyan lett „a semmis dolgok kusztosából”, aki eddig a vers és a próza
közti senkiföldjén érezte otthon magát, egyszerre regényíró – ám aki járatos az életműben, tudja, hogy már a Rovarház és a Virág utca 3. is „regény” volt, nem beszélve arról,
hogy a műfajilag beskatulyázhatatlan Tolnai mindig szeretett a kötetcímekben vagy alcímekben konkrét műfaji meghatározással élni, vö. Versek, Versek könyve, Prózák
könyve, Új prózák könyve stb. –, másrészt kézenfekvő, hogy a „regény” itt elsősorban nézőpontot jelent, kívülállást, önreflexiót, azaz a szövegben kitörölhetetlenül benne lévő és
belőle kiiktatni egyáltalán nem kívánt műfaji korlátok vagy határok egyfajta feloldását, viszonylagossá tételét, az interjú átalakítását idézőjelbe tett, reflektált párbeszéddé, amit
leginkább persze monológnak, vallomásnak nevezhetnénk, ha nem lenne dialógus. A műfajilag egérfogóba csalt Tolnai tehát ugyanolyan szabadon és kötetlenül mozog a csapdában, mint „odakint”, ama „műfaji előtti” térben, ami önmagában véve is a Költő disznózsírból újdonsága, hisz most először tesz tanúságot a maga (belső) szabadságáról így,
„ketrecbe zárva”, amiből egyértelműen levonható a következtetés, hogy korábban is erről
volt szó, amikor elvetett mindenféle korlátozást, határvonalat, nem volt hajlandó számolni
semmiféle kezdő vagy végponttal, azaz az egész kérdést csak az olvasói attitűd láthatta
műfajelméleti problémának, az alkotó felől nézve másutt van a hangsúly. „Egy távoli
pontból tükröződünk (anélkül, hogy látnánk magunkat), tükröződik a szőnyeg, kezünkben
a könyv (a semmit olvassuk), a sárcipő tele szederrel, a légy, a szőrszál, keresztben a két
sósrúd…” – olvassuk egy korai szövegében (A selyemszőrű játék hajkefe leesett…), s ez
a pár sor Tolnai egyik legbeszédesebb rejtett ars poeticája, nem is annyira „a semmit olvassuk” kitétel okán – bár ez is megérne egy misét –, mint inkább a Tolnai-szövegek legintimebb műhelytitkára fényt vető tükör-dramaturgia hangsúlyos exponálása miatt.
Erről szól ez a rádióinterjú-regény: magáról a kérdezz-felelek-ről, a kérdésben-válaszban elmondottakról, az életútról, a művészi kibontakozásról, a rokon szellemek megtalálásáról, a különféle elmesélhető esetekről, hogy azt ne mondjam, anekdotákról, amelyek-

2005. május

97

nek azonban sosincs csattanója, továbbá mindezen dolgok ama tükörképéről, amely egy
távoli pontból határozottan, bár eleve többértelműen körvonalazódik, úgyhogy nincs az
a „semmis” körülmény, ami ne hordozna azonnal több jelentést és ne foglalna megszámlálhatatlan utalást magába, kérdésessé téve a legvaskosabb hétköznapi töredék-valóság zártságát, egyediségét és körülírhatóságát; mint ahogy a klasszikus regények is többnyire egy
közönséges, esetleg kalandos történetet regélnek el, ám azonnal megmutatják hőseik
földhöz ragadt világának tükörképét, „égi mását”, amitől az elbeszélt esetek és kalandok
egyből sorsszerűvé válnak, mintegy túlmutatnak magukon. Csakhogy Tolnai interjúregényében szó sincs lélektani motivációról, sorsról, istenről, bármi ilyesmiről, mindig csak
tárgyakról, jelentéktelen részletekről, mellékes tényezőkről és teljesen esetleges konfigurációkról. Egyébként hasonlóan ahhoz, ahogy „a vers és a próza közötti területen”, ama
sajátos „műfaj előttiség” égisze alatt született művekben, de ezúttal, e huszonhetedik Tolnai-kötet mégis másról, valami poétikai többletről is szól. Mert nála mindig a „semmit”
vagy inkább a majdnem-semmit olvassuk, mintha a bolhapiacon turkálnánk a kacatok
közt, s miközben minden tárgynak, amit kézbe veszünk, van bizonyos aurája, régi korok
levegőjét vagy akár mai, „leselejtezett” szubkultúrák atmoszféráját árasztják magukból,
e „semmis” körülmények nem ruházzák fel különösebb értékkel a kezünkbe került bóvlit,
noha a bennünk működő olvasói reflex ezt várná, utóvégre számtalan idevágó irodalmi
példát ismerünk, amikor a költői pillantás, azáltal, hogy észreveszi a szunnyadó értéket,
felfedezi és „megváltja” az elhagyott vagy elhajított tárgyat. Tolnainál ilyen nincs. Nála
csak a folyamat, az áradás, a „semmis” dolgok élete, egymáshoz és hozzánk – az alkotói, az
olvasói kíváncsisághoz – fűződése érvényes, ami igazából legfeljebb a tükörből, bizonyos
távlatból fogható fel, az azonban kívül esik az alkotó látókörén, amin mit sem változtat,
hogy az olvasó látóköre esetleg befogja e tükör-dimenziót, hisz ez is ott van, jelen van
a papírra vetett szavakban, sőt a jelen interjúregényt épp az különbözteti meg a korábbi huszonhat Tolnai-kötettől, hogy a jól ismert alkotói eljárás – a Tolnai-válaszok nemcsak az
interjú utólagos „regényesítése”, kibővítése révén, de már az eredeti rádiós változatban is
nem egyszer magától értetődően éltek a valóság „költői manipulálásával” – egyúttal folyamatosan reflektál is önmagára, utóvégre ettől marad meg a mű interjúnak (is). Úgy
mondanám, az író kénytelen a tükörből nézni magát, következésképp kénytelen nevén nevezni sok mindent, aminek korábban igyekezett elkerülni a konkretizálását – ez az önreflexiós réteg a mű igazi többlete, ami külön érdekesség, sőt hamisítatlan irodalomtörténeti
csemege az önkommentálást mindig messze kerülő szerző esetében.
Hisz a Tolnai-pillantás, hangsúlyozom, eredetileg csak a tárgyra irányul, azt veszi
szemügyre, nem is akar mást látni, épp elég neki a tárgyi észlelések végtelen halmaza (miért is ne lenne elég, jegyzem meg zárójelben, hisz ennek puszta regisztrálásához is olyan
rendkívüli szenzibilitás szükséges, ami természetesen megvan benne, épp ettől Tolnai
Ottó ő, de ami így is az egész személyiséget nem mindennapi mértékben igénybe veszi),
ám itt, ebben a könyvben mégis ő lesz az, aki Párizsban élő szerb barátját, a „csodálatos
műtörténész-festő” Bojan Bemet méltatva, nevén nevezi a „misztikus immanencia” nagy
paradoxonát, amiről fentebb már szót ejtettem, s amivel akarva, nem akarva, valamiféle
kulcsot ad a munkásságát elemző kritikus kezébe, amitől eddig igyekezett tartózkodni
(most is igyekszik, csak hát nem sikerül maradéktalanul), mintegy „filozófiailag” is megvilágítja a semmis tárgyakhoz való viszonyát, amelyek számára sosem a töredéket, a zárt,

98

tiszatáj

véges, meghaladni kívánatos világot jelentik, hanem magát a végtelent, azt az immanens
teljességet, amely kulturális sztereotípiáink szerint egyszerűen nem létezik, mert emberi
hullámhosszon felfoghatatlan. Losoncz Alpár, aki „a tárgyakra rárakódott, instrumentális
képzetektől terhelt jelentésrétegek radikális megtisztítását” alapvetően „a modern líra
vívmányának” tekinti, találóan jegyzi meg a Wilhelm-dalok kapcsán, hogy Tolnai „minden
megtapasztalt létezőt a Semmi bizonytalanságának fényében formál”, magyarán nála
„a »van« telítettségét a titokzatos, sötét Semmi létezteti”; találóan, mondom, és mégsem
egészen találóan, hisz a Losoncz Alpár-féle „Semmi” és a Tolnai-féle „semmi” közt – épp
a jelen kötet tanulsága szerint – finom, de félreérthetetlen diszkrepancia rejlik, amire nem
pusztán a nagy, illetve kis kezdőbetű utal. Losoncz állítja, hogy „egyfajta konkrét nihil
bontakozik ki Tolnai Ottó költészetében”; Tolnai viszont épp azt érezteti, mennyire távol
áll tőle mindenféle zárt világkép és zárt poétika, így az ötvenes-hatvanas évek hitvallásos
egzisztencializmusa is, amit természetesen ezután is nehéz lesz „megúsznia”, hisz a kínálkozó világnézeti skatulyák közül mégiscsak ez a leginkább rá illő szabvány.
Ahogy egy időben Pilinszkyre is rásütötték az egzisztencializmus bélyegét (ami akkor
még mifelénk valóban ideológiai megbélyegzés volt), s ugyan miért ne süthetnénk rá, ha
akarnánk – ha nem lenne némiképp anakronizmus – magára Kosztolányira is? Sok-sok
névről, megszámlálhatatlan baráti-alkotói-emberi vonzalomról szó esik ebben a könyvben
(nyilván sokakat vitára ingerlő, mégis felettébb figyelmet érdemlő a kései Pilinszkyt és
Nemes Nagy Ágnes hátrahagyott töredékeit illető okfejtése: ő csak ezekben éri tetten
a magyar költészet „áttörését” a modern európai líra felé), ám Kosztolányi és Pilinszky valamiképp mégis vezérlő csillagok számára. Nyilván nem ideológiai, inkább poétikai okokból; de erre itt még muszáj röviden kitérnünk, mert e vonzalom magára az alkotói világképre is fényt vet. „Visszalépni a tárgy előtt, amelyet igyekszünk elérni” – idézi Simon
Weilt, s ez is ars poetica, úgyis mondhatnám, a „hátrálás” ars poeticája, melyet játékosan,
Rák-szülöttségére hivatkozva, végigfuttat az egész szövegen. Egy helyütt például, a fiatalkori meghitt barát, a költő- és szerkesztőtárs Domonkos István szerepéről szólva, egyszerre megjegyzi „látod, máris farolok, nem akarok az egészről beszélni, az nekem nehéz”.
Mintha csak Kosztolányit hallanánk, Pilinszky interpretálásában, aki egy jegyzetében azt
fejtegeti: „Nem tudom, miért írta Kosztolányi, hogy rettenti az »egész«, de megnyugtatja
a »rész«. Én pontosan fordítva érzem…” Csakhogy a Tolnai-féle „farolásról” nem állítható,
hogy ismeretlen és ijesztő számára az „egész”, épp ellenkezőleg a „misztikus immanencia”
költője nagyon is otthon van az „egészben”, olyannyira otthon, hogy minden „részben”
érzi a végtelen súlyát, ezért is kell hátrálnia, mielőtt a „semmis” tárgyhoz, a „részhez” közelít. Eszébe se jut hát, hogy a „részt” az „egész” gondnokságára bízza, mint Pilinszkynek;
nála sokkal inkább rész és egész sajátos – ha úgy tetszik, misztikus – szimbiózisáról van
szó, ami remélhetően a fentebb elmondottakból is jól körvonalazódik, s talán némiképp
megvilágítja minden szoborszerűségtől viszolygó költőnk viszonyát a „mestereihez” is,
akiket inkább úttörőknek tekint – saját útja úttörőinek –, semmint holmi poétikai orákulumoknak.
A külcsínt, a kiadói gondozást illetően is impozáns kötet a Költő disznózsírból,
a többféle verbális és írott változatból, átdolgozásból, megvágásból, szerkesztésből összeálló
egységes szöveg nyilván szerzőnek és szerkesztőnek egyaránt nem kis gondot jelentett,
néhány kirívó hibát mégis recenzensi kötelességünk szóvá tenni: az angol színházi ren-

2005. május

99

dező Brook nem Bruck, az orosz Mejerhold nem Mayerhold (142), Orosz Adél nem „népszerű színésznő”, hanem balerina (224), Eörsi „Kafka-fordító barátja” nyilván nem Gál,
hanem Gáli József (370), s némi számítási hiba csúszott Mirjana Maurits egyik kollázsa
kapcsán is a szövegbe: „1968-ban ezen a képen keresztül léptem ki a világba, most, 2001ben, 43 év után pedig ezen a képen léptem vissza…” (255). Ezzel együtt túlzás nélkül állítható, hogy Tolnai Ottó új könyve az egyetemes magyar irodalom múlt évi termésének
egyik legszebb, legjelentősebb darabja.

Pályi András

100

tiszatáj

„Az emlékek menthetetlenül bús
vezérmotívumai”
ZÁVADA P ÁL: A FÉNYKÉPÉSZ UTÓKORA

Mi vagyunk a fényképész utókora, egyaránt tárgyai, szereplői és címzettei a történetnek.
Závada Pál legújabb regénye a Jadviga párnáját és
a Milotát követően ismét egy huszadik századi történet,
1942 és 1992 között fél évszázadnyi históriát foglal magába. A legfontosabb helyszín a korábbi regényekből már
ismerős „tót óriásfalu”, Budapest, Szeged és Pozsony.
Buchbinder, a fényképész, aki most az első jelenetben egy
piaci életképet készít, majd pedig deportálják a feleségével
együtt, a Jadviga párnájában már szerepelt. Az általa készített fénykép lesz az a „leltár”, melyen a regény kiemeltebb szereplői vagy valamelyik ősük jelen van, ám ez az
együttlátás és felismerés csupán a többes szám első személyű elbeszélők és természetesen az olvasó számára válik
láthatóvá. Akár filmes fogásként is értelmezhető, mikor az
Magvető Kiadó
utolsó fejezetben legördül a szereplők, a stáb listája.
Budapest, 2004
413 oldal, 2690 Ft
Magyar és magyarországi történetet olvashatunk, az
országhatár a történelemnek megfelelően változik, a határon
kívüli történések is sajátos nemzeti jelleggel (Ilyen például Koren interrail utazása) vagy
csak egy-egy utalás erejéig jelennek meg. Az elmondott történetek magyar nemzeti jellegét
új és erősebb fénybe állítja az, hogy sem a német, sem a szovjet erők nem szerepelnek néhány utalásnál több súllyal, csupán korszak-meghatározó szerepük van, s így magyarázatként, felmentésként sem szolgálhatnak az eseményekre. Például a zsidók magyarországi
deportálásának egyes jelenetei „láthatóvá” válnak, a „végeredmény” vagy „végső megoldás” (Endlösung) utalásszerűen, bár nagyon hangsúlyos utalásként fogalmazódik meg.
Buchbinder Miklós, a zsidó fényképész fotója készül el a regény első lapjain és a zárófejezetben e fényképet nézve „olvassák”, ismerik fel az elbeszélők a szereplőket vagy felmenőiket. Buchbinder, nevének megfelelően, könyvkötő szerepet is betölt a regényben
egyfajta keretet képez a regény történetében vagy plasztikusabban fogalmazva: két fájdalmasan kemény fedél közé szorítja az elbeszélt félszáz év históriáját. Nem a népirtás
történetéről van szó, de a zsidókhoz való magyar társadalmi viszonyulás az egyik fő szála
a történeteknek. Maga a tragédia, „a huszadik század botránya” mint egyfajta közös tudás
és tabu van jelen, elliptikusságával találva meg a maga súlyát. Ennek az elbeszélhetetlenségbe csúszó történetnek a tárgyi megfelelője a fényképész szemüvegszára, melyet a főszereplő, Koren Ádám a fényképpel együtt vesz magához a véletlenül megtalált, de nem fel-

2005. május

101

ismert Buchbinder-hagyatékból. Egy talált tárgy, mely magában hordozza egy egész népcsoport történetét, görbe felkiáltójelként vagy befejezetlen kérdőjelként áll. Metonimikus
kapcsolattal kötődik egy történethez, ha van, aki felismeri, ha olyan környezetbe helyeződik, ahol felismerik. Závada új regénye egy ilyen környezetet biztosít szociográfiai pontossággal kidolgozott társadalomrajzában, hisz ebben a regényben találkozik legerőteljesebben
a szociológus és az író, akik „mindketten” a kollektív emlékezetből építkeznek, azt képviselik
és annak fenntartói. Hangsúlyos múltfeldolgozás és finom, árnyalt gyászmunka történésének van kitéve az olvasó, aki nem határolhatja el magát a narrátori szólamok többes szám
első személyétől, akinek az elősorolt ötven év történelmi eseményeihez magának kell megteremtenie saját viszonyulását, reflexióit; aki maga fogja érezni azt az elliptikusan megjelenő
gyászt, mely éppen hiányával lesz fájdalmasan jelenvaló. Kellemetlen, állandó szembesítésre
kész könyv született végre. Egy könyv a felejtés, figyelmetlenség és értetlen közöny ellen.
(405.) A cím olyan azonosítást tartalmaz, melyben már nem értelmezhető külön magyarság
és zsidóság, olyan közösséget hoz létre, melynek fényében a népirtás története a magyarság
történetének része és a tragédia közös lélektani okaira, újramondására, feldolgozásának fontosságára és eddigi feldolgozatlanságára irányítja a figyelmet. A történelem egészen mikroszinten, egyes emberek kapcsolataiban, családokban, családok között történik meg.
A regény többgenerációs történetében a főszereplő, Koren Ádám már a második világháború után, 1954-ben született, s sem a jelen, sem a múlt történéseit nem éli, érti meg
igazán, megtörténik vele 1989, interjúkat készít szerelmének apjával, Adler Jenővel, aki
túlélte a zsidóüldözést, de a dolgok nem érkeznek meg benne. Múlt nélküli és perspektívátlan történet az övé. Koren számára még az apja börtönbüntetése is enigmatikus esemény marad, a bűntelenül, illetve a koholt vád átvállalásáért letöltött börtönbüntetés az
50-es évek történetének része.
Három, a piaci életképen is látható, szereplő életútját kíséri végig a regény a főszereplő
élettörténete mellett: Dohányos László, a falukutató, majdani miniszter, segítője, Adler
Jenő, a zsidó származású kisember és Dusza János, a tót nagyfalu helyi forradalmárából
nagykövetté emelkedő alakjaiét. A regény 12 fejezete három fő szálon rendeződik történetté. A tartalomjegyzékben a három fő szálhoz tartozó fejezetek, melyek az utolsó fejezetben összefonódnak egy előre mutató nyíl alakját adják ki együttesen. Az első történetszál, Holtak, rabok, miniszterek címmel Dohányos, Adler, Dusza és a deportálásból viszszatérő Kaiser doktor történeteit mondja el a változó hatalmi viszonyok, országhatárok
mellett, a feldolgozott ötven év összes sztereotípiáját felsorakoztatva. A második történetszál, Nótafák és biciklisták címmel Koren Ádám diákéveit jeleníti meg a 60-as, 70-es
években Ki Mit Tud?-dal, őrsi gyűlésekkel, nótafaképzéssel, diákcsínyekkel és diákszerelemmel. A harmadik történetszál szintén Koren Ádámhoz kötődik, aki nyugati utazásra
indul és a vonatúton megismerkedik élete nagy szerelmével, Violával, Adler Jenő lányával.
Időben ez a történet a második történetszál folytatása, mely egészen a harmincas évei végéig követi a főszereplő élettörténetét és szerelmének reménytelen alakulástörténetét.
A három történetszál egyes fejezetei három „körön” egymást váltva jelennek meg a regényben, majd a negyedik körben cserélődik fel a sorrend, a 12. zárófejezet a Nótafák és biciklisták témához sorolódik és itt egyben össze is futnak a történetszálak. A tartalomjegyzék
felépítése egy lineáris olvasatot is megjelenít, melyben az egyes történetszálakhoz sorolt
fejezetek egymás után történő olvasása egy egyenes vonalú történetmondást is felkínál.
A regény idősíkokat váltogató elbeszélésmódja lehetővé teszi az egyes élettörténetek közti

102

tiszatáj

átjárások játékát. A látszólag periférikus szereplőkről is kiderül idővel, hogy valamilyen
módon, többnyire vérségi kötelékkel kapcsolódnak a Buchbinder képén látható emberek
valamelyikéhez. A piaci életkép egy tágan értelmezett, vérségi és más mellérendeléseken
alapuló család képévé válik, melyben a kor társadalmi feszültségei megmutatkoznak és
a zsidókérdés mellett a szlovák–magyar egymás mellett élés problémái is hangot kapnak.
Három generáció történetét foglalja magába a regény, a nagyszülők erkölcsi vagy társadalmi szinten perifériára szorulnak, a szülők nemzedéke megpróbál beilleszkedni az
adott rendszer keretei közé, a gyerekek nemzedéke leginkább a sodródással jellemezhető.
A nagyszülők és szülők történeteiben hangsúlyos történelmi szál mellett a gyerekek történeteiben, ezen belül is, Koren Ádám élettörténetében a magánéletre esik nagyobb hangsúly. Závada eddigi regényeihez ez a regény nemcsak a részben közös helyszín, a közelmúlt történelmi eseményei, néhány, a regényekben vissza-visszatérő szereplő miatt kötődik, hanem újabb szerelmi szenvedéstörténet is egyben.
Koren életét két plátói szerelem szervezi, egy diákkori, amely iskolatársához, Nyemcsok Évához és egy ifjúkori, mely Adler Violához kötődik. A Viola-szerelem, mely a harmadik történetszálat képezi, Érzelmek és iskolák címmel szerepel a tartalomjegyzékben.
Koren arra a vonatútra is magával viszi kedvenc könyvét, mikor megismerkedik és szerelembe esik Violával. A találkozás után Viola is elolvassa a könyvet – bár ez csak az utolsó
fejezetben derül ki –, mely nem más mint a harmadik történetszál címe által is sugallt Érzelmek iskolája. Flaubert regénye, melynek főtémája szintén egy reménytelen szerelem
alakulástörténete a pontos és árnyalt társadalomrajz mellett, egyfajta mintaként is szolgál
a szereplők viselkedésére. Koren számára viselkedési minta, Viola számára a szerelem titkos jelnyelveként működik, s a mintának vagy jelrendszernek való megfelelés és a mintázat módosítása egyaránt fontos információt hordozhat. Závada műveivel kapcsolatban
mind a kritika, mind interjúk szintjén felmerült már a Flaubert-párhuzam, az első nagyregény, a Jadviga párnája és a Bovaryné között.
Az Érzelmek iskolája műfajtörténeti szempontból is kitüntetett helyen van. Babits
a Nyugat 1926/13-as számában így ír róla: „Flaubert regényének realizmusa is az idő realizmusa, melyben a valóság és ábránd gyakran szerepet cserél és egymásba folyik, mert
hisz az álom éppoly szilárd helyet foglal az időben, és így az életben, mint a valóság.” Ezek
az álmok elsősorban a szerelem történetei, s mivel a valós történések szegényesek, az álmokba kerül át a cselekmény nagy része. Ez az a regény, amelyet Hans Robert Jauss is paradigmatikusként kezel Proust-könyvében, szerinte itt lépett először a cselekmény helyére
az idő (Hans Robert JAUSS: Zeit und Erinnerung im Marcel Prousts À la recherche du
temps perdu: Ein Beitrag zur Theorie des Romans. Frankfurt am Main, Suhrkamp,
1986.). Flaubert könyvével kapcsolatban az idő problémája került az elemzők érdeklődésének középpontjába, mely érdekes, félreértésektől sem mentes vitahelyzeteket hozott
létre a kritikai irodalomban. Lukács György értelmezésében az idő az Érzelmek iskolájában „Gát nélküli és szakadatlan áramlása az egyneműségnek az az egyesítő elve, amely
minden különnemű darabot lecsiszol és – persze, irracionális és kimondhatatlan – kapcsolatba hoz egymással.” (LUKÁCS György: A heidelbergi művészetfilozófia és esztétika
A regény elmélete. Magvető, 1975.) Proust ezzel szemben épp „a nyelvtani idők használatának azt a módját hangsúlyozza, ami képessé teszi Flaubert-t törések létrehozására, arra,
hogy halott és negatív idejű korszakok váltakozzanak a tiszta eredet pillanataival” (Paul de
Man idézi. In: Olvasás és történelem. Osiris, 2002.), hogy az emlékek bonyolult szerke-

2005. május

103

zetei létrejöhessenek. A Flaubert-regény, mely Bánki Éva értelmezése szerint „talán az
egyetlen újkori nagy Trisztán-regény” (http://www.litera.hu/primor/netnaplo/20751.html),
a reménytelen szerelem kódja mellett épp az emlékezéstechnika e váltakozó ritmusú időszerkezeteivel és mégis egységesítő, áramlásszerű mozgásával vállhatott Závada regényében újraolvasott regényformává. A váltakozó ritmus A fényképész utókorában a különböző idősíkokhoz és történettémákhoz tartozó fejezetek váltogatásával is megvalósul,
s a Koren-történetnek a harmadik történetszálhoz, a szerelmi történethez tartozó fejezeteiben is felfedezhető az a mozgás, hogy a belső történéseket, terveket, vágyálmokat a Flaubert-regény ritmusához hasonlóan követ egy-egy akció. A Koren-történetek állapotszerűsége mellett megjelenő, a szülők generációjához kapcsolódó történetek dinamikus, élethalál súlyú döntések, cselekvések, történések.
Balassa Péter alapvető Flaubert-elemzésében abból indul ki, hogy az Érzelmek iskolája egy olyan hanyatlástörténet, mely már eleve egy süllyedésponton kezdődik, tehát igazából nincsenek olyan viszonyítási pontok, amelyekhez képest hanyatlástörténetről lenne
szó. Závada regényében a hanyatlástörténet újabb dimenziót kap azzal, hogy egy többgenerációs családregény keretein belül jelenik meg Koren élettörténete, mely a nagyszülők
és szülők élettörténeteihez képest dimenziótlanabb, sekélyebb mind társadalmi, mind
magánéleti szinten. Maga a koreni, moreau-i élettörténet állapotleírások sora, melyekben
nincs valódi állapotváltozás. Balassa Hegeltől vett szavaival élve: (Koren) „cselekvése
a sóvárgás”(BALASSA Péter: A színeváltozás. Szépirodalmi, 1982.). Olyan létérzés fogalmazódik meg, mely Flaubert regénye mellett Camus regényeihez is kapcsolódik, Moreau
Mersault előképeként is olvasható.
Flaubert stílusát így jellemzi Balassa: „közismerten aszketikusan fogalmaz, lehetőleg
kerüli a képes beszédet, […] Retorikája erőszakos hiány” (id. m. 59.). Mindez, főként Závada korábbi regényeihez viszonyítva különösen jellemzi A fényképész utókorát, a hiány,
az elhallgatás, az ellipszis szövegszervező erővé lép. A hiány mindkét regényben a Bildungsroman hagyományának deformálásában is megmutatkozik. Már nincs olyan központi hős, aki egy regénnyi narratíva motivációját biztosítaná, a fejlődésregény értékbázisa üres, fejlődés helyett állapotrajzokról becsületes beszélni. Balassa szerint az Érzelmek
iskolájában megfogalmazódó világnézet, „hamis perspektíva nélküli viszony” (id. m.
168.). Závada Korenje számára a sóvárgás a szerelemre irányul, de gyanús, hogy ez is csupán ürügy arra, hogy kimaradjon a saját életéből, épp mint Frédéric Moreau, aki az 1848as francia forradalom mellett is elmegy.
Kertész Imre egy 1996-ban készült interjúban a Sorstalanság nyelvének kialakulásáról
szólva mondja: „Aztán minduntalan elővettem Flaubert-nek az Érzelmek iskolája című
művét, ami látszólag nagyon távol áll az én regényemtől, de véleményem szerint az első
modern regény, ahol szigorú kompozíció keretében jelenik meg a modern világ, és ez
a kompozíció a végén csattan, ott, a befejezésnél hozza meg hihetetlen eredményeit.” (Szőnyei Tamás, Magyar Narancs) A regény zárlatában Moreau és barátja egymást javítgatva
felelevenítik közös gyermekkori emlékeiket, a regény elbeszélt ideje előtti időszakot,
s mindketten úgy érzik, ezek az emlékek értek a legtöbbet. Závada regénye Ádám és Viola
utolsó találkozásával zárul, mely egyrészt felidézi Arnoux-né látogatását Frédéricnél, másrészt Viola Flaubert könyvének utolsó részéből szeretne felolvasni valamit, de meggondolja magát és elrohan, követve ezzel a Flaubert-i mintát.

104

tiszatáj

A fényképész utókora több regénytípussal is rokonságot tart, a történelmi regény keretei
között íródik hanyatlástörténetté a fejlődésregény és a családregény. A történelmi regények
azon sorába illeszthető be a kortárs magyar prózában, amelyek témául a közelmúlt történéseit választják, mint Esterházy Péter Javított kiadása. Gyakran családregénnyel ötvöződik ez
a regényforma. Ilyenek Závada eddigi regényei, vagy a hozzá hasonlóan szlovák–magyar témát is érintő felvidéki, családtörténeti mitológia, Bánki Éva Esőváros című regénye.
A történelmi családregény elbeszélői Závadánál a krónikások, akikből ugye több van.
Az elbeszélők kilétére is fényt vethet a regény első oldalain Dohányos öndefiníciója: „Hát
az úr kiféle volna, ha meg nem sérteném?, lépett a doktor az idegen elé. / Íróféle, ha nem
bánja, felelte az elegáns jövevény. / Író?, csóválta meg emez a fejét, azok nem csapatostul
járnak. Akkor krónikás! Azok csoportosulhatnak? Több szem többet lát.” (6.)
A többes szám első személyű elbeszélő szerepeltetése, ahogy az idézet is ígéri, több nézőpontot jelent. Némiképp ironikus, ebben a perspektívátlan történetben a többféle nézőpont említése, de valóban erről van szó, az elbeszélők mindig változó csoportokat képviselnek, akik vagy aktív mellékszereplők vagy csupán a szereplők életének tanúi. Hangjuk
és személyük a helyszínekkel együtt változik, férfiak és nők vegyesen, hol falusi népek, hol
turisták, hol gyerekek, osztálytársak, hol ávósok, hol prostituáltak. Folyton cserélődő elbeszélői kórusokként jelenítik meg a nézőket, tanúkat, mellékszereplőket. A kollektivitás
hordozója ez a többes szám első személy, melynek funkciója létrehozni az érintettség,
érintődés különféle változatait. A görög tragédiák kórusait is felidézik ezek a folyton változó elbeszélői karok és társulások. A szerzői szándék így fogalmazódott meg egy interjúban: „A többes szám első személyű narráció révén is azt akartam elérni: ne váljon lehetségessé, hogy bármelyikünk is kivonja magát, s kívülről nézhessen a történtekre.” (Sándor
Zsuzsanna riportja 168 óra, 2004/51.)
Závada előző két regénye felől nézve még nagyobb jelentősége van a többes számú
narrátori hangnak, hiszen eddig kifejezetten egyes szám első személyű elbeszélőkkel dolgozott az író, bár sosem csak eggyel, a Jadviga három szólamúsága után, a Milota két
hangra íródott. Az ennek megfelelő írásmódokat, a naplót, levelet, személyes visszaemlékezést A fényképészben a kollektív emlékezés hangja váltotta fel.
A többes számú elbeszélők hangja felidézheti Mészöly Miklós hasonló elbeszélői hangjait. (Károlyi Csaba is utal írásában a Mészöly Filmjére. ÉS, 2004/46.) A Filmet elbeszélő filmes stáb, akik rögzítik a látványt, tájékoztatnak, rendezéssel módosítanak, kiemelnek, értelmeznek, a kollektivitás érzékeltetői is. Többesszámuk azt a többféle funkciót is jelzi, hogy
szemlélők, rendezők, értelmezők és résztvevők egyszerre. Emellett a többesszám egy semleges, objektív kameraszemet is szemléltetni, megjeleníthetetlenségéről beszélni is hivatott.
Egy másik Mészöly-mű, a Bolond utazás tablóján olyan elbeszélők szerepelnek egy alakban,
akik a találkozások kalandorának nevezi magukat, s egy közösség nevében is beszélnek.
Szinte mindenféle megismerés alapvetően társas cselekvés, történés, akár a természettudományok azon tapasztalatára utalunk, hogy a megfigyelő hat a megfigyelt dologra,
akár Mészöly objektívjének megvalósíthatatlan objektivitására gondolunk. Závada új regénye azt a tényt járja körül realista módon, hogy mi mind „egymáson múlunk” (MÉSZÖLY
Miklós: Film. Mészöly Miklós összegyűjtött művei. Regények. Századvég, 1993.).

Urbanik Tímea

2005. május

105

Variációk bolyongásra
P ODMANICZKY S ZILÁRD : IDŐNTÚLI HÉTMÉTERES

„Ez az út a végtelenségig fog tartani.”
„És nincs megállás, mert ha megállás van, akkor föladás van.”
(Ork és Orkla)

A tavaly megjelent, Időntúli hétméteres címet viselő regénytrilógia Podmaniczky Szilárd második kalandozása
a regény-műfaj területén. Az eddigi korpusz meglehetősen
szerteágazó: a novella, a vers, a tárca, s – az irodalom társművészeteiről sem megfeledkezve – a fotó, valamint a forgatókönyveken keresztül a film lehetőségei sem maradtak
kihasználatlanul és inspiráló hatás nélkül a szerző műfajilag
igen eklektikus, mégis összetéveszthetetlen hangú, s így
egységesnek tűnő pályáján. A regény műfaját ellenben
csak a 2001-ben megjelent Két kézzel búcsúzik a leopárd
című kötete képviselte. Most azonban itt van mindjárt három kisregény terjedelmű és műfajilag is félreérthetetlenül
regényként definiált írás, egy kötetbe gyűjtve, sőt szerTiszatáj Könyvek
kesztve, hiszen a „regénytrilógia” alcím más lehetőséget
Szeged, 2004
nem ad, mint hogy a szövegeket egy nagyobb struktúra egy343 oldal, 2650 Ft
mással valamiképpen összefüggő részeiként olvassuk.
A szövegek ismeretében az első kérdés épp ennek a meghatározásnak a kapcsán merül
fel. Egy regénytrilógiával szemben támasztott elvárásoknak ez a kötet ugyanis nem igazán
látszik megfelelni, első látásra legalábbis ez a benyomásunk. A három regény között nincsen tematikai egyezés, nincsenek azonos szereplők, visszatérő helyszínek, a szövegeknek
még a hangulata, stílusa, szövegformálása sem egyezik meg, hacsak nem abban, hogy
mindhárom a hagyományos regényfelfogás más-más irányból közelítő, de céljaiban hasonló destruálása, megkérdőjelezése. Vagy ahogy Takács Ferenc fogalmaz: „Ilyen vagy
olyan formában a „regénytrilógia” mindegyik darabja éppen a valóságelvű beszédmódot,
a (hagyományosan) regényszerű világlátás érvényességét kérdőjelezi meg, mégpedig lényegbevágóan (…) a három írásnak legalábbis a programja közös, a bennük testet öltő
mélyebb szándék egységesíti őket ezen az elvontabb szinten.” Mindez könnyen belátható,
és Podmaniczky műfaji határokat átlépő, illetve figyelmen kívül hagyó, a hagyományos,
berögzült írásmódokkal szembemenő, sokszor radikális, kísérleti írástechnikáját ismerve
könnyen elfogadható álláspont. Az írások feltételezett szándékán túl azonban észre kell
venni egyéb lehetőségeket is, melyek a látszólag nagyon különböző regényeket trilógiává
tehetik, ehhez azonban a szövegek alaposabb vizsgálata szükséges.
Az első regény, az Anyák napalmja, már furcsa címével kapcsolatot teremt a kötet
második szövegével, mely a nem kevésbé talányos, és ugyanúgy egy érdekes szójátékra

106

tiszatáj

épülő Vénusz a Rózsadombon címet viseli. Ezeknek a regénycímeknek az értelmezése
a hozzájuk tartozó szövegek elolvasása után sem válik egyértelművé, ha racionális megközelítést alkalmazunk, de a szabadabban működő asszociatív technikára hagyatkozva
– vállalva azt a kockázatot, hogy értelmezésünk logikus érvekkel nehezen védhetővé válik –
feltűnnek bizonyos kapcsolódási pontok a szövegtest és paratextusa között. Az első cím az
„anyák napja” kifejezést kombinálja egy ezzel teljesen ellentétes, meglehetősen negatív
konnotációkat hordozó szóval, a napalmmal. Ez a furcsa szóösszetétel valamiképp magában hordja a történet két fontos elemét, tudniillik azt, hogy itt egy kisgyermekről lesz szó,
aki ráadásul a regény végén fel is robban; valamint a tematikus utaláson túl megelőlegezi
a szöveg abszurd és játékos, mégis egyfajta félelemmel és bizonytalansággal színezett
alaphangját. A trilógia második darabjának címe, a Vénusz a Rózsadombon szintén szabad utat enged a legkülönbözőbb asszociációknak. A két szó egymásmellettisége eszünkbe
juttathatja a „vénuszdomb” kifejezést, mely előrevetítheti – de utólag mindenképpen kapcsolat tételezésére ösztönöz – azt, hogy az előző regénnyel ellentétben itt egy kislány történetébe nyerhetünk betekintést, továbbá a Rózsadomb szó nagy valószínűséggel a főhős
otthonának helyét is jelöli. Az első két regény azonban nem csak címe alapján rokonítható, a közöttük lévő kapcsolat más jellemzőkben is tetten érhető. Mindkét esetben egy
kisgyermek kalandjait követhetjük nyomon, és ezen kalandok elbeszélése mindkét esetben egyes szám első személyben, tehát a hős és az elbeszélő azonosításával történik. Közös
továbbá a szövegekben, hogy teljesen irreális és képtelen események követik egymást, és
erős az a benyomásunk is, hogy ezeknek az eseményeknek nincs iránya, nem haladnak
valamiféle végkifejlet felé, hanem állandóan csaponganak, és ennek a csapongásnak köszönhetően nem csak a történetek szereplői, hanem olvasói is eltévednek. Az Anyák napalmja kis hőse hanglemezvásárlási céllal indul el otthonról, az egykori hanglemezbolt
épületébe lépve azonban megkezdődnek szürreális kalandjai, melyek során az irodalom
(Updike, Dosztojevszkij, Umberto Eco, Günter Grass, Harold Pinter), a zene (Joe Cocker,
Tina Turner, Kodály Zoltán, Andrew Lloyd Webber) és a filmművészet (Walter Mathau,
Columbo hadnagy) alakjaival találkozik a lehető legabszurdabb szituációkban. Az alábbi
részben például Alice Cooper-rel, és az utalások alapján feltételezhetően Sylvia Plath-tal:
„A távoli nádasban megpillantottam Alice Coopert, buzogányt szedett egy fiatal költőnővel, aki hangosan üvöltve sírt, mert hatalmas, párás üvegbúra szorult
a fejére. Öblös fejhangon könyörgött a sztárnak, darálja le elevenen, különben
publikálja iránta érzett érzelmeit. Alice meg csak bicskáját villogtatta, hogy
ugyan, bébi, túl ornamentikus a te poétikád, húsból húst akarsz, szellemtelen gagyi, inkább tedd magadévá Phil Collinst, hátha benne lesz a hármas befutóban,
és lovaggá ütik. Az a ti vesszőparipátok.
Fölpattantam, hátha Alice tudja, merre van a lemezbolt.”
Mindeközben fogalma sincs arról, hogy hol van, passzív szereplőként sodródik a különböző helyzetekbe, és egyre a hanglemezboltot keresi, mindenféle támpont nélkül. Bár
Podmaniczky írói világára univerzálisan nem áll a hasonlat, ez esetben talán mégis megkockáztatható a Kafka-írásokkal való rokonítás (a magyar irodalom szerzői közül a kereséssel, reális-irreális kapcsolatával sokat foglalkozó Talamon Alfonz tűnik fontosnak, elsősorban Gályák Imbrium tengerén című regényével). Egy elérhetetlen, s talán nem is létező helyszín szinte megszállott keresése, a labirintusban való bolyongás kiúttalansága, az

2005. május

107

idegenség-érzés, a körülmények ismeretének hiánya, s az ezekből adódó bizonytalanság és
szorongás, valamint az abszurd elemek előfordulása megalapozottá tehetnek egy ilyen
összehasonlítást. Az ismeretlen világban való bolyongás a Vénusz a Rózsadombon című
szövegben is az alapvető, voltaképpen az egész szöveget szervező motívum. A történetben
szereplő kislány egy titokzatos ajtón keresztül megszokott világából egy olyan idősíkba téved, melyet egyáltalán nem ismer, és nem ural, képtelen helyzetek sorával találkozik, és
a történet második részétől kezdve ő is a hazatérés lehetőségét keresi, a lemezt vásárló
kisfiúhoz hasonlóan nem sok reménnyel kecsegtető helyzetben. További párhuzam, hogy
a történet végén a kislányt halálra ítélik, míg a kisfiún egy időzített bombát helyeznek el
(a halál mint a hazatérés metaforája). A halál bekövetkezésének egyik esetben sem leszünk
tanúi, de annak lehetőségével és fenyegető jelenlétével zárul mindkét történet.
Az azonosságok mellett természetesen eltérések is akadnak szép számmal. Az első regényen nagyon erősen érzékelhető Podmaniczky rövidpróza-gyakorlata, a rövid jelenetek
bemutatásához való érzék, hiszen a szövegnek visszatérő szereplői, eseményei, helyszínei
nincsenek; a cselekmény szerkezeti egységét, folytonosságát kizárólag az azokat átélő vagy
szemlélő kisfiú személye garantálja. A szöveg rendkívüli fantáziával megírt rövid videoklipszerű jelenetekből montírozódik össze, az abszurd humor lehetőségeit és az anekdotahagyomány elemeit felhasználva. A történet értelmezhető egy gyermek fantáziájának sajátos működéseként, ahol az általa még nem teljesen értett és feldolgozott világ elemei
a képzelet által és valamiféle sajátos logika szerint szerveződnek rendszerbe. Ez esetben az
utazás egy gyermek szükségszerűen passzív, befogadó jellegű barangolása az őt bombázó
külvilág információ- és ingeráradatában. Így akár pikareszk regényként vagy annak paródiájaként is felfogható a szöveg, mely a huszadik század fontos hagyományain (az abszurd
lehetőségeivel jócskán eltorzítva) vezet keresztül egy megfelelő kompetenciával nem rendelkező gyerek-picaro segítségével. A mulatságos és meghökkentő elemek mellett azonban dominánsan jelen van – mintegy ellenpontként – az elveszettség, a hontalanság, a fix
pontok hiánya, az identitás elvesztésének lehetősége és az ebből adódó feszültség.
A keresés toposza és az útközbeniség, az úton levés sajátos tér-idő állapota meghatározó építőkövei a második regénynek is. Ha az előző regény a pikareszk paródiája, vagy
annak abszurd, groteszk változata, akkor ez a szöveg a science-fiction irodalom határainak
feszegetése, megkérdőjelezése akár paródiaként, akár valódi sci-fiként olvassuk. (A kislány kalandjai az ismeretlen térben természetesen nagyon erősen utalnak Lewis Caroll
művére is.) Hosszú monológokból ismerhetjük meg azt a világot, mely egy, a miénktől eltérő idődimenzióban létezik (itt az idő tematizálása a hangsúlyosabb, míg az előző regényben talán a helyszínek állandó és követhetetlen váltakozása miatt a térbeliség problémája volt meghatározó), és e magyarázatokból tudhatjuk meg azt is, a kislány számára
valóságként értelmezett világ voltaképpen nem más, mint számítógépes manipuláció, nem
valóság, hanem illúzió:
„Azt akarja mondani, hogy ott azok úgy élnek, hogy nem élnek, csak a gépben?
Azt nem tudom, hogy ők mit gondolnak magukról, az viszont biztos, semmiben nem különböznek tőlünk.
Ha csak nem ebben, és mutattam a hús-vér karomat.
Ezt nem bizonyítja semmi.

108

tiszatáj

Vagyis, néztem egyre furcsábbá váló tekintetét, elképzelhetőnek tartja, hogy
mi is…?
Hogy mi meg hús-vér szoftverek vagyunk egy másik képernyőn?
Elég valószínűnek tartom, de…
De?
Azt hiszem ez a legveszélyesebb terep, amire ember tévedhet. (…)
Alapvetően az, hogy föl bírja-e dolgozni az ember mindezek következményét.
Mit mond majd magának, ha kiderül, hogy az összes eredetmítosza csak vágykép, ami a saját idejében maximális megnyugvást és biztonságot jelentett, magyarázatokkal szolgált, védelmet adott a félelmek és a halál ellen is. De mi van
akkor, ha csupaszon ott áll az ember az őt irányító szoftverrel szemben (…)?”
Az „élet álom”, s még inkább a korunkban divatos terminus szerint a szimulákrumok világa tárul elénk, hol viccesen, a humor lehetőségeit felhasználva, hol egész komoly, tudományosnak tűnő fejtegetések formájában. Eldönthetetlen, hogy amit olvasunk, az a sci-fi paródiája vagy egy alternatív változata, mint ahogy lehetetlen a reális és irreális szétválasztása is.
S valószínűleg nem is a döntés a tét, hanem az eldönthetetlenség, az egymásba mosódása
konstatálása, az állandósult bolyongás, és az örök bizonytalanság tudomásulvétele.
Bár természetesen nem csak az első két regény között vannak hasonlóságok, a harmadik szöveget mégis célszerűbb külön szerkezeti egységként tárgyalni, hiszen az Ork és
Orkla hangvételében, módszereiben, elbeszélőmódjában és témájában is jobban eltér
a tárgyalt regényektől, mint azok egymástól. A külön egységként való tárgyalás másik oka,
hogy az utolsó regény tűnik a trilógia legerősebb darabjának, vagy ahogyan Füzi László
fogalmaz, „a szöveg a másik fölé nő, s önálló életet él”. Ez a regény – és itt ismételten hivatkozhatunk Füzi Lászlóra – a keresés, az útonlét motívumán keresztül valóban kapcsolódik valamiképp az őt megelőző szövegekhez, sőt valószínűleg épp ez a motívum a három
szöveget legerősebben összetartó kapocs (ezt a feltevést a könyvborítón felhasznált, egy
furcsa megvilágítású utat és útjelző oszlopokat ábrázoló fotó is megerősíti). De kapcsolata
az első két szöveggel korántsem olyan jelentős, mint a korábban már említett, Két kézzel
búcsúzik a leopárd című regénnyel. Erre a kapcsolatra többek között a következő hangsúlyos motívumok utalnak: Ork foglalkozását tekintve műfordító, csakúgy, mint Kremkus
a trilógiát megelőző Podmaniczky-regényben. A nő, aki Kremkus számára fontossá válik,
eladó egy fehérneműboltban, pontosan úgy, ahogy Orkla is, valamint mindkettőjükről
biztosan tudható, hogy nevelőszülőknél nőttek fel. A felsorolt tematikus hasonlóságok miatt akár a 2001-es szöveg folytatásaként is olvashatjuk az új regényt, ha feltételezzük, hogy
az Ork és Orkla lapjain az ott megismerkedő, és egymás iránt vonzalmat tápláló nő és férfi
kapcsolatának immár megvalósulását, együttélésük eseményeit követhetjük nyomon.
A szövegek között lévő kapcsolat meglétét természetesen nem kizárólag a fent említett motívumok azonossága sugallja, hiszen a két regény hangneme, az első olvasásra minimalistának tűnő módszereket alkalmazó szövegalakítás, a párbeszédek során a „mondta” kifejezés túlzásba vitt halmozása is rokoníthatóak. Hasonlóképpen, mint a dialógusok hiátusai,
melyek feltöltésére az olvasó nem mindig képes, s melyek mindkét esetben a főszereplők
kapcsolatának jellegéből adódnak. A párbeszédek szikársága, tömörsége a beszélők gondolkodási struktúráinak, nézeteiknek hasonlóságából, s gyakran azonosságából fakad. Az
első regényben egy mester és tanítvány viszony tagjai értették egymást félszavakból, a tár-

2005. május

109

gyalt regényben pedig egy szerelmespár erős összetartozásának bizonyítékaként marad
a befogadó igen gyakran fogódzók nélkül, hiszen az egymásra hangoltság bizonyos fokán
túl nincs szükség magyarázatokra.
A szereplők közötti erős kötés, – most már kizárólag az Ork és Orkla szövegére koncentrálva – ez az egylényegűség mutatkozik meg a névválasztásban is. A nőnek és a férfinak nincs külön neve, csupán nemüket jelző végződés különbözteti meg az azonos tövet.
Bár tudhatjuk azt is, hogy Ork és Orkla valójában nem a házaspár igazi neve, csak az elbeszélő ruházta fel őket a halál kontextusát hordozó meglehetősen furcsa elnevezésekkel:
„A hálószobában Ork és Orkla alszik, egyikőjük sem tudja, hogy így nevezem őket.”
A halál a névadáson túl is (az Orcus latinul az alvilág neve) mindvégig ott lappang
a szövegben, akár jelzők, akár tematikus elemek formájában. Amellett, hogy a halállal öszszekapcsolható nevek alkotják a címet, az elmúlás szorongató jelenlétét a latin nyelvű
mottó is előrevetíti: orcum moratur, azaz késleltetni a halált. A trilógia első két darabjának ismerete, és a harmadik regény címének elolvasása után a fantasy-irodalom hagyományait felhasználó regényre számítanánk, hiszen ennek az irodalmi tradíciónak szinte
minden megnyilvánulásában jelen vannak az orkok, az alvilág követei, a gonosz erők képviselői. Ennek ellenére egy szerelmespár életébe pillanthatunk be – a trilógia másik két
darabjával ellentétben – az abszurd és fantasztikus elemek szinte teljes mellőzésével.
A regény nem túlságosan fordulatos vagy összetett cselekménye röviden a következőképpen írható le: egy falu közelében álló kis házban él a harmincas éveinek közepén járó
pár, kikről annyit tudhatunk, hogy elegendő pénz hiányában nem dolgoznak, napjaikat az
együttlét és alkalmanként a furcsa „baráti társaságuk” tagjaival való beszélgetések töltik
ki, életükben az egyetlen nagyobb fordulat közös barátjuknak váratlan és felkavaró halála.
A cselekmény redukáltsága azzal magyarázható, hogy a regényben a gondolatok, párbeszédek és lelki történések sokkal fontosabbak, mint a külső események, akciók. Ez
a „történetnélküliség” pedig a szereplők elszigetelt, elzárkózó életmódjából következik.
A teljes omnipotenciával bíró elbeszélő már a bevezetésben nyilvánvalóvá teszi, hogy itt
a világgal kommunikálni képtelen, nehezen feloldódó és beilleszkedő hősökről lesz szó.
A világtól való különállásukat egymásra találásuk sem változtatja meg, de különös kapcsolatuk legalább magányukat enyhíti:
„Mindketten azt gondolták, mások is ugyanúgy élnek, ahogyan ők, ugyanúgy
élik meg a magányt, az idegenséget. De idővel rájöttek, hogy az ő világuk senki
máséhoz nem hasonló, egyedül az övék. Előbb attól féltek, hogy elvesznek, a kívülállás lassan megsemmisíti őket, ám később megtanulták, hogyan tartsák fenn
magukban a jó szívvel látott vendég szerepét. (…) Csak ha ők egymásban, ebben
a páros személyiségben feloldódnak; ha Ork mindenét áthelyezi Orklába, és
Orkla mindenét áthelyezi Orkba. Csakis ebben az esetben tudnak az egyedüllét és
idegenség fájdalomhatárától eltávolodni.”
Az is nyilvánvaló, hogy ez az idegenség nem kizárólag a társadalom kirekesztő magatartásának következménye, hanem a személyiségükből adódó és valamelyest önként vállalt állapot. Akárhányszor ezt megszakítani próbálják (vacsorázni mennek, orvoshoz fordulnak segítségért stb.), nemhogy változna, hanem éppen megerősödik említett magatartásuk. Az egyetlen kapocs a külvilággal az apránként, furcsa esetek során verbuválódott
társaság, melynek tagjai a kocsmáros, a taxis, és a pék (érdekes, hogy a Két kézzel búcsú-

110

tiszatáj

zik a leopárd esetében is kizárólag foglalkozásuk jelöli a különböző szereplőket). A velük
való találkozásoknak fontos kísérője az alkoholfogyasztás, mint ahogy Ork egyik legfontosabb attribútuma az alkoholhoz való kötődése és gyakori lerészegedése.
A hősök elszigeteltségéből adódik tehát az események és fordulatok viszonylagos hiánya, aminek viszont a regény filozofikussága, parabolaszerűsége köszönhető. Az állandó
dialógusok és belső monológok (itt kell megjegyezni, hogy az elbeszélő jóval többször
mutatja be Ork vívódásai és gondolatait, Orklára inkább – a hagyományos női princípiumnak megfelelően – a megértés, az elfogadás és a befogadás szemlélete jellemző) inkább
egy tézisregényre emlékeztetnek, mint kalandos, fordulatos eseményeket felvonultató
műre. Gyakorlatilag nem történik semmi, s ha történik is, mindig ugyanaz. A pénz utáni
hajsza nem generálhatja az eseményeket, hiszen Ork öröksége bőven elegendő ahhoz,
hogy fedezze a pár kiadásait. Az emberi kapcsolatok az elszigeteltség miatt szintén nem
lehetnek mozgatórugók. Ami valóban fontos, az Ork fejében játszódik. Abban a fejben,
„mely nem tud a világgal kommunikálni… mert annyira bonyolult, mert annyira összetett,
mert annyira egyedi, hogy saját nyelve van ennek a fejnek, nem is lehet más értése csak a
félreértés… mindig ki akar találni valamit, valamit meg akar érteni, és utána az egész életvilágról alkotott elképzelését fenekestül akarja fölfordítani.” A látszatokkal meg nem elégedő, a betagozódni képtelen főhős, Ork számára pedig a teljes szabadság elérése a legfontosabb cél. A külső történések hiánya, az eseménytelenség számára ideális állapot, hiszen így
tud a leginkább függetlenedni mindentől, így érheti el azt, hogy ne tudja befolyásolni semmi,
hogy tettei és gondolatai semmiféle kívülről jövő nyomás által ne formálódjanak. Az idealizált szabadság keresése azonban kudarcra van ítélve, s ezt Ork maga is elismeri:
„…mintha az egész világból vágyna el, ebből a házból is, az életből, amit hiába
próbál valami titokzatos szabadság vagy szabadságérzés felé kormányozni, helyette minduntalan ismeretlen dolgokba ütközik, mert mintha minden csak elméletben létezne, ja, a szabadság, de valójában az ember úgy van összerakva, hogy semmi nem elég neki, még többet és többet akar, soha nem azt éri el, amit el akart…”
Kudarcra ítélt egyrészt azért, mert a szabadság megszállott keresése és tematizálása
képtelenné teszi annak megélésére. A paradoxon értelmében nem lehet mindentől független az, aki épp ezt a függetlenséget űzi megszállottan, hiszen épp a szabadságról való
gondolkodása teszi képtelenné arra, hogy teljesen eloldja magát a kötöttségektől. Ezt az
ellentmondást Ork is felismeri:
„És most már mintha mindez világosabban szólna: szabadság csak abban van,
amiben teljesen elmerítem magam, és eszembe se jut a szabadságra gondolni.”
Másrészt pedig a halál, hatalmából adódóan mindig képes arra, hogy az embert szabadságában gátolja, hiszen fenyegető jelenléte minden percbe beíródik, mint ahogy a szövegben ez az állandó jelenlét tapinthatóvá válik. S bár a halál maga is értelmezhető a szabadság megvalósulásaként, Orkot szerelme lehetséges elvesztése és az ettől való félelem,
majd a pék váratlan halála ébreszti rá arra, hogy az elmúlás bármikor bekövetkezhet és
teljesen befolyásolhatatlan. Ork szabadságkeresése tehát kudarcra ítélt, s alkoholizmusa
nem más, mint ennek az állandósult kudarcérzésnek a kompenzációja. Az alkohol, a gyakori delírium, melyek után nem képes visszaemlékezni semmire, voltaképpen a szabadság

2005. május

111

alternatíváját jelenti, a mindenről megfeledkezés vágyott állapotának egyetlen megvalósulási lehetőségét.
Mindez valójában jóval bonyolultabb a vázoltnál, az állandó félelem, a halál kísértése
és a tőle való szorongás, a normalitás határán egyensúlyozó magatartás, a beilleszkedési
nehézségek, a gyakori álmok, a szabadság keresése kölcsönös összefüggéseikkel olyan világnézeti hálót alkotnak, melyek felvázolására e recenzió nem vállalkozhat, és melyek teljes egészében valószínűleg csak többszöri újraolvasás után bontakoznak ki, és szerencsére
az sem biztos, hogy mindenki számára ugyanazt jelentik majd.
A szöveg filozofikus, az egzisztenciát érintő kérdései után talán érdemes elidőzni még
néhány apróbb momentumnál, melyek az eddigi interpretációt tovább árnyalhatják. Érdekes megfigyelni, hogy bár nem derül ki, hogy a történet mikor és hol játszódik (ezért is
nagyon parabolaszerű a mű, mindvégig képes távol tartani magát a konkretizálhatóságtól,
illetve az aktualizálhatóságtól, fenntartva ezáltal mondanivalójának általános érvényét,
példázatosságát), a környezet, elsősorban az ember által nem uralt természet világa nagyon részletesen bemutatásra kerül. Ebből megtudhatjuk azt is, hogy a történések idején
tél van, és mindent vastag hótakaró borít. Mivel a hó, a havazás végig hangsúlyos elem,
valószínűleg többet jelent, mint pusztán mellékes időjárási tényezőt. A behavazott táj egyrészt erősíti a regénynek azt a jellemzőjét, mely az egész történetet általános érvényűvé tágítja, mivel a hó elfedi a házat körülvevő tájat, környezetet, a kontextus elfedésével tovább
csökkentve a lokalizálhatóság lehetőségét. Emellett fehérségével és érintetlenségével
szimbolizálhatja Ork és Orkla szintén érintetlen, behatásoktól mentes, de külső szemlélő
számára olykor unalmasnak és egysíkúnak tűnő életét. A tél jelenléte pedig tovább erősíti
a halál közeliségét, mely az egész történetet áthatja. Ugyanakkor a tél, mint a tavaszt megelőző évszak, az elkövetkező változásokat, a mozdulatlanságból, az elszigeteltségből való
kilépést is előrevetítheti, mint ahogy az a regény végén, a pék halála következtében ez meg
is történik, és az ok és előrelátható következménye egy képzavarban összegződik. A szárítóról egy frottírtörölköző esik a fürdőkádban ülő pár közé (a fürdés, a víz itt tovább erősíti
a változás, az újrakezdés lehetőségét): „Mintha valaki bedobta volna a törölközőt az állóvízbe.” A zárómondat két állandósult kifejezést mos össze, s hogy valaki bedobja a törölközőt, azaz feladja a küzdelmet, meghal, valamint, hogy követ dob az állóvízbe, azaz felkavarja az addig változatlan, állandó helyzetet – ez egyben jelentheti azt, hogy a pék halála
változást hoz a pár életébe, bár ennek a változásnak a regény olvasója már nem lehet tanúja. A holtpontról való kimozdulás azonban megtörténni látszik.
A változás kapcsán pedig szót ejthetünk a trilógia címéről is, melynek különlegessége,
hogy egyik regényben sem fordul elő szövegszerűen, s értelmezése – Podmaniczky címadásaira jellemzően – ezért nem egyértelmű. A kézilabdában használt sportkifejezés egy
olyan lehetőséget jelöl, mely már a meccs idején kívül, közvetlenül azt követően képes
megváltoztatni az addigi eredményeket, a véglegesnek hitt állást. Az időntúli hétméteres
szószerkezet tehát metaforája lehet annak, hogy van utolsó lehetőség, az útkeresés, a bolyongás (mely a három kisregényt legszorosabban összekötő motívum) iránya mindig
megváltoztatható, sosem állandó, nincs legutolsó vagy végső pillanat, mindig van egy
utolsó esély, s igaz ez természetesen mindenféle kereső tevékenységre, így a szöveg interpretációjára is.

Kolozsi Orsolya

112

tiszatáj

A teremtés (újabb) könyve
K ISS OTTÓ: J AVRIK KÖNYVE

Kiss Ottó 2004-ben megjelent regénye modern fejlődésregény, egyes fejezetei a címszereplő életének jelentősebb
eseményei köré szerveződnek. Kitüntetett helyen Javrik
szerelmei állnak, ezek közé illeszkedik az anya örökletes
(azaz a fiút sem kímélő) betegségét bemutató fejezet és az
apa haláláról szóló nagyobb egység. A Javrik könyve tehát szemelvényeket mutat meg a főhős életéből, melyek
ugyanakkor hitelesen rajzolnak meg egy fejlődési ívet,
s melyek közös tapasztalata – a klasszikus fejlődésregény
egy fontos jellemzőjét átírva – a Kiss Ottó munkáiban oly
gyakran megfigyelhető „minden ugyanolyan” érzése, ami
Javrik életét tekintve a visszatérésben, másképp fogalmazva az ugyanott-maradásban, a szöveg-összeállító (rekonstruáló munkája során pedig a ráismerés örömében
mutatkozik meg. A könyv egyik legizgalmasabb kérdése
Palatinus Kiadó
ugyanis épp ez utóbbi, a szöveg-összeállító kilétére vonatBudapest, 2004
kozó. A regénycím szerint a könyv ugyanúgy lehet Javrik
171 oldal, 1690 Ft
tulajdona (könyve), ahogy lehet Javrik a könyv szerzője
és/vagy annak főszereplője – a legvalószínűbb természetesen az, hogy ez a három minőség egyetlen csomópontban találkozik, vagyis Kiss Ottó
legújabb regénye olyan könyv, amelyben Javrik a főszereplő, de ő a szerző, sőt az elbeszélő is (önéletírás), ráadásul a könyv is a tulajdonában van.
A Javrik könyve – hasonlóan a megelőző novelláskötet, az Angyal és tsa szerkezetéhez – öt fejezetből áll. A szöveg tagolása, az egyes részeken belüli strukturálás műfaji
problémákat is felvet, melyek a szerző első prózai művének recepcióját is meghatározták;
az 1999-ben megjelent Szövetek „kritikus párharcra” késztette az értelmezőket: a 31,
egyenként egyetlen mondatból álló, de terjedelmét tekintve különböző terjedelmű kispróza-fejezet összeáll-e regénnyé, vagy célszerű inkább önálló szövegként olvasni őket.
A Javrik könyve érdekessége, hogy a szerző az Élet és Irodalomban megjelent tárcáit
szervezte „könyvvé”, s bár az egyes szövegek többnyire önmagukban is megálló, szerves
egységek, a regény kialakításának kísérlete sikeresnek tűnik: motivikus struktúráját, a különféle történetszálak egybefűzését, a szereplők kapcsolatrendszerét tekintve koherens szöveg jött létre.
A könyv első nagyobb egysége a gyermekkori dunántúli nyaralásokhoz köthető. A fő
ismeretforrást Javrik Kenéz nevű barátjának édesapja és egy idős csébi tanító (a Szövetek
Stanci bácsijának iskolázott alakmása) jelenti, akinek halála alapvetően befolyásolja

2005. május

113

a könyv atmoszféráját – egybefonva a halálélményt és a természet (földrajzi környezet, szerelem) felfedezésének izgalmát a múlt (történelem és művelődéstörténet) megismerésének örömével. Ennek az egységnek egyik különösen szomorú tanulsága a jelenből visszatekintő Javrik számára, hogy a történelem (fejezetek Pannónia provincia történetéből) és
a gyermekek találkozásakor nem következik be megértés: azt a narratívát nem értik,
melynek – különösen egy későbbi távlatból nézve – maguk is részesei. Ez voltaképpen
minden életszakaszra érvényes lesz, hiszen a gyermekkori, egyáltalán a múltbeli történések a könyv poétikája folytán (Javrik mint emlékező, rekonstruáló) az elbeszélés jelenéből
visszatekintve kapnak értelmet, ami egyben a regény poétikájáról is árulkodik: „Javrik
magára terítette a plédet, és elfordította a fejét az ablak felé. Valamiért természetesnek
vette, hogy minden lényeges, legalábbis majdnem minden, ami megtörtént vele, tisztán és
élesen rajzolódik ki, még a legapróbb részletek is, amelyekről eddig azt hitte, rég elvesztek.” Az első rész zárójelenetének egyik mondata („Az udvari fenyőfák közül bevilágított
a szobába a telihold”) a feminin-centrikus tematika előrevetítéseként értelmezhető („régen
teliholdkor telefonált rá a legtöbb lány”), a Javrik-történet további egységei ugyanis elsősorban a címszereplő kapcsolatai köré szerveződnek.
Az első nő Javrik életében Lengyel Edit, akivel óvodáskori élmények kapcsolják össze
a főhőst. A kisgyermekkori történet alapvető jellemzője a rivalizálás (a „hangszimbolikáját” tekintve is morózus és ellenszenves Brandttal). A visszafogott szexualitás jelentésképző szerepe a későbbiekben létesített viszonyok fényében lesz értelmezhető, nyíltabbá
a következő életkori fázisban válik ([a] lány ilyenkor búgó hangot ad […] nyalogatja a szája
szélét, testéből pedig mosóporszagú nyugalom árad”), amikor Javrik a közelben lakó Fábiánnal és a mindkettejük által kiszemelt Magdalaival „játszik” felnőttet, közelebbről az
érzékenységgel, odaadással telített, mégis feszült és problematikus családmodell díszleteit
és kellékeit felhasználó orvos-beteg játékot. A jelenet ereje a regény utolsó fejezetében
mutatkozik meg igazán, amikor a felnőttkor küszöbén (illetve azon már valamelyest túl)
álló fiatalok – különösen a tolókocsiba kényszerült Dorina és az ágyhoz kötött Javrik –
a lány bátyjának segítségével ezúttal gyereket „játszanak”, amit a zárómondatban a szöveg
más helyein felbukkanó motívumok újrafelhasználásával hangsúlyoz a szerző: „Messziről
olyanok lehetünk […], mint valami jégtáncospár vagy egy 33-as fordulatszámú bakelitlemez.” Korábban ugyanez a fordulat – a regény egyébként utolsó mondata – volt olvasható abban a fejezetben, amely a Salió Annával való megismerkedés történetét, az együtt
töltött nyarat mutatja be. Az elbeszélő szerint Salió Anna akkor úgy keringett elinduláskor
a kenuval, „akár egy jégtáncos vagy egy 33-as fordulatszámú bakelitlemez.” A regény idézett utolsó mondatában azonban már a főhős-Javrik szájából, tehát a regénycselekmény
részeként hangzik el, ami megint csak az elbeszélő szituáció, egyáltalán: a narrátor kilétére irányítja a figyelmet. A tragikus életű Dorina megismerése – akinek sorsa tehát,
többek között betegségük miatt, összefonódik Javrikéval – a játékkal értelmezett gyermeklét magasabb szintjét jelenti. Folyamatosan „felfedezésest” játszanak, ami a regény
egészére vonatkoztatva, az írás-olvasás természetéből kifolyólag, Javrik jelenkori felfedezésének allegóriája is. A legújabb „találmány” az érzékelhető közelségbe került, szükségszerű és megkerülhetetlen szexualitás, ami átvezet a következő fázisba s amit a narráció
változatlanul tapintatosan, metaforikusan, sőt szimbolikusan kezel: [Javrik] „azt vette
észre, […] hogy áll, és a járda résein előbújó hangyákat figyeli. Egy apró almadarabon

114

tiszatáj

nyüzsögtek. Ízlett nekik.” A már szóba hozott Salió Anna az érettebb, tizenhat éves Javrik
szerelme. A fejezet – az életkornak megfelelően – hangsúlyozza a fiú kamaszkori koordinációs problémáit. A felnövéssel, az érettebbé válással a viszonylagosság tudatosulása, sőt
– az óvodás kori fejezet motívumainak (voltaképpen a kisgyermekkori tapasztalatoknak)
átértékelésével – tudatosítása jár együtt: „Nem tudhatjuk, mi jár az Isten fejében, mondta
tehát Javrik. Körülbelül annyit érthetünk belőle, amennyit egy hangya ért belőlünk.”
A narráció „emelkedettsége”, a különféle idősíkok egybemosása innentől különösen hangsúlyossá válik, aminek a Borges–Cuj-Pen könyv (Az elágazó ösvények kertje) élménye
adja az irodalmi fundamentumát („Néhány mondat után gondolatai elkalandoztak”),
s ami egyben Javrik gondolkodásának differenciáltabbá válásaként is értelmezhető. Fordulópont annyiban is, amennyiben Salió Anna „az első igazi nő az életében”, aminek
nyomán a másik nem Javrik (regény)életében meghatározó élményforrássá válik: „végül
ez lett a gyengéje […]: a nők.” A gimnázium végén, a Fáry Bertával létesített kapcsolathoz
érve differenciáltabbá válik az emlékezés. Javrik ükapjának és szülővárosa 1849-es eseményeinek leírása kissé öncélúnak tűnik, arra viszont tökéletesen alkalmas, hogy lehetőséget teremtsen a lánnyal való találkozásra, minthogy Fáry Berta egy – később kiderül:
fiktív – történelemverseny („helytörténeti vetélkedő”) kapcsán keresi Javrik társaságát.
A tragikus kudarcba fulladt viszony (korábban Berta nagyapján Javrik apja nem tudott segíteni) végkimenetele már a gimnáziumi színkör ironikus felidézésében benne rejlik.
A Lung Béla által írt és rendezett hatórás színdarabban, „a Világtörténelemben Fáry Bertának nem sok szerep jutott, még nevet sem adott neki” a történelemtanár. Egyetemistaként
Aramis Bori lesz a főhős barátnője, futó kapcsolat, nyári szerelem, amelynek – a Salió
Anna-viszonyhoz hasonlóan – úgyszintén a lány tanulmányai vetnek véget.
A Javrik könyve elsősorban tehát a címszereplő – dichotomikus (vö. Salió Anna mint
etalon, az „örök szerelem” megtestesítője a könyvben) – kapcsolatainak, szerelmeinek
története; ezeken kívül minden másodlagos, mondhatni, minden úgy és attól nyer értelmet, ahogyan Javrik nőkkel való viszonyában megjelenik. Ezt a narratívát egyetlen dolog
írja át, a halál, az édesapa halála. Javrik az ő temetésén állva érzi át, hogy igazán felnőtt,
ekkor érzi úgy, mintha „[a]ddig […] egy véget nem érő gyermekkori mesében élt volna,
mintha a valóság csak fikció lenne, egy könyv, amelyből, ha úgy tartja kedve, kihagyhat
sorokat, amelyben átugorhat bizonyos részeket vagy átírhat mondatokat, ha nem ítéli őket
megfelelőnek.” A betegen töltött jelen időhöz képest ezek szerint a gyermekkor a fikció
fikciója, ami a Javrik gondolkodásában bekövetkezett alapvető változásoknak („érettségnek”) megfelelően a világ kreatúra voltára, alapvetően tehát a regény fikcionalizáltságára,
szövegszervező elvére, egyáltalán: irodalmiságára irányítja a figyelmet.
A regényben tetten érhető számos intertextust és irodalmi utalást mindenekelőtt Javrik regénybeli szituációja teszi lehetővé: a könyv utolsó lapjain derül ki, hogy betegen fekszik otthon, s miközben őszibarackot „majszol”, folyamatosan olvas, így szerzett élményeit
pedig a múltjában megtörtént eseményekkel, emlékfoszlányokkal ötvözi, hogy aztán tervei
szerint – erre vonatkozhat a címbeli „könyv” – írásban rögzítse („[h]atározottan úgy
érezte, most már tudna írni”), az írás azonban – bár később mégiscsak könyv lesz belőle –
mögötte marad az életnek („[h]a mindent leírna, lenne belőle egy könyv. De csak egy
könyv lenne. Műfű.”). A regény ennek az elképzelt/megvalósított teremtés-játéknak a lenyomata. Javrik ily módon „újraírt” múltja ugyanakkor attól lesz igazán érdekes, hogy

2005. május

115

a rekonstrukció nyelvileg történik meg (illetve nyelvileg is megtörténik), ami attól kap művészi színezetet (s válik függetlenné a szöveg az újraírótól), hogy a hangnem a mindenkori
életkornak megfelelően – hitelesen alakul. Ugyanakkor, noha a regény irodalmisága az
eddigiek szerint vitán felül áll, a könyv utolsó lapján végrehajtott, azaz a már a szövegen
kívüli horizontba helyezett irodalmi mutatvány nem képez koherens egységet a szövegtesttel: a szerző (író?) Esterházy Péter Bevezetésének híres írólistáját idézi, pontosabban
azokat a szerzőket, akiktől valamilyen formában idézet található a regényben. A megidézettek lajstromának átvétele (s így idézőjelbe tétele) és az inverz kurziválás arra enged következtetni, hogy a Javrik könyve irodalmi játékossága hangsúlyos jelentésképző funkcióval bír, ez azonban többszöri olvasás után sem tűnik érvényes feltevésnek.
Mindenesetre ha valóban Javrik a szerző, akkor komoly íráskészségről tesz tanúbizonyságot, hiszen novellákat, méghozzá kerekre formált, stabil mondatokból álló szép,
sőt regénnyé összeálló novellákat ír. E novellák hangsúlyosan visszatérő motívuma a már
említett betegség. Amellett, hogy Javrik apja orvos, anyjáról kiderül, hogy komoly rendellenessége volt („csontvelőgyulladása lett a jobb oldali combjában […] aztán találtak egy
szőlőfürt alakú csontritkulást is ugyanott”), amit Javrik is örököl, hiszen az emlékek öszszeillesztése, összeszövése idején – a jelenben – éppen ágyhoz kötött beteg. Innen nézve
az emlékek rekonstruálásból fakadó írás öngyógyításként is funkcionál, ami a szükségszerű visszatérés („ráismerés”) gondolatát idézi fel Javrikban, amennyiben a gyermekkori
emlékek újraélése fizikai tüneteket is produkál: „A fekvéstől ugyanolyan vékony lett
a lába, mint serdülőkorában volt.” Javrik betegsége másfelől apa és fiú kapcsolatának keserű látleleteként is olvasható (jóllehet apja szigora nagyon finom és tapintatos), amelyben az apai minta követése leginkább abban nyilvánul meg, hogy említett óvodáskori játékukban a fiú orvosként szerepel. Az apai örökség az emlékek felidézésekor, (re)konstruálásakor válik igazán és véglegesen sajátjává. A két idősík motívumai természetes módon,
de jól elkülöníthetően mosódnak egybe, a múltból a jelen is világosabb, ami Javrik cselekedetét az önértelmezés szintjére emeli.
Ez az önértelmezés a szöveg önértelmezéseként is funkcionál, amit a műalkotás lehetőségeire rákérdező betétek metanarrativitása biztosít. A Javrik könyve tematikus mintakeresése ily módon a szöveg irodalmi minta-lehetőségeinek föltérképezése is. Így válhat
a könyv gondolatának a megszületése a szöveg részévé abban a magánbeszédben, amelyben
Javrik a szöveget, mint a valóság újrateremtését, sőt egy soha nem létezett valóság teremtését gondolja el: „A dolog akkor működik, ha valamilyen műalkotást mutat Fábiánnak. // Olyan valami kell, ami a valóságot képezi le. És nem is csak hogy leképezi, át is értelmezi. // Újrateremti. // Gondolta Javrik.” A rekonstrukció metaforikájának fontos eleme az őszibarack, amit betegen fekve – tehát a jelenben – „majszol”, s aminek „még
a magját is megpróbálta megfosztani a rátapadt rostoktól”, de a kápolna üvegablak-mozaikjainak összeillesztése is értelmezhető a képalkotás múltidéző, illetve poétikus funkciója
felől: „A szétesett kép előtt állt, de egyben látta az egészet”. A rekonstrukció ugyanakkor
bizonyos tekintetben kudarccal jár, vagy éppen túlságosan jól sikerül, hiszen – megírt –
kapcsolatainak legtöbbje meseszerűen alakul, ami a szerző narrációs sematizmusáról
árulkodik (arról nem is szólva, hogy néha túlzásokba esik, hiszen például aligha filozofál
olyan – ráadásul metaforikus töltettel – egy villanyszerelő, ahogyan azt Tomiszláv teszi),
bár az így teremtett világ mesei narrációja, nyelvi értékei föltétlen kiemelendők. A Javrik

116

tiszatáj

könyvének mondatait, a nosztalgikus atmoszférát ezzel együtt (vagy éppen ezért) a reflektálatlan magasztosság veszélyezteti, ám a túlzott pátoszt olykor enyhíti az irónia: a szöveg egy helyén, miután a sötét várszínházban meghiúsul az együttlét, és a páros a rendőrök elől menekül, Javrik arra gondol, hogy „a nőknek legalább annyira fontos a romantika, mint a testi szerelem.”
Kiss Ottó munkáinak központi motívuma a végtelen és ennek keresése. „[A]z egyetlen
dolog, kedves Javrik, amit lehetetlen elhagyni, az éppen a végtelen”, írja Greifwaldba
érkezte után Salió Anna, Javrik pedig van annyira nosztalgikus alkat, hogy a végtelen
gondolatának birtoklásával sóvárogjon valami soha el nem érhető után, kalandjai tehát
szükségszerűen végződnek kudarccal, amennyiben a végtelenség a visszatérésben, szövegszerűen a „ráismerés örömében” ragadható meg: Javrik – betegsége miatt – „beleragad”
egy keserű léthelyzetbe, jóformán csak a tolószékbe kényszerült Dorina és annak bátyja,
Tomiszláv tartja vele a kapcsolatot, gyógytornásznője pedig az a Lengyel Edit, aki az óvodás kort ábrázoló fejezetből ismerős.
„Volt ilyen, volt már ilyen, tűnődött” [Javrik], ahogy a könyv első mondata fogalmaz,
igaz, a feltétlen azonosítástól következetesen távol tartja magát: „Csak akkor […] végig
hallotta a rotor hangját. Most meg semmi zaj” – például ennek az elbizonytalanító reflexiónak az egyik következménye a szerzői én kilétének bizonytalansága. Ám bárki is legyen
az, a leképezés, újraértelmezés: újrateremtés sikeresen végződött. Még akkor is, ha az
eredmény csak „műfű”.

Kiss László

Baka István emlékszoba nyílt április 11-én Szekszárdon, a Babits emlékházban (Babits
Mihály u. 13.). A költőre Tolnai Ottó és Darvasi László emlékezett. A Német Színházban
a Szekszárdi mise című pódiumjátékot Orbán György adta elő.
*
Új Tiszatáj könyvek.
Századvégi történetek. Tanulmányok, kritikák Sándor Iván műveiről.
LENGYEL ANDRÁS: „gondja kél a gondolatban”. Az értekező József Attiláról
GÉCZI JÁNOS: Az egyetlen tőr balladája (versek)

*
A Szegedi Akadémiai Bizottság székházában április 7-én mutattuk be Lengyel András
József Attila-könyvét. Bevezetőt Olasz Sándor mondott, a szerzővel Balogh Tamás beszélgetett.
Júniusi számunk tartalmából
Most-Punte-Híd
szülőföldek–határok–dialógusok
címmel összeállítás a horvát irodalomból

Ara: 350 Ft
Előfizetőknek: 300 Ft

9770133

11600 8

0 05

