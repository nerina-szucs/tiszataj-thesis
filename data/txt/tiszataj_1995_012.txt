tiszatáj
1995.SZEPT.* 49. ÉVF.

M/V

Brodszkij: Betlehemi csillag
(Baka István fordításában)

Csoóri Sándor, Lászlóffy Aladár,
Nagy Gáspár versei
Ferdinandy György és Határ Győző
prózája
Diák-melléklet: Debreczeni Attila
Csokonai Vitéz Mihályról

tiszatáj
IRODALMI FOLYÓIRAT

Főszerkesztő: ANNUS JÓZSEF
Főszerkesztő-helyettes: OLASZ SÁNDOR

A szerkesztőség tagjai: ANNUS GÁBOR (tördelőszerkesztő),
HAJÓS JÓZSEFNÉ (s zerkesztőségi titkár), VÖRÖS LÁSZLÓ (a szerkesztőség elnöke)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, a József Attila Alapítvány
és a Nemzeti Kulturális Alap támogatásával.
Felelős kiadó: Kovács Miklósné, a kuratórium titkára.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Varga Ferenc.
Szerkesztőség: 6741 Szeged, Rákóczi tér 1. Tel. és fax: (62) 312-670. Terjeszti a HÍRKER Rt. és
az NH Rt. Előfizethető a hírlapkézbesítőknél és a Hírlapelőfizetési Irodában (Budapest, XHI.
Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt.
Hírlapüzletági Igazgatósága kerületi ügyfélszolgálati irodáin, vidéken a postahivatalokban;
közvetlenül vagy postautalványon, valamint átutalással a HELIR Postabank Rt. 219-98-636
pénzforgalmi jelzőszámra. Egyes szám ára: 40 forint.
Előfizetési díj: negyedévre 120, fél évre 240, egész évre 480 forint.
ISSN 0133 1167

Tartalom
XLIX. ÉVFOLYAM, 12. SZÁM
1995. DECEMBER
BRODSZKIJ, JOSZIF: Betlehemi csillag; Menekülés Egyiptomba (BAKA ISTVÁN fordításai)

3

CSOÓRI SÁNDOR: Olyan semmicske, varázsos test; Egy
horvátországi erdőben; Valami gyászos bambaság; Hát
mégis él valaki?

4

LÁSZLÓFFY ALADÁR: Magánálom; Szüless tovább

7

NAGY GÁSPÁR: Csak az első havat; Mielőtt még

9

HATÁR GYŐZŐ: Nótafafaragók

11

SIMÁI MIHÁLY: Szegénység szürke angyala

29

SÁRÁNDI JÓZSEF: Fabulák; Szétesés-kezdetek; Skizofrén képek; Kurázsi

31

FERDINÁNDY GYÖRGY: Vegyesnyolcas

34

FODOR ANDRÁS: Csorba Győzőről, utolsó verseit olvasva

41

TANULMÁNY
FŰZI LÁSZLÓ: A mai magyar költészet és a társadalom

43

MONOSTORI IMRE: „Értelmiségi és paraszt ugyanabban
a bőrben..." (Csoóri Sándor esszéinek világa)

63

NÉZŐ
BALOGH TIBOR: Ajánló sorok egy új, posztmodern természetfilozófia körvonalazásához

78

ÖRÖKSÉG
Z. SZALAI SÁNDOR: Karácsonyi álom (Gárdonyi Géza
elfeledett műve)

83

KRITIKA
MANDICS GYÖRGY: Hattyúk és ludak

87

BÜKY LÁSZLÓ: Aczél Géza: a térség kritikája

89

SZÉLES KLÁRA: Esszencia-jellegű etűdök (Csűrös Miklós:
„Lesz idő, hogy visszatérhet")

92

Szerkesztői asztal

a belső borítón

ILLUSZTRÁCIÓ
Erdélyi faragott kőszószékek a 8., 33., 40. és a 77. oldalon

DIÁK-MELLÉKLET
DEBRECZENI ATTILA: A mulandóság „megszelídítése"
(Csokonai, Háfiz és a sírhalom-motívum)

JOSZIF BRODSZKIJ

Betlehemi csillag
Fagylepte tájon, mely hőséghez inkább, mint hideghez
szokott hozzá, s inkább sima lapályhoz, mint hegyekhez,
egy barlangban kisded született, hogy megváltsa a világot;
míg künn, a téli sivatagban erős hófúvás volt
Minden nagynak tetszett neki: az anyamell, az ökrök orrlikán
gomolygó sárga pára, a királyok - Gáspár, Boldizsár,
Menyhért; az ajándékok, miket idehoztak.
Ő még csak pont volt. És pont volt a csillag.
Fürkészve, rezzenetlen, ritkás felhőkön keresztül,
a jászolban mocorgó gyermekre a mennyből,
a messzeségből, mélyiből a legvégső határnak,
nézett a barlangba a csillag. Tekintete az atyának.
1987. december 25.

Menekülés Egyiptomba
... ki tudja, az a hajcsár hol bukkant elő?
A sivatagban, mit a mennyei erő
csodákra választott, megszálltak éjszaka,
tüzet raktak. A hóbefútt barlangban a
kisded, a szerepét nem is sejdítve még,
szunnyadozott, haja aranyló fénykörét
viselve, mely a fényt megszokta, s nemcsak azt,
mely itt ragyog ahol minden csak piszkozat,
a jelenben, de mely csillagként földre süt,
amíg csak a világ világ lesz: mindenütt.
1988. december 25.

BAKA ISTVÁN fordításai

tiszatáj

4
CSOÓRI SÁNDOR

Olyan semmicske, varázsos test
Kijár az erdőn? Ki motoz?
Az előbb csak egy katicabogarat láttam.
Lassan araszolgatott nyugat felé
a megrozsdásodó fűben.
Olyan semmicske, varázsos test volt
a szálegyenes gyertyánok alatt,
mint amilyen én voltam hatévesen,
otthon, a szérűben
a földet szurkáló villámok között.
Mégis ahogy mozgott, mocorgált:
ment vele a fény,
mentek vele a felhők
s ment vele Isten is,
nagy októberi árnyként húzva mögötte
fájós lábát
A páfrányok, a lapuk
mind lehasaltak előttük a földre én meg csak álltam ott magamban
az erdő huzatos, zöld kolostorában,
s nem tudtam, hogy az égbe
vagy a földbe kell-e mennem?

erdőben
Jönnek-mennek az esők itt az
erdőben is, nagy lármával, minta
rönkökkel megrakott vontatókocsik.
Nappal még látni őket, ahogy meztelen,
hosszú lábszárukkal végigvágtatnak
a fenyőrengetegen, végigaz irtásokon
s az Isten markából kiesett sziklák fölött,
de éjszaka soha nem tudni, mi jöhet
velük? Meghajszolt, sáros őzek? Gépesített
rablóbandák? Becsapott, részeg vőlegények
bikaháton, durrogó kanászostorral?
Vagy egy lopakodó, új háború levegőromboló
fegyverekkel? Idegen vagyok itt a fák tövén,

5

1995. december
idegen itt a morajló esőben, de tudom,
hogy ama csuromvizes Rohadt Angyal is
megjelenhetne bármikor, nájlonszatyrában
zötyölődő vodkás üvegekkel, favágók és
a végromlás istennőjeként!Meg meg a
bibliai szajha, aki minden nap végigúsztatja
lilás haját a Földön és nyirkos testnyílásait
villám fényénél ingyen mutogatja.

Valami gyászos bambaság
Ok mindig sietnek, száguldanak,
font, a felhők között is ütik az
írógépet, a templomtorony gombját,
az ércbillentyűs csillagokat - én meg
többnyire csak úgy cammogdálok
lent a porban, régi temetők, rozzant kutak
és hosszúramegnyúlt karóárnyékok mellett.
Nekik mindig a legújabb próféták
üzengetnek az ég felé nyújtózkodó
városokból és az éjszakák nyelvén is
beszélő szökőkutak - nekem meg csak a
szétrugdalt kövek, országok, beszögelt ajtók,
vagy a hajléktalan, városi kutyák ősszel,
amikor már a szemükből is csurog az eső.
Rongáló, koszos álmaimból föl is
ordítok néha, hogy mért épp nekem kell
ismét fejjel lefelé csüngnöm
egy liftaknában, száz ökör vérének
zúgásával a fülemben, mikor a közelemben
bál van, bál, ahol finom ujjak helyett
boldog kalapáccsal verik a zongorátf
Valami gyászos bambaság vagy örökölt
átok ez rajtam, hisz én már
láttam őket ifjan is ügyeskedni:
daloltak minden alagútban, minden
elgazosodott vérmezőn, minden síkon
s a nehézkes istenfejeken is ők csücsültek,
mint meglovagolható márványoroszlánon.

6

tiszatáj

Hát mégis él valaki?
Ha gyorsan vénülök is, ha fejveszetten,
együtt a könyökömmel, az inaimmal,
még mindig új szavakra várok és új szemekre,
melyek váratlan forgószéllel rontanak be
a házba s táncolnak ki az ablakon.
Mert.itt mindent ki kell cserélni újra:
tejutat, eget, gyertyatartót, a kapun ülő
pillangót nagy sasokra, hogy aki ellágyulna
lustán magától, rémüljön meg inkább a
ragadozó isten postamadaraitól, hisz
véget érnek lassan az évszázad torz játékai:
a háborús bujócskák, a vérontó ipiapacsok
és nincs senki köztünk, aki oda tudna szólni
egy kőnek: induljon el a fölfedezetlen szívek
földrésze felé, mint Kolumbusz Indiákba.
Nincs senki, senki, kinek országa volna
s mozgósítható istene! Engem még talán
sirat egy régi falu, néhány elgazosodott
parasztudvar, fészer és templomtorony, de a
cserben hagyott jövőt ki siratja s a párbajozó mosolyt,
mely muskátli-piros királyokat s rőt elnököket
sebzett halálra rég? Lehet, hogy többé
nincs kiút magunkból se és csak a csuklós
dugattyúk zihálnak bennünk oda-vissza?
csak a megunt hajnalok és a megunt esték?
Nem, nem! - rázkódik meg bennem a csontváz.
Nem, nem! - remeg kékülés tiltakozik.
A horpadt medencecsont felé mintha tengert
terelgetne egy nagy szél, tengert és kiáltásokat...
Hát mégis él valaki, aki itt csodát akar?

Magánálom
Szürkül az ég szeptemveredve,
emlékezik szemtemberekre,
pedig még észak nyara tombol,
kilép a hűvös nyugalomból,
kirúg a rénszarvasbőr hámból,
a délkörök rostélya lángol ma mégis elszeptemberedve
cseppekbe gyűl az indák nedve,
csilléket futtatnak a drótok,
szállítnak svédet, livet, gótot,
fenn, messze, túl a lila párán
visong a vadlibaszivárvány,
mikor az őznyomra meredve
már álmosan legyint a medve,
ledől s az első álom árán
szelídebb minta naposbárány,
magánálomban megjelennek
az őrjöngök s a szelíd szentek,
esik a vadvirágházakra,
a seregekbe sorolt fákra,
a vörös viking kikötőkre,
fenyves-múltra, füves jövőkre,
pedig a virágkórusokból
még észak heves nyara tombol,
a rövid nyár - szeptemberedve
borul az üres tengerekre...
Hatvanszorosaként e nyárnak
ha őszeim végleg bezárnak,
legalább hatvan emberöltő
időnyit kap néha a költő
és hatvan költőnél tovább a
nyarat, költőt görgető fáma,
s a fáma hatvanszorosánál
tovább eltart egy jó szivárvány
s hatvan szivárvány-hosszán élnek
szeptembertelen költemények
fenn, messze túl a lila párán,
ahol a vadlibaszivárvány
Magánvilág, segítsd a csendet,
melyet a magány megteremtett

tiszatáj

8

Szüless tovább
Ellenfényben bogarak szállnak.
Ma sem lesz vége a világnak,
csak mint a könnyűség a hőre
esik a kék égbe előre,
csak mint a lila pille-pompa
kissé a spóráit kidobja,
kicsit a nyelvek szivárványán
lángot okád szét, mint a sárkány,
csak mint a nehéz, vizes fenyvek
rázzák e zöld, rugalmas enyvet,
megpróbál ma is szabadulni,
mintsem hogy függjön, inkább hullni,
elébe menni a halálnak de nem: csak pihéi ha szállnak,
a többi képtelen repülni,
szélre vagy repülőre ülni,
a többi lent, a zúzos mélyben
megszületik, hogy mégse éljen.
Fia egy félelmetes éjnek,
szüless tovább újabb esélynek,
feszülj, szakadj ezer darabra,
melyek nem ütnek már e rabra,
kinek sorsa, hogy végig állja
átkozódva vagy prédikálva.

: EZCN

ISTEN

SZÉKÉT

URXOSAES69V)TB
T.AUULRTAVAU
IÉSZAKJOLPAXJ
TOLIDEATHEWFFFL

TK NAGy.SAN-l

Í » R , 5 0 Ó S IST-.lj
TFAN Í A ; T Ö R Ő K J

SANPORW-yBE-í
,T M E S T E R E K
!946.j<iNÍU3i4

!

9

1995. december
NAGY GÁSPÁR

Csak az első havat
„És hallgatom a híreket..." (J. A.)

Egyedül sodródik a szó
mint valami nyomjelzőlövedék
s látszólag még minden rendben
ha így-úgy összeáll a kép
bár alkalmasint vibrál szegény
elhagyná már fölöslegét
tapintható mégis így lesz
tapintható és alattomos
Valahogy a hallhatón túl
az álcázott világ letérdel
és kibomlik sóvár-egészen
csupán gyertyalángnyi éle
mint nyári lobogás szikéje
úgy hasít minden hazugság
fekélylő-sötét szövetébe
a hallhatón túli jó hír
Amit álcákkal takartak volna
és ágyad körül hajszolták
a szomorúság angyalait
hogy ne legyen álmod
ne legyen nyugovásod
hallgasd a hanyatló birodalom
rikácsoló-selypegő kakaduit
de te nem hallottál semmmit
csak az első havat még hullása előtt

Mielőtt még
Magyarázatul N. R. A.-nak

Mielőtt még megvakulunk
mielőtt még megáll a szív
mielőtt még visszalövik
az utolsó startot is
mielőtt még sorban elmegyünk
kiszökünk bőrünkből

10

tiszatáj
kilopódzunk egy ajtón
akár szánalmas tolvajok
s egy buja parkon át
aztán hajnali sivatagos
mezőkön keresztül
eljutunk ama fénylő útig
ahonnan többé nincs visszafordulás
És ott a szétgyötört
nagy Limousinban
(melyből sáros talyiga lettj
már nincsenek félszavak
már nincs semmi kapkodás
már félgondolatok sincsenek
bár félúton járunk.talán
Salt Laké City és Long Island között
a nagy egészről van álmodás
Hogy gyorsan vissza az anyaölbe
mint bömbölő véres-csatakos csecsemő
vissza anyánk lávázó drága kráterébe
1949 volt és megszülettem - rémisztő idő
jött s azóta keresztül-kasul returban
úton vagyok de többnyire útban
valakinek - valakikhez érkezni indulok,
s aztán búcsúzkodás gyomverte udvaroktól
miközben Dean Moriartyval álmodom
Megbeszélem nevezetes randevúmat
a The Viking Press rozsdafoltos ajtajánál
tízévesen világgáfuthatok akár a tej
futok futok azóta is sebesen
köhécseléssel leforrázott tüdővel
Mielőtt még minden miután lesz
mielőtt már minden sejtjeiddé épül
addig kéne arról a nagy útról
csöndesen beszélni...

11

1995. december
HATÁR

GYŐZŐ

Nótafafaragók
(Ha bárki az alábbi légből kapott történetben
magára ismer, úgy az a [soha-nem-alvó ördöghöz
mindenben hasonló] véletlen műve, ill. a véletlenek
összejátszása, és nemcsak hogy minden alapot nélkülöz, de nincs az az alap, amelyet ne nélkülözne.)

Ikrándhy Péter, számba véve életét, mindennel meg volt elégedve, csak egyvalamivel nem. Bánta, hogy nem választott más anyát, más apát, más hazát, más feleséget;
más mesterséget s egy jobb kort, hogy élt volna akkor és ne most. Vagyis - megbékélve
a világgal és jámboran mosolyogva ugyan: olykor szeretett volna kibújni a borébői.
Az ostobája - lévén amaz emberek egyike, akik nem elég okosak ahhoz, hogy belássák, milyen buták <3= akik nem tudják, milyen jó dolguk volt, mielőtt a Vasszűz
szegekkel-kivert szoknya-ajtaja testükre rácsukódott.
Nem mintha anyja nem lett volna hozzá hűséges. Mert az anyák hűtlenek csak az
apákkal lehetnek, a fiukkal nem; ha egyszer elkezdik megszülni őket, menet közben
nem csalhatják meg egy másik fiúval - hogy teszem másikat szülnek: akkor már azt
kell megszülniük, amelyikbe belefogtak. így hát
az anyák, ha akarnak se lehetnek
hűtlenek fiaikhoz.
A hazát úgy csípte fel, végeladáskor, amikor már a java-haza elfogyott, s neki be
kellett érnie a maradék Szlavljániával: nagy film- és nótaipara volt, ír-angol, skót, héber, svéd, kikuju és gunga-gunga nótákat vettek filmre, ill. filmeket nótásítottak meg.
Erdőségeikben tömött sorokban állt a nótafaiskola, nagy táncos uzsonnadélutánokat
rendeztek, idegenforgalmi kirándulókat a terebélyes nótafák alatt, s annyi volt (nóta is,
kiránduló is), hogy exportra is jutott.
Felesége imádta. Mert Mildred mindig visszatért hozzá és apróra elmondta, kivelhogyan, ő, mit-csinált-mit-nem s kik-hogyan, vele, mit-csináltak-mit-nem; majd befűzte
a keskenyfilmet és levetítette: férjének is csorogjon a nyála, ne csak neki
ilyen a jó
feleség, mindent hazahord a fészkébe, mert bálványozza férjét (csupa-csüd-csupa-szegy,
tohonya nő volt, toronyetetőjén örökcsurgó mézmosollyal).
A kor persze csak közeinézetbői volt olyan cefet-rossz, amilyennek Ikrándhy Péter hitte; mert az újjászületések láncának az elején tartva és mitsem emlékezve előző,
rohadtnál-rohadtabb testetöltéseire, Péter nem tudta, hogy minden kor mindenkor milyen cefet-rossz tud lenni a magafajta nótarendezőhöz, ha meglakjuk - és benne élünk.
*

Pedig mint nótafafaragónak - és úgy is mint nótafaragónak - Ikrándhy Péternek
voltak szép sikerei. Nótafái fel-feltűntek a nótafa-kiállítási üvegszekrények alatt s megmegnyeregette a Faragók Céhének Kisdíját. Faragott nótái közszájon forogtak s nem
egy nótáskedvű anyaméh-szökevény az ő dallamvilágának csiperkeszaggatóival tépte
csipkésre szíve-tésztáját - és sírta ki korhelyleves szagú bánatát.
Megvolt mindene: öngyilkossági gondolatai, hogy azokkal olyankor foglalkozzék,
amikor jobb dolga nincs; két autója, két hűtőszekrénye, két lakása és hozzá lelkének kétlakisága - hogy kis szeretői és alkalmi titkos édesei semmiben hiányt ne szenvedjenek;

tiszatáj

12

hiányérzet ellen (Maribu-címkés) sok doboz marijuánás cigije és Mari-bú felejtónek
fecskendője, hogy a „nehezét" azzal adja be - de combján már az utolsó szurkálások
nyoma is behegedt és Péter azt is elfelejtette, hova hányta el a pravazt. Kivált egy-egy
siker-hullám után volt úgy vele, hogy úgy érezte, az ő szabályos, átlag, földlakó kivertkutyaságán már semmi szir-szer nem segít (ő már ilyen halandólagosan gondolkozott).
+

Mégis, hisszük-nem hisszük, halandiságában amilyen nyomorult volt, Ikrándhy
Péternek is akadt irigye, irigysége kövérjén halálos ellenséggé felesküdött - és nagyra
nevelt gonoszakarója, bizonyos Okrendhy Pál nevezetű - szép és országos hírű nótafaszerző múlttal a háta mögött.
Okrendhy Pál úgy gyűlölködött, ahogy más lélegzik
amire nincs magyarázata.
Mert nem magyarázat az, hogy Ö. P. a műfilmnótaszerzés egyetlen Kalapácsos Gyilkos
családjából származott: a nagyapja volt ez a Felmutatható - a szerencsétlent fiatalon felfeszítették egy undok, vén házsártos feleség eleven keresztjére s így lett családirtó
(a satrafa-feleség hagyománnyá vált): az oldalági szemtanúk e családirtás közben szívszélhűdést kaptak s így azután még az is jobblétre szenderült, aki szívesen elhalasztotta
volna. Nem is lett volna O. Pálból senki-semmi ha (pólyájában) a vérengzésből idejekorán ki nem csempészik s meg nem találják apját. S igaz, hogy e vérségi felmenője
(édesapukája) kicsempészett Talált Gyerekként kezelte, de ebből még sem terheltséget,
sem hajlamosított gonoszra-való-restséget nem lehet kiolvasni: Pál büszkén állíthatta akárcsak a világteremtő istenség, akit a kutya se teremtett - és állította is, hogy
nem
örökölte, hanem önfertőzéses ős-önnemzéssel kapta-szerezte ama nemeslelkűséget, mely
hogy lényét elönté, minden reklám-prospektusában írva állt.
S jóllehet mind a ketten a fészkes fenében laktak, az isten más-más háta mögött,
Pál kora hajnalban kelt, csak hogy odavillamosozhasson és megleshesse gyűlölete
tárgyát. S bizony valahányszor Ikrándhy Péter a filmnótagyárba ment, őt a faragóműhelybe menet meg-megiesegette Okrendhy Pál és ha senki sem volt a közelben, félhangosan még meg is magyarázta magának, miért nem szenvedheti ő, Pál, a maga Péterét - mint aki égbe kiált és igazságot követel:
- Ott megy a Szerencsefi, ott slattyog-battyog a lúdtalpú, a másik (rövidebb) lábát maga után húzva... fogadni mernék, a luxus zergebőr topánjában, bévül hatujjú
a lelkem. Hatujjúságban szenved és attól fél, hogy tíz ujjal mutatnak rá, a rondájára.
Luxus-kulipintyóban lakik, majdhogynem villapalotában, igenis abban, hiszen hátulnézetből tisztára palota (ahol nem látja senki - erre gondosan ügyel), míg mások kénytelenek beérni azzal a töpörödött sikátorházzal kinn a sötét picsában, ahol e jómadár
se jár, mely háznak a magamfajta hólyagok hogy miféle kamatos törlesztését nyögik,
annak csak én vagyok a tudója. Ott megy, ott slattyog-mattyog-battyog a csámpás, őt
ötször is behívják, míg engem négyszer, nótázásra-filmfelvételre: övé a főszám, a csűrdöngölő, én meg örüljek, ha csárdásig felvihetem. Azt hiszi, kinéz neki az aranylemez,
amilyen felfuvalkodott a kisangyalom s igaz is, mintha valaki jóemberem említette
volna. Hirdetik a városi aranylemezüzletben. Hogy lesz. Neki. No de azt adja meg
a jóisten, nem éri meg a reggelt: az a tömpe orra úgy még beverve nem volt, ahogy
akkor lesz, hogy a tarkóján kandikál kifele az orrlyuka s az orra meg a háta púpján...
*

Ha Ikrándhy Péter a gyár nótafaműhelyébe menet történetesen oldalt bámult
avagy önkéntelen madármozdulattal erre-arra forgatta a fejét, Okrendhy Pál uccu be:

1995. december

13

hol egy pornómagazinos boltmélyedésbe ugrott, hol odalapult és beleolvadt a pornópalánkba, mint aki irigységével árnyékként füstölög Péter élete mögött; mert már egésznapos foglalkozásává lett, hogy szakmányba gyűlölje vetélytársát, a „sikeres" és „felkapott" pályatársat, a gyalázatost, a filmnótagyár folyosóin oly magabiztos pimaszériával
grasszáló félnótás filmes- és címeres briggantinézer világcsalót.
S minekutána Pál elhatározta, hogy Péter világcsalásának véget vet, számolnia
kellett a szláviján őslakók önfejű másmilyenségével is, akik túlhajtott máshogyanizmusukban nem nézik jó szemmel a szolgálati út megkerülését és az egyéni késelésnekhazavágásnak-gyújtogatásnak-miszlikreszaggatásnak s más, atrocitatíve alkalmazott akcióknak ellene vannak. A szlavljánok persze már rég elfelejtették őslakos-nyelvüket és
egykor oly vad, nemzeti reakcióikat. Ez alvajárók-országában mindenki ír-katolikus
tolvajnyelven mondta a tolvaj-kor tolvajdivatszólamait a tolvajnótagyár zsebmetszőfolyosóin; de Ökrendhy Pál utálta gályatársát, merthogy olyan „befogadott" s annyira
beleolvad az ország szalonkocsmáinak bársonytapéta-mintáiba, amit nem utolsó sorban
beházasodásának köszönhet s ezt kivált utálton-irigyelte tőle, az őslakos feleséget (kit is
„a vezérkurva" epithetonnal ruházott fel gyűlöleti legendáriumában, mert már valóságos mítoszt - undorlati rendszert épített); ha nem is látta, ki nem tud egy „vezérkurvát" elképzelni? Az illatárt, amely a nyomában jár...a nevét tudta csak s Mildredet,
vigyori képpel elébefintorogva - „Illatármánynak" becézte:
- Itt jön az Illatármány férje, pedig maga is rosszabb a görénynél... - Ezt és még
sok egyebet s ha nem százszor, hát egyszer se. El-elmondta magában, magának, amikor
a keresztfolyosón, megjavításra váró törött nótafával a kezében, Pálja elsuhant: - nem
szenvedhetem. Még a szagát se: mérföld körben büdösölöm, mint az elefántürüléket...
Péter minderről nem tudott. Sem arról, hogy őt pécézték ki, sem hogy ki pécézte
ki gyűlölsége tárgyául; és amikor megérkeztek az évről-évre menetrendszerűen esedékes kószahírek a „listáról", hogy (századmagával) őt is „arany nótafa" kitüntetésre fogják felterjeszteni (ami ingyen almáspitére jogosító jancsibankóval és éjszakai szerenáddal jár) - Pál már előre megorrontotta és beindította az ellenpropaganda szélkelepét:
- Ezek is, no iszen, zsák a foltját. A szláviján feleség a barátnéjánál kijárja már,
addig nem nyugszik a vezérkurvája. A szláviján vezetőség a sok gyügye ír-katolikus
pampulájával már nyalton-nyal neki aláfele, kinyalja neki, csak odatartsa. Most majd
kivezénylik a fizetett „rajongókat", most majd feldördül a félkéz-taps, amilyen hangosan félkézzel tapsolni csak lehet, hogy lefényképezhessék a szerenádozó csürhéjét; de azért üzemi újság, hogy lehozza. Egészoldalas kép a szokványos közvélemény-hamisításról. Kutyakomédia!
*

Kevés lélekbúvár tudja, hogy van egy fajtája a tudathasadásnak, amelyhez két tudat szükségeltetik - két ember kell.
Az egyik tudatban - (a Péterében) - nemcsak hogy nem tudatosodik, de még az
eszmélet küszöbéig sem jut el, hogy a listán van-e vagy sem; hogy még-avagy már, jelölése meghiúsult-e avagy sem; felterjesztették-e századmagával és hogy egyáltalán a „számbajöhetők" titkos irkálmányán szerepel-e?
A másik tudatban - (a Páléban) - „arany nótafás kitüntetettnek" könyvelik el
a gyűlölt Pétert még akkor is, ha a jelölés a nevéhez közel se járt. Az ő tudatában a gyalázatosság megesett, neki „le kell nyelnie a békát" s mint tudjuk, az ilyen béka a mellőzöttség dús táplálékán ökör-nagyságúra hízva, lenyelhetetlen gombóccá válik a Pálok
torkán: már bizony az a végzetük, hogy a maguk Péterét lenyelhetetlen húskoloncként
a torkukban hordják.

14

tiszatáj

Márpedig akinek forralnivalója van, az megleli hozzá a bosszút, akit pedig felpiszkál a bosszúállás ördöge, az talál magának forralnivalót. Ökrendhy Pál ezzel a pétergombóccal kelt és azzal tért álmatlan nyugovóra. Megfeküdte a gyomrát ez a Péter;
dúlt-fúlt, ha csak a „gané bitangja" népszerűségére gondolt. Lelki szemei előtt ezerszer lepergette rögeszmés képzelgése keskenyfilmjét: Péterék luxusvillája főemeletén kigyulladnak az örvénylő velencei csillárok és a pergolás erkélyen megjelenik a „vezérkurva",
selyempincsi péterke karján, hogy fogadja a péterkézők (péterrajongók) szerenádját;
ez az elefántürülék pedig nem átallja, hogy előhozza és az üzemi fotoriportereknek
odamutassa az Arany Nótafát, amelyet arra érdemesebbek elől elorozott. Mert a nótafacsigás piszokfráterségnek nincs határa, ha beházasodott az uralkodó osztályba.
Egy ilyen egyszemélyes bosszú-ankét alkalmával jutott eszébe Pálnak, arralődörgése során, valamelyik permanens ülésen, hogy legjobban a földet ettől a tetűtől úgy
lehetne megszabadítani, ha... ha luxus-vityillóstul teszi. Felrobbantani nemigen tudja,
mert gyutacshoz-trinitrotoluolhoz nem ért; de vásárolhatna az ír-katolikus bombaboltban kész pokolgépet időzítési utasítással s ha egyszer vendégnek meghívatja magát,
az öregisten se menti meg az Ikrándhy-házaspárt a levegőbe repüléstől, nótafástul-pereputtyostul, hajnali kakasszóra.
A következő hetekben Pál a tervelgetésnek élt.
Mézeshetek voltak: jegyben járt egy pokolgéppel.
Még nem mert benyitni dallamosan csilingelő ódivatú ajtaján, de már kiszemelte
a bombabolt kirakatában a legszebb vackorbombát. Egy alufóliás kirakati ágy párnáján
szendergett és visszamosolygott.
Eközben rendesen eljárt meggratulálni áldozatát, ajtónyitásnál Péternek odatartotta a kilincset, nótaértekezleti felszólalásainál szájtáti odahallgatást mímelt; majd
könnyes egyetértést komédiázva „testvérkémnek" nevezte, majd üzengetve „csókdosta
az édes Mildred aranykacsóit" - és általában, kultiválni kezdte Ikrándhyékat.
Mint afféle örök-gazsuláló, aki váltig erre alapította életét-múltját-jövőjét, most
felülmúlta önmagát. Csakhamar be kellett látnia, ha huzamosabb ideig így folytatja,
vagy a heréje száll le, vagy kizáródásos sérvet kap; ezért a túlságig-vitelt beszüntetve,
beérte azzal, hogy a gazsulatóriumot az Állandó Maximumra kapcsolja.
Nemsokára elérte, amit akart. Meghívták az Ikrándhy-villába, sajtos borozgatásra.
*

A hátralevő napokat fegyverkezéssel töltötte. Beszerzett néhány tojásgránátot,
hogy a nadrágzsebében abból is legyen egy-kettő (ha a messziről figyelt pokolgépek valamelyike csütörtököt mondana); beszerzett a bombaboltban néhány könnyen elrejthető, miniatürizált óriásbombát (virágcserépbe ejtett nagyocska gombostűfej - egy az
előszoba-fikuszba, egy az úriszoba-rhododendronba), s ilyen nyalánkságokkal vette körül magát.
El-eljátszogatott pokolgépeivel. Az „egyszer-időzíthetőket" csak messziről nézegette, némi respektussal s nótafatartókkal körültámogatva, hogy maguktól meg ne indulhassanak; a sorozat-robbantással kecsegtető „lekapcsolhatókat" meg ide-oda kapcsolgatta, s mialatt az áldozatok szétfröccsenő véres tagjainak színjátékát hozzáfantáziálta, észre se vette, hogy néha a robbanáshoz milyen közel jár a pöcök... Fütyörészve
kapcsolta le és vidoran hozzálátott, hogy a hevederszütyőkkel is tartson egy-két főpróbát: ezekkel akarta becsempészni a pokolgépet a sajtos borozgató bulira, a bőrzekéje alatt.

15

1995. december

Hogy ki volt a kieszelője - talán Klió, a történetírás múzsája, kinek is kivált kedve
telik a váratlan fordulatok, kiszámíthatatlan képtelenségek kiagyalásában - s hogy mi
lehetett az oka, Péter soha nem jött a nyomára; mert maga is evett abból a „gyanús halkonzervből" a nótagyár üzemi büféjében, de se szalmonellát, se paratífuszt nem kapott
és hiába vizsgálta, hasmenése nem volt véresen csíkozott. Ha meg más oka volt, mi-voltmi-nem: hogy kerti munkálatok közben Péter bokája megrándult, megrázta a villanydugó avagy kiújult a porcleválása - nem tudni. Tény, hogy általános családi gyengélkedésre való hivatkozással Ikrándhy Péterék lemondták a szerény, szűkkörú és hasonszőrűeknek rendezett sajtos borkóstolót, sűrű bocsánatkérő sajnálkozással és máskorra
halasztva azt, amit a „vezérkurva", mosolyos-csilingelő telefonhangján s lányoslágy
szlavljánul Pálnak, legközelebbre „szentül ígért".
*

Okrendhy Pál se köpni, se nyelni nem tudott - mert mintha már nem is tervei:
ő maga esett volna kútba, és még jobbulást kívánni is elfelejtett. Elővette a jobbik eszét
- mert aki felcsap gonoszakarónak, nem szabad kifogynia az ártó ötletekből - és kétségbeesett lépésre szánta rá magát.
A furdancsolás Szlavlján-Országban nem divat ugyan, de aki halálig Jövevénynek
érzi magát Edomnak Földjén, az - extrém esetekben - minden bizodalmát a Jövevénységi Titkos Maffiába helyezi. Elhatározta, hogy felkeresi Schneider Cucust (Sir Freddie
Frasert), aki a vezéri emeleten, a nagymenők között igazgatta a Film- és Nótatafotagyár ügyeit.
Hogy frontális támadásba megy át, még mielőtt nem késő, és ott vágja el Ebadta
Pétere „arany nótafára" való felterjesztését, ahol éri. A Fejnél.
Menő fejekről szólva tudni kell, mi szólásmondás járta Szlavljangóciában - melynek igaz-voltába a Pál-forma növendék-jövevény (fövendék) lépten-nyomon beleütközött. Ahhoz, hogy bárki (akár ós-szlavlján, akár jöttment jövendék) Szlavljánföldön
érvényesüljön - ahhoz a Négy Ismérv közül egynek rajta kellett lennie:
1) kommunista 2) szabadkőműves 3) óhitű 4) homokos
Schneider Cucus az Irányvételnél - még Beáradáskor - nagy körültekintéssel járt
el, mert mindjárt mind a négy volt. így, mint szabadkőműves kommunistába ojtott
óhitű homokos rövid évek alatt tüneményes karriert futott be - és már lovaggá ütve
ük be a Nótatafota- és Filmzeneműgyár vezérigazgatói székébe. Utána - már mint Sir
Freddie Fraser - nem szenvedhette, ha leschneiderezik (Snájderkém!), ki nem állhatta,
ha tárt karokkal - és Cuncimókus kiáltással (Cucuskám!) a keblükre ölelik; ezért, színleg, hátbavágólag - és cinkos bazsaly-mosoly mögött (mint aki mindig szorít a szívében
a Jövendéki Titkos Testvériségnek szentségtartó helyet), páros napokon igyekezett elbűvölő mosollyal kielégíteni a nála előszobázó honfibú maffiás váradalmait, páratlan
napokon viszont már hajlott arra, hogy a jövőben elzárkózik a gazsulálva-denunciálók
hadától és lezárja a velük való Kivételezés korszakát.
A Sir Freddie Fraser Titkárság madárijesztő titkárnője kiutalta időpontnál jóval
korábban, Ökrendhy Pál már ott feszengett a Sir Freddie Fraser Titkárság süppedő
bőrszékes előtermében és a sorára várt.
Szlavljánok jöttek-mentek, s ami Pálnak kivált feltűnt - hogy Szlavljangóciában
mennyi szláviján van; és ha nem is mondhatni, hogy majd mindenki szláviján, bízvást
állíthatni, hogy túlteng a szláviján elem. Mi megkönnyebbülés lesz a Schneider Cucusnak - visszaomlani az anyanyelv édes karjaiba, amely még pólyáját is ringatta volt;
s Pál már előre élvezte az elbájoló műfogadtatást, az ős- és édes-mindnyájunk Cuncimókusának kitörő örömét, idősb maffiafivére láttán.

tiszatáj

16

A bőrpárnás duplazöld ajtó feltárult, a titkárnői tessékelés szertartásán is túlesett
- Ökrendhy Pál lendületes léptekkel átgázolt az előtermen, belső várón, pihenő-várón,
váró-pihenőn és benntermett a Vezéri Szentélyben, hol is, a több mázsás, holdüveg
lábú krómíróasztal „beige" bőrlapálya fölött a Királynő Látképe somolygott a belépőre
(állampolgári Szent Esküvésére emlékeztetve a Bejövendéket).
Egyike volt ama páratlan péntek-tizenharmadikai napoknak, amikor Sir Freddie
kivált nem szívelhette a „régi idők" hátrahagyott homályából előlépő kegykieszközlők
és kiskivétel-kunyerálók siserahadának maffianista közeledését - azokét, akik ügyes-bajos hitében ő volt a Megváltó Maffiás.
'
- Snájderkém! Cucuskám, Cincicunci! Mókusom! - tárta felé, jelképi ölelésre, két
kezét a belépő nótafaragó. Ám akinek még el sem kell határoznia, hogy nem hagyja, az
nem zavartatja magát (T Imperturbabile), és akinek nincs sodra, nincs miből kihozzák.
Sir Freddie kényszeredett, füligszaladó gumivigyorral megigazította szemüvegét
és a bőrkagylóra odamutatva, vendégét kurtára fogott ülőhellyel kínálta meg.
- Mivel szolgálhatlak neked? - kérdezte szárazon; mert mióta szilárdan asszimilált, szándékosan keresgélte a régi szavakat s ónyelvűsége kikopott belőle.
- Hogy vagytok? Megvagytok? Hogy van az édes Malvin?
- Ha Lady Evadnéra gondolsz, köszönöm, megvan. Első feleségemtől elváltán
élek, harmadfél éve már, ő meg a gyerekekkel Svájc Buenos Aires nevű klimatikus
gyógyhelyén kezelteti bántalmak.
- Aha - visszhangozta a hallottakat tompán a kérdező, lelombozva; s kiesett a képből. Pál, egy pillanatig a Királynőn keresztül a semmibe bámulva, oly ráncos-öregen
ült, mintha tulajdon mostohaapja lett volna. Nem elég, hogy az Érvényesülési Kódex
Ismérveinek mind a négye rajta van, az ötödiket is beszerezte a huncutja. Fenékenbillentette ó-feleségét és beházasodott Szlavljangóniába: a szláviján Evadne kitúrta Malvint. Csak egy Snájder Cucus képes erre, átgázolni ennyi holttesten; mivel a csúcsratörtetés művészetének első parancsolata: a te szíved legyen bagaria...
A szemét alak - mérte fel vendégét Sir Freddie - azok egyike, akik azt hiszik,
nem a tehetségemnek köszönhetem, holott mi másnak, hogy odajutottam, ahol most
vagyok; hanem annak, hogy kommunista vagyok és szabadkőműves, óhitű és homokos. Pedig soha nem voltam sem ez, sem az; és ami ha lettem is légyen - oly régen volt:
igaz se volt. A bankom fizeti, a titkárnőm a papírkosárba továbbítja az anglikán ÜSTÖKÖST, előfizetek és ha nem is koptatom a templom küszöbét, a konzervatívokra szavazok amióta az eszemet tudom. Ugyan mit akarhat ez a szegény elvetemült? - nyugtatta
szemét rajta és szinte megsajnálta:
-Minek köszönhetlek? - kérdezte, sután tegezve, de csak amint tőle tellett. Térj a tárgyra - unszolta; és hozzátelepedett. Tudta, ha a világ végére szökne előle, akkor se hántaná-vedlené le, előtte, neki, de azért valahányszor lecuncikázták és agyonsnájderezték, fel-felszisszent.
- Te tudod, Mókuci, hogy én mindig egyesegyedül és csakis. Nem kis önmagammal vívott öttusa kellett hozzá, hogy feláldozzam magam a Vállalat oltárán. Mert én
mindig a Vállalat érdekét a magamé elé helyeztem, aminthogy a Vállalat szívemen viselt érdekét is, mindig, a magam szíve elé. Amit a szívemen viselek azt vállalom: már én
ilyen vagyok.
- Hallgatlak - biztatta száraz rokonszenvvel a vezér.

o

1995. december

17

Sűrű benövésű szórós füle volt, de azért szemmel láthatólag hallgatott s e felémeredó fül-lappantyúk hipnotikus hatására Ökrendhy Pál a nyíltság óvatos körülpillantásával elkényelmesedett a bőrkagylóban és elkezdte bizalmi feltárulkozását.
- Ne vedd úgy, Cunus, mintha nekem bárki a begyemben volna avagy Ikrándhy
Petur akárkinek is, mintha, s nem hogy a begyében: a könyökén, kijövőlegesen. Mert
ha valakinek, hát akkor én neki, érte, tűzön-vízen át. Ostorhegyese, reklámcsicskása.
Házisámánja, jó szellemének elődobolója. Azért vagyunk nótafafaragók. De - De...?!
- Ha igaz, amit a dzsungeltávírón dübbögnek a dobok, hogy ilyen süvölvény
korban és a tisztességben megőszültek százainak elébeugratva, holott meg se melegedett
és még billeg a kalapja, ti, „arany nótafadíjra" terjesztitek fel, akkor vége a világnak.
- Mi?! De kérlek...
- És legyen bár mégoly dög-tehetséges, amilyen, mert az, akkor is. Csak egyszer
ne váltsa be a hozzá fűzött reményeket és a pálya zsenge elején úgy megüti magát,
hogy abból az elfuseráltságból egyhamar ki nem gyógyul. És belegebed. Bele bizony.
- De mi soha...
- Felelősnek érzem magam érte. Neveltemként szeretem. Pedig amilyen gyenge
palánta s rigónak is csak a gyurgyalagja, hát nevelni kell, óvatos türelemmel s ez a ti
dolgotok, öcskös. Megtisztelő privilégium; nem rám, hanem rád, a Snájder Cucira vár,
és akik arra megérettek a szenioritásban. Azokra, akik együtt vízipólóztak velünk.
Mindez, remélem, köztünk marad?
Az „öcskös" hallatára Sir Freddie közel járt ahhoz, hogy a titkárnői csengőgomb
fölött kóválygó tenyerét teljes súlyával ráejtse - de meggondolta magát. Ha teheti, miért ne húzzon ki egyszerre két tüskét a szívéből a boldogtalannak, tőle ne távozzon
senki vadbarom szerencsétlen flótás üres kézzel.
- Nézze, Pali úr, ha csak az fáj magának, hogy az Ikrándhy Péterke arany nótafára való felfuttatása nem a gusztusod, hát efelől nyugodt lehetsz, Ökrendhykém,
elárulhatom. - Felállt, nagyon felegyenesedett; paposan puha félujját odanyújtotta a felpattanónak (intenzív gazsulálásra) és míg mondta, úgy kísérte ki vendégét, hogy a csengőgombon nyugtatva másik kezét, a helyéről azért el nem mozdult. - Az olyan hasonlíthatatlan nótafaragó, amilyennek ismer ország-világ és a véleményeddel is amilyen
egyedülálló vagy, te tudni fogod. Hogy ki a huncutabb, az-e, aki elhamarkodottan
cselekszik avagy az, aki hebehurgyus módra ítél. Petruska nótafafaragó napjai meg
vannak számlálva, oly igaz, mint hogy áthelyezés előtt áll, bár ez is, mint minden egy
Nagyvállalatnál, időbe telik. Ne tarts te semmitől, legkevésbé attól, hogy én visszamondlak neki, vagy Evadne, Mildrednek. Azért van szívünk, hogy viseljünk rajta benneteket, Peturok, Pávelek, nótafaragók. Efelől nyugodtan alhatsz, Szlavljánia országos
szamárlétra, senki sem ugorhat nagyobbat a maga bolhányi létrafokánál, feltéve, hogy
továbbra is így vigyázol ránk és olybá vévén, hogy mitse mondtál, annak minthasága is
köztünk marad...
Ha kémiai elemzésnek vetnénk alá Ökrendhy Pál vegyes érzelmeit - amaz érzelmeket, amelyekkel, a bőrzöld ajtópárnák mögötte becsukódván, az elnöki teremből
távozott, hogy a 22-ik (vezéri) emeletről alálebegjen a liftaknán a nótafázó (nótaráfázó)
szürkeség régióiba - nos.
Elsőbbetesen. Volt abban némi megütközés. Hogy lám, míg mi jövendéksereg az
óhazában (elpályázó korunkban) minden becsületességünk ellenére ösztönösen hajlót-

18

tiszatáj

tunk a zsiványságra, ezek a szlavljánok, a Nyugat szlavljánjai (tulajdon ősfészkükben)
minden gazfickándozásuk ellenére természettói hajlanak a tisztességre. Vagyis hogy
náluk a íúrás-fűrészelés nem oly magától-értetódő, s e téren Szlavljangócia elmaradott
ország.
Másodjára. Következő kivegyelemezett megérzése az a gyomortáján induló sejtelmes émely vala, amely alattomos-indulatos düh formájában emelkedett fel vala és
egy adag gyomorsavat a szájába fellövellve - Pál, ökrendiségében keserűen próbálta
visszanyelni abbeli maró gyanúját, amelyet éppen a hallottak beigazolni látszottak vala.
Hogy „fal" az egész, csak neki nem kötik az orrára. Mely gondolat mint a süly, úgy
esett bele; odalett lépte-délcegsége és mire tarkószőre is az égnek állt, lelkének sújtólégrobbanása a megtorpanásig fokozódott. Hogy igenis felterjesztették a lánchordta gyalázatost és rajta van az aranylistán: azért titkolják - ezt próbálják előle elkendőzni.
Márpedig a jól felhergelt Halálfejes Brigád, ha rosszkor jön rá, hogy a lába a földbe gyökeredzik - hát önmagában tesz kárt. Ilyen volt Pál. A pulykaméreg nem jó
tanácsadó, őt pedig éppen ez a fajta pulykaméreg futotta el; kivált ha a pokolgépek veszedelmesen sorakozó rakaszára nézett a nótafapolcokon. Hát már most ezeket a derék
jószágokat hogyan csempéssze be a halálos ellenség dölyfös mézeskalács-várába: kockáztassa, hogy elmeneküljön előle, ha esetleg már magától a halálán van...?!
Maga sem tudta, mit cselekszik, szokatlan tetterő töltötte el.
Felragadta a benzines kannát, összekapkodta benzines rongyait és gyújtogató
készségét utazótáskába rejtve, kivillamosozott a kulipintyó-negyedbe, ahol az Ellenség
Vára forog egy odaképzelt aranylemez és a ritmust talpával-kiverő kacsaláb ütemére...
Késő éjszaka volt, és szentivánéji álomvilág, de holdkulisszája fényénél ez a fatornác, a rosszul szegezett lécrácsos faerkély, a kajla faoromzat líglógása, a hiányosdületeg fakerítés meg az a ház oldalához utógondolatként hozzáragasztott proligarázs
valahogyan szerényebbnek - a Petur-Villa öregecskének, rozogácskának hatott.
Annál könnyebb dolga lesz, a száraz léc issza a benzint.
Rongyait jól megitatva, stratégiai pontokon végigrakta a fatornácon, fel a korlátig
s az erkélyen is átdobva, ahol az ablakzsaluig ér; a maradékot pedig végiglocsolta garázsajtón, kerítésen - jó tíz méteren, utolsó cseppig.
Nincs mit tovább veszkődni vele. Bedurrantunk nekik s mire a vezérkurva a porontyokkal odaérne, hogy lehozza kisárváit, a lépcső az apjukommal már alájuk égett.
Nincs menekvés - morfondírozott - sajnálom, Mildred, megismerkedés-bemutatkozás
nélkül, aki büdös Matármány mindene van, elveszítjük, mielőtt körülszagolhattuk volna
egymást; de máglyáról ismerszik meg a boszorkány.
A gázöngyújtót hosszúlángra csavarta („bosszúlángra"), de így is nehezen küzdött
meg a széllel - ennek is most kell dudálnia - dörmögte bosszúsan; ám a hirtelen kerekedő szélnek több se kell s ha egyszer belekap, ugyancsak kapóra jön.
Látva, hogy inkább hasznára van, semmint kárára, Pálunk igen megörült neki,
s gyönyörködve leste-nézte munkája hamar gyümölcsét. Tudatán még átsuhant a középkor ősi módszere, a meggyújtott nyílvessző, a lángcsóvák felnyilazása a várzsúptetőre hogy a veres kakastól egyszerre gyulladt fel az Ellen, mint a szénaboglya; de most be
kellett érnie a bosszúrólángos öngyújtóval, s ide-oda szaladgált vele. Megérezte sütő
melegét s immár hátra kellett lépnie, ha nem akarta, hogy szemöldöke - áruló jelként megperzselődjék.

1995. december

U?

A láng végigharapódzott kerítésen-garázsajtón, a garázstető tűztengeréből alákapott az erkélynek, s onnan az eresz alatt nagy vígan tovább lobogott. Hamarabb,
semmint gondolta volna, az ablakzsaluk tűzkoszorúba fogták a nyílásokat; pillanatok
múlva az ócska fatákolmány, a „villapalota", oromzatostul-tornácostul lángban állt,
égésében sercegett és sercegésében szanaszét fröccsent, akár a zsír.
Csakhogy Ökrendhy Pável nem vette észre azt, amit az el- s tovaharapódzástól
joggal tartó szomszédság, torkában dobogó szívvel, jó ideje figyelt (magatehetetlenül
persze, hiszen Szlavljangócia fennálló törvényei értelmében ha akárkifia a gyújtogatót
munkájában megzavarni merészeli, miáltal az ijedtében szörnyethal, akkor a pernahajdert többrendbeli vadállatiasság és cinikus emberirtás címén vád alá helyezik). Ám ha
Pavlusa azt képzelte, hogy az ő szentivánéji jutalomjátékának teremtett lélek tanúja
sincs, akkor elszámította magát.
Az autós járőr, lesállásban, csak a rábizonyíthatósági koefficiens műszerlapján
a mutatóra - csupán annak átbillenésére várt az egyidejűleg felgyulladó „piros jelfény"
fölött.
Addig, amíg a kerítés sarkába kapott bele és a láng csak a földszinten nyargalt végig, a szándék még nem volt egyértelmű és világos (a mutató ki-kilengett, de sem átfordulás, se jelzőfény): a gyújtogatás még ártatlan „öngyújtósdi" volt csupán, és nem
merítette ki a „tettenérhetőség" elektronikáját, olyan ismérvét.
De amikor a tűzláng az egybeépített garázsról átugrott az eresz alá és a fűlés a tetőn is átsütött, a ház lakói pecsenyeszagú indiánüvöltéssel ugráltak ki a túloldali ablakokon a kertbe (és meghenteregtek a harmatos fűben, hogy eloltsák hálóingüket) - már
akkor nyilvánvalóvá vált egyrészt a szándék is, hogy fennforog (mutatókitérés a MAX.
felé), másrészt, ho^y a ház a lángok martaléka lesz még akkor is, ha körécsődül a világváros egész tűzoltohadserege (piros jelfény: „TŰZI VÉSZLÁNG" - martalékmutató MAX.;
riasztócsengő- és szajréna-vijjogás, ui-ui-ui-ui!)
A két rendőrsegéd előlépett a figyelőállásból és kétfelől a gyújtogató Ökrendhy
mellett megállva, szalutált. Egyikük (minden bátorságát összeszedve) meg is szólította
(lányoslágy szláviján kiejtéssel, ír-katolikusul), az, amelyik a rangidős volt:
- Mélyen tisztelt gyújtogató uram! Kegyeskedjék a közelben várakozó motoros
járműhöz fáradni, hogy bennünket, Aranyvirág, a szökésben megakadályozandó, elkísérjen az őrszobára: a segédrendőrségtől vagyunk. Parancsol cigarettát? Borbélyt?
Női masszázst? Ügyvédet? Teljes jogvédelméről való ingyenes és állami gondoskodást?
Ellátást? Gonoszmívelő Zemberi Jogazataiban nem érez megbántottságot? Nemtelenségünkre avagy a társadalom karhatalmi bosszúállására - gyanakvást?
De bármi különös és megfoghatatlan, a környékbeli őslakozat, szlavljánok és
szlavljeánykák, világtól elmaradott villakültelki lakosok voltak egy oly sűrűn egymás
mellé zsúfolt családi telepen, ahol szinte elkerülhetetlen a veleégés a jószomszédi viszonyból átugrálólag: emezek, gatyában, hálórékliben előcsődültek fenyegetett babaházaikból; s míg az asszonyok vederláncot fogtak, hogy lokalizálják ami menthető,
a férfiak kerti kaszára-kapára kapva - halálra keresték a gyújtogató huligánt; mert hogy
valami kölyök volt az istenátka, ahhoz nem fért kétség. Egyikük meg is kérdezte, illő
respektussal a távolból és (a személyi rendőrőrizetre való tekintettel) arra sétáló magasrangú diplomatát gyanítva a roskatag agg Ökrendhyben:
- Üram, véletlenül nem látott erre elrohanni egy gyújtogató suhancárt nyakába
szedett lábbal, a népítélet sújtó haragja elől menekülőben...?!
A kérdező sem tagadó, sem beismerő választ nem kapott. Ökrendhy acélszürke
szakállába túrt - azaz hogy csak túrt volna, mert megolvadt ragasztékával álszakállát is

20

tiszatáj

elvesztette a kavarodásban. Hirtelenjében azt sem tudta, hogy fiú vagy lány - de ha az
lett légyen is, lányságára akkor sem volt alibije; és hogy leleplezettségét leplezze, kíséretének sürgetőleg odasúgta:
- Jam proximus ardet Ucalegon. Siessünk, nagyjó uraimék.
S

4

A Zeneműfilm- és Nótafagyártól fél fizetéssel bizonytalan időre szabadságolva,
Ökrendhy Pál, természettől rideg otthonában önsanyargatással és hangos szűköléssel
töltötte napjait. Egyetlen éjszakát silbakolhatott az összkomfortos, fényűző kóterben
(azóta is azt sírta vissza: ott legalább védve volt a mindennapos sértegetéstől-leköpdöséstől, záptojásos inzultusoktól).
Leplombálva-bedugaszolva, jóllehet csak magában vitatkozott a kísértetével, végelkeseredésében azzal fenyegette volt vezetőségét, hogy elemészti magát.
- Felfüggesztettek... De majd felfüggesztem én magam, a vécélánccal az ablakkilincsre és fogadom, hogy alapos munkát végzek.
Jól tudta, a vezetőség - amely a fején minduntalan vajolvadástól rettegő, csupa
sandamészárosból állt: ez a vezetőség semmitől sem fél úgy, mint a közbotrányokozóktól és titkos kiengesztelésére még kiegyezéses pátyolására-istápolására is hajlandó.
A sakálok némaüvöltését gyakorolva (de állkapocskiugrás ellen felkötött állal
s ólomvizes borogatásait cserélgetve), Ökrendhy Pál naphosszat a telefonja mellett ült
barlangjában, hogy megszólal-e.
Mindhiába. Csak nem csengett.
Hogy mint valami élve-eltemetettre, ráhúzzák a mesterséges feledés hidegvizes
márványlepedőjét - ez hagyján: a visszhangtalanság a kisebbik baj volt. Az igazi katasztrófa, a nagy, az még a rendőrségi kóterben kezdődött. Ott érezte először, a délceg
léptű Ökrendhy Pálon akkor jelentkeztek a „samunadrág-szindróma" első jelei, s a tünetek azóta csak súlyosbodtak. S ez így történt.
A luxus-áristom priccsén virrasztva, Freud Isten képében megjelent előtte Zeusz,
és villámdárdájával odadurrantott a nadrágjára. Abban a szempillantásban nadrágja,
gatyakorca, mindene: kioldódott, és erkölcsi énje - bokáig ráncolódva - leomlott, mint
a samunadrágja.
Alighogy a „samunadrág-szindróma" megjelent rajta, a lelki válság olyan viharszele legyintette meg, hogy vacogó fogai összeverődtek és a kóter nyitva felejtett ajtaja
a huzattól bevágódott. A dörrenésre érdeklődőleg bekukucskáltak - egy makifejű segédrendőr vagy tán a takarítóasszony - de ő kiszólt, köszöni, semmi baja - ha eltekintünk
attól, hogy a lelki nyaka véres.
Utóbb, szabadlábon, otthona sivatag magányában, kíméletlen öngúnnyal „óvadékosnak" titulálta magát, akinek a feje fölött a tárgyalás Damoklesz-kardja függ s amíg le
nem sújt, addig fenik. Fenték is, hiszen a közfelháborodás tettlegességétől való féltében
ítélte magát szobafogságra; ám azért gondoskodtak róla, hogy tudjon mindenről.
Ismeretlenek surrantak el sikátorházának bedeszkázott ajtaja előtt (a bevert üveg
már kihullott), és a réseken begyömöszölték az aznapi sajtót. Éjfélkor lemerészkedett,
begyűjtötte - és fellopakodva padlására, ahol penitenciáriumát berendezte volt, szétteregette a világsajtót, és kedvére legeltette szemét elvetemültségén.
SE MEGBÁNÁST, SEM ÁLDOZATAINAK ÁLLAPOTA IRÁNT ÉRDEKLŐDÉST NEM
MUTAT A GYÚJTOGATÓ!

21

1995. december

VALLÁSI FANATIZMUSBÓL PIROMÁNIÁSSÁ LETTEM! MONDJA ÖNMAGA ELLEN
TETT TERHELŐ VALLOMÁSÁBAN A TERHELT!
A FELESÉGGEL SZERETETT VOLNA FOLYTATNI MEG-NEM-KEZDETT BŰNÖS VISZONYT: OLTHATATLAN SZERELMÉBEN ÍGY AKARTA KICSIKARNI KÜLÖNÉLÉSÉT ELÉGETT FÉRJÉTŐL, HOGY A VELEÉLÉSSEL CSERÉLJE FEL!
KÁRTYAADÓSSÁGAI ELŐL ERKÖLCSI FERTŐBE MENEKÜLT AZ EX-NÓTAFAFARAGÓ! NEM ÉRDEMLEM MEG A TÁRSADALMI GONDOZÓT, AKIT ÍTÉLETHIRDETÉSIG
KIRENDELTEK MELLÉM - MONDJA A VILLATELEP ELSŐ SZÁMÚ KÖZELLENSÉGE
TESTVÉRGYILKOS VAGYOK, ROSSZABB KÁINNÁL, ALÁBBVALÓ JÚDÁSNÁL, KÖVEZZENEK MEG! -KÖVETELI A KIVIZSGÁLÁSÁRA KIKÜLDÖTT PSZICHIÁTER-KONZÍLIUM
ELŐTT A BENZINES
A NEMZETI MÚZEUM LEGÚJABB KORI BŰNÜGYI TÁRÁBAN, KÉT ELSZENESEDETT
MÚMIA KÖZT MA KÖZSZEMLÉRE TETTÉK ÉS KIÁLLÍTOTTÁK AZT A HAJSZÁLAT, AMELY
ELVÁLASZTOTTA A SZOMSZÉDOS VILLASORT ATTÓL, HOGY LÁNGTENGERRÉ VÁLTOZZÉK!
KIRENDELT VÉDŐJE KÖZKÖLTSÉGEN NYILATKOZIK: ELMARASZTALÁSÁIG ÁRTATLANNAK TEKINTENDŐ - OLY IGAZ, MINT HOGY MEG VANNAK SZÁMLÁLVA NAPJAI!

S mert még éjnek-évadján is akadt utálkozó, aki meg-megdöngette kapuját, tönkrement idegekkel és könnyeit ábrázatán szétmaszatolva, Okrendhy Pál csak ült-ült
a szétteregetett újságlepedők közt a padlás göcsörtös deszkáin - és élete siratófala elé érkezve, imígyen lamentált:
- Megörököltem volna kalapácsos gyilkos nagyapám sötét ösztöneit? Családirtás
csörgedezik ereimben? S ha az eszemet akárhová tettem légyen is, hová tettem a szívemet, hogy legyilkoltam fogadott testvéremet a nótafafaragásban, lelkemből-lelkedzett
embertársamat és én szörnyeteg, családostul beletaszítottam a lángba? Én-húsom-én-vérem a számkivetésben, sanyarú kenyerem megosztója a nótafaragó idegenségben: miért? miért? mivel adott rá okot? Akárhogy facsarom emlékezetemet, kaparom fiókozatai fenekét: nem tudok rájönni, mi késztetett rá és miért kellett ily alvilági alakká
züllenem; s míg csak köröztem körülötte, mivel vonzott a bűnmocsár annyira, hogy
megérjem benne végelnyelettetésemet?
Addig hajtogatni mellverdesve, amíg igaz nem lesz - ez feltett szándoka volt.
Operaáriának is beillett volna; de a „samunadrág-szindrómás" faragó a legritkább esetben gondol élete-librettója megnótifikálására. Lelkiválságos megfeneklésében a szindrómás nem sejti, mi megy végbe benne; hogy lelki meghasonlásában jobbik énjének
Ormuzd Jóisten szurkol nagy erősen, rosszabbik énjét meg Ahrimán Gonoszisten biztatja elhalólag, míg Örmuzd a dolgot meg nem elégeli és a Gonoszistent egy isteni
jobbegyenessel kiütve a szorítóból, felséges jóságában átveszi a parancsnokságot.
A megtámadott lélekállomány elszarusodott gonoszpikkelyei leválnak s legalul, a szívgyökerekben felszivárványol a jóság.
- Amilyen nemeslelkű voltam mindig, én krisztusi lélek, s ahogy egész életemet
a Hegyi Beszéd és az Olajfák Hegye közti szaladgálás töltötte be: honnan vetemültem
idáig s van-e még bűnömbőli kimosódás veszendőleg, vétkemre van-e még hovatovább...?!
*

Ám húsvéti harangok és más, balzsamos-muzsikás hangok helyett más csuda
történt; mely csuda a legszélén, kétfelől támadta meg a közhangulatot, úgy is mint

22

tiszatáj

közvélelmezést. Rudolfovics Geregoróviusz Steiner, az oxfordi egyetem főprofesszora,
finom elmeéllel szőtt terjedelmes alaptanulmányában A GYÚJTOGATÁS MŰVÉSZETE címmel, egybevetette Ökrendhy szellemiségét A GYILKOSSÁG MINT MŰVÉSZET szerzőjének
mestergondolatával; s nemcsak hogy egy kalap alá vette a két sz-hellemóriást, hanem
megtoldotta azzal, hogy Ökrendhy annyival nagyobb, amennyivel - és amennyiben
elméletét átültette a gyakorlatba.
A professzor hódolattal megemelt kalapját továbblengették a vasárnapi lapok,
amelyek kivonatosan közölték tanulmányát: ahogyan Amazt sem értette meg kora
s nem fogta fel, hogy Új Műfajt teremtett („a gyilkosság mint művészet"), szintúgy,
Emezt sem érti meg kora - de majd az utókor elégtételt szolgáltat neki és felismeri az
Új Műfaj („a gyújtogatás mint művészet") újdándi fontosságát. A fő most az, hogy ne
ragadtassuk magunkat valami barbárságra a nótafafaragás művészeti megújítójával
szemben - hangoztatta Rudolfovics Gregoróviusz Steiner, oxfordi samunadrágszakértő
és főszindromológus.
Ökrendhy Pál nem hitt a szemének.
Megtisztultságában tollat ragadott és levelet írt Schneider Cucusnak, de ezúttal
a jobbik énje működvén s az is, a jobbik eszénél lévén, SIR FREDDIE FRASER-nek címezte.
Elhatárolta és elkülönítette magát bizonyos, egyetemi körökből származó tendenciózus és a lapokban is terjesztett bárgyú beállításoktól. A Zenefilm- és Műnótagyár
segítőkész könyörületét irányában - ha volna ilyen - eleve elutasította; egyben kérte
a maga és minden gyújtogató példás megbüntetését: „kivált olyan esetekben, amikor
nótafaragó testvérgyilkosra készül lesújtani a törvény teljes szigora, a halálbüntetés
visszaállításának a híve vagyok".
Egy hétig hiába várt a válaszra; s akkor végre visszaérkezett a boríték - felbontatlanul, rajta a Gyár ökörvérszín pecsétje : „VISSZASZÁRMAZTATÓLAG KUSS!"
Ökrendhy leverten visszavánszorgott penitenciáriumába, de felvonszolta magához a telefont is, hosszabbítóstul, végig a padláslajtorján. Báván tükrébe bazsalygott és
szeme sarkában az előlegezett könnyet visszamorzsolva, a kínos beszélgetés bevezetőjeként odadörmögte magának:
- Felhívom az én édes-egy Ikrándhy Péter testvérkémet, egyikrás-egypetéjű ikremet a nótafarigcsálásban és megkérdezem tőle, hogy az ő gyönyörűszép Mildredje bibis-e még valahol és egyáltalán, igaz-e az a mendemonda, hogy náluk kéménytűz volt.
A penitenciáriumban nincs visszakozz; ami vezeklés a tisztulandónak eszébe jut,
azt végre kell hajtani. A számot nem kellett kikeresnie, belévésődött kitörölhetetlenül;
de míg tárcsázott, már érezte előszelét, mely mint valami roham előtti csend, arra
figyelmezteti az epileptikust - feküdjék le, mielőtt elvágódik.
Végigtárcsázta és várt.
A kicsengés elmaradt; helyette üres, végtelen búgás jelezte - ilyen szám nincs többé
(legalábbis ebben az univerzumban).
Megrohanta a samunadrág-szindróma; s az a színeváltozás, amely végbement rajta
eredetileg, amikor a bosszú eszeveszett démonából visszaváltozott a kijózanodott, holtra
vált Megtévelyedetté - ez egy pillanatra visszafordult benne, hogy odamutassa régi, sátános, gyújtogató sárkányvigyorgását: amilyen akkor völt; amivel csinálta. - Jézus isten! búsult el, igaz töredelemmel - hiszen az a telefon nincsl
- („nincs az élők sorában") - hiszen az a telefon elégett - („és én most egy halott
telefont tárcsázok") - abban a házban, amit én gyújtottam fel\

23

1995. december

Ám a csuda - tudta nélkül - folytatódott; s most alulról, a legkisebb (legbárgyúbb)
közös többszörös felől is megtámadta a közmegegyezést. Csak a rivális gyár lehetett,
mert a magáénál, amíg félfizetéssel felfüggesztésben állt, ilyet nem tehettek titokban,
kebelbelileg. Valaki, valahol, „ÉG A KUNYHÓ, ROPOG A NÁD" felzetű, nemiszervi közösülést áttűnésben ábrázoló lángveres luxustasakban, a neve alatt forgalomba hozta
hat elfelejtett lemezét.
GYÚJTÓ HANGOK, ROPOGÓ RITMUSOK
MAGA AZ ÚJ PUNK'N ROLL BÁLVÁNY, PAUL DE OEKRENDHY ZIHÁLJA
AZ ÚJ PUNK'N ROLL ELŐHÍRNÖKE ÉS MEGALKOTÓJA. KI HA Ő NEM?
ÉGJE-KUNYHÓ ROPOGJA-NÁD
ITTAF...
HOLAP...D!
MAJD EZ ALÁGYÚJT A TALPAKNAK, ÉGŐ DOBVERŐKKEL, KILÖVELLŐ
GITÁRROBBANÁSSAL Ő, A LÁNGSZÓRÓSZEMŰ
AKI A POKLOK TŰZTENGERÉT KITAKARJA
A SÁTÁN VÁLASZTOTTJA! A SÁTÁN VÁLASZTOTTJA
AKI MŰVÉSZETTÉ GYALÁZZA A GYÚJTOGATÁST!
*
/

A tárgyalás reggelén az a két, talpig gyászba öltözött úr, aki igazolta magát - nem
a temetésrendezőtől jönnek, hanem a bíróságtól - már mint fegyintézeti közegek,
arany borítékban visszaadták az óvadékot és a delikvenst üdvözölték abból az örvendetes alkalomból, hogy ismét előzetes letartóztatott lett.
Ha Ökrendhy Pál a végzetes napokat tompulással, eltompító tévénézéssel és belebóbiskolással töltötte az elhülyülésig, most újra tarkón sújtotta a valóság.
Harmadfokú gyújtogatás bűntettében találják terheltnek és búnterheltsége arányában egyrészt sokévi életfogytiglanra ítélik, másrészt a megpörkölt villanegyed kaszára-kapára kapó lakói laposra püfölik.
Remegő kezében az arany boríték kinyílt, a bankjegyek széthullottak és ő, elővezetőinek karjába kapaszkodva, szederjes szájszéllel ötölt-hatolt és halálra rémülten
mentegetőzött:
- Szükségre kell mennem! Nagyon kell!...
Megengedték neki, hogy letolja nadrágját, de az ajtót nem csukhatta be. Ki-kipöffenő trottyantásaiért esdeklő szemmel kért bocsánatot, mialatt az elázott papírra rátaposva, a kezét tördelte:
- Nem értem, hogyan történhetett. Uraim! Az öngyújtósdi mindig is rossz szokásom volt, vásott rossz szokásom. Higgyenek nekem! Vagy nem vettem észre a bűnös
szikra átugrását, vagy addigra szikraeső támadt, és már késő volt. Urak! Mindkét esetben el- és beismerem mind bűnösségemet, mind pedig azt, hogy bűnös vagyok.
A fekete bírósági limuzinban a fehérbóbitás rendőrségi dadának - aki babos zsebkendőjével a könnyeit törülgette és az orrát fújatta - a takonypettyek közé betrombitálta az előre megfontolt szándékot - és egész úton zokogott. Á tárgyalásra az áldozat,
Ikrándhy Péter harmadfokú égési sebekkel és felkötött állal, többedmagával, közúti
járgányon érkezett. Az égési sebeket égő házából való - és gondatlanságból okozott tulajdon kiugrásának köszönhette, senki másnak; az állát egy gorillatermetű Ökrendhyrajongóval való összeszólalkozása után, a bejáratnál kötötték'fel; de így is, fél kézzel elrepedt állkapcsát tartogatva, csak félfenékkel tudott a pad szélére ránehezedni oldalvást
- a másik fele egy üszkös fagerenda izzó szurkájának áldozatául esvén s hogy az átültetett kacsahús még nem hegedt be.

24

tiszatáj

A büntetőteremben a jobb karzat a villanegyedi szomszédsággal telt meg, marcona
képű sérelmezők és sebhelyes kárvallottak fenyegetőleg hadonásztak kaszával-kapával
(türtőztetvén haragjukat és tudton-tudva, hogy a törvénytisztelet szentélyében a kapanyél-elsülés csak felsülést eredményez). A bal karzat viszont roskadásig telt az Új Punk'n
Roll rajongóival, sugárirányban gondos-borzasra húzott, szőke/kék/piros/hupilila hajú
divatkrampuszokkal; s e balkarzat hurrogása/fújolása/aláköpködése a kárvallottra csak
akkor hagyott alább, amikor átválthatott lábdobogásos hájl-hájl üvöltéssé, mihelyt az
elővezetett vádlott - bűnének súlya alatt összegörnyedve - megjelent két polgáriruhás
fegyőre közt. A vádmenetet a hattagú pszichiáter-konzílium zárta be, melynek nődelegáltjai titkos csókhintő kacsintásokat váltottak a balkarzattal, hol is, tagok-csajok,
uniszex dübörögtek és csak arról lehetett bizonytalan nemükre következtetni, hogy
míg a (valószínű) kanhímek a bal vállukon viselték a horogkeresztet s a jobbon az
ötágú csillagot, az (annak vélhető) nőstények és nyimnyamfomániások mindkettőt
a nadrághasitékuk megszabott vaginoform alján viselték, annak topográfiai megjelölésére, amit Kockafejű Tertullianus Cloaca Maximának nevez.
Ikrándhy Péter, a kárvallott szóhoz sem juthatott és vallomástétele szóba se jöhetett a dübörgésben.
Az orgonasípok alatt, ahol a jobb karzat a ballal széles karéjban összeér, elkezdődtek az első csatározások - eldördültek az első kapanyelek, átkalimpáltak az első kaszafenő kövek; mire a tetovált tökűek bicikliláncok, alnemi vibrátorok és műgumi szeméremtestek záporával válaszoltak - eldördültek az első tranzisztorok. A tanácselnök elnapolással fenyegetőzött; de amikor közvetlenül a háta mögött, keretestül lerobbant
a Királynő Látképe, ijedtében elvesztette parókáját és jobbnak látta, hogy folytassa és
szabad folyást engedjen a tárgyalásnak.
A légypisszegést is meg lehetett hallani, amikor a Piromániás Ökrendhy - úgy is
mint Milliók Kedvence - szólásra roskadt.
- Én, Ökrendhy Pál, ezzel a nem-is-tudom-hová-tett eszemmel, embertársgyalázó
szeretetgyilkos és a nótafafaragásból kisemmizett, a Júdás névre is méltatlan Gonoszakaró és ártó szántszándék aki vagyok. Előre megfontolt bűnösnek vallom magam
többrendbeli szikrapattantás és gyújtogatásra irányuló szikraeső kísérlete bűnében.
Mely bűnhalmazatom beigazolást nyervén és teljes beszámíthatóságomra való hivatkozással, példát statuáló szigorral sommás megbüntetésem, az emberi nemből való kitaszíttatásom és egyidejű törvényen kívül helyezésem kérem.
A lármaorkán leírhatatlan volt. Dróton és dróttalan, a tömegtájékoztató média
iparkodott a tárgyalótermi orkánt öt világrész riogásává fokozni.
Az ellenintézkedésként megszólaltatott orgonabúgás („égje-kunyhó ropogja-nád"
stb.) csak súlyosbította a helyzetet, a bíróság - a fülét betapasztva - bizalmas megbeszélésre vonult vissza a vádlott védőügyvédi stábjával, melyben ott láthattuk a jogásztársadalom sztárjait, a közvélelmezés nyomására a jogi helyzet odáig fajulván, hogy már csak
akörül folyhatott a vita: két avagy egy évi felfüggesztett ítélet-végrehajtást terjesszeneke fel az uralkodónőhöz, kegyelemre. Addig is, a vád alá helyezettet díszkísérete a Vélelmezettek félreeső helyiségébe vezette, ahol szabad folyást engedhetett krokodilkönnyeinek-vizeletének, krokodil-székletének. Mely Berezelést (Diarrhoea Mystica néven) vallásos áhítattal a rajongók filmre véve, hangra-szagra híven hírül vitték a balkarzatnak.
A jobbkarzat disznóság-felhördülését a láncravert riporterek tiltakozó üvöltése
követte - hogy lám, a Mester a feneke-vége seggnyalóknak cercle-1 tart, de a világsajtónak nem tartja oda.

1995. december

25

Maga a rendőrség gondoskodott mind a kiszivárgásról, mind pedig futótűzként
való elterjedéséről - így hát, mondhatni ez a Deus Ex Machina is, mintegy, segédrendőri agyakból pattant ki. A környező utcákat végeláthatatlan tömeg lepte el - utcabál kerekedett, a horoszkópárusok úttestközépi orgiát, az orgazmológusok tömegközösülést jósoltak: majd dől a hugyagos sperma, mintha dézsából öntenék. Akkor
már a törvényszék épületét ostromzár alatt tartó punk'n roll hívők ezrei a sáfrányszín
harikrisna-zakatolókkal, a csupa-sarkantyú és díszszög pokolangyalok a fekete-lakkcsizmás sátántisztelők szektájával egyesülve, elég erősnek érezték magukat ahhoz,
hogy; és egy arra kallódó földgyalut elrekvirálva, faltörő kosukkal egy-emberként rontottak neki a törvénypalota vaskapujának.
A palota erős, százéves épület lévén, a pántok nem engedtek.
A rendőrség nyámnyila, újkori toborozmány lévén, összekacsintott az áradattal
és engedett.
A villanegyed lakói maguk se tudták, milyen elemi erő sodorja le őket a jobb
erkélyről, s hogy mitől-mikor-hogyan történhetett a közhangulat és közvélelmezés pálfordulása. Hazatakarodtak; de valahogyan az a mámorőrület arrafele nem volt ragadós.
Kiguvadt, üveges szemmel csak nézték-nézték a tévét, csak épp az agyuk nem vette be
Rudolfovics Gregoróviusz Steiner és társai, a professzori trojka („A PIROMÁNIA MINT
MŰVÉSZET - A MŰFAJI MEGÚJHODÁS KIHATÁSA A NÓTAFARAGÁS JÖVŐJÉRE") csem-

csegő csücsörítésekbe csomagolt üzenetét; sem ingerenciát nem éreztek arra, hogy családi házukba bezárkózva - önfeltüzeljék magukat.
Az utcácskát az átmenő forgalomnak lezárták, a két őrtornyos végén két őrbérenc teljesített szolgálatot, két admirális mikulásbácsi. Mindenkit igazoltattak, azt is,
aki ötperces hódoló beköszönésre jött és azt is, aki örökre ott akart maradni a Lábainál. A házalókat és járókelőket eltanácsolták.
Titkárai és zeneügynökei, hímkomornái és testőr-kottatárnokai zsilipjén kellett
keresztülverekednie magát annak, aki színe elé akart járulni a padlásemeleten, ahol hanyag lótuszülésben kuporgott. Terhére volt a sok ajándékhordó meg dísztávirat-kézbesítő és el-elálmosodott domborművi vonulásuktól; de még ő is felvonta szemöldökét, amikor idegenes álkiejtéssel, ismerős hangok ütötték meg a fülét. A padláslajtorján
nem Sir Freddie Fraser kapaszkodott fel korpulens testi mindvalóságában, hanem nézzenek oda, nem igaz.
A Schneider Cucus.
- Szevász! - szuszogta viharosan „Snájdikó" és medveölelésre tárt karokkal közeledett a Gyékény felé, amelyen a Meditáló meditált. Cucus az alóla elhúzott nyereg-ülőalkalmatosságot visszahúzta a feneke alá, nehogy hátravágódjék s jól elterpeszkedvén
rajta, az öregistennek sem akart a tárgyra térni. Ehelyett kedélyes-hátbavágós hangon
a közös múltról, az együtt töltött siheder időkről lantolt-ábrándozott.
- Palkókám-Palkucim! Képzeld, Malvinka átköltözött Diegóba, de még Esperanzából küldött levelében a lelkemre kötötte, öleljem meg helyette a mi édes-felejthetetlen Okrendhynket. Evadne lenn a kocsiban, hívásodra vár és fennterem. Mi?! Te zsivány! Emlékszel, amikor a Nemzeti Kispiszkosban egyoldalú beszélgetésbe elegyedtem
a fejedelmi páholyban szorongó Főmagasságú Mitugrálsszal? Mii? Beleköhögött és én
felszóltam a díszpáholyba: „kuc-kuc"! Hehe! Bécsig elhallatszott, ahogy a háttáji titkos
anyajegyén röhögtek a garnikávéházak, hahaha! Nagy kópé vagy te, az is maradtál! Hát

26

tiszatáj

a kecskés viccemre a Kaszinóban?! A szilveszteri műsoromra?! A TIZENEGYEDIK PARANCSOLAT... te! „A té uradnak-istenednek színe előtt ne trágárkodjál" ... Ha nem
szegtem meg százszor, akkor egyszer se: rájárt a szám. Hihi! Uhuhu! Bruhaha!
Cucusnak a hasa rengett; de a Meditáló belemeredt a sirnirvánába és a szeme se
rebbent. „Snájdikó" teljes kedélybevetéssel folytatta:
- Hát a GUMIEMBEREKRE? A MAGÁTÓL HAZATALÁLÓ GATYÁRA? A SZÉKELY
GÓBÉ RIGMUSOKRA? Te! A ZÁGONI CSILLAGOKBAN én voltam a zabálnivaló házasság-

szédelgő: levelem is van, egy ládafiára való, lányiskoláktól; és meg is szöktettem volna
mind, ha... mert ellenállhatatlannak találtak és... megmutassam?! Haha! - Robajlása itt
könyörgőre vált, röheje sírósra csuklott: - A Cuncimókusod van itt, a Cucusod, hát
nem ismersz rám?! Pali! Együtt árultuk a petrezselymet a téglautcai kurváknál, együtt
vízipólóztunk a bandával a Dagályban, rám, halálig hű haverodra, a flepnisre, aki segítettelek a télahralépésednél Pali, a Snájderedre idefordítsam az arcodat? Rám se nézhetsz?! Vegyem úgy, hogy üres kézzel engedsz utamra, szívedre veszed, hogy az állásomba kerül...?!
Sir Freddie úgy szánkázott le a padláslajtorján, mintha a taknyán csúszott volna
a vezéri díszlimuzinig. Zaklatott lelke, dolgavégezetlenségében folyvást akörül keringett,
hogy vajon a lefokozással megússza-e? Ám egyenruhás sofőrje megszagolta rajta a dögszagot - hogy facér, és hanyagul karambolozva vezetett.
*

Az ágyékkötős Ökrendhy Pált a lebegő gyékényen, mély meditációs transzából
csak egyetlen látogatójának sikerült kizökkentenie - de annak alaposan.
A lajtorja még csak recsegett az érkező súlya alatt, de már előreküldött illatárja
betöltötte a műterempadlást - felhatolt a Meditáló orrcimpáin. Felismerte illatáról, hiszen valaha Ülatármánynak becézte. A felékszerezett szláviján debella volt, Brunhildához illő ostromtorony mellekkel (de amúgy lezuhanó, laposra fittyedt farral, valagilag).
És mintha operaszínpadra vinné, nagyáriáját elordibálandó, két bájdús csemetéjét úgy
vezette fel.
Mildred volt. Ikrándhyné - a „vezérkuruc".
Csak épp hogy azt nem mondta, drágám, megjöttem, itthon vagyok. Láttára
Ökrendhy akkorát ugrott, mintha a gyékény meggyulladt volna alatta. Szarkalábas két
tányér-szeme nagyra tágult és a mélytransz kiröppent belőle - mert olyannyira gyanította, hogy szinte biztosra vette kilétét. És megszeppenten tudakolta :
- Csak nem...?!
- Csak igen - csapott rá a kurta, katonás válasz. - Csimotástul.
(Lányoslágy szlavljánsággal: „csimotástul".)
- Csi-csi... csimotástul...?!
- Gyerekestül. Hogy ne kelljen kétszerre.
- Kétszerre... Mit?!
- Otthagytam a pipogyáját. Ilyen vastagnyakú zsivány kell nekem, aki tűzbe
megy értem és ha nincs, hát csinál.
- Uuu... úgy érti, ho... ho-ooogy itt is marad mindjárt?
- Letelepedőleg a lepedőn, végleges jelleggel. Aranyom. Nevezhetsz Mildrednek,
de ne tegezz vissza, eszedbe ne jusson, majd én tegezlek. Teáskészlet? Hűtőszekrény?
Szemétledobó? Én mutassam meg neked, vagy te fogod kiverni belőlem?!
Lapos hátrapislogását, testőrei úgy tettek, mintha nem értették volna el. Mire
a mozgás-mozgás! mögötte felhangzott, Ökrendhy Pál, egy válóperes feleséggel gazda-

27

1995. december

godva, már ment is a dolgára: mutogatta, mi hol van. Ösztövér melléből felszakadó sóhajjal, mert már sok nótafába belevágta - de ekkora nótafába még nem vágta a fejszéjét,
amekkora egy házifogságforma házasság (jól megtetézve hívatlan csimotákkal); s kivált
azt rühellte, hogy akkor kényteleníttetik beházasodnia az őslakosságba, amikor arra már
semmi szüksége sincs.
Nagy belegondolásából egy kőmívestenyérrel porciózott hatalmas nyakleves zökkentette ki s éppen annál a vérző fültövénél huppantották a magasba nyúlformán amelyet fájdalmasan tapogatni készült. Szeme találkozott Mildred vérszomjas vigyorával, búgó szirénahangján aki nem is annyira kérdezte, mint inkább hipnotizálta:
- Mióta szeretsz?
A védtelen hímet meditációs gyékényére vágta és ott helyben, a plénum előtt, kicsinyei és a tévékamerák szeme láttára magáévá tette.
*

A többi már hétköznapjaink krónikája. Az Ezüstpalástos Ökrendhy Pál ítélethirdetés előtti kiszabadításáról és az elagyabugyált bíróság római kori szennyvízcsatornákon való menekülésérői-bujkálásáról se non e vero ma hen trovato alapon már sok
színes riportban számoltak be a lapok.
Sir Freddie Fraser („Cuncimunci") még nem is térült-fordult (mert többször is
próbálkozott), mire a rivális nótaműkakigyár már lefilmezte-legyártotta az Új ZeneGuru két tucat aranylemezét („ÉGJE-KUNYHÓ, ROPOGJA-NÁD") és külön Herkules
csapatszállító teherrepülőgépeken, három óceán felett hat félnótás kontinens hatmillió
punk'n roll nótabarlangjába szétfuvarozta.
Az Új Nóta-Gurut ezüst szerelékben - homlokán Siva-Bibirccsel, pofazacskójában óriás platina biztosítótűvel, bal vállán arany horogkereszttel s jobbján ugyanolyan
ötágú csillaggal - a hátán vitte a hullámzó tömeg a nótagyárba, ahol ezüst léghűtő-berendezések alatt, elektron csőbilincsekben kuporogva, reszkető kézzel aláírta életfogytiglani szerződését. A kavarodásban ami nótafája eltörött, azt ujjal, önjátszó arany villanygitárral és magánjáró végbélvibrafonnal helyettesítették.
Ökrendhyt megrendítette a világsiker. Szomorkás gumimosoly ragadt rá s be
kellett látnia, mosolyogva nem lehet szórakozottan fütyörészni. Meg hogy volt egyszer
egy Meditáló Gyékénye, ami valaha meg-megemelkedett vele: az sem lebegett többé
már. Még homályosan néha felrémlett valami - valaha valakit életre-halálra gyűlölt; de
hogy ki volt: akárhogy törte a fejét - se névre, se fizimiskára nem emlékezett.
Pokolgép-gyűjteményét szétszerelték és az utolsó gyújtószögig széthordták kegytárgynak; mosodacéduláit amerikai múzeumok vásárolták meg.
Bevonult abba a punk'n roll panteonba, amelyben halálig tartó halhatatlanságát
még életében élvezheti - tovább nem. Hát nem akart lemaradni.
Belenyugodott, hogy a „gyújtogatás" műfajával megújította a zenepunk műfajbirodalmát és ezzel ezreknek, olyanoknak hozta meg a megváltást, akik eladdig megválthatatlanoknak érezték magukat. Fizettek, mint a köles; jószágkormányzója, Mildred értett hozzá, hogyan kell adómegkerüléssel monétát fiadztatni: az ÖKRENDHY
INCORPORATED nemsokára kivásárolt minden nótagyárat és gondosan elkendőzve
szerződtetett üzéreinek kaján üzelmeit, harikrisna zighájl! - gennyesre gazdagodott.
»

De hová enyészett Ikrándhy Péterke, mi történt vele?

28

tiszatáj

Péterkét ugyanaz a gépszíj kapta el alul, mindjárt a frakkjánál, és nem elégedett meg
azzal, hogy sem a biztosító-társaság porig égése kárát nem térítette meg, sem a nótagyár
új filmre nem szerződtette, még kisfilmre se.
A „magángondatlanságból okozott öntűz" a kizáró és nemlegesítő záradékokban
ha bűncselekménynek nem is számít - elvégre bárkinek lehetnek nérói allűrjei, hogy
végignézze családi háza égését - de a jogosultat a „jogosulatlanság és attól való elesettség" állapotába taszítva, megfosztja ama huncut garastól is, amire magányában, télvíz
idején igencsak számít.
Mildred gombházi leszakadását vállvonogatós „mit várhatok egy szarkurvától"
legyintéssel intézte el; ám alkalmi szeretői és más, kisded édesei lemorzsolódását már
nehezebben viselte. De egy elhányt kirándulótáska fenekén meglelte a pravazt és régi
ismeretségeit felújítva, a koko-csempészeknél felajánlotta magát könnyű prédának (s ha
nem mindig pénzzel, hát „apró szolgálatokkal" fizetett). Jól vetette ágyát (a nyilvános
tömegillemhelyek folyosóin hált): soha nem volt ellensége, nem volt kire haragudnia.
A nótagyár lefoglalta ottfelejtett nótafáit, mint amelyek az Évi Kallódás rubrikájában - elsikkadtak a Fogyatékba Vételnél; azonfelül a fitymálólag odavetett Mély Sajnálkozással kezdetű felmondólevelükben azt is bedörzsölték, hogy magára vessen, aki
ötletszegénységében a gyújtogatás műfajmegújításában másnak engedi át a Gyár dicsőségét és nem tart lépést az időkkel (elvégre öngyújtogatás is van a világon, csak kijárja
az eszünk). Meghitt egyszál magában és „életkezdést" játszva az életút túlfelén, Ikrándhy Péter egy albérleti szükséghéderben húzta meg magát. Alaposan felkészülve a jól
megkoplalt fűtetlenségre, ha beköszönt a zimankó, egy ilyen zimankós reggelen elnézte
a tejest, az újságkihordót és a sok sündörgőt, akinek a világban még keresnivalója van.
Egész lelombozott lelke-súlyával orrát a hideg üvegen laposra nyomva, a héder
egyetlen ablakán kifele bazsalygott és azon törte a fejét, hogy.
Mit csinált fonákul. Hol tévesztette el. (Hol tévesztettem el?) - szólongatta a világot. Vagyis: filozofált.
- Mindig pancser voltam, de most vigyáztam. Mit tévesztettem el? - firtatta; és
újfent számbavette életét. Meg volt elégedve mindennel, csak egyvalamivel nem: bánta,
hogy miért nem választott más anyát, más apát, más hazát, más feleséget, más mesterséget és egy jobb kort, hogy élt voína akkor, s ne most. Már azon a ponton volt, hogy
megint megbékél a világgal és kócbábuformán füligvigyorodva érezte - nagyon környékezi a bőréből-bújhatnék, holott semmi oka; amikor életidegén sújtotta a felismerés
és már tudta, hol tévesztette el.
- Az istenmarhája aki vagyok. Nem kellett volna kiugornom az égő katlanból,
kivált akkor nem, amikor a legjobban égett. Rosszul csináltam: itt tévesztettem el.
Ballépés volt, jóvátehetetlen. Úgy bánta, mint a kutya, amelyik kilencet kölykedzett és utána észrevette, hogy véreset pisil.
(1976)

29

1995. december
SIMÁI MIHÁLY

Szegénység szürke angyala
Jön a szegénység szürke angyala.
Zálogba adta szárnyait
Biceg...
A kukák szája ím, megnyittatik.
De bennük: csak a beszédeitek...
Csak az egymást gyalázó tramm-tra-ramm.
Csak a holdsarlót kormozó konok
füstölgés.
Csak az őrjöngő bazár,
hol istenül sok régi nagyvezír...
-És a krisztusi ostor nem suhog,
de ripacshangon harsog a parancs:
„el innét, koldusok!"
Ahány kapu van, mind bezáratik...
zuhognak a Mindenségmostoha
vad árnyai
-s te szárnyatlan vacogsz
kirekesztettek árva angyala.
Jöjj hát be hozzám,
hívesítsd szívem,
szegény szegénység hívséges hívem;
kölyökkorom bús, éhes angyalaMegtört vagy, mint anyám,
s megannyi más anya.
Fonnyadt fejedfölött
kísértet-glória
a régi otthonok
szegényszaga.
Kísértet-glória... ?
- vagy robbanó elegy?!
HOGY ÚGY VAN! - az igazság
vakká szegényedett...
HOGY ÚGY VANÜ - a szabadság
* A Tiszatájban korábban megjelent vers végleges változata.

30

tiszatáj
bénult-karú szegénylegény
ki hozza hát ßl
az ezredvégi fényt..?!
... Ha lesz olyan...
Hol pirkad bármi fényjel...?!?
Haza-e még ez az éjjeli menedékhely,
- ahol karöltve grasszál a bűn, a pénz, a métely,
s ahol a fojtó füstben, egytálnyi ingyenétel
fölött ki-ki koccinthat a maga ördögével...
MERT A LELKEDET ADNI MA ELKELŰ
S MERT NEM VESZI MÁS, CSAK A SÁTÁN!
ÜLSZ MAß) AMA FÜSTBE'HA ELKELT,
ÉS NÉZEL A SEMMIBE ÁR VÁN...

Menj hát, szegénység szürke angyala!
A fosztó képzőt ismerik csak itt.
Valaha még Te kiválthatoda
zálogházban vergődő szárnyaid..
... de minket úgy eladtak
- már soha...!
... minket úgy megraboltak

- már soha...!!
Minket kihasznált s új barakba zárt,
mi rongyainkra már hitelt sem ád
Európa, a pénzes mostoha...

Remények füstje száll, kering
elszenesednek szemeink,
hiába minden áldozat,
-amink

van, mind, mind csak ÁTHOZAT,

a múltból, az átkozott múltból
ömlik a jövőkárhozat.

ITTA LELKEDETADNI MA EL KELL!
SMEG NEM VESZI MÁS, CSAK A SÁTÁN!
ÜLSZ MAJD AMA FÜSTBE' HA ELKELT,
ÉS NÉZEL A SEMMIBE ÁR VÁN...

31

1995. december
SÁRÁNDI JÓZSEF

Fabulák
Az ember féltében vadnak áll,
félelme szintén elvadul,
találat éri ? nagy vadász ?
akarna lenni házinyúl.
Tarkón suhintja kéz foka,
imában kér más életet,
támad mindig új indoka,
hogy túlélje az életet.
2.

A mott a fűben nyúl fülel,
tapsra vár, s én tapsolok,
nyomában szirmuk vesztve
rémült, legázolt pipacsok.
Margaréták mennybe vágynak,
és ernyőiken szállni le,
hogy mindenikre rátalálna
földben hagyott gyökere.
1973-1985.

Szétesés-kezdetek
Amikora tudatom
már nem akar
magánál* maradni
Szétrobban a szívem
akár a halaké
a reaktor-langyította
tóban
*

Hölderlin tornya
ez a csonkig lepusztult
ipari táj

32

tiszatáj
s az eszelős-zöld
erdő-palota
*
Az ember is lezülleszthető
akár a birodalmak
Eljuthat addig
hogy már nincs miért
uralkodnia gyöngeségén
Ha az akarat mögött
meginog az életösztön
legnagyobb élményünk
a zuhanás
1980.

Skizofrén képek
Hogy játszol
Hogy játszanak veled

Tartod magad de belül már valami összeroppant
A bortól izzó parázs az agy Zsibbad a kar
s alattomos fájások szorongatják szíved
Kézfogáskor még visszamosolyogsz az emberekre
de tested ketrecéből kitörni készül
egy nagy fekete medve
*

A falról levált minta hisztérikus dongóként
arcod körül manőverezett Ez valami jel gondoltad megbűvölten - nem gyanítva még
melyiktek lesz az áldozat Majd hirtelen
jól irányzott csapást mértél támadód-nt
Ha e viszonylatban ő vált agresszorrá
logikus hogy nem lehet lelkifurdalásod
*

Mennyi koporsó s mennyi sárga fény
az álomi emlékezetből Elők és holtak utolsó arca villan
múltad filmkockáin Csukott pillák alatt
egy zárt birodalom nézdehangoltan hanyatló önmagára
Már nem kapkod - őrlődik csupán
az Idő láthatatlan malomkövei közt
1980.

1_9

1995. december

Kurázsi
Úttalan úton járok
botló-aknák közt
határvidéken
Egy rossz lépés
a magam-taposta
talpszéles ösvényen
s gúnyos kacaj kísérne
vagy a gyűlölet villáma
sújtana holt lélekké
Nem akarok megúszni semmit
ha véletlen elbukom
talpra állok
mert tudom
hogy a remény hal meg
utoljára
Leányvár, 1995. IX. 14.

34

tiszatáj

FERDINANDY GYÖRGY

Vegyesnyolcas
Bélának és Nórinak

Ruszli
Csak így, kézben viszem haza: véletlenül akadtam rá, szorongatom a dunsztosüveget. Jól fog esni, ebben a melegben. Régen, emlékszem, mindig leittam róla az ecetet. A hagymához pedig sört, vajaskenyeret.
És akkor megáll előttem ez az ember. Csippent a szemével, nézi a halat. „Ezt már
hiába dobja vissza!" - mondja. „Dobja a halál!" - feleltem.
Beáll a szerelvény. Szép szál férfi, cekkert lóbál, lehuppan szembe velem.
- A fiamnál voltam - mondja. Meglátogattam a gyereket.
Tudomásul veszem. Ülünk a hatvanegyesen.
- Ön is volt már ilyen helyzetben?
- Voltam.
- Bizony - mondja. Furcsán érzi magát az ember, nem igaz? Amikor kidobják
a gyerekek.
Valami angol nyelvű szöveg van a mellén. Biblia-idézet: Salt Laké City, csillagok
és vízszintesek. - Jenő! - kiált fel hirtelen.
A kocsi végében, egy másik cekkeres. Elvigyorodik, szájában villannak a fémfogak.
- A művezetőm volt - hallom. Szintén fegyveres.
Átül hozzá, lekezelnek. Azután mégis visszajön, úgy döntött, itt marad velem.
- Nem bántam meg - mondja.
- Miért, ő megbánta?
Kihúzza magát:
- Ö sem bánta meg.
Hallgattunk, a villamos áthalad a vasúti híd alatt.
- Bizony - bólogat. Ülünk itt uram néhányan, akik ismerjük az életet! És csak
nézzük - teszi hozzá - amint körülöttünk minden tönkremegy.
Beállt egy borozóba. Ebben a kánikulában. Ha már kidobta a gyerek.
Az utak errefelé még macskakövesek. Emberem kifújja az orrát. Dél van, szikrázik a fény a macskaköveken.
- Leszáll? - kérdezi. Kezet ad.
- Sok mindent megtanultunk mi - szól ki utánam. Csak azt nem tanították meg
nekünk, hogy mi a szeretet.
Salt Laké City. A Feneketlen tó. József Attila. Gyerekkoromban azt hittem:
alagút a Dunába vezet. Később tudtam meg: agyagbánya volt, egészen egyszerűen.
Feneketlen. Álmomban felsírtam utána. A Nagy Sóstavakat pedig sose láttam.
Csak ezt a nádas övezte édes, lágy vizet.
Döcög tovább a szerelvény. Szorongatom a dunsztosüveget.

1995. december

35
Kalambassz

Kuporgok a stúdió kerekasztalánál, olvasom a szövegeimet. Azazhogy olvasnám:
a technikusok üvegkalitkájában ülő hölgy félbeszakít, valahányszor belelendülök.
Történetem színhelye a Kennedy-repülőtér, a távolság érzékeltetésére gyakoriak
benne az idegen szavak. Például helyi szóhasználattal, konnekciós és nem csatlakozó
busz köti össze a légitársaságokat.
- Kaneksön! - vág a szavamba a néni. És nem busz, hanem bassz, természetesen.
A szexualitás nyelve a magyar irodalomban, hallom, szegényes, de ezt talán mégse kellene. Szerényen megkérdezem, hogy itt, a Nemzeti Múzeum árnyékában, klöbnek vagy
klabnak ejtik a klubokat.
A türelmem akkor fogy el, amikor Kolombót, a mesterdetektívet (aki mellesleg
Falk Péter, a mi Miksánk valamelyik dédunokája) kalitkájából lekalambózza cenzorom. Kolombusz Kristófot - álnokul - Kalambassznak olvasom én is: legyünk következetesek!
A műsor kis híján félbeszakad. A hölgy gesztikulál, a technikusok vonogatják
a vállukat. Amerikából jöttem, senki sem érti, miért nem ejtem ki Folk Pítert szépen,
angolosan.
Nem akarok megbántani senkit, nem árulom el, hogy ennél a pesti angolnál még
az én fonetikus olvasatomat is könnyebben megértenék az amerikaiak. A meseautót is
kadillaknak ejtik franciák, németek, spanyolok. Csak mi facsarunk belőle kedilekket,
majomkodó magyarok.
Magyarázzam, hogy az angol szókincsnek több mint a fele (hatvan százaléka)
a latinból ered? És hogy nevetséges a deákos műveltségű országban angollá léptetni elő
ezeket a nagyapáink által nemrég még latinul használt szavakat?
Nem magyarítjuk meg a nyakunkba szakadó idegen kifejezéseket: Lelkünk rajta.
De legalább engedjük, hogy magyarosan ejtsék ki őket a helyes hangsúlyozás, hanglejtés törvényeit ösztönösen alkalmazó magyarok!
Szegény Lőrincze Lajos hiába ismételgette, hogy az idegen szók, nevek ejtésében
csak annyira szabad igazodnunk az eredetihez, amennyire nyelvünk hangrendszere azt
erőltetés nélkül megengedi.
Értem én, hogy mi történik itt, hogyisne érteném! Csak azt nem tudom felfogni,
hogy műsorainkban miért az íróval, ezzel a makacs, maradi alakkal olvastatják fel saját
írásait. Ne akadna színész, aki divatosan, keddiekkel suhanna át a Kennedyn, a - valljuk be - mégiscsak snassz kaneksön bassz helyett?!
Kérdezni
Naiv, gyermeteg elképzelés: a megfáradt világjáró hazatér, és átadja a tudást, amit
összeszedett félévszázados tanulmányútja alatt. A valóság más. Az ember észreveszi,
hogy hiába múlnak az évek, nem kérdezi senki. Honfitársai megállapítják, hogy nem is
lehet olyan rossz itt Keleten az élet, ha már ezt választotta, és nem a déli tengereket.
Lehet, hogy ez így természetes. A messziről jött próféták általában ellenszenves,
kártékony alakok. Csakhogy közben Európáról fantáziál körülötte az ország.
Régi tapasztalat, hogy aki nem tud kérdezni, nem is kap értelmes, hasznavehető
válaszokat.

36

tiszatáj

Most így kapásból csak Pierkém jut az eszembe. A párizsi öregfiú, aki egy idő óta
újra itt él, Budapesten, halkan, magányosan.
Annak idején rendszeresen feltűnt a bulvárlapokban a képe: írt, rendezett, világszép színésznő volt a felesége, az új hullám nemzedékéhez tartozott. Később gitározott:
magyarra fordította Brelt és Ferrét. Akkor már nem írtak róla a párizsi bulvárlapok.
Néha még most is énekelget. A háza nyitva áll fenn a Naphegyen, körülülik a fiatalok. Feszengve hallgatják a furcsa, szokatlan Brassens-dalokat. Jobban szeretik őket
eredetiben: úgy sejtelmesek, nosztalgikusak.
Igaz, valamikor az ötvenes évek elején még a Szajna partján is volt némi feszengés, amikor megszólaltak ezek az új trubadúrok a balpart kávéházaiban. Ma azonban
a gitáros poétáknak már minden antológiában helye van.
Az, hogy Pierkém fordításainak itthon is helye lenne, eszébe se jut senkinek.
A rádióban, a képernyőn vonaglanak az amerikaiak. Hallgatjuk őket. Ettől válnánk
- valami csoda folytán - európaiakká.
No, azért van itt érdeklődés a Nyugatról érkező öreglegények iránt, legyünk
igazságosak. Nemcsak a lányokra gondolok, akik pénzért, hivatalból mindenütt a világon meghallgatják a vén hajósokat. Pierkém körül is feltűnt már egy karneolszemű üzletasszony. Lesz, akinek jól fog jönni feddhetetlen múltja, vagy a kocsiján a francia
rendszám. Az, hogy ilyenkor, az élet alkonyán, még egyszer, utoljára, egy kis szeretetre vágyik az ember. Naivan, gyermetegen.
Végül is mindegy, hogy ki hallgatja meg: botfülű, botcsinálta européereink, vagy
az Artánd és Hegyeshalom között pendliző üzbég üzletasszonyok.
Esti
Útravalónak itt és ott, Keszthelyen és Kaliforniában, ugyanazt kapta ez a nemzedék. Krúdyt és Kosztolányit, példának okáért. Azt a nosztalgiát, amit én is negyven
éve magammal hordozok.
Ilyenkor, itthon, arra vagyok kíváncsi, hogy mihez kezdett örökségünkkel az,
aki nem szedte a nyakába a világot. Aki negyven éve, a nagy földinduláskor, idehaza
maradt.
Ezért ülök ma este itt a moziban. Mert ez egy pesti mozgóképszínház, ez a dohos
hodály. A három negyvenes égő, az apró, gyűrött vászon a falon. Nincs se híradó, se
reklám, még csak zene se szól a szünetben. Se tökmag, se fagylaltárusok.
Sem pedig közönség. Fellélegzem, amikor a gépész mégiscsak berángatja a függönyt, és fent a magasban ugrálva, recsegve - visszaszámlálás: hét-hat-öt! - beindul
a filmszalag.
Azután megfeledkezem a külvilágról. A kis körúti teremben - micsoda tömény
gyönyörűség! - megszólal a hajókürt, és halk, távoli morajlás: mozogni kezd a tenger
a Palatinuson.
Hetekig vártam erre a napra. Budapesten a belvárosi mozik másféle filmeket játszanak. Nem minősítem őket. Tőlünk valamennyi alkatilag kontinentálisán idegen.
Mai magyar mű, ha egyáltalán műsorra kerül, egyetlen estére tűnik fel, valahol kint
a peremen.
Utaznak a tenger felé, Kornél, az ifjú titán, és árnyéka: ami az álmokból, a reményből harminc év után megmaradt. A történet útközben áll össze: két egymásra vetített vonatút alatt.

1995. december

37

A székek kemények, kényelmetlenek. Amikor megszakad a képsor (Esti meghal,
Kornél eléri a tengert), mégis mindenki ülve marad. Mert időközben megtelt a szomorú
terem. A három negyvenes égő sápadt arcokba világít, félszáz fiatalember figyeli a stáblistán emelkedő neveket. Némán, komolyan.
Volt egy részlet az Esti Kornél csodálatos kalandjaiban. Az ifjú költő megismerkedik egy osztrák pincérlánnyal, valahol Karinthiában, két vonat között. Lázasan ígéri,
hogy visszajön érte, ez életében az első szerelem. És ekkor lép be a kalandba az álom:
az asszony harminc év után is ott vár rá, a pályaudvari restiben. Igen, valahogyan így él
szimbiózisban álmaival, emlékeivel a szemlélődésre ítélt közép-európai ember.
És itt van közöttünk, idegenbeszakadtak és honi társaink között a különbség.
Mert mi elvettük feleségül ezeket a karinthiai pincérlányokat. Nem tartottuk tiszteletben, megvalósítottuk a kamaszálmokat.
Öreg hiba volt, de most már mindegy. Tudunk valamit, ez közöttünk a különbség. A többi: Krúdy, Kosztolányi, az álom, a lemondás: azonosak.
Parlamenterek
Vannak azért új létesítmények is Hungária alacsony égboltja alatt. Mint ez a Szoborpark. Budapesti köztéri szobrok a szocializmus időszakából - közli a műsorkalauz.
Megközelíthető az érdi Volánbusszal illetve a Kamaraerdőtől gyalog.
Kopár fennsík valahol érd felett. Ördögszekeret görget a szél, se házak, se emberek. Hát igen: az indiánok számára sem Floridában, a tengerparton jelölték ki a rezervátumokat.
Meglátogatom a múltat. Nézegetem ezeket a jobb időt látott bronzindiánokat.
Osztyapenkót, Steinmetz kapitányt. A kivégzett parlamentereket.
Tényleg: miért kellett kitelepíteni ezt a két gyereket? Nem is volt igaz a legenda
- mondják az okosok. Eszük ágában se volt az ostromlott várost megmenteni. Miért? berzenkedem. Szent György talán legyőzte a hétfejű sárkányt? A legendák területenkívüliséget élveznek mindenütt a világon. Sérthetetlenek.
Itt nálunk nem. Itt a fürdővízzel - mint mondják - a gyereket! A kapuban
Molotov-koktélt szolgálnak fel, a rádió mozgalmi dalokat sugároz. Nyilván, hogy ez
a temetőkertnyi vidámpark viccesebb legyen.
Nem mondom: néhány Sztálin- vagy Rákosi-szobor jól jönne ide. De a Parkban
- különös kegyelet! - zsarnokok, diktátorok nincsenek. Mi van akkor? Hát, például,
a spanyol nemzetközi brigád. Orwell, Hemingway, Malraux csapata. Mit szólnának
hozzá Európában, ahová állítólag igyekszünk, ha megtudnák, hogy ők is itt vannak
ezen a történelmi szeméttelepen?
Mondják nekem: annak idején cikkeztek erről eleget. De a választópolgárok érzékenységét - vagy csak a józan ész szavát, egészen egyszerűen - nem veszik figyelembe
ma sem. Belegázolnak. Ugyanazok, akik az erkölcsi normák hiányát vetik az emberek
szemére. Vajon kik kerülnek a közterekre, a régiek helyére? Szent György helyett, aki
ugyebár sosem élt, ki fejezi le ezentúl a sárkányokat?
A Városmajorban sakkoznak a nyugdíjasok. Egy másik szoborpark, az érdinél
valamivel érdekesebb. A lábuknál, cekkerben, félvekni kenyér, üres sörösüvegek.
- Mikor lesz itt Nyugat! - morog egy micisapkás öregember.
Amikor Osztyapenkó lépést vált. Moldova mondta. Vagy Hofi. Sohanapján. Pedig már lépést váltott. Egyenlőre nincs benne sok köszönet.

38

tiszatáj
Nyuszikám

A kerekasztal résztvevői hosszú sorban ülnek, faltól falig. A szerelem nyelvéről
beszélnek, ám a szerelem nyelve tolvajnyelv: nem hagyja tettenérni magát. Ráadásul az
asztal sem kerek.
A sor végén ugyan, de itt vagyok én is. Valami kézzelfoghatón töröm a fejem:
társaim - úgy vélem - túlontúl elméleti emberek.
Mellettem Lőrinc üldögél, a francia barát. Rámnéz, csippent a szemével, akárcsak
harminc éve, a burgundi öregdiófa alatt.
Aznap fogorvosnál volt a felesége. Mesélt valamit, amire azóta is gyakran gondolok. Nyilván félt, mert a doki mondott neki egy szót, amitől az apró francia asszony
keservesen sírva fakadt. „Azt mondta - mesélte ott, a diófa alatt - ne félj, nyuszikám!
És megveregette az arcomat. Ti nekem - fordult hozzánk - ilyesmit sose mondtatok!"
Hallgattunk, mint akit megütöttek. Azt hittük, tudunk franciául. Hosszú évek
óta éltünk már a Szajna partján, és lám, nem ismertük ezeket a gügyögő, kedveskedő
szavakat.
Később megtanultuk őket. Visszamenőleg. Gyanítom: sohasem olyan jól, mint az
öreg, vidéki fogorvosok.
A kerekasztal résztvevői beszélnek. Gondolkodom. Akkor a menekültsorsot
hibáztattuk, Lőrinc meg én, ott a burgundi diófa alatt. Később derült csak ki a szörnyű
valóság: saját anyanyelvünkön sem ismertünk a testi szerelemre mást, mint durva férfiszavakat.
Mert nincsenek! - mondtuk fogcsikorgatva. Ebből a fogcsikorgató kétségbeesésből született ez a kerekasztal. A tanulmányi napok.
A teremben most egy nagy, szelíd ember, a körorvos beszél. Szó - magyarázza csak a létezőre van. Felméréseket idéz: asszonyaink nyolcvan százaléka - mondja nem tudja, hogy mi a kielégülés. A tisztelt egybegyűlteknek szavak helyett a szerelmet
kéne megreformálniuk.
Ez itt azonban irodalmi tanácskozás. A valóság nem érdekli a tudósokat. Amikor
rámirányítják a reflektort, én sem a burgundi diófát mondom el. Sem a francia fogorvosokat. Mire jó a beszéd! Szégyellem magam.
Valamit azonban mégiscsak illik mondanom. „Vállalom - jelentem be szerényen - , hogy hazatelepülésem után az idézett statisztikákat hetvenkilenc százalékosra módosítom!
A résztvevők vihorásznak. Lőrinc rámnéz, szomorúan, komolyan. Bizony, elszálltak az évek. És mi ketten, idegen élettársak oldalán, soha nem öleltünk magyarul
gügyögő, kedveskedő lányokat, asszonyokat.
Gyalogbodza
Hajnali öt óra, párás, puha csend. Apró fürdőváros, az emberek még alszanak.
Jövök le a hegyről, elszántan, másnaposan. Ez a harmadik hajnal, ennyi ideig bírom ki
a kongresszusokat.
A buszállomáson már kinyitott a büfé. Messziről érzem a kávéillatot. A pultnál
áll valaki. Rendel, konyakot.
- Te vagy az, Imrém?
Felemeli a szemét, beállít magának:

1995. december

39

- Hová mégy? - kérdi rekedten.
- Pestre.
- Minek?
Az álla borostás, szürke hajcsomó tapad a fején. Régen minden hónap elején fent,
a Pilvaxban fogadta a pesti munkatársakat. Szép, nagy darab ember volt. Csokornyakkendő, harcsabajusz. Aktatáskában szállította a kéziratokat.
Mire észbekapok, előttem is ott áll a konyak.
- És te? - kérdem.
- Rosszul alszom - feleli.
Véres zsebkendő van a csuklójára csavarva.
- Megvágtam magam - vigyorodik el. Nem szeretem a kongresszusokat.
- Hogy megy a lap?
- Sehogy.
Kétmillióért perelik. Hat kötetet adott ki ebben az évben, és tizenkét kötetes
a sorozat.
- Nem tudom befejezni - morogja. Itt minden - érted? minden! - félbemarad.
- Nem vesznek könyvet az emberek.
- Nem az a fontos, hogy eladd.
- Hát mi?
- Hát az, hogy meglegyenek.
Ezek ilyenek. Végváriak.
A pesti Volán az ötösre érkezik. A járdaszigeten már ácsorognak az utasok.
- Jön a buszom.
Rámnéz. Szép, magyar fej. Kerek koponya, csipás, véreres szemek:
- Mindenki - morogja. Mindenki siet.
Kis fürdőváros, párás, puha csend.
- Küldjél kéziratot! - szól utánam. Küldesz?
Megszorítja a kezem.
- Ütni kellene - súgja a fülembe.
Fölszállok, megváltom a jegyet. Már a kanyarban tart a Volán. Poros gyalogbodza, árok. Imrém, egyedül, a keskeny járdaszigeten.
Miért
Miért szeretem mégis ezt a helyet? Pontosan nem tudom. Mert az enyém lenne?
De hiszen önnönmagamért se vagyok én oda! És hát nem is egészen az enyém, legyünk
tárgyilagosak.
Tény, hogy elfogadom. Itt a múlt, a jelen, a tegnap és a ma minden pillanatát vállalom. A jó, a rossz, minden győzelem és minden vereség én vagyok. Bárhol is éltem
eddig a világban, legfeljebb egy szobában vagy egy ivó sarkában éreztem jól magam.
Egy talpalatnyi földet se tudtam belakni negyven év alatt.
Tudom, hogy ez így nem mond semmit annak, aki itt élte le az életét, de közben
szüntelenül elvágyakozott. „Vállalom, elfogadom": talán le kellene bontani az ilyen
nagy szavakat.
Szóval jó, hogy Ady-liget még mindig ott van Mogyoród után. Hogy Büdöskút- pusztán most is megáll a miskolci vonat. Hogy útközben beszélnek hozzám. Héven,
Volánon, villamoson.

40

tiszatáj

No meg hogy itt törtek össze rabigát. Ezen a helyen szövegelt Hofi Géza és Kossuth Lajos.
Jó a déli harangszó, meg hogy az ember minden este, műsorzáráskor, sírvafakad.
És hogy hajnalban nem kakaduk, hanem verebek veszekednek az ablak alatt.
Folytatni lehetne. Hát igen. De elmagyarázni?! Talán jobb is, ha hallgatok.
Ezek itt azt hiszik, hogy van még egy dobásuk. Hogy, mint a szaros gatyát, lecserélhetik a sorsukat. Ezt szeretem bennük. Ezt a vad álmodozást. Ezeket az összeszorított fogakat.
Értem én, hogy mi történik velünk, hogyne érteném! Ülünk itt, uram, néhányan, akik ismerjük a dolgokat. De ilyenkor, az élet alkonyán, még egyszer, utoljára,
egy kis szeretetre vágyik az ember. Megfeledkezni a külvilágról. Elvenni feleségül azokat a pincérlányokat.
Lassan megtelik a szomorú terem. Félszáz sápadt fiatalember. Vajon Szent György
helyett, aki ugyebár sosem élt, ki fogja lefejezni a sárkányokat? A szerelem nyelve tolvajnyelv. Nem tudom kifejezni magam.
Agyagbánya, feneketlen. Poros gyalogbodza, árok. Hazajöttem. Ez vagyok én.
Ezek pedig a végváriak.

• tESZAl EÓ
v^KESLELl:-::
TÁK/iCSÁ A i UR.AZ ÖWEPIT:
£$' i HiNDE.VKoFL H ALCA5
ÁA M E S
ÁtoS&ÜÍÜml

ES' ózöuaÁüóír/AiüiiGö

1995. december

41

FODOR ANDRÁS

Csorba Győzőről, utolsó verseit olvasva
Amikor - még a hatvanas években - vallatóra fogtam, a közvélemény és az irodalompolitika ítélőszéke előtt mit felelne a körötte folyton ott kísértő pesszimistaság
vádjára, így felelt: „Az én komor hangomban a halál elleni örök bele nem nyugvás
dominál, mert a halált, bár az élet része, nem tudom elfogadni. A kísérteteket leleplezni
csak megfogalmazással lehet. Szembe kell nézni a dolgokkal! Aki viszont elhódít a sötétségből bármely kis részletet, érintkeznie kell vele. Beszélnie kell vele, ez nem pesszimizmus" - E magyarázat röntgenfényében - fűztem hozzá a magam véleményét - tisztán dereng fel a költő különös, fekete Ars poeticája: „Kimondani kimondani — Ismerni
kell a rejtezőket / A köddel együtt eltűnnek a rémek... A pokol korhoz kötött Újra
újra alá kell szállni ellene Fekete szavak szárnyán kél a nap".
Egy korabeli pretoriánus kritika - több mint húsz évvel ezelőtt - gúnyolódott
szinte Csorbát védelmező megállapításaimon, hogy a pokolra vezető úton lám, tovább
és tovább tud jutni, hogy „Alig van költőnk, aki ily szenvedélyesen ragaszkodna még tovább élő halottaihoz is".
Most látjuk igazán, öntudata végső lobbanásáig mennyire megmaradt a sötétséggel viaskodás világos szavú, elszánt hírnökének, a végső romlás töredelmeit is pontosan
megvalló tanúnak. Jelenti sorra, amit korábban elképzelni se tudott a „forró élet s a fagyos halál" közti mezsgyéről. „Zörögnek az üres napok / zörgésük jéghideg" „Lám érzékelhetően / elvált egymástól a lélek s a test / és mindkettő saját útjára tért."
Akkor tehát megfosztva végképp
szobámtól szememtől virágaimtól
fiókjaimtól írótollaimtól
kedvem szerint választott rám parancsolt
mozgásaimtól
s kint a kertben fáimtól bokraimtól
vagy messzebb a Széchenyi tértől
a szelíden hajló Mecsektől
satöbbitől satöbbitől
s ami mindenek közt a legkegyetlenebb
megfosztva önmagamtól is (Űr utánam)

A végzettől való megrettenésnek, az életből való kitoloncolódásnak talán mégsem
ezek a drámai látleletei a legdöbbenetesebbek hanem ahogy a biztonságát elvesztett fizikum belső disszonanciáit, abszurd átrendeződését - a kórház, az örökös ágyhoz kötöttség foglyaként - a maga könyörtelen tárgyilagosságával észlelni kénytelen:
Ó amikor a test hatalmas
kórusában a nyelv
válik főképpen dadogóvá:
a legkisebb lábujj az is még
Zsoltáros Dáviddá növekszik.
(Extázis)

42

tiszatáj

S miközben a már-már kilakoltatott szellem eljut a vereség végső, rideg leltározásáig, mindenekfölöttinek ismerve el „a test hatalmas bölcsességét", a combét, bélét,
a tüdőét - „Csak pislog mint gyámoltalan mécs / ezek mellett az elme fénye"; a költő
viszonyító, távlatból látó, asszociáló hatalma ott él mégis a halálba lódult napok tudathasadásos jelenségeinek egymásra villantásában:
Két száj beszél a saját nyelvén mindenik
Ó hajszálra azonos hajnalok
nappalok estek éjszakák
ételek italok
gépek tükörszövegei
sokféleképp meglett sokféle kép
hajszálra azonos
de nemhogy műfordító bűvködés
még hű tolmács se jön segíteni
párhuzamosan s kozmikus
sebességgel rohannak távolodnak
egymástól el-el-elfelé
(Kettő)

Ki tudná megmondani, mi a bámulatosabb ezekben a sorokban: a pszichológiai
viviszekció bátorsága, vagy a költői ráció hátborzongatón tetten érő, érzékeltető ereje?
Csoda-e, ha az ide eljutó szembesülés már előzőleg is rátalál az önsajnálat nélküli búcsú
illúziótlan hangjára? „Többé-már-ki-nem-mondható szavak falkája rág"; „Itt minden
megy tovább. . . talán húsz-harminc embernek fogok hiányzani". „Kezdeni? Mit? Még
több nőt, férfit kötni magamhoz? / Hogy még több szálat kelljen eloldani majd?" Mert
amivel a távozni készülőnek leginkább meg kell küzdenie, az éppen a tartóztató rokoni,
baráti, pályatársi szeretet. Újra csak azt mondhatom, kevés költő ragaszkodott ilyen
személyes odaadással halottaihoz. Posztumusz kötetében egész ciklusnyi vers (Vissza
halott anyámhoz) szól róluk. A megfogyatkozott osztálytársak 55. érettségi találkozójára írt köszöntő így záródik:
Ne érzelegj! Ne is dacolj!
Kövesd inkább Babits szavát
Kérdezz mint ő s ne válaszolj
A fű a fű... Úgysincs tovább
Ám a küzdő, az elődökhöz és a méltó társakhoz bízón csatlakozó, a szép formát,
a nyelv játékos elevenségét fordulatosán gazdagító költő hangja a Csikorgó című verses
testamentum gyötrelmein is áttündököl. Az Alkalmi vers záró sorai: „Levél, ház, koradélután, / szél, felhő, szó, én elveszünk, / és nem leszünk, és nem leszünk." - csak az
előző szakasz fogadalmával együtt érvényesek:
Még mennyit meg kell mentenem,
mennyit szavakba öntenem,
megőriznem: ha nem leszek,
majd ők viszont őrizzenek.

43

1995. december
I

A-W

II

L M Á N Y

Fűzi LÁSZLÓ

A

nnai

es a társadalom

Talán csak az tudja igazán, aki már maga is próbálkozott hasonló dolgozat megírásával, hogy milyen erős, az alkotóktól és a művektől való elvonatkoztatásra van
szükség ahhoz, hogy a mai magyar irodalomról vagy a mai magyar költészetről beszélhessünk a maga általánosságában. Hosszú évtizedeken keresztül születtek, szinte gyors
egymásutánban a különböző áttekintések, rendszerezések, egymás mellé állított pályaképek, azt a látszatot keltve, hogy az irodalom - egy-egy időszak irodalma - önmagában
is zárt rendszer, s mindaz, ami meghatározott szempontok szerint irodalmi alkotásaik
neveztetik, az össze is függ egymással, következésképpen az egyes alkotások, művek
között a legkülönbözőbb szempontok szerint kapcsolat is teremthető. így aztán szinte
minden évtizednek megvoltak a mesterei, aztán léteztek a mesterek tanítványai, az idősebb nemzedék és a középgeneráció alkotói, az irodalomba éppen most belépő fiatalok
és így tovább. Különböző irányzatok képviselői éltek egymás mellett, volt, aki a fősodorhoz tartozott, volt, akit éppen csak útitársnak minősítettek, s volt, aki éppenséggel hallgatásra ítéltetett - de ő is, és mindenki, aki valamikor íróvá, költővé vagy szerkesztővé avattatott, vagyis bebocsátást nyert az irodalomnak nevezett „szentegyházba",
részese is lett ennek, s ezen belül megvolt a maga helye, sarkocskája, kávéházi asztala,
művekkel vagy csak azoknak nevezett munkákkal, közéleti szereplésekkel kivívott
rangja. Létezett a világ, a világon belül létezett az irodalom, az irodalmon belül pedig
létezhetett az, aki itt igyekezett biztosítani a maga helyét. Magát a rendszert a különböző, irodalmi és politikai szempontok alapján kialakult kánonok és a kánonok mögött rejlő érdekek mozgatták. A rendszer egészének alkotóelemeit az előre lekötött
papírkontingensektől egészen a kiadók számára ugyancsak előre meghatározott honoráriumkeretekig és az évente feltétlenül kinyomandó - vagy mondjuk így: kisajtolandó famennyiségekig, valamint az Olvasó Népért mozgalmakig, s így tovább, talán nem
szükséges itt mind felsorolni. A fontos az, ahogyan maga a rendszer működött, úgy
működött maga az irodalom is, hangozzék ez ma már bármilyen furcsán is, ilyen vagy
olyan kereteket vonva az alkotók köré.
Magának a rendszernek a működése természetesen nem minősíti a műveket, számos fontos és nagy életmű nyerte el ekkor a kiteljesedését, még ha nem is teljesen érintetlenül a kor és a politikai élet viszonyaitól, s ha az utókor olvasója, vagy mondjuk
inkább azt, hogy irodalomtörténésze (merthogy irodalomtörténész akkor is lesz,
hogyha olvasót már gyertyával sem találunk) szóval, ha az utókor irodalomtörténésze
egyszer majd visszatekint erre az időszakra, akkor gazdag és nagy irodalmat pillanthat
meg. A működtetés okára, minthogy semmi sem történhetett csak úgy önmagában, ok
nélkül, már nekünk is könnyű rámutatnunk: a kultúra, főképpen pedig az irodalom
Készült a Pro Renovanda Cultura Hungáriáé Alapítvány Ady Endre Szakalapítványának
támogatásával.

44

tiszatáj

politikai legitimáló szerepet töltött be. A valamikori értelmiségi elit volt ugyanis hivatott - legalábbis a rendszer gazdái, működtetői szerint - legitimálni a politikai hatalmat. Ehhez a korabeli játékszabályok szerint egy-egy mosoly vagy közös fénykép is
elég volt, még akkor is, ha a közösen mosolygók között egyébként mély és soha át
nem hidalható nézetkülönbségek rejtőztek. A félreértések elkerülése végett mindehhez
hozzá kell tennem, hogy ez a rendszer sohasem az egyenlőség elve alapján működött.
Voltak kedvezményezettek és voltak kitaszítottak is, és voltak, akikre már indulásukkor a kitaszítottak sorsa várt, hiszen nemcsak a mosolygós arcot, hanem a kemény kezet, mit kezet, öklöt is meg kellett időnként mutatni. Az azonban bizonyos, hogy
azok, akik gazdaként léteztek ebben a sajátságos rendszerben, szellemileg kevesebbre
tartották magukat - egyébként teljes joggal - irányítottjaiknál, ezért is keresték társaságukat, s ezért is igyekeztek a kezüket használni: elvégre valakinek csak meg kellett mutatnia, hogy meddig szabad elmenni a gondolkozásban.
A korszak irodalmának, főképpen pedig műveinek értékén immáron nem változtat, hogy az irodalmi élet működésének milyen kereteit alakították ki az irodalmon
kívül álló erők. Nem változtat, hiszen utólag nem is tud változtatni, de a korszak irodalmát - természetesen - az akkor létező keretek nagyon is érintették. S ha most tartalmi szempontokat nem is tudok érvényesíteni, hiszen egy ilyen jellegű vizsgálódás
külön dolgozat megírását követelné, arra azért utalnom kell, hogy a társadalom, feltéve, hogy szüksége volt rá - de hát a szükségesség tételezése is az akkori nyilvánvalóságok közé tartozott - tiszta és rendezett képet kapott az irodalomról. Talán tisztábbat
és rendezettebbet is, mint amilyet szellemi folyamatokról egyáltalán adni lehet. Másképpen ez nem is történhetett, hiszen maga a cél is ez volt, s a kitűzött célokat mindenképpen el kellett érni. Ha ez a tiszta és áttekinthető kép valamilyen okból mássá vált,
mint amilyennek az irányítók elképzelték, akkor azonnal jöttek a közbeavatkozások...
Úgy gondolom, hogy ebben, és csakis ebben a légkörben születhettek olyan öszszefoglalások, amelyek teljes képet tudtak adni saját koruk irodalmáról, költészetéről,
azok főbb irányzatairól és így tovább... Közben természetesen magát az irodalmat működtető rendszert - nevezzük egyszerűen kultúrpolitikának - is utolérte az erőszakos
rendszerek elkerülhetetlen végzete. Az irányítók és az irányítottak között ugyanis olyan
párbeszéd kezdődött, amelyik már egyszerűen a létével túlmutatott azokon a bizonyos
kereteken, s. bizony már maguk ezek a cinkos összekacsintások is sok mindent megkérdőjeleztek az irányítottak tudatában. S ha valaki az évtizedekkel ezelőtti állásfoglalásokat, rendszerezéseket is átböngészi, akkor joggal állapíthatja meg, hogy az irodalom
már akkor is jóval gazdagabb és összetettebb volt annál, mint ami ezekben az összefoglalásokban megjelent róla. Joggal írja Fried István egyik újabb tanulmányában: „Úgy
érzem, arról van szó, hogy a szereppé merevedett irodalmi-kritikai magatartások csupán a hatalmi diszkurzusok igényeinek feleltek meg, s a szereposztás a kánon szerint
történt. Az irodalomtörténet által hivatalosan (is) elismertetett 'fővonal' egyben a költészet irányát is meg szerette volna határozni, így a hagyomány és az újítás dialógusát
leegyszerűsítve a kijelölt és elfogadtatott hagyomány követésére korlátozta. A hatalmi
diszkurzus elleni 'lázadások' jó ideig úgy növelték meg az irodalom szerepét, hogy
nem az 'irodalmiság' elsődlegességét hangoztatok és 'realizálók' pozícióit erősítették;
hanem egy pusztán eltérően értelmezett, de ugyancsak kijelölt hagyomány elvárásai
szerint kényszerítették nem irodalmi cselekvésre."1
Azóta szétesett a rendszer, s vele együtt eltűnt a fővonal, ezzel együtt pedig eltűnt
az irodalom presszionálása is, ahogyan ma már a költészet fejlődésének irányát meg-

1995. december

45

határozni akaró szándék sem létezik, legalábbis nem kultúrpolitikai szinten. Annyi
minden mással együtt a kultúrpolitika is eltűnt, ahogy annak lennie kellett. Az utóbbi
pár esztendőben rengeteg változás történt az irodalom körül, s ha nem látnánk az intézményes szétesés jeleit, akkor azt is mondhatnánk, hogy a változások az irodalmat
a maga természetesebb létezése felé taszították. Ugyanis egyetlen valamire való mű sem
tud úgy megszületni és létezni, ahogyan azt a feltételrendszerek kialakítói elképzelték.
A művek születése még mindig őrzi azt az ősi mágikusságot, amely a szertartásokat jellemezte, s bizony a művek természetének még mindig jobban az elmosódottság, a határoknélküliség állapota felel meg, mint az, hogy születésük és létezésük minden mozzanatában a tőlük idegen szabályoknak feleljenek meg. Minden itt szükségesnek tűnő elméleti utalás helyett Joszif Brodszkijt idézem: „A költészet valószínűleg a pontos határok
nemlétéből áll. " 2 A művek önmagukban állnak, pontos körvonalaik azonban nehezen
állapíthatók meg, miközben bennük egy-egy pillanat hatalmas erői sűrűsödnek össze.
Az egyes művek közötti kapcsolódásokat és különbözőségeket természetesen lehet elemezni, ám a megfeleltetéseket sohasem szabad mechanikusan alkalmazni. Még
akkor is, amikor a lehető legnagyobb körültekintéssel járunk el, óhatatlanul redukáljuk a művet, csökkentjük öntörvényűségét, ám az is igaz, hogy szerencsés esetben gazdagítani is tudjuk azt a viszonyítási rendszert, amelyikben a mű az általunk megismerhető teljesebb értelmét elnyerheti. A műveket összekapcsoló viszonyítási rendszer kultúrává is szélesedhet, s ha ez a kultúra eléggé zárt, akár visszafelé is bejárhatjuk a művekhez vezető utat. Kultúra, irodalmi kultúra is csak kivételes pillanatban jöhet létre,
egy-egy fejlődési folyamat betetőződéseként, s a társadalmiasodás mai fokán számos
közvetítő eszköz is szükségeltetik ahhoz, hogy az egyes művek a maguk társadalmi
szerepét is betölthessék...
A mai, kilencvenes évek eleji Magyarországon, mert hiába írunk már 1995-öt,
a művészetek létfeltételei a kilencvenes évek eleje óta nem változtak, nos a kilencvenes
évek első felében a művészetek sajátos helyzetben vannak. Egyrészt felszabadultak
a társadalmi, főképpen pedig a politikai nyomás alól, s visszajutottak egy olyan létállapothoz, amelyik a korábbinál jóval természetesebben felel meg lényegüknek, másrészt
viszont elveszítették azt a korábban felülről működtetett közvetítő rendszert, amelyik
az egyes műveket eljuttatta, ha eljuttatta a társadalom különböző csoportjaihoz, tagjaihoz. S mivel ez a közvetítő rendszer nem működik vagy nem úgy működik, ahogyan
az új feltételek között működnie kellene, az egyes munkák nem jutnak el közönségükhöz, így hatásukat sem tudják kifejteni. A mai körülmények között nagy valószínűséggel kimondható, hogy azok a művek, amelyeknek meg kell íródniuk, még megíródnak,
s feltételezhetően meg is jelennek, viszont megjelenésük ellenére csak minimálisan kis
számú olvasóhoz jutnak el. A valamikori író-olvasó kapcsolat majdhogynem végzetesen
megszakadt, s helyére, feltételezhetően azért, mert más, hasonló jellegű kapcsolat nincs
is, nem került semmi... Az irodalom és a társadalom kapcsolatában emellett is szúmos
más változás következett be, az alábbiakban ezek számbavételére teszek kísérletet.
Változások az irodalom és a társadalom kapcsolatában:
az irodalmi nyilvánosság átalakulása
Szinte naponta tapasztalhatjuk, hogy az utóbbi években az irodalom körül szinte
minden megváltozott. Leggyakrabban az irodalom társadalmi súlyának csökkenéséről
esik szó. Könnyen belátható, ha az irodalom - mondjuk így - politikai súlya csökkent

46

tiszatáj

is, ez még nem jelenti azt, hogy más szerepe, feladata már nincs is. Ezért az irodalom
egyik legfontosabb feladatának éppen a korábbi, a politizálásra való rákényszerülése
előtti szerepeinek a visszaszerzését tartom. (Azt, hogy politizáló hajlamaiból is őrizzen
meg valamit, már nem is teszem hozzá, enélkül is megteszi, ahogyan azt a hetilapokat
és folyóiratokat olvasva láthatjuk is.) Ebből a szempontból is fontos lehet egy-egy vers,
vagy pusztán verssor, egy regény vagy akár esszé: segíthet nekem, másoknak a világ
megértésében, az élet elviselésében, vagy ki tudja, miben...
Mindazzal szemben tehát, amit manapság az irodalom térvesztése kapcsán el
szoktak mondani, továbbra is fontosnak tartom az irodalmat, s más által nem helyettesíthetőnek azt a szerepet, amit a társadalom életében be tud tölteni, még akkor is, ha ez
a szerep különbözik is a korábbiaktól. Az író-mű-olvasó kapcsolatrendszerből viszont
csak az írónak a fehér papír, vagy a számítógépe billentyűzete fölötti küzdelmét, belső
viaskodását érzem a korábbival azonosnak, ezen kívül szinte valamennyi momentum
megváltozott. A korábbiakhoz viszonyítva lényegesen megváltozott az irodalmi nyilvánosság szerkezete, s a társadalom átalakulásával - ez jóval mélyebb folyamat, mint
az, amelyikre a rendszerváltás kifejezést hallva gondolunk - párhuzamosan alapvetően
megváltozott a szélesebb körű nyilvánosságban elfoglalt helye is. Ezek a változások
nagyobbrészt elkerülhetetlenek, hiszen magát a társadalom átalakulását nem lehet megállítani, ám az is bizonyos, hogy minden „kísérőjelenséget" nem lehet csak az elkerülhetetlen szükségszerűséggel magyarázni.
Korábban a szerkesztőségek és a kiadók munkája révén „választódott ki" az irodalmi termésből az, amit aztán irodalomként fogadott el a szakma és a szélesebb közvélemény is. A szerkesztőségek és a kiadók természetesen ma is végzik a maguk munkáját, feltéve, ha van pénzük hozzá, ám elvesztették azt az esélyüket, hogy választásuk
révén maga az irodalom formálódjon. A sajtószabadság természetes elvének elfogadása
ugyanis lehetővé tette, hogy mindent ki lehet nyomtatni, ami nem ellentétes az alkotmánnyal, a technikai eszközök fejlettsége, gondoljunk a számítógépekre, printerekre és
a korábbinál gyorsabb és olcsóbb sokszorosítási eljárásokra, segíti is ezt a folyamatot.
Mindez pedig azt jelenti, hogy míg korábban az irodalmiságról annak kinyomtatása
előtt született döntés, most erre a kinyomtatás után kerül sor, az egyes szerkesztőségek
tehát csak a maguk által képviselt irodalomfelfogás alapján a maguk orgánumába beemelt irodalomról dönthetnek, s még a szerkesztőségek összességének döntése nyomán
sem a teljes irodalom áttekintésére nyílik lehetőség, hiszen a szorosan vett irodalmi
intézményeken kívül is számos lehetőség van egy-egy munka megjelentetésére. Mindez
hihetetlen méretekben megnövelte a kinyomtatott, s legalábbis valaki által irodalmi értékűnek tartott, hitt munkák számát, s természetesen a korábbinál jóval nehezebbé
tette a szakember, főleg az olvasó, a napjainkban oly sokat emlegetett olvasó számára
való tájékozódást. Természetesen semmi sajnálkozást nem rejtettem el a fenti mondatokban, hiszen a demokrácia elvének ez a gyakorlat felel meg, a sajnálatosnak inkább
azt tartom, hogy az irodalomkritika ezt a kitágult nyilvánosságot, s az ebben a nyilvánosságban megjelent munkákat nem vagy csak alig követi figyelemmel, s így bizony
kevés segítséget nyújt a még mindig tájékozódni kívánó közönségnek. Ide tartozik
az a jelenség is, hogy a kritika és a kulturális újságírás jóval kevesebb műhely munkáját
tudatosítja a közvéleményben, mint amennyi ezt megérdemelné.
A fenti eszmefuttatást akár elméleti jelentőségűnek is tarthatnánk, főképpen akkor, ha azokra a panaszkodó hangokra gondolunk, amelyek az irodalmárok egyre
nehezedő helyzetére vonatkoznak. Valóban számos tudatosításra és megoldásra váró

1995. december

47

probléma halmozódott fel az irodalom területén, ezek azonban legnagyobb részükben
a munkák kinyomtatás utáni életével kapcsolatosak. A tapasztalatok azt mutatják, hogy
a korábbinál több könyv, folyóirat, lap jelenik meg, vagyis tendenciaszerűen megfogalmazható, hogy az írások a megjelenésig nagyobb számban jutnak el, mint korábban.
A helyzet összetettségét, bonyolultságát egyébként jól jelzi, hogy a megjelentetésben
a legmagasabb irodalmi szint alatt a lehető legnagyobb összevisszaság uralkodik, ami
azt jelenti, hogy egészen jó, irodalmilag értékes, és megjelentetésre feltétlenül érdemes
munkák is több évet várhatnak szedésre és nyomtatásra, úgy, mint régen. Ám akkor
politikai s rendszerbeli okai voltak ennek, most pedig anyagiak. A mai szituációban
az egyes személyek és csoportok érdeke jobban érvényesíthető, mint az irodalom egyre
elvontabban létező érdeke.
Manapság az irodalmiság ismérvei alapján kiválasztódó mezőny is jóval szélesebb,
mint volt pár esztendővel korábban. Az irodalmiság akkor zárt rendszerben létezett,
s ebben mindenkinek megvolt a maga helye és feladata. Igazán nem akarom eltúlozni
a Népszabadság és E. Fehér Pál szerepét, mégis meg kell említenem, hogyha például valamilyen írás rosszallással említtetett általa a lapban, akkor egyből tudni lehetett, hogy
mi az, amit feltétlenül el kell olvasni... Azóta - talán a természetesnél is gyorsabban új irányzatok és nemzedékek jelentek meg az irodalomban, ezáltal az irodalmi nyilvánosság alapvetően tagolttá vált, olyannyira, hogy a különböző irányzatokhoz tartozó
írók már nem is értik meg egymás műveit, de még egymás szóhasználatát sem. Ez még
persze nem lenne olyan nagy baj, hiszen az írónak nem az a feladata, hogy a másik író
művét megértse. Ám ha az egymás melletti (el)beszélés jellemzi az irodalmi életet, akkor ez könnyen elvezethet ahhoz az állapothoz, amikor az egységes magyar nyelvű
irodalmiság alkotóelemeire esik szét. Ez azzal jár majd együtt, hogy az értékelések, az
irodalomtörténetinek szánt megállapítások is az egyes táborokon és irányzatokon belül
születnek majd meg. (íme, újabb adalék ahhoz, hogy egységes irodalomtörténeti munkák a közelmúlt és a ma irodalmáról ma miért nem születnek meg.) Mindez a szakember olvasókban, a ma irodalmáról tájékozódni akarókban alapvető félreértésekhez
vezethet, nem beszélve arról, hogy maga a tájékozódás is egyre nehezebbé válik. Az immáron természetes módon létező tagoltság a mai körülmények között könnyen önmaga ellen fordul, s az irodalom áttekinthetetlen káoszához vezet.
Annak, aki módszeresen figyeli a mai magyar társadalom kulturális állapotát, valószínűleg semmi újat nem mondok azzal, hogy a tömegkultúra expanzív, egyneműsítő
szakaszát éljük, s bizony ez a periódus számos vonatkozásban uniformizálja azt, aki
ebbe a rendszerbe belehelyezkedik, márpedig nehéz a rendszeren kívül maradni. Lássunk példát erre az éppen aktuális napi sajtóból. Egy Selmeczi Györggyel készített interjúban olvasom a zeneszerző alábbi kifakadását: „Az ember tehetetlenül nézi, ahogy
ez a vírusszerűen terjedő, hihetetlenül átfogó kór áthatja a művészetet és a művészet
fogyasztását - hogy ezt a kifejezést használjam én is. Ezzel szemben semmi mást nem
tudunk tenni, mint előszedni bizonyos dolgokat, rájuk mutatni és akármilyen szűk körben fölhívni a figyelmet, hogy úristen, ez egy egész kultúra volt... Ebben van a mi közös, iszonyatos felelősségünk. Nekünk, akik tudunk erről a jelenségről és van bennünk
némi tudatosan magunkévá tett általános műveltség. Az önbecsülés része, hogy rendelkezem azzal a szellemi alapréteggel, amelyik tartalmazza ezeket a nagy kultúrákat. Hát
micsoda tahóság figyelmen kívül hagyni érvényes, századokon keresztül beszélt nyelveket? Azért elképesztő a felelősségünk, mert mi választunk, hogy bármit uralkodó irányvonallá tegyünk az egyébként hallatlanul durva és keménykezű elektronikus média és

48

tiszatáj

marketing számára is." S hogy értsük az elveszített nyelvekre, kultúrákra tett célzást,
nézzünk egy újabb részletet: „Tehát az operaelemzéssel is csak az a célom, hogy a közönség találkozhasson a zsenialitás működésével. Miért így gondolta? Hiszen azt soha nem
vizsgáljuk. Helyette van a Tutto Mobili. Pár taktussal a Traviátából. Verdi zsenialitásából ez maradt."3
Nehéz az idézettekhez bármit is hozzátenni. Talán csak azt jegyezhetem meg,
hogy valójában a választás sem rajtunk áll, hiszen egy személyiségünktől idegen manipulációs rendszer bábjaiként létezünk, miközben szinte napról napra verjük le magunkról hagyományos kultúránk elemeit, s gyermekeink talan már semmit nem is sejtenek abból a kultúrából, amelyikben szüleik és nagyszüleik felnőttek. S nem azért lesz
ez így, mert nincs, aki a gyerekeket ennek a kultúrának az elemeire megtanítaná,
egyébként az iskola egyre kevésbé végzi el ezt a feladatot, hanem azért, mert a gyermekeinknek a maguk külön életében, sajnos, egyre kevésbé lesz szüksége erre a kultúrára.
S talán még azt is hozzátehetem Selmeczi György elkeseredett, de teljes mértékben indokolt kifakadásához, hogy bizonyos idő eltelte után a kultúrában is megjelenik majd
egyfajta tagolódás, s ezzel együtt párhuzamosan egyre több, többek között a társadalomra is hatással lévő kulturális rendszer alakul majd ki. Ezek a kulturális rendszerek
valószínűleg a tömegtájékoztatás révén kapcsolódnak majd egymáshoz, bár az egyes
rendszerekhez tartozók a másik kultúra nyelvét a maga teljességében soha nem fogják
majd érteni. Az irodalmi szférának is kialakul majd a maga külön nyelve, s bizonnyal
a mostaninál jobban működő intézményrendszer is lesz majd, ez azonban már soha nem
tudja majd újjáéleszteni azt az illúziót, hogy az irodalmi kultúra képes áthatni az egész
társadalmat.
Változások az irodalom és társadalom kapcsolatában:
az irodalmi értékrendek átalakulása
Nemcsak az irodalom nyilvánossága változik időről időre, tehát nemcsak az a tér,
amelyik az irodalmi alkotásokat a közönség elé juttatja, s nemcsak az a kör, amelyik
értelmezi és a maga emlékezetében elraktározza azokat, vagy éppen kiejti az emlékezetből s elfelejti őket, hanem változnak vagy nagy átalakuláson mennek keresztül
a különböző időszakokban érvényesülő irodalmi értékrendek is. S ha már a változások
számbavételénél tartok, azt is el kell mondanom, hogy talán még az előbb említetteknél is gyorsabban változik az irodalomban érvényesülő értékrendek egymáshoz való
viszonya, újabban pedig ennél is gyorsabban a társadalom viszonyulása ezekhez az értékrendekhez - és magához az irodalomhoz. Az értékrend egyébként az irodalmi élet
viszonyrendszerében értelmezendő, önmagában tehát ez sem, mint ahogyan több más
jelenség sem érinti a mű létrejöttét és értékét, az irodalmi élet mai szervezettségének
szintjén azonban, mint ahogy már régóta, segítheti egy-egy irodalmi tendencia kialakulását, egy-egy mű világának az elfogadását vagy éppenséggel egy új irodalmi kánon létrejöttét. Ha az értékrend normatív mércévé válik, akkor magát az irodalmi életet, sőt,
áttételesen a műveket is érintő tényezővé válhat.
Maguk az irodalmi értékrendek hosszú időszakon keresztül alakulnak ki, s hoszszan is léteznek az időben. A magyar irodalomnak például szinte az egész történetén
keresztülvonul egy, a hagyományokhoz, ezzel együtt pedig a közvetlen társadalmi szerepvállaláshoz, s egy, a modernitáshoz, s az egyén belső világához kötődő értékrend.
(Mindezzel együtt természetesen tévedés lenne azt hinni, hogy a társadalmiság és a mo-

1995. december

49

dernitás közös vállalása kizárná egymást vagy fordítva.) Gondolhatunk például az
avantgárdra is, század eleji kialakulása óta mindmáig megőrizte magát, nem beszélve
a realizmusról, s így sorolhatnám tovább a példákat... Arról van szó, hogy a nagy művészeti áramlatok magukhoz szippantják a legújabb törekvéseket, miközben maguk is
erős átalakuláson mennek keresztül. Az egyes nemzedékek - műveik mellett - valószínűleg éppen a már meglévő értékrendek átalakításával hagynak értelmezendő nyomot
maguk után.
A mai magyar irodalomban számos értékrend létezik egymás mellett. Régen túl
vagyunk már azon az időszakon, amikor csupán egyetlen hivatalosan előírt értékrendről beszélhettek az írók és a kritikusok, s azon is, amikor az irányzatok és az irányzatos folyóiratok lététől rettegett a pártközpont, attól tartva, hogy az irodalmi sokszínűséget a politikai sokszínűség fogja követni, ahogy aztán az be is következett. Ma ez
a sokszínűség egyszerűen tény, s ahogyan Pomogáts Béla egyik írásában4 összefoglalta,
ma egymás mellett létezik az ún. hivatalos, emigrációs, népi, urbánus, avantgárd, neoavantgárd, modern, posztmodern értékrend. Az írás megszületése óta a „hivatalos"
értékrend megszűnt, vagy ha létezik, akkor több került a helyébe, s valószínűleg az
emigrációs is beolvadt a számos hazai közé, a többi viszont tartósan megszilárdította
a maga helyét, legföljebb a posztmodern utáni értékrendhez tartozók nem határozták
még meg magukat. De hát nem is az elnevezés hiánya, főképpen pedig nem az értékrendek léte okozza ezen a téren a gondokat, hanem inkább az, hogy ezek az értékrendek nem a maguk tiszta irodaimiságában léteznek, s számos más - elsősorban politikai
- ok folytán bizony az értékrendek létében rejlő különbözőség erősebbnek tűnik,
mint az irodalmiság létében megmutatkozó azonosság. Említett írásában Pomogáts
Béla (1987-ben) így írt: „Egymástól igen eltérő értékjavaslatok és értékrendek vannak
forgalomban, s ezt a tulajdonképpen igen természetes állapotot nemcsak az irodalmi
művek és életművek értékelésének bizonytalansága okozza, hanem az is, hogy XX.
századi irodalmunk önismerete hagyományosan bizonytalan és elégtelen. Mintha nem
egyetlen magyar irodalom, hanem több várna értékelő megítélésre, éspedig nem egyszerűen a geográfiai, inkább a szellemi és ideológiai megoszlás szerint." Akár fel is kiálthatnánk Pomogáts Béla pontos jellemzését olvasva: hol vagyunk már ettől az idillinek tekinthető állapottól! Vagy egyszerűen csak legyinthetnénk: ugyan, kinek fontos
manapság az irodalmiság követelményeit vállalókat összefűző azonosság? Igen, kiálthatnánk is, legyinthetnénk is, ám valószínűleg sem az egyik, sem a másik estben nem
járnánk el helyesen. Mert valóban változtak irodalmunk közállapotai 1987 óta - de
csak az irodalom körüli világ változott meg az elmúlt években? Valójában változott
körülöttünk minden, s talán a korábbi állapotokat misztifikálnánk, ha az akkori helyzetet fogadnánk el mérvadónak. Másrészt azonban igaza van annak a felfogásnak is,
hogy az irodalomban a mű az, ami mindennél fontosabb, csak a mű teremthet törvényeket. Ám az is igaz, hogy a mű mögött mindig ott áll a kultúra egésze is. Ezért a kétségbeesést és a hányaveti legyintést egyaránt félretéve magára a tényre figyelve kell megállapítanunk: a sajátosan nemzeti kultúra mély válságára utal az, ha benne a mostanihoz
hasonló megosztottság, az egymás eredményeinek és törekvéseinek figyelmen kívül hagyása
mutatkozik meg.
A kérdés tehát az, hogy hol húzódnak a mai magyar irodalom törésvonalai?
Az irányzatok, folyóiratok, nemzedékek közötti természetes különbözőségeken kívül
ezeknek egyébként nem kellene szükségszerűen törésvonalként jelentkezniük, először
az irodalmon keresztül politizálok és az irodalomban az irodalmiságot előtérbe helye-

50

tiszatáj

zők között. Természetesen ennek is léteznek nemzedéki vonatkozásai. Az irodalomban önmagát már pontosan meghatározó nemzedék és az előttük járók viszonyát jellemezte Keresztury Tibor azzal, hogy az újabb nemzedék a népi-nemzeti elkötelezettségű
hagyományt már nem találja folytathatónak. A szakadás ezen a ponton nyilvánvaló,
magyarázata pedig minden bizonnyal a megerősödő s önmaguk megfogalmazódását kereső modernizációs törekvések és a hagyományos, társadalmi feladatok megfogalmazását is vállaló irodalmiság közötti különbözőségben rejlik. Ezek az értékrendek ugyan
már 1987-ben, amikor Pomogáts Béla megnevezte őket, s már azt megelőzően is legalább annyira különböztek, mint ma, s ha akkor nem is támaszkodtak egymásra, számos esetben mégis csak együtt léteztek - a hatalommal szemben. Akkor feltehetően
a politikum, s azon belül is a közös „ellenfél" elleni küzdelem szorította egy táborba
a más, új világot akaró írókat. S ha a politikum a Kádár-rendszer időszakában erősen
beleszólt az egyes értékrendekhez tartozó írók megnyilvánulásaiba, az igazság kedvéért
azt is el kell mondani, hogy amennyire akkor beleszólt, legalább annyira teszi ezt ma
is. A mai magyar társadalom immáron végzetesnek tűnő politikai megosztottsága vetítődik át az irodalom világába is, és osztja az abban résztvevőket is több táborra.
A szembenállások mögött felsejlik a magyar társadalmat immáron újra megosztó népiurbánus ellentét, még ha ez minden vitában nem is fogalmazódik meg teljes egyértelműséggel. Ennek következményei sajnos érződnek az intézményrendszer egyre
nehézkesebbé váló, s a teljes ellehetetlenüléssel fenyegető működésében, s az irodalom
több részre szakadásában is. Alighanem bekövetkezik az, amiről Pomogáts Béla írt már
többször emlegetett írásában: a magyar irodalom több részre szakad, s ha a részeket
jelképező szigetek - folyóiratok, könyvkiadók - egyikéről-másikáról nyílik is kilátás
a másikra, a valamikori kontinenssé ezek a szigetek már aligha állnak össze... Meglehet,
ezek a szigetek, éppen sziget-voltukban ma pontosabb képet mutatnak a magyar kultúráról, mint tenné azt egy önmagát erősnek mutató kontinens, mégis azt kell mondanom, hogy magával ezzel a szétszakadással is eltűnt valami. Nem más, mint talán az,
amiről Balassa Péter írt Sándor Iván új Bánk bán-értelmezése kapcsán: „Ujabb szabadságunk közös éjszakánk valódi méreteit nyilvánította ki csupán, magyar és magyar között".5 Megerősítésként pedig tovább idézem a Bánk bánhoz kapcsolódó gondolatot:
„Éjszakánk éppen azért közös, mert közöttünk, magyar és magyar között, nem pedig
idegen és magyar között húzódik, láthatatlan, megfoghatatlan, sötét folyamként."
A változások sűrűsödési pontja: a káosz
A változások, módosulások, átalakulások, az irodalmi értékrendek átrendeződései
hozzátartoznak minden irodalmiság életfolyamataihoz, azokhoz az életfolyamatokhoz,
amelyeknek révén egy-egy irodalom az állandóan változó korhoz kapcsolódik. Az elmúlt pár esztendőben azonban több és más történt, mint amit a hagyományos átalakulások leírásával bemutathatnánk. Ezekben az években a magyar irodalom jellege, karaktere változott meg, s ennek a karakterváltozásnak a folyamata bizony jóval bonyolultabb annál, mint amit a szokásos átrendeződések esetében megszokhattunk. Ráadásul
ez a karakterváltozás a korábbitól teljes egészében eltérő civilizációs környezetben
ment és megy végbe, úgy, hogy az irodalmiság résztvevőinek tudatában még mindig
csak egyetlen viszonyítási pont létezik, mégpedig a múlt, hiszen mindenki csak azt
tudja, hogy hogyan „működött" az irodalmiság valamikor, ám azt senki nem tudja,
hogy miképpen kell működnie ma vagy holnap, mint mondottam, a korábbitól erősen

1995. december

51

eltérő körülmények közepette. De hát hogyan is tudnánk a felmerülő kérdésekre egzakt és pontos választ adni akkor, amikor a társadalom átalakulásának naponta jelentkező gondjaira sem találunk megoldást, s eléggé régóta tudjuk már, hogy az irodalomra
az egzakt módszerek semmilyen körülmények között sem húzhatóak rá. Ráadásul
a XX. század második felének társadalmi mozgásai annyira gyorsak, hogy ezek következtében ma az irodalom világában a legkülönbözőbb társadalmi szituációkban felnövekedett és szereptudatukat ezekben az egymástól erősen különböző szituációkban
elnyert és megfogalmazó nemzedékekhez tartozó alkotók élnek egymás mellett. A mai
magyar irodalomban legalább fél tucat, ha nem több nemzedék alkotógárdája munkálkodik, természetesen az egyes nemzedékeken belül is különböző esztétikai elképzelések alapján, egy olyan társadalomban, amelyik, azon túl, hogy a napi megélhetés egyre
súlyosabb gondjaival van elfoglalva, ráadásul - ahogy utaltam is rá - a Nyugaton már
teret nyert tömegkultúra hatásának első nagy hullámát éli át, s valójában elképzelése
sincs arról, hogy mit is kezdhetne magukkal a művészetekkel és ezen belül az egyes alkotásokkal. Ilyen körülmények között csoda-e, hogy a művészetek, s így az irodalom
is, a korábban megszokott egységes kép helyett a kaotikus állapotok közötti létezés
képét mutatják önmagukról? Most, ezen a ponton térek vissza dolgozatom első mondatához: igen, éppen a kaotikus állapotok miatt lehetetlen egységes irodalomról vagy
magáról az elvontan létező irodalmiságról beszélni. S ezért van az, hogy a dolgozatírók
többsége, bármilyen hosszú is a dolgozata, egyre inkább csak a maga jegyzeteinek, tűnődéseinek a papírra vetésére vállalkozik, s lemond a teljes kép felvázolásáról. Többet
természetesen ezeknek a soroknak az írója sem tehet.
Ugyanakkor el kell mondani azt is, hogy az irodalomértés változása, gazdagodása
nem követte az irodalomban lezajló folyamatokat. Ennek illusztrálására számtalan példa
áll a rendelkezésemre, olvasmányaimból és saját gyűjtésemből egyaránt, ám ezeknek az
idézését fölöslegesnek tartom, hiszen a mai Magyarországon már szinte mindenki tisztában van azzal, hogy az irodalom oktatása, legalábbis a középiskolákban a huszadik
század első felének, de talán inkább első harmadának irodalmi terepénél megállt, szélesebb körben pedig a hagyományos értelemben tizenkilencedik századinak nevezhető
irodalmi elképzelések vannak forgalomban. A különböző, helyenként komikus, helyenként azonban tragikus példák idézése helyett Kulcsár Szabó Ernő áttekintő jellegű
megállapításait elevenítem fel. Az irodalomértés és az újabb magyar irodalom kapcsolatáról írott tanulmányában a következőket olvashatjuk: „Válaszolni arra a kérdésre,
vajon hogyan olvassuk a műalkotásokat, alighanem a legnehezebb dolgok közé tartozik, a pozitivista 'termelési' esztétikák öröksége folytán mindez a legritkább esetben
foglalkoztatta az irodalmat. Pedig éppen az a tudatformáló funkció, az a hatás maradt
így hosszú időre homályban, amelyet az irodalom a művek címzettjeire, magára a közösségre gyakorolt". Ezt követően Kulcsár Szabó számos konkrét és általában negatív
példát sorol fel, ezek mind az irodalomértés megkésettségét bizonyítják. Csak egy
megállapítást idézek a sok közül, ebben az ún. fiatal irodalom kapcsán mondja a következőket: „Azt is tapasztalhattuk, hogy a 'felnőtt irodalom' még mindig szociológiainemzedéki értelemben használja ezt a kategóriát, nem véve észre, hogy akikről továbbra is fiatalokként beszél, azok közül jó néhányan már a sejtettnél is komolyabb
esztétikai konkurenciát jelentenek számára."6 Az újabb irodalom alkotásai pedig gyakorlatilag értelmezhetetlenek az évtizedekkel ezelőtt kialakított „befogadói sémák"
szerint. Kulcsár Szabó Ernő egyébként 1980-ban írta szóban forgó tanulmányát, tehát
immáron másfél évtizede, s már akkor azt mondta, hogy „Nádas, Esterházy, Hajnóczy

52

tiszatáj

műveit nem lehet a konvencionális, realizmuselvűnek álcázott publicisztikusság előfeltevései szerint olvasni: a Termelési regény úgy fog kisiklani az ilyen olvasó kezéből,
mint egy Stockhausen-zenemű kombinatorikus struktúrája az eddig csak Liszt-műveket játszó zongoristáéból".
Növeli a bajt, hogy a könyvkiadás és a terjesztés rendszere teljesen összeomlott,
s így még a tájékozódni kívánó olvasónak sincs módja áttekintő kép kialakítására,
mondjuk, az újabb magyar költészetről. A magyar irodalom különböző csoportokra, irányzatokra való szétesése alighanem befejezett tény, s csak ismételjük magunkat
akkor, amikor azt mondjuk, hogy ez a folyamat számos negatív kísérőjelenséggel jár
együtt. S most arra gondolok, hogy a kinyomtatott könyvek, folyóiratszámok szinte
olvasás és olvasói reflektálás nélkül tűnnek el. Fontos, akár korszakos jelentőséggel
bíró munkák teljesen visszhangtalanok... A társadalmasiasodás mai fokán egyszerűen
nem tartom megengedhetőnek, hogy ne alakuljanak ki olyan terjesztői rendszerek, hálózatok, amelyek közvetlenül is segíthetnék a megjelent munkák - talán nem szép a kifejezés, de mást nem találok helyette - társadalmi hasznosulását.
Az irodalmiság keretein belül is megmutatkozó káoszra az irodalmi mezőny tagjai nem egyformán reagáltak. Ezeknek a sajátságos válaszoknak az első csoportját alkotják azok a megnyilvánulások, amelyek folytathatónak vélik a magyar irodalom társadalmiságot hangsúlyozó hagyományát. Ezt az álláspontot főképpen azok képviselik,
akik az 1989 körüli időszakban politikai szerepet is vállaltak. Ez a szerep akkor, főképpen azonban a rendszerváltás folyamatának az elindításában kikerülhetetlen volt, ám
az is gyorsan kiderült, hogy a napi politizálás szakszerűséget követelő gyakorlata immáron összeegyeztethetetlen a szellemi alkotómunkával. Kényszerű, vagy talán nem is
annyira kényszerű döntésével a magyar írótársadalom jó néhány tagja kilépett korábbi
szellemi környezetéből, s immáron a politikai életben folytatják munkásságukat. A politikai szerepet vállaló alkotók között akadnak olyan írók is, aki „visszatértek" az irodalomhoz, az igazsághoz azonban az is hozzá tartozik, hogy jelentős munkát az eltelt
időben még nem jelentettek meg. A legtöbb író azonban úgy tett (s az ő állásfoglalásuk
alkotja annak a bizonyos véleménycsokornak a második rétegét), mintha nem történt
volna semmi, vagy ha igen, akkor „csak" politikai hatalomváltás, ám magának az irodalomnak a szellemi környezetében semmiféle változás nem ment végbe. Talán fölösleges is mondani, hogy mennyire megkésett állásfoglalás ez, s talán azt is fölösleges mondani, hogy ebből a „táborból" hangzott el a legtöbb panaszos szó az utóbbi években az
irodalom működési feltételeinek ellehetetlenülése kapcsán. A harmadik csoportba azoknak a véleménye tartozik, akik visszahúzódtak a közszerepléstől, már amennyire egyáltalán vissza lehetett húzódni, hiszen számos olyan esemény történt, amire ilyen vagy
olyan formában a maga szellemi méltóságára adó embereknek reagálniuk kellett. Az ebbe a csoportba tartozó írók alaptörekvésük szerint csak műveikkel kívánnak jelen
lenni a magyar szellemi életben. Talán az ő külön műhelyekbe, szellemi odúkba való
visszahúzódásuk kötődik a legerősebben a kor mélyben mutatkozó szellemi mozgásaihoz: a vátesz-szerepet idejétmúltnak tekintik, a műalkotást nyelvi konstrukciónak tételezik, s visszahúzódásukkal is arra utalnak, hogy a kor az egyéniségek kibontakozását
csak a külön világokba való belemenekülés esetén biztosíthatja.
A szélesebb közvélemény - ide sorolva az azt formáló kulturális publicisztikát is egyébként a művészetek mai helyzete kapcsán jóval sarkítottabb álláspontot képvisel,
mint az valójában indokolt lenne. Eszerint a művészetek helyzetében és így az irodalomban is hangsúlyos változások következtek be, a korábbi, úgymond politizáló irodalom

1995. december

53

helyére az ún. nem politizáló került, az irodalom tehát teljes egészében elvesztette közéleti, társadalmi szerepét. Talán mondanom sem kell, hogy ezek a sarkított elképzelések
és feltételezések azért alakulhattak ki, mert már a kiindulópontjuk is téves előfeltevésen alapult. A magyar irodalom ugyanis soha nem volt egyszólamú, a talán bizonygatnom sem kell, hogy hosszú évszázadok óta különböző irányzatok, s ne felejtsük: értékrendek élnek benne, s nem is csak egy vagy kettő, ahogy azt a fentebb idézett vélemények sejtetni engedik. Magának az irodalomnak az átalakulása pedig nem 1989-ben vette
kezdetét, hanem évtizedekkel korábban, s maga ez a folyamat is több irányzat egymástól
különböző ütemben történő mozgása révén mutatkozott meg. S az irodalmiság ismerői
azt is jól tudják, hogy az ilyen mélységű folyamatok nem csupán a jelenségek közvetlenül való megmutatkozása előtt kezdődnek, hanem évtizedekig nem is zárulnak le...
A költészet változásai
A magyar költészet átalakulásának folyamatát természetesen az irodalom változásainak rendjében kell elhelyeznünk, hiszen ebben az irodalomban az egyes műnemek
nem választhatók el egymástól, legalábbis az érzékenységet tekintve nem. Mi több, a líra
a maga sajátságos érzékenységével mintha elébe is ment volna annak a folyamatnak,
amelyik aztán később éppen az új magyar regényben csúcsosodott ki. Emlékezzünk,
Béládi Miklós már 1982-ben terjedelmes tanulmányt tett közzé a magyar irodalmiság
jellegében megmutatkozó változásokról. Elemzése a következőképpen foglalható öszsze: A magyar irodalom a nyolcvanas évek elejére válaszút elé érkezett, kulcskérdésévé
vált, „sikerül-e megőriznie folytonosságát, vagy fel kell készülnie arra, hogy amit hagyományos, nemzeti jellegzetességekben, közérdekű feladatvállalásban kifejeződő fő
vonalának tekintettünk, annak továbbélése kérdésessé válik, megtörik, erőszakos beavatkozások miatt vége szakad". Ezt a kérdést az irodalom polarizálódása vetette fel.
A polarizálódás, az új irányzatok megjelenése szétfeszítette az eddig elfogadott kereteket, nem illeszthető irodalmunk folytonossági láncához. Az új irodalmiság háttérbe
szorította a valósághoz kötődő írókat, miközben az egyik oldalon megnőtt az irodalmi
publicisztika szerepe, a társadalomábrázoló igénnyel fellépő törekvések viszont kevés
eredményt hoztak. A másik oldalon viszont olyannyira erős volt az újításra, modernizálásra, kísérletezésre való törekvés, hogy maga a modernizálás is irányzattá tágult és
mélyült. Mindennek tartalmi vonatkozása, hogy „az új próza alkotója nemcsak másként, más nyelven ír, hanem mindenekelőtt másként gondolkodik a világról, az emberről és rendszerről, s legfőbb célja, hogy ennek az új világképnek találja meg az adekvát
epikai formáját".7
Béládi Miklós megjegyzéséhez a mai perspektívából talán csak annyit tehetek
hozzá, hogy mintha nem is a kezdeti, hanem a végső állapotot rögzítette volna. S nemcsak a prózában, hanem a lírában is megmutatkoztak a világ másként való szemlélésének a következményei. A költészetben az átalakulás folyamata a következőképpen
ragadható meg. Annyi előd után talán Tandori Dezső az/első, aki a hagyományostól
egészen eltérő költészeteszményt igyekszik megvalósítani. Parti Nagy Lajos - visszatekintve - a következőképpen fogalmazta meg a Tandori-jelenség lényegét: „Úgy érzem, Nagy László és Pilinszky mellett az utóbbi húsz év legnagyobb hatású költője
Tandori Dezső... Hajdani hangsúlyos ki- illetve visszavonulása az 'ügyek', az irodalmipolitikai élet tereiről, ha követőit nem is, hívei táborát növelte egy időre, hisz olyan
művészi gesztus volt, amit alig lehetett nem áthallani."8 Érdemes megjegyezni, hogy

54

tiszatáj

a mai elemzők is Tandori költészetének úttörő voltát emelik ki. Példaként erre Mészáros
Sándor mondatait idézem: „Már a kezdet meghatározása is kétséges, hiszen már az is
értelmezés és opció kérdése, mit tekinthetünk az új magyar költészet korpuszának.
Ennek belátása viszonylagosíthatja a kezdetre vonatkozó kérdést. De ha az új magyar
költészet kifejezést értékfogalomként használom, akkor ez lehetővé teszi, hogy egy
lehetséges kezdetről beszéljek. A különböző értelmezői közösségek között mára már
kialakult a minimális közmegegyezés arról, hogy Tandori Dezső költészetének első periódusa az új líra történetének egyik lehetséges kezdeteként értelmezhető."9
A hetvenes évek nagy költészeti forgatagában, különösen az évtized második felében természetesen mások is részt vettek. Mintha vihar előtti kavarodás lett volna, legalábbis azoknak az erőknek a nagysága, amelyek a költészetben mutatták meg magukat, ezt jelezte. Például Kálnoky László költészetében korszakos változás zajlott le:
ebben a költészetben is megjelent a távolságtartás, a finom és rendkívül bonyolult irónia - a közéleti eszményekkel szemben is. Ekkor zajlott az Arctalan nemzedék költői
körüli vita. Magát a kifejezést Zalán Tibor használta, annak a nemzedéknek a költőit
jellemezve, amelyik már nem volt leírható a korábbi nemzedékek kapcsán használt kifejezésekkel, de a maga alapvető törekvéseit sem teljesítette még ki. Ekkor lesznek szélesebb körben is ismertté Magyarországon a párizsi Magyar Műhely költői, ekkor hódít a legnagyobb körben a neoavantgárd, és ekkor művelik a legnagyobb érdeklődés
mellett a vizuális költészetet. A politikai változások csak ezután a nagy forrongás után
következtek, ám ahogyan közeledtünk feléjük, úgy csökkent is a költészet iránti érdeklődés, s az újabb nemzedékek és irányzatok költői, akárcsak korábban induló társaik,
egyre inkább szakmai közönség előtt jelenhettek csak meg munkáikkal.
Az újabb magyar költészet különböző irányai - s alkotói - ismét az egyéniséget
állították érdeklődésük középpontjába. A személyiséggel mint témával talán csak
a nyelv mint téma - és eszköz - tudott lépést tartani. Az alany és a tárgy jutott így kitüntetett szerephez, s talán az sem véletlen, hogy a személyiség több vonatkozásban
is ennek a költészetnek a fő témájává vált. Ezért is tartom fontosnak, hogy a személyiséggel kapcsolatos nézőpontok közül megmutassam Főidényi F. Lászlóét, aki a személyiséget éppen mint irodalmi témát járta körül. Álláspontját azért is idézem hosszabban, mert az általa rögzítettek minden további vizsgálódás kiindulópontját képezhetik:
„...a társadalmi, politikai válság mellett (mögött) ott rejlik a minden egyedi életet átitató egzisztenciális válság. A kor azonban, ahelyett, hogy ezzel szembenézne, inkább
leplezni akarja: az egzisztenciális válságra is politikai, gazdasági magyarázatokat keres.
Ahelyett, hogy megtanulna vele együtt élni, inkább elfojtja (hogy azután ez a válság
a legváratlanabb irányokból, a legkülönösebb álarcokban ismét előtörjön), s miközben
a társadalmi válság megoldásán fáradozik, megfeledkezik róla, hogy az egzisztenciális
válság aknamezőként terül szét. Kialakul az ördögi kör: minél jobban leplezni óhajtják
a személyes, minden életben ott lappangó válságot, annál törékenyebbek, kuszábbak
lesznek az életkörülmények, de minél válságosabbak ezek, annál nyomasztóbbá válik
a személyes egzisztenciális válság, amelynek eltakarására egyre több energiát kell fordítani. A válság nem azért teljes, mert a gazdasági, politikai élet egészére kiterjed, hanem mert a személyes (örökké újratermelődő, felszámolhatatlan) és a személyen túli
(az időnek kiszolgáltatott, megszüntethető) válság látszólag kibogozhatatlanul fonódik össze."10
„Mit tehetünk ebben a helyzetben mi?" - ez Főidényi F. László kérdése, s ez a mi
korunk költőinek kérdése is, tán csak a többes szám értendő egyes számban, hiszen

1995. december

55

egyre inkább magánkérdésként fogalmazódhat meg minden ilyen töprengés. S a válaszok is egyre inkább magánválaszok lesznek, ahogyan az egyes költői világok is magánvilágokként értelmezhetők...
Változatok a társadalom és a költészet kapcsolatára
Abban a káoszban, amelyikben nem csupán a költői cselekvés társadalmi „áttétele"
kérdőjeleződött meg, hanem az is kérdésessé vált, hogy egyáltalán lesz-e olvasójuk a leírt verssoroknak, gondolatoknak, szükségképpen felerősödött az önálló költői világok
kialakítására és belakására való törekvés. Félreértés ne essék, az önálló költői világ léte
eddig is minden valamirevaló költői megszólalás alapját kellett hogy jelentse. Most inkább arról van szó, hogy a művészi öntörvényűség mellett felerősödött a világtól, sőt
még a pályatársaktól való elkülönülés vágya is. Ha például évtizedekkel ezelőtt a közös
nemzedéki létezés élményeit és feladatait megéneklő vágy fogta össze az induló költőket, a „fölrepülni rajban" szándéka, akkor most soha nem látott igyekezettel jelennek
meg a többitől különálló költői világok létrehozására irányuló törekvések. Ismételten
mondom, ebben a törekvésben az elkülönülés minden korábbinál erősebb vágya az új
jelenség, s adott esetben ez az elkülönülési vágy akár még az olvasótól való elzárkózást
is jelentheti. Többen írtak már arról, hogy például éppenséggel Tandori Dezső, az újabb
irodalmi érzékenység talán első megszólaltatója, olyan költői világot alakított ki,
amelynek versekben való leképeződései tulajdonképpen csak megalkotójuk számára értelmezhetőek, és elhangzott már olyan vélemény is, hogy egy Esterházy-darab jelentősége nem önmagában áll, hanem abban, hogy Esterházy Péter műhelyéből került ki, s
így a műhely sajátos vonásait hordozza magán. Vagyis a kritikust jobban érdekli
a műhely sajátossága, mint a műhelyből kikerült munka. Úgy gondolom, ez a kritikai
megnyilvánulás már önmagában tünetértékű.
Feltehetően az elkülönülés vágya mutatkozik meg a nagyobb méretű kompozíciók számának növekedésében is. Egyre több ciklus jelenik meg, s megnőtt a kötetnyi
terjedelmű ciklusok száma is. Látni Togjuk: szinte uralkodóvá váltak a szerepversek,
szemmel láthatóan növekedett az egyes, korábban papírra vetett költői sorokhoz kötődő versek száma, gondoljunk például arra, hogy az egyik József Attila-szonett sorait
alapul véve teljes értékű szonettkoszorú született, s ismert az is, hogy költők szövetkeztek az „öreg" József Attila költészetének „megteremtésére". A példák alighanem önmagukban is jól érzékeltetik: a ma költője már nem a világhoz való viszonyának, hanem a nyelvhez való kötődésének, egyes korábbi irodalmi vagy kulturális szerepekhez
való kapcsolatának tisztázására törekszik, s a világhoz kötődő kapcsolatát is ezeken
a viszonyulásokon keresztül igyekszik megfogalmazni. Ugyancsak az elkülönülésre vágyás gesztusát vélem felfedezni abban is, hogy egy-egy alkotó minden korábbinál erősebben kötődik egy-egy formához, mint például Markó Béla vagy Bertók László a szonetthez. A klasszikus értékeket hordozó formához való menekülés már önmagában is
a kor káoszától való elfordulást jelenti, ahogyan az ebből az elfordulásból létrejött versek is tagadják a maguk kifinomultságával, belső harmóniájával, csendjével és az ebben a csendben szerephez jutó finom rezdülésekkel azt a kort, amelyben alkotójuknak élniük adatik.
A mostani dolgozat keretei között a mai magyar költészet önálló és értékkel bíró
költői világait nem tudom bemutatni, így a következőkben inkább csak jelzésszerűen
mutatok be néhány, számomra is fontos költői törekvést.

56

tiszatáj
A hétköznapiság tudomásulvétele: Petri György újabb versei

Petri György költői világában mindig is ott élt az elkülönülés szándéka. Egyik,
talán legkorábbi interjújában mondja: „De miért ne lehetne más típusú lírát csinálni?
Sőt, nekem úgy tűnik, hogy ma éppen József Attila-típusú lírát nem lehet csinálni. Ezt
sajnálom is, mert tulajdonképpen konzervatív vagyok. De az, hogy milyen lírát tudok
én csinálni, az nem csupán személyes óhajomtól függ. És végtére is, mi van akkor, ha
nem líra? Hanem valami, ami csak emlékeztet arra? Ha sikerül néhány embernek segítenem élete értelmezésében, akkor meg vagyok elégedve."11
Az elkülönülés szándékának önálló jelentést is hordozó megvalósítását jelentette
Petrinek az akkori elsődleges nyilvánosságtól való elzárkózása, köteteinek szamizdatkiadásban való megjelentetése, s egyúttal egy, a korábbiaktól eltérő politikai költészet
kialakítása. Mégis hibát követnénk el, ha Petri lírájának sajátosságát csupán ebben
a politikusságban látnánk. Valószínűleg helyesebben cselekszünk, ha Keresztury Tibor
gondolatmenetét követve a csömör és poézis kapcsolódásában látjuk ennek a lírának
a többitől megkülönböztető specifikumát. „Életmódot, létstratégiát épít a konok reménytelenség alapjaira, s a kiábrándulásban megfeszülő tartás fegyelmével csorbítatlan
egészet sző lefokozott sorsa töredékeiből" - olvashatjuk Keresztury Tibor írásában.12
Ugyancsak Keresztury Tibor mutatott rá ennek a költészetnek a társadalmi vonatkozásaira: „Úgy hiszem, hogy az a hallatlan népszerűség, felfokozott érdeklődés, ami
Petri György líráját az elhallgattatás bő évtizedében is végigkísérte, a betiltott író mítosza mellett jórészt a modell tartalmából és következetességéből fakadt. Az adott világ,
a 'létező szocializmus' elvárás- és normarendszere szerint berendezkedni képtelen, minden elvtelen kompromisszumot elvető példájával a hetvenes évek illúzióikat vesztő értelmiségét ragadta különösképp meg, azt a társadalmi réteget, mely ez idő tájt kezdett
eszményeinek végleges csődjével szembesülni. Erkölcsi-eszmei válsággá fokozódó megrendülésüket a diagnoszta józan tárgyilagosságával fogalmazták meg Petri versei, s a fájdalmas látlelethez egy merőben szokatlan, közvetlen közlésmód társult, mely egyszerre
mondott le a képes beszéd, a metaforikus virágnyelv áttételeiről és a képviselet, a nevükben beszélés nyájjá terelő, fensőbbséges grammatikájáról."13
Mindez azonban már a múlt, s joggal tehető fel az a kérdés, hogy most, a rendszerváltást követő években mit mond a kor emberének ez a költészet? Petri György újabb
kötetei, folyóiratokban megjelent versei, szaporodó számban napvilágot látott interjúi
arról győzik meg olvasóikat, hogy valójában kevesebb változás történt ebben az országban, mint ahogy az a rendszerváltás szót hallva elképzelhető. Mert valójában megváltozott a politikai intézményrendszer, s talán megváltoztak az ország lehetőségei is,
noha ebből a mindennapokban még nagyon keveset érzünk, ha egyáltalán érzünk valamit, ezeket a lehetőségeket azonban elvontan nem tudjuk átélni, következésképpen
azonosulni is nehéz velük. így aztán, pár évvel azután, hogy 1989 körül Petri György
alakja és költészete iránt valóban nagy érdeklődés mutatkozott, kötetei jelentek meg,
díjakat kapott, közügyekben is kikérték a véleményét, Petri György is visszatért a korábbi versvilágát uraló hétköznapisághoz: Ha korábban a „szétesése az épített világnak"
élményét fogalmazta meg, s ennek a szétesésnek a jelenségeit írta le, akkor most elmondható, hogy folytatja a széteső világ elemeinek a leírását. Ebből a költői világból
már eltűnt minden, aminek határozott körvonalai vannak, minden, ami szavakkal pontosan körüljárható jellegzetességgel bír. „Megint megyünk: Vagyis állunk tovább. /A többesszám ezúttal téged ölel (fal?) fel. / De Ki? Vagy mi? / Egy szelíd tétovahovább?" mondja Megint megyünk című versében. Köteteinek, verseinek olvasója nem egyszer

57

1995. december

azon tűnődik, hogy vajon mikor következik be az elhallgatás, a hétköznapiság, a monotónia mikor győzi le a megszólalás kényszerét. Petri számára már valóban nem léteznek
illúziók, természetesen társadalmi és politikai illúziók sem, a létezésnek sem mutatkozik különösebb értelme, azon túl, hogy az ember van, és más, mint a többiek. Mert
a másnak, különbözőnek lenni szándékát Petri György továbbra is őrzi magában,
s ahogy mostanáig utolsó interjújában mondja, még önmagától is különbözni akar:
„...a testemmel élek együtt, nem a szobrommal. A szoborállítás legyen a kritikusok
dolga... Egyedül az a fontos, hogy az ember ne akarjon megfelelni a saját szobrának.
Én próbálok eltekinteni azoktól az elvárásoktól, amelyek velem szemben fokozatosan
kiépültek."14
A (szerep)versekben létezés öröme és fájdalma:
gondolatok Baka István költészetéről
A szerepversek végigkísérik a költészet történetét, hiszen szinte mindegyik vers
a lírai én állapotának, pillanatnyi helyzetének önálló formában való kivetülése. A költő
már évszázadok óta különböző szerepekben létezik, mondhatnánk úgy is, hogy önmagát helyezi különböző szerepekbe, s egészen kivételesnek mondható az a szituáció,
amelyikben a versírói én, a vers hősének az énje és a versírói én mögött álló alkotói én
teljesen azonos egymással.
Baka István költészetét szinte ennek a költészetnek az indító pillanatától végigkísérik a szerepversek. Első kötetében (Magdolna-zápor, 1975) a Bolgárok című verse
(később csatlakozott hozzá a Székelyek című, már korábban is meglévő, de az akkori
viszonyok közepette nem közölhető verse) egy népcsoport történelmi sorsát mondja
el, többes szám első személyben, tehát a sorssal (itt nem mondhatjuk, hogy a szereppel)
azonosulva. S ha a többi verset nézzük, akkor is számos olyat találunk, amelyikben
egy-egy történelmi személy, vagy alkotó sorsán keresztül önmagáról is beszél. A névsor valóban gazdag: Dózsa, a kuruc harcosok, a prédikátorok, Petőfi, Vörösmarty
(több versben is, ő Baka leginkább önmagához „alakított" hőse), Ady (a Háborús téli éjszaka című kompozíció központi alakja és a Tűzbe vetett evangélium című vers is az
ó alakját idézi), József Attila - aztán következnek a zenészek, Mahler, Rachmaninov,
Liszt Ferenc (a Liszt Ferenc éjszakái című nagy ciklusban) - s külön említve, mindenkitől elkülönítve Széchenyi alakja, többek között a Döbling című, nemcsak terjedelmére
nézve nagy ciklusban.
Baka István legújabb megidézettje Sztyepan Pehotnij orosz költő, azaz orosz önmaga, merthogy ez a név valójában Baka István nevét rejti, lévén hogy az ő nevének az
orosz megfelelője. Arra a kérdésre, hogy Baka miért orosz önmaga szerepét átélve beszél a világról, alighanem soha nem kapunk teljes választ, s azért nem, mert a költészetnek számos olyan mozzanata van, amelyik a racionalitás szintjére nem fordítható
át, ezen a szinten tehát nem is megválaszolható ez a kérdés. Válaszkísérletek természetesen léteznek, ezekből magam is megfogalmazok kettőt.
Elsőként arra utalok, hogy Baka az orosz nyelv és orosz költészet kiváló ismerője, számos orosz költő, köztük például Joszif Brodszkij magyar fordítója, és az orosz
kultúrát, s ami talán legalább ennyire fontos, az orosz hétköznapokat is alaposan ismeri. A szovjet birodalom szétesése szinte természetes lehetőséget teremtett a számára,
hogy az általa megismert, s számos vonatkozásában immáron végleg letűnt világot úgy
mutassa be, ahogyan azt megismerte, s ahogyan a legtöbben átélték, merthogy a Baka,

58

tiszatáj

illetve a Pehotnij név erre is utal, a gyalogjárók szemével. S valóban, az ő Sztyepan
Pehotnija a kultúráról beszél a legtöbbet (Raszkolnyikov éjszakájáról, ismét csak
Rachmaninov zongorájáról, a ciklusba illesztve a korábban önmagában álló verset,
a Párizsba menekülő Hodaszevicsről, a nagyszínházi estéről, Kantról és Saljapinról),
de feltűnnek a mindennapi élet mozzanatai is, mint például a moszkvai metróba való
alászállás pillanatai, a társbérleti éj gyötrelmei, a Szentpétervárral való újbóli találkozás
felemelő percei s így tovább. Az orosz élet magyarországi „befogadása" és magyar
nyelven való megörökítése alighanem Baka István versciklusában valósult meg a legteljesebben és a legmagasabb művészi fokon. Példaként erre In modo d'una marcia című
versét idézem:
A vonat kifutott s vele Mása.
A Vörös Nyíl, a moszkvai gyors
Hazavitte, - hisz ott a lakása.
Ez a sors - motyogom - ,eza sors!
Be is ugrom a boltba? ha vodka
Van a polcon, a szatyrot elő!
Mit üvölt ez a kasszai szotyka?
Sose tudta ez itt, mi a nő.
Hazaballagok, és fel a Schumannt!
Ez a kvintet olyan csudaszép,
Hogy a könny a pohárba lecsurran:
Be gyalázatos-édes a lét!
Mibe fogjak a vodka után még?
Mit is ír ma a Pravda, a Trud?
A világban unalmas a játék:
Csak üres fecsegés, csupa rút
Pofa áll komoran a tribünön,
Míg alattuk özönlik a tank
S a rakéta, - bevallom e bűnöm:
örömet sosem érzek alant.
Ha fölöttem a drága, csak akkor
Legyek én az alatta-való!
De elúrhodik itten az aggkor:
Aki nem szenilis ma, csaló.
A vonat kifutott s vele Mása.
A Vörös Nyíl a kék síneken
Röpíti, - hiszen ott a lakása:
Nem a Múlt, se Jövő-a Jelen.
A kultúra ismeretére való utalás, legyen az mégoly magas fokú is, mint Baka Istváné, még aligha magyarázza meg egy ilyen hatalmas kompozíció létrejöttét. Nyilvánvalóan az eddig említett mellett más szándék is munkált a költőben. Aligha tévedek, ha
megkockáztatom, hogy a költő egy zárt és teljes világot akart ábrázolni, s feltételezhető, hogy ezt a zártságot és teljességet önmaga számára az általa felidézett, s immáron
letűnt világban találta meg.

1995. december

59
A nyelvben létezés boldogsága jegyzetek Kovács András Ferenc költészetéről

Kovács András Ferencet még az irodalmi közvélemény is - tulajdonképpen minden irodalmi szempontot mellőzve - a fiatal költők között tartja számon. Természetesen az életkort tekintve igaz is ez a megállapítás, arra azonban nem utal, sőt, éppen azt
fedi el, hogy Kovács András Ferenc terjedelmében és nyelvi, gondolati vonatkozásait
tekintve is rendkívül jelentős költői világot teremtett meg.
Ez a költői világ is a költészet mai társadalmi helyzetének tudomásulvételére
épül. Ahogyan Kelemen Zoltán is észrevette, Kovács András Ferenc a költészet világból való kivonulását, „rezervátumba kerülését" tudatosította önmagában, „...lehet, hogy
Kovács András Ferenc éppen arra figyelmeztet: a felgyülemlett utalásrendszerek, a könyvtárak (1. Jorge Luis Borges emlékének címzett versét, az Ars memóriáét) szövevényes labirintusaiban immár maga a vers a válságtermék, létével demonstrálja azt a romkertet,
melyről már fentebb volt szó. A költő tehát míves csavargó kell hogy legyen, gyermek, égi fogantatású, szent bukdácsoló? A marosvásárhelyi költő összegyűjti minden
korok minden ritmusát, rímét és dallamát, 'ért tudománnyal ostobán' szórja elénk rengeteg álarcát, aztán kiválaszt egyet, a vágáns csavargóét, és ebben a maszkban int búcsút, lelkét kockán pörgeti tovább."15
Kovács András Ferenc költői világának két alapvető meghatározója van. Az egyik
az, hogy csak a versbe tudja magát belehelyezni, tehát költészetének kiindulópontját
önmagára is vonatkoztatja, azaz, ha a vers rezervátum-létbe szorult, akkor a költő ez
ellen a lét ellen nem is tehet semmit, sőt, a helyzetet elfogadva magát a világot is a versbe kell elhelyeznie, a világot a versen keresztül kell szemlélnie. Nem véletlen, hogy
Kovács András Ferenc ezt a helyzetet is rögzítette, például Torzó - 1992 című versében,
ily módon:
Sormetszetekkel sebzett,
összeszabdalt minden mihez nyúlsz: mindjárt szétesik,
alighogy érint: kezdetébe hull,
mert gondolatban máris vagdalod,
arány ltod, beméred,fölszeled
tervezgetvén: egész a szerkezet még
s a glóbusz is, hisz délkörök hasítják,
egész, egész, egész a lét s magad,
míg két cezúra bármit összefércel te vágóhidak geométere!
De szét világ szét vers, szét semmiségek —
vakon ragyognak rád a varratok,
s te hentesülvén szentesülsz,
de ráng
elráng a verssé mészárolt világ
még meg-megrándul vergődőn a mondattorkodban érzed tördelt tagjait, no vedd és edd nem válthat az se meg.

ÓO

tiszatáj

A másik meghatározó erő, s egyben sajátosság magához a nyelvhez való kötődés,
a nyelv gazdagságának tudatosítása és kihasználása. Kovács András Ferenc még a tartalom és a forma egységét firtató szokványos kérdésre is a számára adódó legtermészetesebb választ adta: „A forma élteti, összetartja a verset. De az igazi lírához a forma nem
elég, még a formaérzék sem. Ugyanis bármilyen kitűnő formaérzékkel lehet csapnivaló
verseket írni. A formát igazán nem a tartalom, hanem - irodalom esetében - a nyelv jelenléte tölti meg. A nyelvnek otthonosan kell laknia a formát."16
A vers tehát Kovács András Ferenc számára a formának és a nyelvnek a találkozásával azonos. A nyelvhez, az irodalmisághoz, értve alatta az irodalmi értékek befogadását és földolgozását is, a lehető legerősebb módon kötődik, s ezt az idézett interjúban
meg is fogalmazta: „Villon, Lorca, Apollinaire, Ady, Pilinszky vagy a középkori latin
himnikusok lírájáról már írtam... Meg másokról is: Catullusról, a goliárdokról, Petőfiről, Aranyról, Aprilyról, Dsidáról, József Attiláról és a kitűnő, a Marosvásárhelyen élt
és ott alkotó Székely Jánosról, akit valamelyest a 'mestereim' között tartok számon...
Platón, Augustinus és Pascal mellett, valahol Montaigne és Albert Camus között...
Mert igazából a preszókratikusok, a középkoriak, Giordano Brunoék és az ún. 'egzisztencialisták' érdekeltek akkortájt. Később már csak Borges... Megjegyzendő, hogy Babits, Cs. Szabó László, Deák Tamás, Illyés Gyula, Németh László, az említett Székely
János és Szerb Antal értekező prózáját még édesapám adta kezdetben tanácstalan kezembe..."
Az irodalom, a kultúra némely esetben a teljes azonosulás lehetőségét teremti
meg a számára, mint például a Júliának különb dicséreti című ciklusában. A személyes
élmény a Balassi költészetéhez kötődő élménnyel kapcsolódik össze, s ennek köszönhetően olyan versek születtek, amelyek önmagukban is tökéletesek, és a személyes megrendültség szépségét hordozzák magukon, de a Balassi által képviselt irodalmi hagyománytól is elválaszthatatlanok. A hagyomány máskor a paródia, az áthallás, a halandzsa és a játékosság számára teremt lehetőséget. Az sem véletlen, hogy nála a KámaSzútra Csandra-Szútráví változik, és az Omar Khajjám-élménykör továbbrezgését
Hét hamisítvány Perzsiából címmel szerepelteti.
Kovács András Ferenc költészete előtt új távlatot nyitott az, hogy felfedezte-megteremtette a saját maga számára Lázáry René Sándor alakját. Lázáry, ahogyan verseinek, s újabban műfordításainak „felfedezője" minden mű „közzétételekor" megjegyzi,
a századforduló időszakában élt Marosvásárhelyen, tanár és hivatalnok volt. Az első
verseket követően újabb munkák „kerültek elő" a hagyatékból, s a versek mellett műfordítások is. Ezzel a publikáció-sorozattal hatalmas lehetőség teremtődött Kovács
András Ferenc előtt arra, hogy Lázáry René alakján keresztül a világról, a hely szellemé> ről, a magyar és világköltészetről műveken keresztül mondja el a véleményét. Aligha
túlzok akkor, amikor azt állítom, hogy Weöres Sándor „szerepjátszó" ciklusai óta a magyar költészetnek nem volt nagyobb súlyú és nagyobb lehetőségeket magában rejtő kísérlete annál, mint ami napjainkban Kovács András Ferenc költészetében formálódik.
Társadalmi vonatkozások, utalások
az utóbbi évek magyar költészetében
Az egyes költői világok számos társadalmi vonatkozással bírnak, s természetesen
a mai magyar költészet egésze sem mondott le a társadalmi kérdések iránti érdeklődésről.
Nem, nem mondott le, annak ellenére nem mondott le, hogy a hagyományos értelem-

1995. december

61

ben vett közéleti költészet művelése immáron csaknem lehetetlennek látszik. De nem is
mondhatott le, hiszen ilyen jellegű hagyományai olyan gazdagok, hogy ezt az örökséget akkor is éltetnie kell, amikor programszerű követésére már alig mutatkozik lehetőség. Gondoljunk csak arra, hogy Nagy Imre és kivégzett társainak újratemetését, ezt
a rendszerváltás elindítását jelképező aktust már évekkel ezelőtt követelte Nagy Gáspár
Öröknyár: elmúltam 9 éves című versében, s 1956 „újraértékelését" megelőzően az irodalom már állást foglalt ebben a kérdésben, s itt most Esterházy Péter és Nádas Péter
művekbe emelt, s íróilag is hiteles megnyilvánulásaira utalok.
1989 egyébként nemcsak a magyar társadalom egészének, hanem a magyar költészetnek is nagy éve volt. Erezni lehetett, hogy komoly feszültségek halmozódtak fel
a társadalomban, s komoly erők gyülekeztek az irodalom terén is, hogy ezeket a feszültségeket számba vegyék, s ha lehet, legalább az irodalom eszközeivel feloldják. Más kérdés az, hogy maradandó esztétikai érvénnyel csak kevesek tudtak megszólalni az újabb
fajta közéleti költészetnek ebben az utolsó nagy hullámában...
Az említett esztendő költői termésének tematikai leírását Szekér Endre végezte
el.17 Elsőként azt regisztrálta, hogy a korábbinál nagyobb lett a versírási kedv, mintha
a költők úgy érezték volna, hogy ebben a változásokért kiáltó esztendőben egyszerűen
nem hallgathatnak. Pomogáts Bélára hivatkozva idézi Csorba Győző A legszebb hang
című versét: „Most fontosabb a vers, mint bármikor, / Most fontosabb, mint életem, halálom, /s nem-ími többé - többé nem bírok..."
Szekér Endre az 1989-ben megjelent verseket a következőképpen csoportosította:
„a korábban írt, de elrejtett, fiókban őrzött, s csak most közölt versekre - és a valóban
ebben az évben született új versekre". Valóban, emlékezzünk csak, mintha gátszakadás
történt volna, úgy jelentek meg az 1956 óta eltelt évtizedekben íródott, ám - itthon
legalábbis - csak most megjelentethető „56-os" versek, és más, ugyancsak „cenzurális"
okok miatt addig még nem kinyomtatott versek. De 1989 „saját" verseiben is hihetetlen tematikai gazdagság mutatkozott meg. „A magyar költők jelentős része nem tud és
nem is akar elzárkózni a mindennapi eseményektől, az elmúlt évben lezajlott forradalmi eseményektől" - írja 1989-re utalva Szekér Endre, s többtucatnyi példát is idéz
megállapítása igazolására. A példatár hosszúra nyúló idézése helyett írása összegző megállapításait idézem: „A magyar költészet 1989-ben megjelent alkotásait olvasva azt állapíthatjuk meg, hogy különös érzékenységgel fejezte ki az ember mindennapi kételyeit,
vívódását, küzdelmét, politikai rezdüléseit, kisebb és nagyobb tektonikus mozgásait.
A gyakori keserű megállapításokkal, értékvesztésekkel, önbizalom hiányával ellentétben
- a mai magyar líra gazdagodását, sokszínűségét, formaművészetét kell észrevennünk.
A költők jeleket hagynak, nélkülük szegényebb lenne ez a föld, elválaszthatatlanok
tőle. 'Ráégünk erre a földre', jegyezte meg Nagy Gáspár. S ugyanakkor az 1989-es év
magyar verseit elemezve hadd emeljük ki befejezésül Tornai József gondolatát, aki
a vers címével érzékeltette mindnyájunk lelkiállapotát, csalódásait, szenvedéseit és reménykedését: 'A hátha, a mégis, a remény'".
S azóta? Mi történt 1989 óta a társadalomban és a magyar költészetben? Ha a társadalmi történések elemzését itt nem is tudom elvégezni, arra azért utalok, hogy az
a remény, amelyben 1989-ben - meglehet, megalapozatlanul - bizakodtunk, nem lett
valósággá, s az elképzeltnél minden vonatkozásában valóságosabb, s számos ellentmondást magában hordozó világ alakult ki körülöttünk. Azóta - a megvalósulatlan remények miatt is - kevesebb, bizony, jóval kevesebb társadalmi, politikai mondandót
hordozó vers született. S ha íródott is ilyen jellegű vers, akkor azok a politikai élet kis-

62

tiszatáj

szerűségének, az egymásnak ellentmondó társadalmi jelenségek kialakulásának, s a kilátástalanságnak következtében, ha lehet így mondani, szomorú látleletnek bizonyulnak a ma, s feltehetően az utókor olvasójának szemében is.
Nézzünk néhány példát ezekre a versbe foglalt s versbe emelt társadalmi és politikai látleletekre is. Kányádi Sándor az „úri" magyarság, az úrhatnámság térnyerése, az
úri magabiztosság növekedése ellen tiltakozott Négy riadt sorocska című versével („növekvőben a vérszomj / növekedőben az ódaigény / mi lesz veled szegény /szegénylegény"),
s Váratlan sárga, valamint Tojáshéj-fölirat című verseiben. Petri György a köztársaság koronás címeréről rendelkező törvényhez fűz megjegyzést (Egy törvényre), Utassy József
a korrupció ellen tiltakozik, mondván: „Ne keltsetek nagy riadalmat: / Csáky szalmája ím
az ország. / Tudhatjátok már: mi a gyarmat. / Világgá hírelik a morzsák. //Szorong a sok
kirakatablak, /a bábukat mind megmotozzák, / az utca zeng a lárma zaklat: / csörömpöl
egész Magyarország". Buda Ferenc az elárvult, kifosztott föld vízióját tárja elénk:
Nap, éj
nap, éj,
nap, éj.
Megvirrad, bealkonyul.
Éjbe, az éji égbe hatol
a vadliba-ék
feltarthatatlanul.
Leszáll-e valahol?
Ha vízre lel,
bizton leszáll,
ám itt valaki
mindig
mindent összekuszál,
összebeszél.
Nap, éj
nap, nap
éjmegüdvözül ki távozik
ki itt marad elkárhozik
Meglehet, a kifosztott földön maradók elkárhozásának ez a víziója hosszú évekig
társadalmi tartalmakkal telítődik majd az olvasók tudatában.
(1995. február)

JEGYZETEK
1. Fried István: Líra, irodalomértelmezés, vers(kötet) - Magyar költők, magyar költészet az
1990-es években. Forrás, 1995. 3. 67-80.
2. Idézi: Pór Judit, Újhold - Évkönyv, 1989.1. 300-310.
3. Dalolva süllyedünk. Selmeczi Györggyel beszélget Andrassew Iván. Népszabadság, 1995.
február 15. 14.
4. Pomogáts Béla: Értékrendek a magyar irodalomban. Magyar Műhely, Párizs, 1987. november 15.

1995. december

63

5. Balassa Péter: A közös éjszaka - magyar és magyar között (Sándor Iván új Bánk bán-értelmezéséről). Forrás, 1993. 11. 80-83.
6. Kulcsár Szabó Ernő: Irodalomértésünk és a fiatal irodalom. In.: Műalkotás - szöveg - hatás,
1987. 250-268.
7. Béládi Miklós írása. In.: Választások, 1983. 509-549.
8. Parti Nagy Lajos: Tandori Dezső: A megnyerhető veszteség. Kortárs, 1988. 8. 163.
9. Mészáros Sándor: Mi mennyi? Versértés és az új magyar líra. Jelenkor, 1995. 1. 12-17.
10. Főidényi F: László: A belső hang. In.: Lélegzet 2, 1987. 117-120.
11. Játék nincs, élmények viszont vannak. Alföldy Jenő beszélgetése Petri Györggyel. In.: Beszélgetések Petri Györggyel, 1994. 8.
12. Keresztury Tibor: Csömör és poézis (Petri György lírájáról). Ujhold-évkönyv, 1990. 1. 323333.
13. Uo.
14. „Élveztem a hatalom provokálását". V. Bálint Éva interjúja Petri Györggyel. In.: Beszélgetések Petri Györggyel, 1994. 128.
15. Kelemen Zoltán: Indiánok a vastüdőben (Kovács András Ferenc: Lelkem kockán pörgetem). Forrás, 1994. 11. 91-94.
16. „Az író embernek magával és a világgal kell megmérkőznie..." Erdélyi Erzsébet és Nobel
Iván beszélgetése Kovács András Ferenccel. Tiszatáj, 1995. 2. 17-21.
17. Szekér Endre: „A hátha, a mégis, a remény". Az 1989-es esztendő magyar verseiből és verseiről. Forrás, 1990. 5. 67-73.

MONOSTORI

IMRE

„Értelmiségi és paraszt ugyanabban
a bőrben..."
CSOÓRI SÁNDOR ESSZÉINEK VILÁGA
Pőre, mégis (vagy inkább: tehátf) méltóságteljes és tömörségében is megkapó,
a már hallani vélt kényeskedő nyihogást is Ady Endre „nagyúri" fölényével magáról lepöccintő, magabiztos emberi gesztus ez a címbe emelt, önmeghatározó Csoóri-idézet.
(„Értelmiségi és paraszt ugyanabban a bőrben - ez maradok már nyilvánvalóan halálomig.") Pontosan kijelöli és meghatározza legújabb kori irodalmunk, tágabban véve:
szellemi életünk egyik legfontosabb és legmarkánsabb képviselőjének világképbeli
„koordinátáit", a származás véletlenségétől a sorsvállalás tudatosságán át a meghatározó
szerep végleges voltának megvallásáig.
A Tenger és diólevél című több mint ezerkétszáz oldalas, két kötetes esszégyűjtemény 1994 nyarán jelent meg Szakolczay Lajos szerkesztésében a Püski Kiadónál,
a Csoóri-életműsorozat reprezentáns részeként. Á két vaskos kötetben tizenegy ciklusba
rendezve megtalálható - leszámítva néhány beszédet, cikket és az interjúkat - az esszéírói életmű akkori egésze, Csoóri Sándor értekező prózájának teljessége. Összesen
kétszázötvenhét írás. Az időben első 1961-ből, a legutolsó 1994-ből való. Több mint
három évtized termése tehát.

64

tiszatáj
Mit mutat a névmutató?

S ha már számolgatunk, érdemes egy kicsit elidőzni (ezúttal a példás szakszerűséggel összeállított név- és tárgymutató alapján) a magyar és az európai szellemi kultúra
azon nagy alakjainak a szemrevételezésénél, akikre a legtöbbször hivatkozik, akiket
a legtöbbször idéz esszéiben Csoóri Sándor. Nos, már a puszta számok szerinti „sorrend" is sokat sejtet: Ady Endre után (aki kiugróan magasan, mindenki előtt az első
helyen áll) József Attila és Illyés Gyula (majdnem teljesen megegyező gyakorisággal);
majd Németh László, azután Petőfi Sándor, Nagy László, illetőleg Bartók Béla. Fontos
hivatkozási példák, tanulságok és fogódzók számára a magyar irodalom klasszikusai
közül továbbá (az említések gyakoriságának sorrendjében): Csokonai Vitéz Mihály,
Arany János, Vörösmarty Mihály, Veres Péter, Balassi Bálint, Móricz Zsigmond, Kosztolányi Dezső, Babits Mihály, Szabó Lőrinc, (Kodály Zoltán), Kölcsey Ferenc, Kazinczy Ferenc, Márai Sándor, Radnóti Miklós. Az európai irodalom és művészet nagyjai közül (szintén az említések sorrendjében): García Lorca, Picasso, Sartre, Éluard,
Baudelaire, Dosztojevszkij, Rilke, Villon, Camus, Tolsztoj, Eliot, Dante, Shakespeare.
A kortárs magyar alkotók közül (Nagy Lászlót most nem számítva) messze a leggyakoribb név a Juhász Ferencé, majd utána Pilinszky János, Orbán Ottó, Tornai
József, Kondor Béla, Weöres Sándor, Szécsi Margit, Csanádi Imre, Csurka István, Nemes Nagy Ágnes, Sütő András nevei következnek. A magyar történelem személyiségei
közül leggyakrabban a következőket említi: Széchenyi István, Dózsa György, Bethlen
Gábor, II. Rákóczi Ferenc. Végül a megidézett politikusok gyakorisági sorrendje:
Horthy Miklós, Kádár János, Adolf Hitler, (Bibó István), Rákosi Mátyás.
Jól tudjuk, ezek a névsorok egyáltalán nem tekinthetők lezárt, befejezett, „teljes"
listáknak, s különösen nem Csoóri Sándor gazdag és sokszínű világképe valamiféle lenyomatának, még kevésbé tükörképének. Ha viszont Csoóri Sándor esszéinek világát
kívánjuk fölidézni, s talán föltárni is, alighanem sokat sejtető kötődéseket (illetve taszításokat) sejtetnek ezek a névsorok. Mégpedig nem elsősorban, első helyen az egyes írások konkrét témáiként vagy intonálóiként, hanem inkább az egész esszéírói életmű
szellemiségét, gondolatiságát és gondolatvilágát, hivatkozási rendszerét, szellemi elődkereséseit, szellemi auráját, következtetései levonását és műveltségképének igazodási
pontjait jellemző, meghatározó módon.
Ma már alighanem közhelynek számít kimondani, hogy Csoóri Sándor klasszikus a szó mindkét értelmében: a szellemi súlyt minősítő értelemben is és a „jellegzetes"
jelentésű értelmezés szerint is. De hogyan is jellemezhető, mit is jelent ez a szellemi
vonulat Csoóri Sándorról szólva - a fenti „névmutatók" jelzéseit is figyelembe véve?
Jelenti mindenekelőtt a nagyfokú történelmi érzékenységet, középpontban a Bethlen Gábor-i és a Széchenyi István-i magyarságeszménnyel és országépítő gondolattal;
másfelől a Horthy, illetve a Rákosi, majd a Kádár nevével fémjelezhető huszadik századi magyar történelmi zsákutcák erőteljes kritikáját (s az 1956-os forradalom valódi
történelmi jelentőségének fölismerését). Jelenti továbbá - nyilvánvalóan - a magyar
népi írói mozgalom nagy nemzedéke (mindenekelőtt Illyés Gyula, Németh László, Veres Péter) szellemi erejének átörökítését; de ezen a körön egyszersmind jóval túlmutatóan a teljes magyar irodalom (főképpen a líra) legjavának asszimilálását is: Csokonai,
Petőfi, Ady, József Attila, Illyés Gyula, Nagy László és a korai Juhász Ferenc korszakos jelentőségének és súlyának pontos érzékelését.

65

1995. december

Ám korántsem csak a magyar szellem történetének az ismerete és vállalása jellemzi a Csoóri Sándor-féle népi-nemzeti hovatartozást, hanem otthonossága a huszadik
századi Európa kultúrájában, művészetében, irodalmában. És szorosan kötődik e fentebb vázoltakhoz Csoóri Sándor ama nagy intenzitású törekvése, amely a paraszti szellemi kultúra újrafelfedezéséhez vezette, s amellyel új szemléletű népi-nemzeti-európai
hármas osztású (három rétegű) „magyarság és Európa" szellemi magatartást alapozott
meg, és tett kikezdhetetlenné.
Ugyanerre a tágas, valóban európai horizontra bukkanunk akkor is, amikor
a Tenger és diólevél köteteinek „földrajzi" névmutatóját vesszük szemügyre (a földrajzi
nevek mögötti történetiséget idézve föl persze). A középpontban - természetszerűleg Magyarország és a kisebbségi magyarság. De mindig kitágul a kör itt is: magában foglalja Európa valamennyi régióját. Egyszersmind persze Zámoly minden talpalatnyi részét is. Felejthetetlenül. S a magyarság számára történelemmé vált földrajzi nevek sora,
úgyszintén megannyi - válaszokat kívánó és hívó - sorskérdések is egyben: Mohács,
Erdély, Trianon, Don-kanyar, Románia, Csehszlovákia...
Új kőtáblák
A Tenger és diólevél első ciklusának a címe: Új kőtáblák. Karakteres, kemény, parancsoló erejű összefoglalás. Többnyire korai keletkezésű és rövid, nemegyszer szociografikus és novellisztikus történeteket, jegyzeteket, vallomásokat tartalmaz. Fontosságát és jellegzetességét az a tény adja, hogy ezekben az írásokban alapozódik meg és
bontakozik ki Csoóri Sándor későbbi nagy esszéinek szimfóniaszerű szerkezete:
a konkrét expozíció utáni fölszárnyalás és elágazások, a fő téma „kidajkálása", majd
a morál és az emberi, lelki tényezők „klorofill"-jelentőségű hatásának beemelése a műbe,
hogy azután a tovább nyugtalanító befejezés, a téma lezárása következzék. Azt lehetne
mondani, hogy egyetlenegy Csoóri-írásból sem hiányzik (a későbbiekben sem) az erkölcsi parancsolat kimondása (vagy legalábbis nyomatékos sejtetése), s az erkölcsi értékek pusztulása miatti aggodalom, később a szomorú és keserű bizonyosság. A morális
értékek kopása, pusztulása világszerte fájdalmas, egyszersmind riasztó ténye. Magyarországon a levert 56-os forradalom után, a kora-kádári időkben nemcsak hogy törvényszerűen maradt el a nemzeti megújulás, de egyenesen milliók lelkét mérgezte mind hatásosabban a konszolidációnak nevezett kényszerű összekacsintás.
Csoóri Sándor egyik nagy témája az egyéni akarat érvényesítésének kérdései, lehetőségei. Már a hatvanas években megfogalmazza a liberális és a közösségelvű egyéniségfelfogás egymást kiegészítő, sőt egymást kiteljesítő összekapcsolhatóságát. „A közösségi
eszményt kereső világ [...] nem alkalmazkodást, hanem önállóságot; nem magasrendű
hűséget máshoz, a közösséghez, s alacsonyrendűt önmagunkhoz, hanem szívós munkával megteremtett önismeretet" kíván. (Gondolattársítások, 1967.) Nagy horderejű,
a társadalmi és az egyéni létet egyaránt és egyenrangúan fontosnak tartó axióma megfogalmazása ez és alighanem az egyetlen elfogadható válasz a legújabban (is) teret nyert
szélsőliberális kihívásra, egyszersmind a puszta tömegelvűség demagógiájára is. S mikor
is? Már 1967-ben. Miként a kérdőjelek szerepének, fontosságának, súlyának a hangoztatása is etikai és szellemi igénybejelentés. „Áki kérdez - írja - összefogásra buzdít, tanácskozásra; össze akarja kötni a múltat a jövővel, a titkot az értelemmel - épp a kiegyenesített kérdőjeleket fektetve le hídpallónak. [...] A kérdőjelek mögött [...] örökös
hiányérzet" van, „mely szabadságvágyat szül, és sóvárgásokból építkezik." (Kérdőjelek,

tiszatáj

66

1968.) Ugyanaz a gondolkodói reflex húzódik meg ebben a fejtegetésben is, mint az
előbbiben: meghaladni a világ csonkaságát, valamiképpen az emberi teljességigényt
fogalmazni meg mégpedig az erkölcsi és szellemi értékek lehetséges összekapcsolásával,
egymást megtartva erősítő kiegészítésével. „Kőtábla" erejű és érvényű gondolkodói és
erkölcsi normák ezek már három évtizeddel ezelőtt Csoóri Sándor számára - s azóta is.
Hasonlóképpen a költő prózája sem változott lényegesen a három évtized alatt.
A hatvanas évek írásai már magukon viselik értekező prózájának esztétikai jellegzetességeit is. Valóban, költő prózája ez: a világot a maga érzékiségében megragadó, földhöz
tapadóan valóságközeli, valóságteli. Számtalan sok aprócska ponton, felületen tapad az
anyagi világhoz, annak felidézéséhez. Az íróban élesen megragad a látvány, a tárgyak,
a természet képe, a hangulatok aurája, s így a gondolati gazdagság önmagához méltó
esztétikai értékekkel ötvözötten jelenik meg. „Gondolatok helyett képek rohanják
meg az agyamat - írja - , polgárjogot és állandó letelepedési engedélyt követelve.
A világ egyre kevésbé akar, vagy egyre kevésbé tud eszmévé válni bennem." S tovább:
„A költői kép, a mítosz nem utánozza a világot, hanem legsűrűbb jelentését közvetíti."
{A képek ereje, 1967.)
A költészet hatalma: a „bartóki modell" európai érvényessége
Az esszégyűjtemény hatalmasan szép címadó írásában Csoóri Sándor elmondja,
hogy pályakezdése idején, bár tetszettek neki Illyésnek az új honalapításról szóló versei, mégiscsak hiányolta belőlük „az ötvenes évek üllőzajos, tömegre hangolt, lódenkabátos hangulatát". Igazából Kónya Lajos, Kuczka Péter és Simon István voltak az ő
költői, mivelhogy ők „sokkal jelenidejűbben mozogtak a korszak bányászlámpái, gyárkéményei és virágzó mandulafái közt, mint Illyés". Több más írásában (pl. Félig bevallott élet, 1978.) megismétli, megerősíti ezt a vallomását, nyilvánvaló tehát, hogy itt
egy szélesen kibontakozó költészetszociológiai, illetőleg költészetelméleti fejtegetéssorozat alapozó gondolatával állunk szemben. Ugyancsak a Tenger és diólevélben beszél
arról is, hogy a magyar líratörténet nagyjai közül egyedül Petőfiért rajongott, „vaskalapos petőfieskedő" volt, a 'demokratikus líra' híve. Természetesen az efféle követelményeknek megfelelő verseket írt kezdetben ő maga is ekkortájt, az ötvenes évek elején.
Ám Juhász Ferenc, majd Nagy László költészetének megismerése gyökeresen átformálta vélekedését a líra mibenlétéről: „nyelvi atomrobbanás"-ként élte meg a behatolást ebbe, ezekbe a költői világokba. Sőt Juhász Ferenc költészetén (A szarvassá
változott fiú..) keresztül jut el Bartókhoz, s kezdi megérteni, fölfedezni a bartóki kozmoszt. Egyre nagyobb szenvedéllyel és gyönyörűséggel kutatja a magyar paraszti kultúra valódi lényegét és azokat a kapcsolódási pontokat, amelyek révén ez a kultúra
a magyarság egyetemes kultúrájának válik részévé. Méghozzá nagyon is szerves és kiiktathatatlan részévé. A hatvanas évektől kezdődően már nemcsak „a modern költészet
és a népköltészet kézfogója" érdekli, hanem „a két kultúra: a nemzeti és a népi kultúra
- költészeten és zenén túli - összeforrasztásának az ügye is".
Igen tartalmas kutatói - mondjuk ki: ez esetben tudósi - program ez, a következő
főbb irányokban.
„Mi a népköltészet?" - teszi föl az első nagy kérdést a Szántottam gyöpöt (1966-os
keltezésű) remek esszéjében. Hatalmas anyag áttanulmányozása, feldolgozása után
tiszta és világos következtetésekre jut. Az ősi paraszti költészetet nem elsősorban
a „petőfis" egyszerűség, a hagyományos értelemben vett „realizmus" jellemzi, hanem ép-

1995. december

67

pen a sűrítés, a kihagyásos szerkesztés, amely „vetekszik a legmodernebb költők szerkesztésbeli bátorságával". Nem a festőiség a népdal logikája, hanem a lélektaniság. Ezek
szerint a népköltészet századokkal előzte meg a huszadik századi költészetet - modernségben. Csoóri Sándor fölfedezése éppen az, hogy kimutatja, számos példával bizonyítja
és illusztrálja, hogy a népköltészetben valamennyi addig Európában kialakult stílusnak
meg lehet találni az őspéldáját. Tehát egyáltalán nem csak a „realizmusét", hanem éppenséggel a szürrealizmusét (főképpen!), a szimbolizmusét, továbbá „a groteszkét, sőt
helyenként még a naturalizmusét is". A régi stílusú népdalokban gyakran a tudatalatti
tör fel; jellemző ismérvük az időtlenség, a végtelenség, a föloldatlanság. „A népdal - sűríti össze egy mondatban a summázatot - a megíratlan idők lírai emlékezete." A népballada úgyszintén egyetemes értékeket hordoz, és egyetemes érvényű. Jó részük
„magzatburokban bennszorult dráma". „Balladáinkban mindig a legteljesebb emberi
vágy kerül uralomra, bukik el anélkül, hogy föloldást találna bármiben." A népballadák világa totális, visszafordíthatatlan szembefordulás a végzettel, a rosszal, az embert
nyomorító sorssal.
Miért is fontos az itt körvonalazott népi műveltség? - teszi föl a második alapkérdést Csoóri Sándor. Azért fontos - válaszol - , mert a műveltség „első fokon önismeretet jelent". Márpedig a népi műveltségben óriási „kiérlelt önismeret halmozódott
föl". Ám ez a hatalmas önismeret csaknem nyomtalanul kimaradt a magyar szellem fejlődéstörténetéből. Erdélyi Zsuzsa páratlanul gazdag gyűjtésének olvasása közben újra csak
fájdalommal döbben rá a magyar kultúra évszázados fejlődésének asszimetrikus voltára:
az archaikus népi kultúra elfeíejtődésére, hatástalanságára (vagy legalábbis kevésbé hatékonyságára). „Megint csak a nép ideg-raktárai, szív- és csont-kamrái - írja a Csipkekoronákban (1972) -: a sok fájdalommal, a sok élettel és sok halállal megvert öregasszonyok;
a lenézettek, a műveletlenek, a parasztok, a sár fekete madarainak látszó szegények, kikben a múlt idők tudása miatt gyakran hatalmasabban élt és lélegzett a történelem, mint
nagynevű szereplőiben." Ez a fölszárnyaló sóhaj kemény bírálat, egyszersmind hittel
teli konfesszió is.
Mi a modernség, s hogyan kapcsolódik az ősihez, az emberiség kollektív emlékezet- és érzelemvilágához? Mi is az a „bartóki modell" valójában? - szól a következő
kérdés. Sokat idézett esszéjében, a gyűjtemény címadó írásában, a Tenger és diólevélben
(1977) ennek a - sok éve formálódó - gondolati triásznak a harmadik nagy elemét, összetevőjét vizsgálja Csoóri Sándor, most is „a világ érzéki metaforáit" idézve meg.
Abból indul ki, hogy a kultúra és a civilizáció hiába tört át korábban elképzelhetetlenül minden gátat, és borította el a hétköznapi világ valamennyi szegmentumát,
az emberi belső világ, például az emberi kifejező erő semmivel sem emelkedett az ősi,
„primitív" kultúrájú ember művészetének szintje fölé. Következésképpen a művészetek világában nincs, nem is lehet valamiféle mechanisztikusán megállapított szintkülönbség, rangsor, nem létezhet efféle hierarchia: „Picasso nem hitte, mert nem hihette, hogy
kifejezőerő dolgában ő lekörözte a szögekkel kivert fétiseket, az altamirai barlang
festményéit vagy a Húsvét-sziget fekete kőszobrait." Az új egyetemesség-eszme Csoóri
szerint (is) az idő, a ködbe vesző múlt, az emberiség őskorának tudatosítása. József
Attila miTwfeníégélményének a gyökere „ugyanaz, mint Picasso fétis-élményének: formát
adni a szellemeknek, hogy fegyverek lehessenek a kezünkben".
Csoóri Sándornak ezek az alapvetései természetesen ismerősek a kulturális antropológia európai klasszikusainak ide vonatkozó kutatásaiból is; ám ami a nagyívű gondolatmenet következtetéseit illeti, az mégiscsak reveláló erejű lehetett volna, vagy lehetne a magyar humán értelmiségi közfelfogás számára. Nézzük csak, miért?

68

tiszatáj

A 19. századi magyar irodalom valóban nemzeti volt - fejtegeti Csoóri - (ld. például Kölcsey munkásságát), de nem találkozott az ősi (ám mégis, illetőleg: éppen ezért)
modern paraszti kultúrarétegekkel. Azzal a kultúrával, „amely az ember történet előtti
emlékezetét is őrizve - a barlangi korszaktól egészen napjainkig - a lét-változatoknak
végsőkig lecsiszolt mintáit görgette tovább". Az ősinek és a modernnek a szintézise
a 20. században jött létre, nálunk Bartók zenéjében, illetőleg József Attila költészetében.
„És ha Picasso elcsúszott szemű, fölcserélt végtagú alakjai mögött ott láthatjuk az ősi kultúrák formakincsét, József Attila versteremtő készségében is ott hallhatjuk sisteregni az
ősköltészet föltörő forrászaját." József Attila már azt a „barbár esztétikai kultúrát" is
fölismerte, s költészetébe olvasztotta, amelyet még - lévén, hogy nem ismerhették nem szívtak magukba a magyar költészetnek, a magyar és az európai kultúrát egyébként oly magas színvonalon ötvöző korábbi nagy alakjai, mint amilyen például Balassi,
mint amilyen Csokonai vagy akár Petőfi is voltak.
Csoóri Sándor teóriája szerint az oly sokat emlegetett magyarság és európaiság egysége voltaképpen tehát nem kettősség, hanem hármasság egysége: a bartóki és a József
Attila-i szintézisben ugyanis a népi (paraszti, ősi), a nemzeti (a szellemi, lelki folyamatok történetisége), valamint a modern európai szellemi és művészi áramlatainak ötvözete, tökéletes öntvénye valósul meg. A Tenger és diólevél című Csoóri-esszé alighanem
legfontosabb tanulsága éppen ez. Ugyanakkor olyan horderejű szellemi kihívás is, amely,
ha gyökeret verne a magyar értelmiség szélesebb köreiben is, szükségképpen megváltoztathatná a közfelfogást a „modern"-ről, a „népi"-ről, a „nemzeti"-ről; s másként lehetne
értelmezni az unos-untalan emlegetett „európaiság"-unk mibenlétét is.
Aligha véletlen persze másfelől, hogy az utóbbi két évtizedben éppen az archaikus magyar, a magyar paraszti kultúra élesztését ajánló, szorgalmazó és művelő Csoóri
Sándort támadták leginkább - valaminő homályosan megfogalmazott, körvonalazott
„modern polgári kultúra" védelmének az ürügyén, ami párosult az állítólag idejétmúlt,
visszahúzó érvényű, életképtelen népiség értékeinek lefokozásával, sőt mi több: kártékony eszmeiségének hangoztatásával. Holott a Tenger és diólevél gondolati-szellemi teljesítménye (kiváltképpen a „bartóki modell" bemutatása) csak rosszhiszeműen minősíthető „népieskedés"-nek, valamiféle „nacionalista" vagy „narodnyik" eltévelyedésnek.
Hiszen arról van itt szó tulajdonképpen (amit persze már korábbi írásaiban is megpendített Csoóri), hogy a magyar népiség „mindig alkalmas oltóága lehetett az európai
szellemiséget képviselő költészetünknek". (Egy csokonais pillanat, 1979.) Ez a népiség
természetesen magában foglalja Csokonai, Petőfi hagyományos értelemben értendő
népiségét, de - talán még inkább - a József Attila és Nagy László költészetében újra feltörő ősibb - Németh László fogalmazásában - „Európa alatti" népiségét is. Annak a tételnek nagy ívű kibontása és igazolása történik itt meg Csoóri részéről, amelyet pár évvel korábban fogalmazott meg először: „Népi kultúránk: nemzeti kultúránk része,
nem pedig érdekes hajtása. Nem rozmaringfa, nem tulipánfa, hanem az idő mögül megszólaló erdő. Valamikori örömök, átkok, panaszok, szerelmek, fölbuzdulások bújtató
rengetege. A történelmünkből még hiányzó történelem." (Egy találkozó után, 1972.) Illetőleg: „a népi s a primitívnek nevezett kultúrák ugyanolyan eséllyel torkollanak bele
az emberiség egyetemes műveltségébe, mint az írásos történelmi kultúrák, és nem is valami látszat-egyenlősdi, de valóságos egyenjogúság alapján". (Élni az idő közepén, 1971.)
A Tenger és diólevél záró gondolata a magyar értelmiséghez szól, erősen félő, hogy
pusztába kiáltott mondatokként: „S ha a parasztság mint hagyományőrző közösség
föladta is a visszatérés esélyét, mert az ipari civilizáció föladatta vele, a népművészet-

69

1995. december

ben, népi kultúrában fölgyülemlett érzékenységet és tudást ki más vállalhatná egyelőre,
mint az az értelmiség, amelyik ennek a gyökérkeresésnek a történelmi fontosságát
megértette."
A költészet hatalma - és hatalomvesztése
A költő értekező prózájának, Csoóri Sándor esszéi témavilágának egyik pillér érvényű eleme - maga a költészet. (S mint láttuk, nem vagy nem csak „a költészet maga".)
A világ érzéki metaforája (árulkodó) című esszéjében (1984-ben) írja (és még számos más írásában is utal rá), hogy „a költészet sűrítés. A világ gomolygó tűzmagja. Érzéki metaforája". Egy évvel később újra visszatér ehhez az alapgondolathoz, és saját
emberi és költői eszmélkedése tanulságainak rögzítésével tágítja ki az előbbiek érvényességi körét. Elmondja, hogy világismeretének legfontosabb információit nem fogalmi úton, hanem érzéki módon fogadta be: „mintha nem a fejemmel, hanem a talpammal, a bőrömmel emlékeznék és gondolkodnék." Úgymond „panteizmusa" nem filozófiai indíttatású, hanem „élményszerű és tapasztalati". Ezt illusztráló példája frappáns,
egyszersmind líraian szemléletes is. Ama Jákob létráját maga elé tudja képzelni ugyan,
ám ez a létra nem más, mint amelyen gyermekkorában őmaga lépkedett fölfelé „a fészerpadlásra tyúktojásért vagy zsúpkévékért. Ezek a létrafokok akácfából vannak, apám faragta őket gömbölyűre". Másfelől - s ebben a megközelítésben is tetten érhető a Csoóriféle érvelés ellenpontozó felépítése - létezik a magunkon túli „bensőség", amelyhez
képest a természet „csak köznapi ügy: megszólítható és versbe írható valóság". (Természet és líra, 1985.) A költészet hatalmának legfőbb jele, hogy „mindent, ami szellemi,
ami tárgyiasult és egyetemes ebben a világban, a legátélhetőbben a lírai én tudja kifejezni és közvetíteni". S hogy mire való, mire jó, miért kell a vers, a költészet? Nem
másért, mint azért, hogy „a háborút mindenekelőtt saját magunkkal vívjuk meg". (Meztelenül mint Ézsaiás, 1980.; Költőkkel utazom, 1962.) A költészet - vallja Csoóri - nem
önmagában és önmagáért való jelenség, hanem amolyan médium, amely üzeneteket,
parancsokat közvetít. (Vö. Rilke: Archaikus Apolló torzó.) A verseket (a sajátjait is beleértve) nem ajándékként kapta a világtól, ellenkezőleg: a világot kapta ajándékba a versektől, a versek által.
A költészet természetesen abszolút értelemben is csak a magánembernek szól,
szólhat (hiszen nem létezik kollektív befogadó és befogadás, csakis egyéni). Mégis: minthogy az ember lényege szerint közösségi is (közösségi egyén), a költészet egyben közösségi ügy, árnyaltabban fogalmazva: közösségi érték is. Ennélfogva a magyar költészet
a magyar nemzet egészének az értéke, gazdagító ereje is. Ennek tudatában lenni, ezt
sugallni, ezt az igazságot képviselni még egyáltalán nem jelent váteszi szerepvállalást
(amellyel ugye, oly sokszor vádolták, s vádolják ma is Csoóri Sándort): egyszerűen egy
kicsit ismerni kell a magyar történelmet, hogy belássuk a tulajdonképpen magától értetődőt. Hiszen ő maga is a magyar irodalom „közismert szerepének á folytonosságáéról
beszél (Egy könyv előszava, 1986.), amit elsősorban önmagában kíván fenntartani, de
aminek a fönnmaradása az egész nemzet lelki egészségének a megmaradását is elősegítené. (Csak zárójelben: a „vátesz"-szerep reá ragasztását nyilván elősegítette annak
a megvallása, amely szerint bűnt követ el, ha kevesebbet fejez ki saját korából, mint
a nagy elődök: Németh László, Cs. Szabó László, Máraí Sándor, Illyés Gyula kifejezték a sajátjukéból. - Vö. Bűntudat, 1985. A kérdés lényege persze továbbra is megválaszolatlan; az itt felsorolt nagyságok tényleg váteszek lettek volna?)

70

tiszatáj

Éppen azért, mert kiemelkedően fontos („nemzetragasztó") szerepet tulajdonít
a nyelvnek, az irodalomnak és általában a kultúrának a nemzet életében, többször is
visszatér a „műfajok őrségváltása", a „vers vagy tanulmány" dilemmáira, illetőleg általában a szellemi kultúra erőteljes térvesztésére Magyarországon. A költészet „szerepzsugorodását" Csoóri a „kultúra és a személyiség általános romlásának a következményeként" értelmezi. S persze a versírók is egyre kevésbé érzékelik személyes ügyként
világunkat. Pedig a személyiség szerepe hallatlanul fontos, hiszen az európai szellem
„elmaradhatatlan eleme [...] az egyéni lelkiismeret, az egyén világteremtő képességének
a folyamatos elismerése". Hiszen - s itt Nicolai Hartmannt idézi - „még a közösségi
szellemet se közösségi tudat hordozza, hanem individuális". (Műfajok őrségváltása, 1987.)
Vagyis ismét fölbukkan a finoman működő összhang a Csoóri Sándor-i társadalmiantropológiai világképben: az egyéni és a „kollektív" tudat és érzület csakis egymásra
vetítetten és csakis egymással értelmezhető. A kilencvenes évek elejére végképp kiderült, hogy súlyosan megbomlott ez az összhang (vagy legalábbis erre az összhangra
való vágyakozás) író és olvasó között: a régebbi „összehangolódás, feloldás és fesztelenség ma már elképzelhetetlen az irodalom házatáján". {Kutyaugatás, 1991.) Ez a szinte
végzetes megbomlás azért különösképpen veszedelmes, mert a „balsors, a végzet ellenfelé"-t elsősorban a kultúra jelentette a magyarságnak. Továbbá: „amit a magyarság önmagának és a világnak mondhat, mindenekelőtt a kultúrájában mondhatja". (A balsors
ellenfelei, 1990.)
A nemzet: lelkület és öntudat
A fentiek során utaltunk már a Csoóri Sándor körüli viták egyik sarkalatos pontjára: a népi, paraszti kultúra fontossága és az egész nemzet számára szóló jelentősége
körül forgó ideológiai, sőt politikai elemeket sem nélkülöző, azokkal is színezett bírálatokra. S miként a Csoóri-esszéírás belső logikája szerint a hetvenes évek végétől
kezdődően (majd a nyolcvanas években dominánsan) gondolkodásának meghatározó
elemeként a nemzet problematikája vált, természetszerűleg az ellene szerveződő támadások célpontja is e nemzetfelfogás lett - és maradt mind a mai napig.
Csoóri szerint a választandó kiindulópont már nem a múlthoz való visszatérés,
hanem a jövőkép alternatívája: „egy hideg, megszerkesztett" jövőt akarunk-e magunknak, „amely a múlt reményeire s tapasztalataira nem kíváncsi, vagy olyat, amelyik minden körülmények közt megőrzi a szolidaritás örömét és izgalmát a múlt időkkel [...]".
(Töredék, 1980.) A szokásosan élesre exponált alapkérdés meggyőző és azonnali megválaszolása persze nem okozna gondot Csoóri Sándornak; nem is ezért tevődik föl. Hanem azért, hogy számos írásában bizonyíthassa, sokoldalúan és különböző fénytörésekben bemutathassa válaszának meggyőző igazságát; egyszersmind, hogy szenvedélyes
igazságkeresésének valódi célját, értelmét, történetileg ugyancsak fontos igazi tétjét is
érzékeltesse.
A diagnózis rajza szociografikusán kemény, és eredményében is egyértelmű.
Csoóri Sándor hetvenes évekbeli „leletei" (a korabeli szociográfiai irodalomból) arról
tanúskodnak, hogy Magyarország „beteg lelkületű" ország, „történelmi analfabétizmus" szedi szellemi áldozatait. „Se múlttudatunk, se jövőtudatunk nincs. Veszélytudatunk [...] még kevésbé van. Márpedig a tájékozatlanság egy bizonyos fokon alul gyöngeelméjűséggel társul." (A panaszos hangról, 1980., Kórházi hajnal, 1979.)
Hogyan volt lehetséges például - vetíti vissza a kérdést a kiegyezés koráig Csoóri - ,
hogy a „hóhérkirály" Ferenc József később „a nép száján megistenül. Jóságos lesz és en-

1995. december

71

gesztelő; a magyarok letiprója a magyarok boldogító vezetője [...] Ilyen háromszázhatvan fokos nyaktekerést csak egy tudat nélküli néppel lehet elkövetni". A magyar apokalipszis (1980), amelyből most idéztünk, az 1943 eleji Don-kanyari katasztrófa tömeglélektani tanulságait vizsgálja - a nemzettudat szempontjából. Megállapításai nemegyszer dermesztőek. Önmagukban is, meg aktualitásukat tekintve is. A doni katasztrófa
igazi nagysága - döbbent meg újra Csoóri - annak elhallgatása volt. Ezzel ugyanis megfosztotta a nemzetet a szembenézés felelősségétől. A nemzetet tehát. Hiszen a vezető államférfiak „előbb akartak szövetséget kötni az angolokkal, mint a magyar néppel", de
a magyar irodalom is hallgatott a szörnyűségről, a magyar szellemi élet is kivárásra játszott. A magyar tömegek - már akik túlélték - ennélfogva megint éppúgy kimaradtak
a politikából, mint korábban is mindig. A közös gyász helyett ki-ki maga szenvedte el
csak a saját magáét. És szinte mementóként olvashatjuk a már-már kegyetlenül őszinte
és kemény írás végén, hogy „a történelmet kisajátító kormányok - a valóság letagadásával - a saját népük züllését készítik elő". Példákat a magyar történelemben mindenki
bőséggel találhat. Miként Csoóri Sándor is számos - főként 20. századi - esetet, példát
idéz. Igazsága nyilvánvaló: az elhallgatás - legyen az a szovjet hadifogolytáboroké, avagy
1956 kivégzettjeié - felejtetés és persze felejtés is egyben. Sára Sándor egyik megrázó
dokumentumfilmjéről szólva mondja Csoóri, hogy ha a megismert igazság nem válik,
nem válhat történelemmé, „továbbra is a politika martaléka" marad (Szögesdrót a tudatban, 1989.) S ha csak az utóbbi fél évszázad magyar történelmére gondolunk - a háborús időktől a kommunista totalitarizmuson és 1956 forradalmán át a kádári, fájdalomcsillapítózott „létező" szocializmust fölváltó többpárti demokráciáig (a negyvenöt évig
tartó szovjet megszállást is beleszámítva); nos, az elhallgatások és a könnyen hihető,
valójában azonban otromba hazugságok olyan tömegével találkozhatunk, amelyek nemzedékek agyát és lelkét lúgozták ki, s tették immúnissá a valóban nemzeti sorskérdések
iránt. És nem azért, mert netán rossz hazafiak voltak, voltunk, hanem egyszerűen
azért, mert nem ismerték, nem ismertük a történelmi tényeket, mert - bizony - tudatlanok voltak, voltunk (és tudatlanok a milliók manapság is).
Csoóri Sándor természetesen éles különbséget tesz mindvégig a nemzet és az állam
fogalmai között. A nemzet történelmi, az állam politikai képződmény - hangsúlyozza.
A nemzet szerinte azért kulturális érték, mivel történelmi szellemiséget testesít meg és
képvisel (többek között a fennmaradás ösztönének és tudatának a szellemiségét is).
„A külső kényszerekkel szemben a nemzet: belső függetlenség. Autonómia. [...] De
mondhatnám azt is, hogy: hagyomány; hogy: történelmi érzék." (Ismerős fogalmak
háttere, 1981.)
Szigorúan következetes és súlyosan drámai is Csoóri Sándor nemzetfelfogása,
tudniillik ő maga is világosan látja a lappangó, illetőleg ki-kitörő ellentmondást a nemzet, mint „szellemi-lelki koncentráció", valamint a liberalizmus eszmevilágának és
a működő (képes) demokráciának ezzel korántsem mindig egy irányba ható követelményei (és nem ritkán követelései) között. Egyfelől szilárdan hisz abban, hogy minden
nép „annyit hódít meg a világból, amennyit teremt s amennyit a saját arcára formál belőle" (illetve: „mindent elveszít [...] amit nem tud saját ízlésébe, ösztöneibe beolvasztani"); másfelől viszont azt is látja, hogy a nemzetépítés és a demokrácia kiteljesítése
nem mindig mutat egy irányba. (A nemzet mi vagyunk. I. II., 1987., 1989.)
A „sorskérdések" súlyát, jelentőségét - mondja Csoóri - amolyan „ószövetségi
rekedtséggel emlegetjük" ugyan, ámde ettől még léteznek és hatnak. „A fölsorolható
gondok élén én - jelenti ki említett esszéjében, és ismétli el oly sokszor - a magyarság

72

tiszatáj

önvesztésének századok óta tartó makacs folyamatát látom." Természetesen mindig
abban az összefüggésben, amelyet egyik írása címéül is emel: „Mi a magyar ma?" (1989)
Történelmi példák sorával illusztrálja egyik legsúlyosabb tételét, amely szerint „a magyar történelem legsötétebb veszedelmei nem a levertségünkből származtak soha, hanem abból, ha mi veszítettük el magunkat". A problémafölvetés (maga a cím is) Szekfű
Gyulától, Németh Lászlótól ismerős, ám Csoóri Sándor a Kádár-korszakra vonatkozóan tekinti át újra a nemzeti lelkület romlásának, rontásának állami-politikai technikáját és leverően szomorú eredményét. Az egyének tömeges megtörése, személyiségük
semlegesítése, meghasonlásuk önmagukkal egyben a nemzet gyengülését is jelentik vetíti elénk újra egy negatív példán (és persze más aspektusból) Csoóri a liberális
egyéniségfelfogás és a nemzetben gondolkodás ezúttal is egymást szorosan feltételező
összefüggését. A Kádár kori állam ugyanis „azzal, hogy meghasonlásos szituációba
lökve szinte egyenként gyöngítette el polgárait, akarva-akaratlanul is a nemzet szelleme
ellen vétett".
Értelmiség és hatalom
A magyar szellemi életnek történelmileg is a legjellemzőbb tendenciája - mondja
Csoóri Sándor - az, hogy évszázadokon át „a magyarság fönnmaradásával bajlódott".
Mégiscsak léteznek tehát sorskérdések - , még ha nem is mindig így hívták őket. A magyar irodalom színe-java, például - Zrínyitől Adyn át Illyésig - közösségi szerepet vállalt - , azaz politizált. Csoóri számára nem is az elkötelezett, „népben-nemzetben" (föntebb már láthattuk e kettős egység valódi értelmét-értelmezését) gondolkodó és e szerint
is cselekvő írástudó szerepvállalása a kérdés (hiszen az „értelmiségi és paraszt ugyanabban a bőrben" léthelyzet ezt nem is szabályozhatta volna másként), hanem viszonya
a mindenkori politikai hatalomhoz. S e ponton hangsúlyozni kell a „mindenkori" jelzőt, minthogy ez nem ideológiák vonzása vagy taszítása szerint változó képlet, hanem
az egymáshoz sok tekintetben nagyon hasonlóan működő, politikai-hatalmi érdekcsoportosulások, kemény pártképződményi óhajok és diktátumok által működő - lényegét tekintve - állandóság. Csoóri Sándor nem egy, hanem több „rendszerváltozást"
ért meg ifjúkora óta, így aztán tapasztalatai egyáltalán nem csak az 1989-90-es fordulat,
átalakulás, változás történéseiből, következményeiből szűrődtek le. A mindenkori
hatalom és az értelmiség összefonódása, de még a „szélárnyék" vívmánya, azaz a hatalommal kötött alku (amit pedig még Illyés Gyula is követendő taktikának ismert el)
legnagyobb veszedelme - vallja Csoóri - az, hogy leszoktat az önálló gondolkodásról,
s arról, „hogy érvényt szerezzünk a gondolatnak". 1956 után kényszerűségből ugyan,
de a magyar értelmiség nagy többsége ilyen vagy amolyan alkut kötött, tehát kiegyezett az új hatalommal. (Nagy kérdés persze, hogy tehetett volna-e mást vagy másként.)
Csoóri már a hetvenes évek végétől sürgeti ennek a részleges kompromisszumnak a fölülvizsgálatát. (Vö. pl. Egy nomád értelmiségi, 1978.) „Annál a nagyon egyszerű oknál
fogva, hogy másokkal kiegyezni többnyire muszáj, magunkkal azonban tilos." (Előhang
a közgyűléshez, 1981.) Világos tehát, hogy a „kiegyezéses" helyzet megítélése Csoórinal
mindenekelőtt morális és lelki indíttatású. Egyik - címében is szemléletes - Az állam és
az író képzelete című, 1985-ben írt cikkében például azt fejtegeti, hogy az állam azt még
elviseli, ha a polgárai eszesek, műveltek, „de hogy az erkölcsük és a lelkiismeretük is úgy
megerősödjék, mint az eszük, azt már nem". S a gondolat folytatásaként szinte^ „archetipikus" szituációt fogalmaz meg ő maga is: „A teljes ember: autonóm ember. És történeti lény is egyúttal: egyszerre él a maga korában és a történelemben. S már puszta léte-

1995. december

73

zésével is minden szűkösség és ideiglenesség tagadása. Az ilyen embert bizony korlátozni kell, mert netán kinő a tilalmak alól, s maga válik mércévé." S a hatalom, az állam,
a főpolitika - folytathatjuk ezt a világos és aligha cáfolható okfejtést - hirtelen ellenlábast, értelmiségi, gondolkodó konkurenst, örök bírálót s potenciális vagy éppen valóságos ellenfelet találhat maga körül.
Az írástudó értelmiségi számára az irodalom jelenti „az erkölcsi bátorság edzőterepét", az autonóm ember „kiképzőtáborát". Az irodalom a „teljességre vágyó ember
függetlenségi harca". (Ismerős fogalmak háttere, 1981.) Ez a „teljesség" pedig számos
alkalommal jut kifejezésre Csoóri prózájában - mint az autonóm egyén, a nemzeti tudat,
az európaiság és az emberiségtudat egysége. A sokat emlegetett (sőt agyonkoptatott) „identitás"-fogalom üres frázis csupán, ha nem ez az emberi teljességvágy tükröződik benne.
Ez az a szilárd gondolati építmény tehát, ahonnét Csoóri Sándor egész nemzetfelfogását, a gondolkodó értelmiségi nemzettel kapcsolatos - általa hiányolt - követelményrendszerét értelmezni lehet. És csakis innen szabad (legalábbis jóhiszeműen).
Rögtön kiderül ugyanis, hogy az ő „népben-nemzetben" gondolkodása és az ebből fogant, életre szóló cselekvési programja és terepe egyáltalán nem jelent valamiféle befelé
forduló, lehatárolódó csonkaságot (hogy az olyan ostoba vagy éppen rosszindulatú föltevésekre, mint a „nacionalista", „rasszista" stb., itt most ne is vesztegessünk szót).
Ellenkezőleg: éppen az egyetemesség-igény, a teljességtudat logikai és érzelmi összhangja szerint helyezi el a „nemzeti" identitást, mint szellemi értéket az ember egyedi
valóságának és nembeli létének képzeletbeli hierarchikus rendszerében.
1990-től kezdődően még hevesebben és még inkább vállalva a közírói szerepet,
fordul a nemzet egészét érintő lélektani és morális társadalmi jelenségek felé. És mind
nagyobb aggodalommal. Nagyobb aggodalommal, mert zaklatott egyéni élete is számos választási kényszer elé állítja, és mert rá kell döbbennie, hogy a „kegyelmi idő"
valószínűleg lényegesebb változások nélkül illan (illantf) el. „Mintha a szabadság nem
fölszabadított volna bennünket, hanem elnyomna." Az úgynevezett rendszerváltozás
mindvégig szűk értelmiségi kör belügye maradt; nem járta át az egész nemzetet. Az érdekelt értelmiségi réteg nem sokat tett azért, hogy valóban össznemzeti érvényű, a legszélesebb körökben is átélhető és értelmezhető legyen az átalakulás. A fordulatban
leginkább érdekelt értelmiségi réteg elmulasztotta a nemzet lelki egységét megteremteni.
Előbb kezdett hozzá a megosztottsághoz, a pártok közötti politizáláshoz, a törvényesített széttagoláshoz, mintsem a nemzeti egység kialakításához, egyáltalán annak kísérletéhez. Pedig az értelmiségnek kellett volna leginkább tudnia, hogy „eddig még egyetlen rendszer se váltott meg eredményeivel sehol egy népet, mert csakis a magát újjászülő
nép képes új rendszert teremteni. Másképp fogalmazva ugyanezt: a történelemben csak
abból formálódhat nagy távlatú ügy, amelyben az egész nép, az egész nemzet részt vehet". (A veszélyeztetett kegyelmi idő, 1991.) Márpedig nálunk nem történt meg a nemzet
megerősítése „lélekben, műveltségben, nagyvonalúságban, hagyománytudatban, összetartozás-érzésben. Mert csakis a személyiségét visszaszerzett nép tud fölemelt fejjel élni,
és együtt élni más népekkel a hazán belül és a haza határain kívül is". (1990. március 15)
1992-ben még azt mondja, hogy „egyes-egyedül a szellemi élet megújításától"
remél „valamilyen kezdetleges üdvözülést" (Jegyzetek a kertben II.), ám egy év múlva
megírja a Kreón lábnyomában című összegező cikkét; a kilencvenes évek alighanem legszigorúbb, legkeményebb magyar értelmiség-bírálatát. A magyar értelmiségi elitet a korábbi marxizmus-igézet után a politika és a hatalmi harc mámora és mérge emészti.
Az értelmiségi „új nemesség" Németh László-i gondolatát tönkretette az idő. A magyar

74

tiszatáj

értelmiség méltatlanul viselkedett a hatalomváltozás idején és után, különböző érdekű
csoportjai dühödten fordultak egymásnak. Félve fogalmazza meg ő maga is a konkrét
helyzet általánosabban értelmezhető dimenzióba emelését: „a szabadság eszméje csak
bizonyos pillanatokban képes egyesíteni az embereket, egyébként szétválasztja".
Az utolsó ilyen „egyesítő" pillanat szerinte a magyar történelemben 1956 forradalma
volt. Alapkérdésekben nem volt meg azóta sem a közös értékrend vállalása a magyar
értelmiség életében - , legföljebb valaminek a tagadása. A legújabb magyar demokrácia
pedig eleve sérelmi politikával kezdődött. „Valakiknek ugyanis győzniük kellett, valakiknek pedig veszíteniük." Még ha a győzelem nem is volt igazi győzelem, s a vereség
sem igazi vereség...
Csoóri Sándor személyes sorsa is illusztrálhatja a szellemi belháború rettenetes elfajulását a kilencvenes években. A reá zúduló számtalan támadás és rágalom ugyanis
csak részben szól az ő személyének, nagyobb részben valójában sokkal tágabb hatókörű: politikai és ideológiai töltetű. „Ezek a jól képzett támadóim - vallja meg a kívülről is jól érzékelhető, jól látható folyamatot Csoóri Sándor - egyszerre próbálják meg
halálra sebezni az általam is képviselt irodalmi irányzatot, nyelvet, stílust, hagyományt, magatartást, a pusztulástól megmentett népi kultúra értékeit, a világszövetség
eszméjét, az anyaországon kívül élő magyarjaink érdekében elmondott görcsös mondataimat." Nos, az állítólag antiszemitizmussal „fertőzött" népi mozgalom ellen a kilencvenes évek elejétől nagy erővel megindult és feltűnően rokon jegyeket magán viselő
szellemi offenzíva (beleértve természetesen a Németh László szellemiségét magáénak
valló Csoóri Sándor elleni otromba kirohanásokat is) politikai-ideológiai hátteréről,
azaz hatalmi harc jellegéről más dolgozataimban már többször írtam. Nem nehéz bizonyítani a Csoóri által felsorolt többi támadási felülettel kapcsolatos hasonló összefüggéseket sem. És ez azért különösen elgondolkodtató, mivel a rendkívül szűk körű
értelmiségi „osztályuralom" egyelőre még mesterséges hatalmi képződmény (természetesen nem a legitimációját kérdőjelezzük meg), azon egyszerű ok miatt, hogy a társadalom egyéb nagy csoportjai szellemi potenciáljuk és tőkeerejük fölöttébb szerény
volta miatt szóba se jöhettek a hatalom gyakorlása szempontjából. A hatalmi-politikai
harc ennélfogva az értelmiség egyes köreinek a belharca maradt, s ennek a harcnak
a szabályai és eszközei azt célozzák elsősorban, hogy az ellenfelet (vagy annak szellemi
háttérképviseletét) éppen értelmiségi mivoltában kell lehetetlenné tenni. Minél inkább
egy adott szellemi-ideológiai (nekünk nem tetsző) áramlat, vagy esetleg politikai irányzat kiemelkedő, mértékadó, reprezentáns képviselője - , annál nagyobb erővel, annál
nagyobb szorgalommal és vehemenciával. Mert hiszen, ha a személy maga lehetetlenné
válik a közvélemény szemében, könnyen válhat hiteltelenné az általa képviselt, megtestesített szellemi-ideológiai (politikai) áramlat, irányzat is. A Csoóri Sándor ellen hosszú
évek óta folyó szellemi hadjárat minden tekintetben ezt az oksági összefüggést példázza.
Például: a Nappali

Hold

Ez az 1990 nyarán írt s a Hitel lapjain folytatásokban megjelent vallomássorozat
a közíró Csoóri Sándor több évtized távlatában is a legnagyobb vihart és legtöbb indulatot kiváltó esszéje. Pontosabb persze, ha azt mondjuk, hogy ennek az esszének csak
néhány mondata az inkriminált szöveg. A magyar zsidóság szellemi igazodásáról szóló
passzusokra gondolok természetesen. Már-már naivan jóhiszemű, ugyanakkor nyilvánvalóan önellentmondásos is a szóban forgó állítás első része. Mindazonáltal a gon-

1995. december

75

dolatmenet egyáltalán nem célzott, s különösen nem rögtönzött: egyik eleme az esszéíró
Csoórit a kilencvenes években talán a leginkább foglalkoztató és nyomasztó problémarendszernek, a nemzet megbomlott lelki egysége tágabb horizontú gondolati körének.
A Nappali Holdban azt mondja, hogy a magyarság és a zsidóság „szellemi-lelki"
összeforradásának a lehetősége az 1944-es vészkorszakkal megszűnt. A Kertész Ákosnak válaszoló levelében (A mélypont) viszont arról emlékezik meg, hogy „a zsidóság egy
részét - a hétköznapi élet eseményein túl - az ötvenhatos forradalom forrasztotta össze
a magyarsággal. És fordítva is". S tovább: „Az ötvenhatos összeforradás 'főpróbája' már
ötvenháromban lezajlott [...] Benjámin László, Déry Tibor, Háy Gyula, Örkény István a párthoz fűződő viszonyukat a nemzethez kötődő hűségükkel cserélték föl."
A Nappali Hold fogalmazása tehát e ponton, e tekintetben, ebben a kérdésben nem volt
végiggondolt, nem volt igaz, mert nem felelt meg a valóságnak. Olyannyira nem, hogy
a korrekciót maga Csoóri Sándor tette meg - az említett levélben.
Amit a „fordított asszimilációs törekvések"-ről ír (ugyancsak a Nappali Holdban),
hogy ti.: „a szabadelvű magyar zsidóság kívánja stílusban és gondolatilag 'asszimilálni'
a magyarságot" - , abban viszont aligha van bármi különös, sértő elem vagy megállapítás. Ugyanis mind történelmileg, mind szociológiailag normális jelenség szerte
a világon, hogy egy szellemi áramlat, csoport (mert hiszen itt pontosan erről van szó),
ha csak teheti, arra törekszik, azt kívánja, hogy az ő saját és sajátos ideológiája, stílusa,
gondolatvilága domináljon a szellemi közvélemény minél nagyobb részében. Legyen ez
a szellemi áramlat vagy ideológiai csoportosulás akár konzervatív, akár keresztény,
vagy akár éppen szabadelvű. Csoóri viszont azt is megfogalmazza (a Kertész Ákosnak
írt válaszában), hogy ő a nemzeti tudat állapotát, „a magyarság önvédelmi ösztönének
a hagyományát" félti azon szabadelvű szellemi erőktől, amelyeknek a szemében a nemzeti érzés „fogyatékosság, valamiféle barbár örökség. Ráadásul veszedelmes is". Nos
hát, vajon miért lenne akár e (tényekkel indokolt és bizonyított) kérdésfölvetésnek az
éle úgymond zsidóellenes? Csoóri ugyanis soha nem a magyar zsidó értelmiség egészét
bírálja, hanem - az idézett utalásból is kiderül - az Idola Tribus-íé\e művek szerzőjét,
szerzőit, illetőleg szellemi köreiket. És egyáltalán nem azért, mert történetesen zsidó
(származású) értelmiségiekről van szó, hanem - például - mert a szóban forgó műben
kifejtett ideológiával és politikai nézetrendszerrel száll vitába. Egy normálisan működő
és toleráns alaptónusú demokráciában egyébként ebben sem lenne semmi különös.
S ha Csoóri Sándor az egységes nemzeti lelkület ideája (valóban kérdéses idea ez) nevében
- szögezzük le ismét: makulátlanul jóhiszeműen - aggódik a „fordított asszimilációt",
vagy ennek bizonyos jelenségeit érzékelve, ehhez neki éppen úgy megvan, meg kell,
hogy legyen minden joga és lehetősége, mint bárki másnak, még ebben a fiatal és
törékeny magyar demokráciában is. Itt, ebben a dilemmában ugyanis már régesrég nem
„faji", hanem szellemi-kulturális-ideológiai s ennek mentén permanens politikai, végső
soron - ismét csak - hatalmi harcról van szó. Unos-untalan felbukkanó képlet (már
a harmincas évektől fogva), hogy a valódi, lényegi ellentéteket „faji", „rasszista" (stb.)
ellentéteknek igyekeznek beállítani némely liberális körök, s ezzel (legfőképpen ezzel)
próbálják diszkreditálni az ideológiai-szellemi ellenfeleket, ellenfelet. (A klasszikus
példa minderre az 1934-35-ös hírlapi támadásözön Dlyés Gyula és Németh László, azaz
- lényegét tekintve a kibontakozó népi mozgalom ellen.)
Mindazonáltal a Nappali Hold ama néhány mondata - miként azt négy év múlva
Csoóri megjegyezte - mindenképpen megvitatható lett volna (Vallomás - nemcsak magánügyben). Mert hát mégiscsak érzékeny és szellemi súlyát tekintve is fontos kérdésekre

76

tiszatáj

tapinthatott rá, ha ez az esszérészlet száznyolcvanhat ellene föllépő újságcikk megírását
eredményezte. Igaz, Csoóri Sándor már jóval korábban „gyakorló antiszemita", azonkívül nacionalista és soviniszta bajkeverőként volt elkönyvelve bizonyos szellemi
körökben (határon innen és túl), mégpedig azoknak a „noteszában", akik a magyar
„sorskérdések" szívós erőfeszítéssel napirenden tartását Csoóri részéről nem valamiért,
valakikért, hanem valami, valakik ellen szóló életmű-programként értelmezték, illetve
torzították el. „Miért gondolja a zsidóság jelentős része - teszi föl a kérdést Csoóri
Sándor - , hogy a nemzet elveszített önérzetének a visszaszerzése föltétlenül őellene
irányul?"
Valóban ez lenne itt az alapkérdés. A megvitatandó. A remegő indulatokat félretéve tisztázandó...
Csoóri Sándor és a kilencvenes évek
Ha sikerült is távol tartania magát a politikai pályától, nem sikerült - nyilván
azért, mert nem is akarta igazán - kitérnie közéleti szerepvállalási kötelezettségei és kötöttségei elől. A kilencvenes évek Csoóri-írásainak többsége - érthető módon - a közélet, a társadalom, a politika kérdései körül forog.
Az igazi bajok gyökerét a nemzeti kerekasztal-tárgyalások idejére vezeti vissza;
úgy ítéli meg, hogy ezek a tárgyalások és a végeredmények nem összefogták, hanem
éppen ellenkezőleg: szétzilálták a közös nemzeti cselekvés lehetőségét, a „négy igenes"
népszavazás kierőszakolásával pedig „megtörtént a demokrácia kisiklatása" is. A baráti,
szellemi körökből pártszerű képződmények váltak, s a gondolkodás szabadságába beiktatódott „a jóváhagyás kötelező mozzanata, más szóval: a többségi szavazás nemes
diktatúrája". Innen kezdve a politika elvesztette belső, őszinte ihletettségét, s minden
más szempontot maga alá gyűrt a gátlástalan hatalmi harc, a versengés a hatalom megszerzéséért. A nemzetet nem hatotta át a kellő és szükséges ideig tartó lelki megrendülés, s a hatalmi versengést nem előzte meg a katartikus lelki egység.
A felsorolt jelenségek arra döbbentették rá, hogy az írás, az írói munka és a közvetlen politizálás egyszerre nem művelhető. Még egy valóban demokratikus intézmény
és jogrendszer keretei között sem. Az írás ugyanis mindig érzelmeket mozgósít, és
a megrendülést előkészítő dramaturgia szerint készül (és „működik"), a politika viszont
állandó mérlegelés, taktikázás, magakelletés és örökös kompromisszum.
Újra és újra előtör a még 1990 őszén fogant fölismerése arról, hogy nem történt,
nem zajlott le történelmi fordulat Magyarországon. Ma már persze világos mindenki
számára, hogy azért nem, mivel az emberek, a polgárok lelkében, tudatában nem történt lényegi változás. És igazából nem is az a fő kérdés, hogy ki kit győz le a politikában, hanem az, hogy megállítható-e ebben az országban a folytatódó lelki, tudati, erkölcsi erózió. A „nemzeti ateizmus" nemcsak növeli és gyorsítja ezt az eróziót - mutat
rá Csoóri Sándor - , hanem annak az esélyét is rontja, hogy az anyaország, mint erős
lelkületű, demokratikus politikai berendezkedés, hathatósan tudja támogatni - önnön
erkölcsi példájával is - a határon túl élő nemzeti kisebbségeinket.
Az elmaradt és elmaradó nemzeti megújulás folyvást őrlő tudata az utóbbi egykét év Csoóri-publicisztikájának vissza-visszatérő súlyos motívuma. Ezt látja a politikában, ezt olvassa ki a különböző társadalmi folyamatokból, ezt érzékeli a szellemi életben, ezt érzi a saját bőrén is, egészen 1989-ig visszamenőleg. Alighanem ennek az egész
kérdéskörnek a velejét sűríti egy mondatba, midőn megfogalmazza, hogy „sorsot meg-

1995. december

1_9

határozó változások idejére mindig a történelem fölerősödő szívdobbanásaira kell leginkább odafigyelnünk, mert jöhetnek új eszmék, születhetnek új politikai lehetőségek,
a leglényegesebb változások is csak a nemzet - történelmében kialakult - természetén
átszűrődve válhatnak új minőséggé". (Akaraterő és utópia, 1992.)
Sejthető - éppen azért, mivel Csoóri Sándor röntgenképei a mai (közelmúltbeli)
magyar közállapotokról oly kegyetlenül élesek -, hogy a nemzet lelki egységének és
a kisebbségi, nemzetiségi sorsban élő magyarság kívánatos jövőjének az idézése - utópia.
(Erre ő maga is utal iménti írásának a címével.) Mindenesetre ő legalább nyugodt lélekkel gondolhat arra (mint ahogyan azt 1920-ban Bécsben Szekfű Gyula a Három nemzedék első kiadása előszavának utolsó mondataként vetette papírra), hogy „Dixi et salvavi
animam meam". Azaz: én szóltam (elmondtam), és megmentettem a lelkemet.
Csoóri Sándor gondolhatna erre is. Mégsem hinném, hogy valaha is gondolt volna, gondolna rá.

tiszatáj

78

NÉZŐ
BALOGH

TIBOR

Ajánló sorok egy új, posztmodern
természetfilozófia körvonalazásához
Az Akadémiai Kiadó „Hermész" sorozatában rövidesen napvilágot lát Ilya Prigogine és Isabelle Stengers Az új kapcsolat. A tudomány metamorfózisai című, eredetileg
francia nyelven, 1981-ben publikált értekezése.
Mivel a Nobel-díjas fizikus-kémikus Prigogine neve sajnálatosan ismeretlen a magyar olvasók előtt (a szűkebb szakmát természetesen leszámítva), s mert jókora késéssel
érkezik ezen opusz is hozzánk a maga sajátos hangvételű, igazán rendhagyó megközelítésével, hasznosnak tűnik - mintegy figyelemfelhívás gyanánt is - a hozzá írt utószót
közzétenni. Ennek szerzője kezdeményezte a mű magyarországi kiadását.
Ilya Viscount Prigogine 1917. január 25-én született Moszkvában. Egyetemi tanulmányait azonban már a Brüsszeli Szabadegyetemen, kémiai-fizikai stúdiumokat abszolválva végezte, s 1941-ben fejezte be. 1942-től dolgozik ugyanitt, 1947-től profeszszorként. 1987-től a Brüsszeli Szabadegyetem nyugdíjas professzora. Számtalan akadémiai grémium és tudományos társaság választotta tagjai sorába. Díjai, érmei közül legnagyobb elismerésként - az 1977-ben neki ítélt kémiai Nobel-díjat kell kiemelni,
melyet a nem-egyensúlyi folyamatok termodinamikájának, a szóródó (disszipatív) szerkezetek sajátosságainak az újszerű számbavételéért kapott.
Ezen kötetét - éppúgy, mint az 1988-ban publikált Az idő és az örökkévalóság között című opuszát - Isabelle Stengersszel közösen publikálta; azzal a kutatóval együttműködve, aki a filozófiai tudományok doktora, s egy brüsszeli kutatócsoport eminense.
Prigogine sajátos filozófiai vonatkozásrendszerének egyik eklatáns, kitüntetett
pontja Bergson életműve. A bergsoni fejtegetésből a „teremtő idő" komplexumot emeli
ki: azt az „ugrást", amelyet jóllehet nem tragizál úgy, amiként Kierkegaard a választások aktusát, ám mégis - hozzá hasonlóan - abszolút minőségi változásként kategorizál.
Bergson véleménynyilvánítást és ellentmondásokat produkált, provokált. Nem a
tudományos törvények érvényessége, vagy a megismerés végső korlátai érdekelték, hanem a világ megértése. A teljesség nála ugyanolyan természetű, mint az én. Evolúciónk
érzései (az általa keltett benyomások) és valamennyi dolog evolúciója a tiszta tartamban leiedzenek, s reményeinktől eltérően nem alkalmasak az átvitelre, átalakításra. Az
anyagi világ minden tér- és időpontja kiszámítható, mert determinált, szemben az élet
kiszámíthatatlanságával, szabadságával.
Prigoginék úgy vélik: a fizikai tények Bergsonnál nem a tudományos megismerés
természetének a problémáit vetik fel kiinduló kérdésként, hanem az egységes műnek,
mint mindennek (ami teremtő munka műve) a képzeleti szabadságát.
Eszerint a felfogás szerint a fizikai tény nem modell, hanem az ember és az általa
kialakított látszat révén közrefogott felület.

1995. december

79

Az idő és az örökkévalóság közöttben Prigoginék a dinamikus fizika nézőpontját
jellemzendő a valamivé válás és az öröklét hasonlóságát, identifikálódását emelik ki.
Másrészt hangoztatják: az egyensúlyi pozíció közelében oszcilláló dinamikus mentalitástól eltérően a termodinamikai attitűd lényege a visszaesések egyetemessége, az evolúció folyamatának az előrehaladása egy befejezetlen (hiányos) egyensúlyi állapot felé.
(Hasonlóan törődnek közbülső állapotokkal, szerveződésekkel is, mint Henri Atlan
„A kristály és a füst között" című értekezésében, melyben az élet lényegét a kristály rigorózus merevsége és a füst állandóan áttűnő, amorf formái közé illeszthető szubsztanciaként állítja piedesztálra.)
. . • - . .
Prigoginék elképzelése - véleményem szerint - egy olyan posztmodern konstrukció, amely a játék kitüntetését is magával vonja.
Abban az értelemben tudniillik, hogy a játék - kimenetét illetően - gyakran nem
teljes információk alapján hozott döntések folyományaként áll elő (akár a zéró, akár
a nem-zéró összegű játékra gondolunk).
Ha a mára immár konvencionális igazságként ismételni szokott paradigma-váltásra gondolunk, be kell látnunk: nyilván van olyan szakasza a tudományos ismeretek
felhalmozódásának, melyen - a kumulálódás intenzitásának a függvényében - új világba léphetünk. Bizonyosan több a véletlennél pl. az, hogy Bolyai Jánossal egy időben
oly sokakat kezdett foglalkoztatni egy addig a tudományos vizsgálódások köréből elhajlásként száműzött és kárhoztatott téma: a nem-euklidészi geometria megformálásának az ideája. (Milyen pontosan és érzékletesen tűnik ez elibénk Babits Bolyairól szóló
versében, vagy Németh Lászlónak a Bolyaiakról szóló drámájában! Amiként Babitsnál
a semmiből alkot új világot Bolyai, úgy alkotnak a majdnem semmiből világot a játékelmélet teoretikusai.)
Prigoginék is érintik a kommunikáció, a nyelv néhány kérdését. Ezen utalásaikat
olvasva lehetetlen nem emlékezni a nyelvjátékokkal oly elegánsan foglalkozó Wittgensteinre, a Palo Alto-i körre: a paradoxonokkal túlzsúfolt, ám ilyenként igényelt világra
- vagy arra a Karinthyra, akinek néhány novelláját teljes joggal szerepelteti egy antipszichiátriai szöveggyűjteményben Thomas Szász!
De hozzánk időben közelebb lévő teljesítményre is hivatkozhatunk. A közelmúltban Harsányi János közgazdasági Nobel-díját indoklandó, azon méltatással találkozhattunk: Harsányi a nem teljes információjú játékok elméletének továbbfejlesztéséért részesült e kivételes súlyú elismerésben.
Talán nem túlzás azt állítani: néhány nagy előd erőteljes fellépésének ellenére
(utalhatunk többek között Huizingára) a játék státusza hasonlatos volt a Freud előtti
álomé hoz. Tagadni nem tagadták ugyan létét, de gyermeki megnyilvánulásokon túl
nem volt ildomos komoly dilemmák megfogalmazására módot adó szerveződésként
foglalkozni vele. S ahogyan Freudot, s az álomkutatást általában, oly sok részletet tekintve tudta megerősíteni az EEG-készüléknek hála az élettan, úgy látszik konfirmálódni a játék is (emlékeztetni szeretnék Grastyán Endre zseniális, nem kellően értékelt
akadémiai székfoglalójára, „A játék neurobiológiájá"-ra).
A játék, mint szabad, a véletlen által motivált megnyilvánulás, termékeny hasonlatok, összevetések, értelmezések tartományaként kínálkozik Prigoginék számára is.
1984-ben közzétett művükben (szintén Stengersszel együtt jegyzi Prigogine) leszögezik: a természetet nem manipulálni, hanem megérteni kell; tartózkodnunk illik
a természet maradéktalan ésszerűségébe vetett hittől. Nagy nyomatékkal és együttérzés-

80

tiszatáj

sel szólnak itt is Bergsonról: a megélt (átélt) idő, mint a valamivé válás, úgy lesz az irreverzibilitás alapzata, hogy egyben a kommunikáció jellemzőjeként is figyelnünk illik rá.
A szabálytalanság, a tökéletlenség fokozódása az evolúciós folyamat szükségszerű
momentuma: a szelekciós alapelvek egyike épp a szimmetria felbomlását summázó
axióma.
A dinamika, a visszafordíthatóság (a reverzibilitás) folyamatát megfigyelő alany
nem sütheti le a szemét a szóródó (disszipatív) struktúrák, a vissza nem fordíthatóság
(irreverzibilitás), a véletlenszerű előtt.
Prigoginék kiemelik: a világegyetem nem egyensúlyi állapota olyan kozmológiai
tényként veendő számításba, amely nem a priori lelemény, hanem az élővilág elismertethetőségét, mint szükséges tapasztalati tényt megerősítő séma leképzése.
E '84-es kötet egy részlete (Medve Zoltán fordításában) magyarul is megjelent
A későújkor józansága /. című gyűjteményben. Prigoginék stílusát, posztmodern hangoltságát, sajátos rezignált szkepszisét érzékeltetendő egy bekezdés erejéig citálni szeretném állításaikat:
„Ahol az ember a világban és világból, az anyagban és az anyagból van, ott nem
idegen, hanem barát, családtag és társ. Szerződést kötött a dolgokkal. Sok más rendszer
és tudomány viszont éppen ennek a szerződésnek a felbontásán alapul. Gyűlöli azokat
és harcol ellenük. Környezete veszélyes ellenfél, amivel fel kell vennie a harcot, amit
szolgaságban kell tartania... Epikurosz és Lucretius harmonikus világban éltek, ahol
a dolgok és az ember tudománya egybeesett. Én zűrzavar vagyok, forgószél a turbulens
természetben." („Order out of Chaos. Man's New Dialogue with Nature". In: A későújkor józansága I. Válogatta és szerkesztette: Tillmann J. A., Göncöl Kiadó, Budapest
1994., 180. oldal)
Forgószél a turbulens természetben - nagyszerű éca, ragyogó diagnózis! A „nagy
beszélyek"-től irtózó, az újrameghatározás valamennyi kínját, buktatóját vállaló, az okokozati összefüggést, a racionalitást nem negligáló, de a korábbi hithez képest szűkebb
univerzumba szorító teoretikus vallomása ez. Olyan vallomás, amely nem szégyelli
behatárolni a verifikáció, a falszifikáció tartományát, s a poézist alkalmazni az élővilág
összefüggéseinek a konstatálása során.
A klasszikus tudományok rigorózus rögzítettségét nehezményezve Prigoginék az
idő, a változás elsődleges szerepének a felismerését sürgetik.
Prigoginék szerint az újfajta természetszemléletnek, világképnek nem pusztán
természettudományi, hanem etikai konzekvenciái is kell, hogy legyenek: a választási
lehetőségek állandó módosulását átélő, önmagát sokszor újfent meghatározni kényszerülő ember erkölcsi nyitottságáról van itt szó (ismét utalhatnánk Kierkegaard vagyvagy mizériájára).
Rend és rendetlenség (káosz), harmónia és zűrzavar, reverzibilitás-irreverzibilitás,
szükségszerű és véletlen (szabad), szimmetrikus-aszimmetrikus - ezek azon főbb ellentétpárok, melyekkel Prigoginék típust alkotva szeretnék tetten érni a klasszikus és az
általuk „mai"-nak titulált tudományos megközelítések karakterét. S ezek ütköztetésével rádöbbenteni olvasóikat arra: hogy a természetet nem kényszerítő, leegyszerűsítő,
erőszakolt magyarázatok ok-okozati hálójába kell gyömöszölni, hanem egy sajátos empatikus ráhangolódás eredményeként költészetét elismerve megérezni, s így megérteni.
Lágyabb, tartózkodóbb, s nem szikár, inkább megadó beállítódás ez, melynek terjedése
- ítéljünk róla akárhogyan - nem kendőzhető fejlemény.

1995. december

81

Ami mármost jelen kötet lényegét közelebbről érinti: Prigoginék azt hangsúlyozzák, hogy az élő rendszerekkel analóg szisztémák megjelenése - a termodinamikai törvények alapján - nem valószínűtlen körülmények között (megfelelő méretű, s a Naptól
megfelelő távolságú bolygó esetében) - nagyon valószínű. Regisztrálják azokat a kikötéseket, amelyek teljesítése esetén az élővel analóg jelenségek létrejönnek. Nem vállalkoznak arra, hogy az élet eredetét magyarázzák, létezésének szükségességét levezessék,
bíznak ugyanis abban, hogy ezen problémák explikálása nélkül is elvezethet kutatásuk
olyan rendszerek leírásához/felfedezéséhez, amelyek struktúrájukat, fejlődésüket illetően egyaránt meggyőzően szimulálják az élő rendszereket.
Prigoginék filozófiai jellegű konzekvenciák levonására vállalkoznak az irreverzibilis folyamatok elméletének áttekintése során, s úgy körvonalaznak egy új természetfilozófiát, hogy szemlézik az elmúlt három évszázad természettudományának históriáját.
Bizonyítják: egyensúlyban lévő rendszerek energiája és entrópiája konstans;
az egyensúlyhiányos rendszerek is az entrópia termékei (jóllehet extrém termékei);
az egyensúlyhiányos rendszerek potenciálja nem szükségszerűen csökkenő.
Prigoginék elutasítják azt a felfogást, amely szerint az irreverzibilitás szubjektív:
a klasszikus mechanikába bevezetett statisztikai elem segítségével szerintük világosan
demonstrálható lesz az irreverzibilitás objektivitása, s ez olyképpen eredményezi a tudomány metamorfózisát, hogy a fizika nem az univerzális és szükségszerű törvények
diszciplínája lesz, hanem individuális és történeti tudomány.
Igen lényeges Prigoginék idő-felfogása: szerintük az idő alkotás, innováció, komplexebbé válás is. (Saját idő-mentalitásuk - miként említettem már - sok szempontból
rokon Bergsonéval - s egyáltalán figyelemre méltó, hogyan viszonyulnak Kant időképzetéhez, s a Kant előtti filozófiák idő-koncepciójához.)
Jelzik a romboló és az építő idő specifikumait: az építő idő minősítés náluk a nemlineáris, szóródó rendszereket illeti meg.
Prigoginék hangsúlyozzák: a természettudományok fejlődését a megismerő alanynak a megismerés tárgyába való fokozódó behatolása idézte elő. A társadalomtudományok szempontjából is meghatározó szerintük a megismerő alany korpolálása az ismereti modellbe: ezáltal lesz ugyanis társadalmilag és kulturálisan egyaránt meghatározott
és meghatározó a megismerő alany.
Prigoginék - Whiteheadhoz hasonlóan - elutasítják a lét elsőbbségét a valamivé
válással szemben, s elutasítják a valamivé válásnak a léttel szembeni elsőbbségét is.
Ügy találják, hogy a természettudományok és a filozófia kiegészíthetik egymást:
a filozófia globális jellegéhez, a tapasztalat iránti nyitottságához jótékonyan járulhat
hozzá a természettudományok többé-kevésbé ideiglenes jellegű korlátozott tapasztalatokon konstituáló rendszere.
A kötet megjelenését követően Apostel azt írta: „Egyetlen filozófus sem engedheti meg magának, hogy ne olvassa el." E kijelentése minden bizonnyal vakmerő.
Annyi azonban szerintem is bizonyos, hogy a műben exponált kérdések miatt filozófusokon túl a filozófia, a természettudományok, a tudományelmélet iránt érdeklődők
olvasmányai közül nem lenne célszerű kihagyni e kötetet.
Nálunk is egyre fokozódó érdeklődéssel fordulnak sokan a mesterséges intelligencia kutatási kérdései felé. Nos, e kutatások teoretikus alapjainak egy része szépen summázódik Prigoginék művében. Másrészt kiemelésre érdemes az a tény, hogy Prigoginék emberfelfogása egy lélektanilag igen respektálható, fokozatosan terjedő szemlélet

82

tiszatáj

eredménye. E szemlélet - az előzőekhez képest markáns fordulatként - az elfogultságtól mentes, a természetet változtató helyett a természetre hallgató embert tünteti ki.
Prigoginék vállalkozásai egy, a mindentudás szerepében fellépő tudósok pozőrségét, talmiságát, elégtelenségét érzékeltető vállalkozás-sorozat különös stációi. Ahogyan
az antipszichiátria, vagy a rahneriánus vallásértelmezés belülről kívánja reformálni a
pszichiátriának, illetve a dogmatikus teológiának a világát, úgy szeretnék felülbíráltatni
Prigoginék a számukra skolasztikusnak tűnő természettudományokat. Ez a megközelítés - úgy vélem - csak látszólag detronizál, pontosabban: látszat az, hogy csak detronizál, tudniillik a visszavonással szemben épít is - az önmagában túlbízó ember túlzásait
bemutatva egy nyitottabb, a diszharmónia, a konfliktusok által gazdagodó embert
szándékolnak megteremteni, s a teremtés után túlélése esélyeit garantálni.
Azt mondhatnók: egyértelmű, hogy az ember nem pusztán eszes, hanem ésszerűsítő lény (gondoljunk a szintén korszakos jelentőségű Simonra, akinek egyik kötete
a Korlátozott racionalitás szimptomatikus címet viseli).
Az embert szorongásai, aggodalmai egy új világszemlélet felé sodorják, s talán
szükségszerű, hogy eme világszemlélet immár nem kizárólag a művészetekben, a filozófiában, a társadalomtudományokban, hanem a természettudományokban is ott lüktet.
Amiről Prigoginéknál minden Isten-keresés és istenülés nélkül szó van (mint a rend
sóvárgása, ám egyszersmind a hagyományos, valaha-volt, mára el nem érhető rend végleges elmúlásának olykor kissé nosztalgikus belátása), az Zelk Zoltán által is megfogalmaztatik:
Szélfútta levél a világ.
De hol az ág? de Ki az ág?
Disszipatív rendszerek, a tudományok átalakulásai, áttűnései, poétikus természettudományos-filozófiai értekezés: „De hol az ág?..."
Prigogine(éknak) eleddig ez az egyetlen, magyar nyelven megjelent kötetük. Első
olvasatra talán kilóg a „Hermész" előző értekezéseinek a sorából, ám bízom benne:
megismerése nem jelent kisebb és hitványabb kalandot, mint a többiek elsajátítása. Főleg akkor lesz értékén taksált, ha észreveszik a mű kézbevevői - másról (is) szó esik
benne, nem csak természettudományról...
Néhány utóbbi művével Prigogine is a bölcsek körébe lépett. Azokéba, akik együgyűek ugyan, ezt az egyet azonban (az ő esetében a szóródó rendszerek termodinamikai bemutatását) nem kizárólag szakmai, az általuk oly jól ismert és használt fogalmakkal kívánják megnyilvánítani, hanem többre tartván mondandójukat rész-szerű
diszciplínák elemeinél, a filozofálást, a „bölcsességet" célozzák meg. (Két, óhatatlanul
adódó hasonlítást megkockáztatva: nézzük Heisenberg vagy Konrád Lorenz rokon erőfeszítésének dokumentumait!)
S ha már a-hasonlatnál tartunk: érdekes lenne nyelvileg konfrontáltatni, mennyivel
leleményesebb, hajlékonyabb, s egy szűken ítélkező természettudós számára nyilván
ennélfogva nehezebben is értelmezhető e hasonlatokkal, körülírásokkal, analógiákkal
gazdag mű, mint egy par excellence tudományos értekezés. Erény, vagy fogyatékosság-e
ez a stílus, ez a szemlélet? Ki-ki szíve, esze szerint dönthet.

83

1995. december
••

9

_

OROKSEG
Z. SZALAI SÁNDOR

Karácsonyi álom
GÁRDONYI GÉZA ELFELEDETT MŰVE
Gárdonyinak van egy különös, de színművei között is egyedülálló darabja, amely
sok évtized múltán, ma ismeretlennek mondható. A Nemzeti Színház mutatta be 1901
decemberének 13-án, Luca napján, pénteken. A karácsony előtti készülődés és várakozás hangulata csak fokozta a közönség érdeklődését, mivel a mű tárgya is az örömet
hozó ünnepekhez kötődik.
A mulatságos szerepek háromnegyed részét kiváló színészek (Szacsvay, Lendvayné,
Vizváry Mariska, Egressy, Paulay, Latabár Árpád, Gabányi, Márkus Emília, Ujházy,
Rózsahegyi, Gózon és mások) alakították. A kritika - némi fanyalgás ellenére - bölcs
belátással kísérte a szokatlan, merész színpadi játék sorsát, a közönség azonban, bármilyen jól szórakozott is azon, nem értette igazán. Ezért a szezon végén kikerült a műsortervből, és hamarosan elfelejtődött.
Karácsonyi álqjn című misztériumjátékát A bor váratlan sikerén felbuzdulva írta
Gárdonyi. Idősebb fiának emlékezete szerint néhány nap alatt, de ehhez a forrásmunkákból és a nagy utazásokon szerzett ismeretanyag bizonyára egybegyűjtve állt
már. (A Magános fa a pusztában kezdetű, korábbi dala is beépül ide.) Keleti rokonaink
keresése ekkor élénken foglalkoztatta a tudósokat - a vándorló ősmagyar törzsek és
ázsiai népek érintkezései alapján.
Komlós Aladár A nemzeti művészet nyomában című tanulmányában meglepő példákkal bizonyítja 1955-ben, hogy fél évszázaddal előbb mennyire általános és közös törekvés nyilvánult meg az építészetben, képzőművészetekben, irodalomban, zenében
egyaránt - az akadémiai eklekticizmussal, népies műdalokkal szemben, Lechnertől Bartókig és Kodályig. Magyarság és népiség, ősiség és keletiség fogalmai hosszú időre összekapcsolódtak. Lechner, aki az ázsiai eredetű népek művészetének maradandó emlékeit az európai szecesszióval kötötte össze, a magyar népi építészet egyes elemeit és
motívumait az indiai ornamentikával társítva illesztette be a nagyszabású architektúrába. „Góg és Magóg fia", Ady fülébe is „ősmagyar dal rivallt", de ő - más meggondolásból - elvetette a keleti rokonság ábrándjait. Juhász Gyula és Kosztolányi több versében viszont a keletiség varázsa és harmóniája iránti nosztalgia fejeződik ki.
E törekvések lényegi kérdése az irodalomban: hogyan lehetne a folklórból „magas
művészetet" létrehozni - az elveszített ősi műveltség feltárásával, népköltészeti és más
hagyományok hasznosításával? Operaszövegeivel - egy évtized múltán - Balázs Béla jut
a legmesszebbre, aki - saját szavaival szólva - „a székely népballada fluidumát" ragadja
meg. A kékszakállú herceg vára című misztériumában a szimbolizmus vívmányai a népköltészet „ősszíneivel" forrnak egybe, s ez modern lélektani problémák ábrázolására

84

tiszatáj

alkalmas. Babits hasonlóval kísérletezik, amikor A második ének című mesejátékát írja,
s a népköltészethez közel álló mítoszokban, ósvallásokban „az emberiség őslelkének"
kitárulkozásait sejti.
Gárdonyi mindegyik művével mást, az előbbiektől eltérő újat akar adni. Új terrénumok meghódítására törekedve a népmese és a legenda élő és tovább vihető elemeire támaszkodik, amiből szerencsés esetben megszülethet a modern magyar dráma több
változata. Őt többek közt a pogány-keresztény kultúra tényleges és lehetséges együttélése ösztönzi a Karácsonyi álom megírására. A vallásos hiedelmekből merít - saját korához szóló mondandói számára. Az emberiség majdnem kétezer éves történelmén
átsugárzó legendát hívja segítségül, s azt a juhászok, pásztorok érzelmi skáláján, világszemléletén és társadalombírálatán szűri át - a keleti jellegzetes alakok (királyok és szolgák, jósok, papok) szerepeltetése mellett.
Arra gondolván, hogy Jézus születése az egyetlen bibliai történet, amely magyar
népszokásként honosodott meg, s még nem veszett ki, magyar paraszti környezetben
mutatja be Betlehemet is. Az álom és valóság, valóság és fantázia határmezsgyéjén mozgó
eseményeknek is ez az alapja, amit az előjáték eleve elfogadtat a színházi nézővel. Falusi
betlehemesek némi furfanggal bejutnak a Nemzeti Színház színpadára (amelynek felépítéséhez egyikük őse is hozzájárult „tégláival"), s ez alkalommal (karácsony van,
s december a legendák hónapja) a dramaturgia szabályait fölrúgva, a színészekkel együtt
játsszák a betlehemest - az igazgató engedélyével:
Gyertek tehát be, vándor dalosok,
havas falvaknak énekesei,
s mit rátok hagytak hosszú századok,
legyen szabad itt is elzengeni.
Mi adunk pompát, színpadot, zenét,
adjátok ti a nép költészetét!

«

Három évvel a János vitéz daljáték-változatának megszületése előtt, egy - sok vonatkozásban hasonló - népopera szövegkönyvének a tervét fontolgatta Gárdonyi. Jóval korábban, Szegeden gyürkőzött A paradicsom című vígoperettjével, amely 1893-ban
bemutatásra került, sőt bécsi színpadot is kapott, de nem volt maradandóan sikeres.
Állítólag szabad vallásossága miatt tiltották be. Nem volt szerencséje az írónak az Árgirus királyfi históriájából készült operájával sem, jóllehet költői értékeket tárt fel. Amikor a Karácsonyi álom elkészült, a kiválasztott zeneszerző, Lányi V. Géza okozott csalódást - mondván, hogy ez nem zenés színházba illő. Ezek után műfaji megjelölése
pásztorjáték, illetve könyvként kiadva betlehemes-játék lett, amelyben a zene fontos
kísérőelem, de inkább csak élénkítő színfolt. A darabot a fiatal Hevesi Sándor rendezte,
aki nem sokkal a bemutató előtt került a Nemzeti Színházhoz, de az átlagízlésnek
hódoló, satnya „boulevard-drámák" ellen éppúgy hadakozott, mint Gárdonyi a valódi
népdráma megszületéséért. Hevesi pontosan értette és követte az író intencióit.
Az első felvonás vallástörténeti mozzanatokra épül. A bálványimádás elítélése
gyakran előfordul az Ótestamentumban; innen adódhatott a megjelenített példa.
Áz ókori zsidók Jahve mellett más isteneknek is áldoztak; a Baál-kultusz ünnepi tivornyákhoz kötődött. Látványos jelenetek váltakoznak itt, mint pl. a vendéglátó Gáspár
király udvarában feltűnő ittas nép, a „lehető legmeztelenebb" nők-férfiak erotikus-vad
tánca, ennek ellentéteként az önfeláldozó szűz leány alakja, tiltott és álomban átélt
boldog szerelem. Zenei effektusok, technikai bravúrok (görögtűz, emelő és süllyesztő

85

1995. december

szerkezet, a háttérben vetített képekben elvonuló, eleven birkanyáj), csodás elemek (égi
jelek: bálványba csapó villám, csillagjóslat, a második felvonásban üres kulacsból csorgó
bor, a darab végén a halott ifjú feltámadása, a vak jósnak visszaadott látás) és komikus
beállítások (mint pl. a rövidlátó Karakalem kacagtató félreolvasatai) keltik és fokozzák
a hatást. Nagy Péter találó észrevételét idézve: kár, hogy Gárdonyi olykor a bensőkben
zajló drámai folyamat erősítése helyett is külső fény- és hanghatásokat alkalmaz, s hogy
nagy konfliktusok nincsenek.
Sík Sándor másképp vélekedik: „minden, ami Gárdonyi legjava erejéből telik,
összefogott itt, hogy ezt a művészivé emelt betlehemes-játékot a maga nemében egyedülálló - ha valóban nem is drámai intenzitású - kis remekművé tegye". O e színpadi
mű erényeit írója vallásos ihletettségében, szeretetteljes Mária-tiszteletében, dús fantáziájú mesemondásában, egészséges humorában, zamatos magyar nyelvében látja. Mondanom sem kell: mindez nem kevés.
Mint vers, a Karácsonyi álom - minden bűbájosságával, finomságaival együtt egyenetlennek tűnhet. Kétségtelen, hogy szövete nem egységes. Nem is lehet, mert
a költő Gárdonyi kettős feladatot tűzött maga elé: a saját becsvágyának, tudatosságának
érvényesítése mellett a népköltészet eredetiségének, üdeségének, alakjai szemérmes és
szókimondó naivitásának megőrzését. Dallamában azt, ami a történelmi századok és
nemzetek „lantos énekére" jellemző. A francia eredetű Sándor-vers széles (13-14 szótagos) sorfaját nehézkesnek találja, néha a felező tizenkettesek is bosszúságot okoznak az
áthajlás, illetve a költői dikció megtörése miatt. Már Kiss József körében változtatott
a régi merev szabályokon; most a jambikus verselés magyarosítója a nyugatosok előtt.
A monotonság elkerülése és a lágy hullámzás biztosítása érdekében alakít ki 7 + 6 , 6 + 5,
5+6, 5 + 5 szótagú, valamint ezekhez hasonló megosztású, váltakozó dallamú sorokat páros és ölelkező rímekkel. Az egyik sor inkább emelkedő, a másik ereszkedő lejtésű:
A búzavirág nem kerti virág
mégis szereti az egész világ.
A dajkaének sem operai,
és mégis édes olykor hallani.
Gárdonyi más és más módon beszélteti szereplőit, de mindig választékos stílusban. A rendezőnek, színésznek sokat megenged, ha a szöveghez hűek maradnak. A ritmust is a személyekhez igazítja. A betlehemes pásztorok lírai megnyilatkozásai ősi nyolcasokból, a színházi direktor röpke tűnődései jambikus 10-es (5 ütemű) sorokból állanak egybe. A karok (nép, papok) staccatója daktilusok és spondeusok ütemére harsog:
Szóljon a síp és zengjen a húr!
Boái a nagy isten, az örök úr!
Markaiból jött mind e világ:
emberi élet, fű, fa, virág
földbe arany és ránk a selyem,
i/ju szivekbe a hő szerelem!
A betlehemesben - mint naiv mesében - mindig valami szociális tartalom, a nép
tréfálkozó kedvének és bújának-bajának a kimondása rejtőzik. Gárdonyi demokratizmusa mindegyik művében fölfedezhető; a Karácsonyi álomban az emberszámba vett,
sok mesterséget tudó cigány karikírozott alakján is érződik. A kor - a századforduló -

86

tiszatáj

vitatott kérdéseire irányítja a figyelmet. Politikai értelemben burkolt Habsburg-ellenességére utal - figyeljük csak a téli éjszakában őrködő juhászok beszélgetését! Gárdonyi
dabronyi és Szeged környéki emlékképei ezek:
Bezony András testvér, furcsa időt élünk.
Ide-oda terelik a népet, mint a birkát.
Hát birka az embör?
Hol fejik, hol nyírják,
hol pedig egyszerre ezrivel levágjak.
Tengör sok az adó, s mindönnap növekszik.
Az adótul még a kódus se menekszik.
Vájjon igaz-e, hogy jön az ég szekerén,
akit rég várton vár minden földi szegény?
Mese az csak, testvér! Ha mese nem vóna,
akkor a messiás már el is jött vóna;
zsarnokság nem ülne ezen az országon:
uj rönd volna rég e zavaros világon.
Egyesek kihívásnak, mások bátortalanságnak vélték ezt a jelenetet. Egyébként,
mint a népmesében, nincs ütközés az egyszerű, szegény pásztor és az uralkodó király
között, mert a király is jó a népéhez. A bájos-szép parasztleányról kiderül, hogy
Menyhért király megszöktetett és zsiványok kezére jutott, majd megmentett lánya;
róla álmodott mindig Boldizsár.
Ady nem kritikátlanul figyelte, de a gáncsoskodóktól sokszor megvédte Gárdonyit. Amikor - a Nagyváradi Napló december 15-i számában - beszámolt a 13-i bemutató
előadás visszhangjáról, egy frappáns analógiával élve, a darab esetleges gyengeségeit,
amelyeket említettek, a másokat gúnyolok s önmaguk hibáiról elfeledkezők ellen fordította: „Ne csúfolják a moderneskedők Gárdonyi Gézát. A mi közéleti küzdelmeinkben
is több van a betlehemes-játékok naivságából, mint a dramaturgia fejlett tudományából... Gárdonyinak van igaza... nekünk betlehemesdi kell és városatya-választás."
A Karácsonyi alom kellemes és elgondolkoztató olvasmány lehetne, ha kiadnák;
de a költői lelemények mellett van annyi drámai érték is benne, hogy újra színházi közönség elé kerüljön.

1995. december

87
K R I T I K A

Hattyúk és ludak
Az ősi gondolkodás ellentétpárokba osztályozza az egész világot, mondotta ki
egynéhány évtizeddel ezelőtt Claude Lévi-Strauss francia antropológus, nagy hatást
gyakorolva a korabeli Európa szellemi életére, olyan kutatási irányzatok magvait vetve
el, mint a strukturalizmus vagy a szemiotika kultúrantropológiai iskolái. Amit a francia etnográfus tételesen kimondott, azt gyakorlatilag persze réges-rég tették, gyakorolták az előző korszakok „értelmiségei" a törzsi varázslóktól a papokig, az írnokoktól
a költőkig. Ami az archaikus világban mítoszokban öltött testet, később versek, költői
terek irányjelző cövekévé, meghatározó tájékozódási pontjává vált.
Mindezt azért kell előrebocsátanunk, mert Csoóri Sándor legújabb verseskötetének világát, e világ változásait a legegyszerűbb e költői tér meghatározó kulcsszimbólum-párja segítségével megfejteni, nem kell sokat bíbelődnünk e tér részletes feltérképezésével, domborzati formáinak feltárásával.
A verseskönyv alapszimbóluma a hattyú. A költő többszörösen visszatér rá a kötetben idézett jelképként, avagy teljes verscímként, s a kötetcímnek is része. Az Életrajzi töredékbea Csoóri Sándor hattyúja vészmadár, fenyegető jelképpé emelt emlékkép: „Néha egy hattyú sántikált felénk / a városligeti tó fái alól, / és bal szeméből vér
csurdogált / a koszos kőre." A fehér madár tisztasága itt a koszos kővel helyezkedik
szembe, másfelől a madár kiszolgáltatott és védtelen ártatlansága a sötétben maradó sunyi hatalommal, mely véresre sebzi a madarat. A seb helye jelzi a támadó szándékot is:
a hattyú ne lásson tisztán: véres-veres balszeme legyen irányadó a világlátásban. Ellenkező esetben a sebe legközelebb nem csupán sántaság és félvakság lesz, hanem a teljes
pusztulás.
Egy másik versben (Repülés tízezer méter fölött) a helyzetvers fokozatosan mélyül
egyszerre szülőföld-verssé és szerelmesverssé, hisz a felhőkbe burkolt jeges Grönland
helyett egy Esztergom környéki táj látványa rajzolódik ki, az őszi napsütés teljes színpompájával, hogy a versszó sorokban így tűnjön fel a hattyú-jelkép: „Tudod hol járunk? Nem? Én sem. / Lehet, hogy egy délre sodródó hattyú szívében?"
A délre sodródó hattyú itt természetesen a költői lélekkel azonosul, mely délre
vándorol. Mozgása pont ellentéte az északra törő fémmadárnak, a repülőgépnek.
A hattyú emberközpontú világot óhajt magának, a gépmadár jeges és kibogozhatatlan
tájak felé repít. A hattyú a „kigúnyolhatatlan költő", a gépmadáron lakozó társadalmi
egyén, akinek szüntelenül védekeznie kell, s mégsem hiszik el neki, hogy „nem én vitettem / magam világgá a világ fölött".
Az előző versben megfogalmazott hattyúkép még tovább mélyül a Zörög az újSágban, amely a kötet címét adó szintagmát is tartalmazza. „Zörög az újság, mocskolnak megint. / Fizetett nagy köpködők céloznak meg / bátran maguknak. [...] Ma még
csak sima cselszövő vagyok / nekik, jégtűkkel alvó vezér, háborúk / megtervezője,
hattyúkkal ágyútűzben, / de holnap már, mint csapongó tolvaj, / lopni is fogok: pénzt,
harangot, kegytárgyat. [...]" Az ágyútűzben hattyúseregekkel támadó vezér természetesen csakis egy cselszövő lehet, aki ártatlan hattyúseregekkel tervez háborúkat, eleve

88

tiszatáj

pusztulásra ítélteket vesz rá az őrült csatára, miközben maga „jégtűkkel alszik", holmi
lelkiismeretfurdalást érez, de azért vezényli eszelősen „hattyúhadosztályait" az ágyútűzbe, hiszen önnön vezéri gőgje nagyobb, mint lelkiismerete, önnön dicsősége érdekében hajlandó csellel belerángatni minden ártatlan hattyút a pusztulásba, csakhogy ő nőjön nagyobbá mások szemében. A „cselszövő", a „jégtűkkel alvó vezér", a „hattyúkkal
ágyútűzben" manipuláló „hattyútábornok"-költő sajtóban degradált portréjának újabb
állomása a „tolvaj", e kép azonban immár nem a hattyú volthoz, hanem az azzal ellentétes képzethez társul, a negatív hattyúsághoz.
Csoóri Sándor hattyúszimbólumai a hattyú pozitív értékelésének a degradálódási
folyamatát is pontosan jelzik. A Hattyúk című vers teljes egészében ezt a folyamatot
mutatja be: „Ki tudja, hol éjszakáznak most / a hattyúk? Egész nap kint áztak /
a hideg esőben a hideg tavon. / Kínos volt látni fennkölt nyakukat. / Talán ha énekeltek volna elnyújtva, hosszan, / mint a régi versekben, hinni tudnánk / újra magunkban. Hinni, hogy nincs / örök némaság a földön: szájatlan kő, / szájatlan fény, s a vergődő, nagy / nádasokban is még újra istenek születhetnek. / Ki tudja, hol éjszakáznak
most / a hattyúk? S hol pörög le büszke / nyakukról a víz a vízre?"
Látható e hattyúkep szembenállása a kezdőképpel. E hattyúkat senki sem bántja
már. Nem verik ki fél szemüket, hogy mindent vérfüggönyön keresztül lássanak. Nem
verik le sántára a lábukat^ Egyszerűen magukra hagyják őket, hadd ázzanak a „hideg
esőben a hideg tavon". És ezek a hattyúk immár nem is tiltakoznak látványosan
a pusztulás ellen megrendítő hattyúénekkel. Mindent eltölt a nagy reménytelenség,
a némaság és beletörődés reménytelensége. Ezekben a nádasokban már nem valószínű,
hogy születnek még népmegváltó próféták.
Hogy mi lehet még a hattyúk szerepe ebben a világban? Nyilván a törülközőé
(Párbeszéd tükörben). A hattyú fehérsége révén alkalmas arra, hogy piszkos kezünket
beletöröljük. A másik funkció a szállítóeszköz: „Wagner / meglovagolható hattyúja"
(A halott utószava). Célorientált világunkban erre alkalmas egy hattyú.
A tisztaság fennkölten meghirdetett erkölcse? Minek? A tóhoz tartozás veszélyes
hitének megvallása? Minek? A világ karattyoló semmitmondásával szemben a némaság
gőgje, s csak a lényeges dolgokról való szólás? Minek?
Akinek fehér kell - ott a lúd. Lúdpihével príma a pihepaplan: Jót tesz az erkölcs
álmának. A tóhoz tartozás helyett jobb egy ólhoz tartozás. Világos a képlet: a gazdi
nyújtja a kényelmet - ezért majd húsom a gazdit illeti. Arisztokratikus némaság? Kinek tiltakozni? A világ jobban szereti a mindennapos gágogás megnyugtató hangjait.
Kedélyes csevegés - a konyhakésig.
így kerül a hattyú ellentételének helyére a lúd. „De fölborzolt tollal csak egy táncoló nyakú gúnár lépked felém. / Jöve, jődögélve magas ólból. / Viaszos csőréből lila
villámok ugrálnak elő. / Megállok s megbámulom: / ez a lúd lehetne kiherélt hattyú is!"
(Januári jelentés)
A csatába vezényelt hattyúk áldozatától, önkéntes áldozatától, manipulált áldozatától egyenes út vezet tehát az ágyútűzben pusztuló véres ludakhoz (Lehettem volna én
is), az értelmetlenül pusztuló ludakhoz, kiket nem ment meg a pusztulástól erkölcstelen kapaszkodásuk a lét kisded örömeihez, nem menekít meg a sok kompromisszum
sem. Az ember háza és óla épp olyan kiszolgáltatott az ágyúgolyóknak, mint a fedezékmentes tó.
Ez az erkölcsi értéktengely fedezhető fel Csoóri Sándor új kötete mélyén.
Lehetetlen, hogy a magyar olvasó ne asszociáljon rögtön Petőfi Csalogányok és
pacsirtákjírz.

1995. december

89

Nem fogjuk elvégezni az összehasonlítást a szimbólumok s azok megítélései között. Mindenki megteheti a maga okulására.
A vizsgálatot elvégzőknek azonban illik odafigyelniük az optimizmus és pesszimizmus gyökereinek keresésénél, hogy amikor Petőfi a versét írta, még előtte volt
1848. Amikor Csoóri Sándor e kötetet írta, már mögötte volt 1989.
Amikor Petőfi a maga versét írta, még nem tudta, milyen szaladni egy kukoricásban, nyomában egy lovas dzsidással.
Amikor Csoóri Sándor a maga kötetét megírta, már tudta, hogy mily halálos veszélyeket rejthet egy vörös bársonyszék is.
Elégni és társak által felfalatni: erkölcsi Dózsa-trón lehet.
(Csoóri Sándor: Hattyúkkal, ágyútűzben. Kortárs Kiadó, 1994.)

Aczél Géza: a térség kritikája
A könyvecske mintegy hatvan lapon tartalmaz verseket, amelyeket a szerző három részre csoportosított. Öt tétel címen öt verssel indította a versek sorát. Ezekben
a tételekben az élet, a halál, a műveltség, illetőleg az irodalom adja a témákat, melyek
voltaképpen az egész versfüzetnek tartalmi felütéseiként is felfoghatók.
A címközleményekkel ellátott indítóversek térsége és ideje „a közelmúlt történelmi hisztériáinak kásahegyén túlra / túl a nagyokosok trianonján pocakosok kiegyezésén" van és terjed. (Ez az idézet az „andrej tarhanov vogul költővel és taiszja szeburova
osztják újságírónővel beszélgetünk a fehér asztalnál s rágjuk a pirított cirbolyafenyő
magot" című versből való. A szerző csupán kisbetűket használ mindenütt, központozás jószerével nincsen, amitől persze a „cirbolyafenyő-mag" kötőjelének nem kellene
hiányoznia.) A térséggel, a helyzettel való viszonyt épp e vers lezárása mondja el:
„jó hogy izgága őseink kilovagoltak a tundrás hazából / jó megfontolt őseinknek hogy
a szarvasok földjén maradtak". A költői és az emberi lét jelenjét tételezi ezutáni verseiben: „megkoppan szemérmesen a fehér bot s a délelőtti nagy buliból egyszer csak kivillan barta jános", és: „tavasz volt az élet pompázott csak édesanyánk veress ilona
billent át csöndesen az elmúlásba", továbbá: „gyászvers apjának idősebb aczél gézának
a mindig kisemmizett becsületes kishivatalnoknak halálára", végül: „néha a géniuszokat
is meg kell köszönteni mondom barátaimnak juhász ferenc fogvacogtatóan nagy könyveit szorongatva". Ez utóbbi versben is az elmúlt idők értékelése adja a vázat részben
a Balassi Bálinttól („lószagú balassi nyújt kezet csapzott mezőkről") József Attiláig kihúzott irodalmi vonalrajzzal, részben a történelemmel és a politikummal („lestük vacogva ávóséjeken micsoda erődöket épít a léleknek ez az ember"). Szinte a napi politika
szerepel az említett „gyászvers..."-ben: „te még úgy tanultad elsántikálsz szavazni / arra
az egyetlen pártra nem nézel hátra" stb.
„a térség kritikája" címen összefogott versek adják a könyv második egységét.
Az a kettősség, amely a finnugor őshazából való kilovagolásnak, illetőleg az ottmaradásnak egyaránt jó voltát emlegette, e második csoport versnél a címadásban érhető tetten:

90

tiszatáj

„a korosztály dicsérete", „a tömegétkeztetés kritikája", „a kiskert dicsérete", „a tömegtájékoztatás kritikája" és így tovább, egy dicséret, egy kritika. Jobbára azonban egy
hangvételúek ezek a versek (is), „a korosztály dicsérete" például éppúgy az elmúlt évtizedekre utal, mint, mondjuk, „a tömegtájékoztatás kritikája". Előbbiben a mai harmincéveseknek már ismeretlen „indulók", a „mozgalmi sokk", az „agitátorok", a „brossúrákba stencilezett hamis tételek" letűnése, nemléte kapcsán építkezik a vers, az utóbbiban egy mozijegy árán cukrot vevő gyerek politikai tudatlansága vagy ártatlansága
- „akkor még szentnek tűnt a sajtó és fényesnek a szó" - ugyanígy derül ki, hiszen
abban az időben, amikor „megverte fél európát rózsavölgyi és iharos", „ki tudta még
hogy a soroknak van köze" és: „ha megcsörren olykor bosszantó hangján a telefon / ki
tudta még hogy elsápad akkor s remeg a kolofon". - Másutt is ott a költői megszólalás
kifejezésmódját alakító, formáló háttér az elmúlt évtizedek terhével vagy élményével,
„a kisgyermek dicsérete" című versben például az is jellemzi a gyermeket, hogy „sosem
tapsolt még látogatóba jött idegeneknek"; „az asszony dicséretéiben: „gyötrelmek társadalmi csapdák"; „a térség kritikája" pedig „demagóg világ"-ot említ. Már címével is
a nemrég volt idők jellemzőjévé lesz a „tömegétkeztetés kritikája", hiszen nemzedékek
étkeztek az ötvenes-hatvanas években népbüfékben, üzemi konyhákon, ahol „csorognak reménytelenül a tömegétkeztetés hígított levei". S az olvasó hajlamos párhuzamosságot látni „a tömegtájékoztatás kritikájá"-val, illetőleg a ciklus párverseivel: mindenben, életben, halálban, örömben, bánatban megbújt valami, valami, amit hajdan Illyés
Gyula foglalt össze az „Egy mondat a zsarnokságról" című nevezetes versében. Aczél
Géza némiképp ennek az egy mondatnak egyes tagmondatait a hétköznapi emlékezésnek és saját lírájának tudásfátylán áttekintve írja újjá.
A versek harmadik csoportja a „vé" cím után olvasható. A címadó versnek,
a „vé"-nek középen V betű alakban - minden bizonnyal Victoria istennő nevének jelképpé vált kezdőbetűjéről van szó - következik a költői közleménybe mintázott hír:
„és jött egy férfi
még most sem érti
csak torka száradt
ahogy az áradt
s intett az égre
hogy vége vége
szavait itták
lemondtak végre
a kommunisták"
(Hasonlóképpen van a „nagy temetői posztmodern" című vers közepén egy kereszt alakítva a verssorokból, mutatván a költő hajlamát a képversek írására.) Egyébként a kötetet befejező néhány vers talán tematikai szempontból szélesebb mezőt fog
át, illetőleg idéz fel, s így lírai tartalmai is parttalanabbak. A záróvers, a „cirkusz" című
alighanem a leginkább mutatja ezt, ebben a cirkuszi világ - bohócok, megvénült oroszlánok (immár megannyi irodalmi rekvizitum!) - van átfestve a mára, a mai világra.
Ahogyan a cirkusz, „így szeded te is magad konszolidált halmazba naponta", és: „itt
a költő a bölcs dekonstruál", ám különösebben nem jön létre távlata e mára való piktúrázásnak, nem hallatszik a verstartalomnak különösebb kicsengése a tényvilág zajai közül. Szívesebben emlékezünk a versfüzet középső részének bizonyos tárgyilagos választékosságot mutató költeményeire, amelyekben a lírai állapot szerencsésebben rajzolódott meg a költői, emberi létesemények megírása kapcsán, amelyekben nem jelszószerű
a dekonstrukció. Voltaképpen a nyelvi rajzolat, a megformálás módja lehet az oka az
efféle bizonytalanságérzet kialakulásának Aczél versei kapcsán. Például az idő szó (jól-

1995. december

91

lehet különböző jelentésekben) számos helyen szerepel a versekben: „az idő már percenként döfödi roppant pikáit" (11), „az idők pályaudvarára befutottak az első meleg
légvonatok" (13), „s veti elénk az idő a kártékony fekete magot" (33), „elénk jött az
idő" (35), „a zsírosabb idők színes adásaiból is előíegzett valamit" (ti. a televízió) (39),
„az ember (...) már csak szürrealista kép szeretne lenni felütve az idő homlokára" (44),
„a megviselt kőről mint a vér az idő lassan lecsordul" (52). Nos: ezek az idő szavak nem
épülnek össze motívumépítő elem gyanánt költői kulcsszóvá, a viszonylag kevés versben
gyakoriságuk - a különféle és egymással némileg kizáró viszonyban lévő képalkotás
révén - inkább zavaró. A szó következési valószínűségének a versekben való növekedése a hírértékszint eséséhez vezet. (A központozás elhagyásának dolga is elemezhető
volna a hírérték szempontjából.) Mindehhez járul, hogy némelyik idő képzavarba hajló
szemantikai beépítésű, ilyenféle például „az idő percenként döfi roppant pikáit" teljes
kép, amelyben a percenként határozó, pontosabban a perc a roppantxA is, a pikáival is
jelentéstani ellentétben van, illetőleg a két-két nyelvi jel társulási valenciája nincs meg
szemantikai szinten. Ilyenféle, de a szintaktikai kötöttség hiányát mutató szerkesztmény: „szürrealista kép (...) felütve az idő homlokára", ugyanis nincsen a magyarban
"képet üt föl a homlokra mintájú igefüggvény, ami miatt természetesen még lehetne
alkotni valamilyen efféle lírai igefüggvényt, ha annak hangulati-jelentésbeli egysége
lenne. (Igaz: a föl igekötő elhagyása eleve segíthetne a szóban lévő képen.) Ugyancsak
zavaró képalakítás van ebben is: „elpergett évtizedek föllombosodott ifjúsága alól" (23),
hiszen az elpereg ige szemantikai mezőtartománya meglehetősen kizárja a föllombosodik
igéét. Máshol a feszes szövegépítésre való törekvésből születik katakrézis: „édesanyám
emléke puha madárként ül a kórházi ágyon / mint szivárgó gázok lebegnek oldott tekintete mélyén / a nagy puha gézek" (13-4). A szövegösszetartás törvénye miatt ebben
nem az édesanya emlékére, hanem a puha madárra vonatkozik a továbbszőtt metafora
képisége, amely persze akkor is képzavar lenne, ha az édesanya emlékére vonatkoztathatnánk az oldott tekintet mélyén gáz gyanánt lebegő gézeket. Ismét máshol csupán
a mai magyarban burjánzó befejezett melléknévi igenevek használata a kellemetlen:
„halt hörgések" (az ún. irodalmi nyelvben a holt járta volna, vagy valamilyen igekötős
alakulat), s szintén nem szerencsés szerkesztményű az ilyetén birtokosszerkezet-elhelyezés: „mikor s mely pontján az ívnek kapják fel légáramlatok" (9); az alanyként is,
jelzőként is fölfogható huncut szó a téma-réma tagolás zavara miatt grammatikai bizonytalanságot kelt, s nem stiláris hatáskeltő mozzanatot: „(...) egy kis huncut nyelvet
ölt a fáradt poétára" (56). Talán elírás van a „részeg darazsak sárgaláza" (17) képrészletben, hiszen a sárgaláz egy trópusi betegség...
Ugyanakkor a költő nyelvhasználatának képanyaga is, szóanyaga is számos friss
elemet, önálló megoldású használatot mutat: „in konkrétó", „megspórolt szavak",
„hordószónokláz" (sajnos ennek is van parafrázisa: „nem állsz a hordóra szónokolni"),
„kompromisszum", „a terror főpapjai" és a többi. Több teljes kép is megemlíthető
volna a szerencsés metafora-alkotásra: „bőséges locsolással megteremted a növényi jólétet / lapozva káposzták ropogós leveleit a sajtószabadságot", „a csöndben világított
minden kis információ", „a szakma csak megérint / a szakma törékeny divatja vajon
hogy fogná laza nyelvi leleménybe e képet" és a hasonlók.
Aczél Géza versfüzetét bizonyára mindazok szívesen olvassák, akik a második világháborút követő magyarországi évtizedekben éltek, illetőleg akiknek ekkori életükhöz, élményeikhez kapcsolódik az elmúlt néhány évnek eseményekkel teli világa is.

92

tiszatáj

A szerző költészetének témájává lett kritika (—a térség kritikája) mindezeknek az olvasóknak (is) bizonyára szívügye. S hogy az efféle kritika ne a tegnapi újság érdektelen és
értéktelen sorsára jusson, a költemények megmunkálása eleve akadályozza, ám, hogy
stílusban is maradandó irodalmi értékké váljanak, alighanem kimunkáltabb, a belső
szerkezetek, gondolatláncok által meghatározottabb kritikák írandók e térségről és térségből, s valószínűen Aczél verseiről is. (Széphalom Könyvműhely. E. n. H. n.)

Esszencia-jel legű etűdök
CSŰRÖS MIKLÓS: „LESZ IDŐ, HOGY VISSZATÉRHET'
Megtévesztőnek nevezném Csűrös Miklós megjelent tanulmányainak küllemét.
Alig százoldalnyi kiadvány, inkább füzet, mint kötet. Napjaink pazar könyvválasztéka
között ugyancsak elbújik. Az egymással versengő, figyelemfelkeltő formátumok, borítók ellenében az övé szinte figyelemelterelőnek nevezhető. Még a szakmabéliek figyelmét is könnyen elkerülheti, hiszen a hat tanulmány, két könyvkritika a különböző
funkciójú írások alkalmi egybefűzésének látszatát keltheti.
Mit takar ez a csalókának minősített látszat? A nyolc írás közül egynél válik elsőre feltűnővé, hogy Csűrös olyan kérdésekkel foglalkozik, amelyek szinte észrevétlenül, kiszorultak az érdeklődés köréből. Akár a szűkebb körből, a kor kutatóinak tudatából is. Gozsdu Elek - egyébként korunkban újrafelfedezés, újrakiadás tárgyát képező életművének két legkésőbbi darabjára világít rá: A félisten (1907-1908) és A kárier (1910-11)
című drámákra. Ez a két mű megszületése idején is mérsékelt visszhangot váltott ki,
s azóta, mondhatni, elfelejtődött. Okkal-e vagy sem? Csűrös Miklós vállalkozik a tárgyilagos mérlegelésre. Igaza van, hogy Gozsdu drámaírói működése szervesen hozzátartozik az egész életmű, ezen belül is az utólag egységes folyamatként szemlélhető
műfajváltásainak összefüggés-hálózatához. Mintegy folytatásai ezek a darabok a regényírástól a novella felé forduló írói ambíciónak, amely a drámákat követően az Annalevelekbe foglalt miniatűrök változataiba torkollik. Egyre szűkül az életanyag, s ugyanakkor egyre fokozódik a stilizálás szerepe. A két színmű kitűnő példája ennek az átváltozásnak. A félisten elemzésénél joggal szentel kitüntetett figyelmet annak, hogy a XVI.
századi Velence, Giorgone, a festő, és Cecilia, a modell témául választása a századvég
jelképessé formált reneszánsz-élményeit idézi, Burckhardt, Walter Páter, Hoffmanstahl, Maeterlinck Itáliáját. A velencei élet pompázatos színhelyei, jelenetei a gyönyör,
a szépség élőképei, amelyeket a pestisjárvány végzetes komorsága, a koporsókkal
tovasikló gondolák látványa ellenpontoz. Csűrös Miklós jó érzékkel húzza alá: Gozsdu
rendezői utasításai világossá teszik a szándékot, amely szerint a kulisszák, színpadképek, s a szereplők mozgása, beszédmódja egyaránt a történéseket, utalásokat köznapi
jelentéseik fölé emelve, allegorikusán, mitológiai asszociációkkal telíti. A „félisten":
Giorgone és a modell szembenállásában művészet és élet - századvégen jellegzetes vitája ölt drámai alakot. Ez a Nietzsche, Croce, O. Wilde és másoktól jól ismert ellentét a színműben esztétikai diskurzussal indul, majd eklektikusán különböző nézetek
ütköztetésével folytatódik. Csűrös értelmezésében ez a heterogenitás szándékos, atmosz-

1995. december

93

férát idéző, együttesen a világ kiismerhetetlenségének élményét állítja középpontba.
A hős tragédiája éppen ez a felismerés: a lényeg megismerhetetlenségének kegyetlen,
keserű meglátása. Igaza van az elemzőnek, amikor e problematika nyomán méltányolja
a mű irodalomtörténeti újszerűségeit. Azt, hogy szemben a klasszikus dráma tárgyi
indokoltságaival, itt modern, szimbolikus élménnyel találkozunk, „a lényegi fordulat"
áthelyezésével „a bensőségbe". S ezt tükrözik, közvetítik a modern színpadi eszközök is:
a beszéd mellett és helyett a szimbolikus gesztusok fontos szerepe, s az elhangzó szövegen belül is rituális hangvétel (rondószerű, anaforikus, antitetikus ismétlések), zene
és latin egyházi szöveg felhasználása, allúziós technika, betegség - halál esztétizálása és
hasonlatként való szerepeltetése; párhuzam például a pestis és Giorgone életfordulata
között. Fenntartása éppen ezzel kapcsolatos: úgy véli, már túlzásba vitt az összekapcsolások hatásossága. Ám kiemeli a „nem-kauzális összefüggések", ezek új, domináló élményét, Gozsdunál meghatározó szerepét. - Mindezek újra felbukkannak, már huszadik
század eleji környezetben A kárier című dráma során. Az elemző lényegretapintását
igazolja az, hogy itt, immár a szerző korabeli díszletei között, más formákban, de hasonló konfliktus ismétlődik meg. A főszereplő, Weér Endre, ugyancsak az erkölcsi relativizmussal küzd, a világ kaotikusságával. Férfi és nő szembenállása mögött a hős
belső viaskodása áll; öngyilkossága pedig ugyancsak a nem-kauzális történés példája.
Mindegyik mű Gozsdu Elek „létérzékelés-filozófiájának" végletes kifejezése. Jól láthatóvá teszi a szépség kultuszának (vele a dekorativitásnak, szecessziós ornamentikának)
adott feladatát: „elviselhetővé távolítani" a töprengések nyomán levont fájdalmas következtetéseket.
Úgy tűnhet, hogy szemben a Gozsdu-drámák ismeretlenségével, Mikszáth esetében olyan témáról ír, amely nem tekinthető elhanyagoltnak, sőt, állandó, folyamatos
érdeklődés tárgya. De: hogy is állunk ezzel az újraolvasással? Napjaink élő Mikszáthértelmezésével? Csűrös Miklós nyomán szembesülünk a kérdéssel. Dióhéjban áttekinti
a Mikszáth-irodalom s recepció eddigi és jelenlegi helyzetét. Az írói hatás továbbsugárzását futólag és merészen meghosszabbítja Sütő, Páskándi, Örkény anekdotizmusáig,
groteszkjéig; illetve a szójáték, paródia, nyelvkritika oldaláról Petri, Kálnoky, Tandori,
Esterházy műveinek folytatódó, hasonló vonulatáig. Megvallottan Mikszáth háttérbe
húzódó előfutár-szerepét helyezi előtérbe. Felvázolja egy mai, új Mikszáth-értelmezés
igényét, körvonalazza az adódó új szempontokat. Minderre - mintegy előzetesként egy eleven, közeli, kidolgozott példát nyújt: az írói pálya utolsó szakaszából való regény, A fekete város elmélyült interpretációját. Gyors, avatott vonásokkal jelzi a mű
keletkezésének hátterét: a magánéleti, politikai kilátások elborulását, de a korabeli, kisebb Mikszáth-írásokból kirajzolódó poétikai felfogást, alkotói öntudatot is (utószó
a Noszty-kiadáshoz, polémia, Jókai-esszé). Miért, miben, hogyan illik össze egymással
a regény kiválasztott korszaka, főalakjai, problematikája? - teszi fel a kérdést, s fejtegetései során megközelítési módja ugyancsak termékenynek bizonyul: a mű a tágabb
kompozíciós összefüggésektől a legapróbb részletekig új, egységes megvilágításban
mintegy feltárja önmagát. Csűrös Miklós a „kétely, az eldönthetetlenség" dezillúziós
élményét, ennek tárgyiasítását tekinti A fekete város centrumának. Úgy véli - s ezt meggyőzően bemutatja - , hogy a kiválasztott Thököly-Rákóczi kornál csakúgy, mint
a cselekménynél, a főhősöknél és a szerkezetnél egybevágó, közös uralkodó elem
a kaotikus jelleg, a zavar állandó jelenléte. A történelmi kor mindezt jól valószínűsíti és
aláfesti; a Görgey név választása is látszólag hitelesít, ugyanakkor elbizonytalanít a kétes nimbusszal. A cselekmény magját képező kérdés eleve eldönthetetlen (ki okozta

94

tiszatáj

végül is Kramler bíró halálát?); a két főalak, Görgey és Fabriczius egyaránt belső
ellentmondás révén deheroizálódó „hős". Magánemberként mindketten emberi erények
hordozói, ám tisztségviselőként indulat, fanatizmus keríti őket birtokába. A történet
„rájátszásai" ugyancsak az elvárások visszájára fordulását mutatják. A fekete gyászba öltözött város motívuma a „sárkányölő" típusú mesét idézi, ám az igazságszolgáltatás és
a jó győzelme helyett éppen fordítva, az elfogultság, az önbíráskodás diadalmaskodik.
A két közösség viszályának reneszánsz témája szintén eltorzult változatban idéződik
fel: míg Rómeó és Júlia szemben- és kívül állnak a két család acsarkodásán, addig
A fekete város szerelmesei, maga Fabriczius sem ismeri fel helyzetét, áttekinthetetlen
számára ez a világ, amely éppen ezért „önnön balsorsának eszközlőjévé" válik. Gyilkossá, aki maga áldozat is egyben. Ebben az összefüggésrendben szerves helye van az
azonosság-zavarnak (Görgey gyanakvása Rozália, lánya ügyében), a patográfiai elemeknek. Mindezen túl Csűrös Miklós sorra felmutatja, hogyan közvetíti az adott, kiemelt
életérzést az író időkezelése, a regényidő „retardálása", s így az elkalandozások, epizódok, betétek, mellékszereplők, megállók, anekdoták szerepe csakúgy, mint a „baljós
előjelek", egzotikus adomakörök, variációs vicc-elmondások (medve üldözte ember)
hasonló egészbe-illeszkedése. így a kiválasztott szemszögből nézve nemcsak a regényfolyam részelemeinek új jelentése tárul fel, de a narráció megannyi apró árnyalata is új
oldaláról mutatkozik. Görgey János bujkálása, szerepváltásai, akárcsak a kalandor,
kereskedő figura, a zavarosban halászóknak kedvező kor jellegzetességei. A keresztény
erkölcsiség és a pogány hagyomány egyidejű jelenléte éppúgy, mint a farsang-böjt
toposz tragikai és bohózati karakter-váltakozása: együttesen az értékek pusztulásának
fájdalmát és a „legyőzhetetlen tenyészet" ellenpontját jelenítik meg, a mikszáthi humor, életszeretet megőrzését. Kitűnő meglátásnak tartom azt, hogy Csűrös az így
kialakított kontextus alapján a mikszáthi életképben is művészi állásfoglalást fedez fel,
egylényegű például a jelenetezések módjával: a bosszú, gyász komor színeit váltó kedélyes párbaj, kocsmai és tánc, birkózóverseny stb. vidám mozgalmassággal. Külön, kifogyhatatlan következtetéssor adódik a mikszáthi elbeszélő nyelvezet alakzatainak
élvezetes felfejtéseiből. A talányosság, a nem-véletlenszerű paradoxon-özön, a nyelvi játékok formái, a torz szájhagyomány stb. közös nevezőjét látja a kiemelt, a világ kaotikusságával egylényegű összeférhetetlenségekben, az értékzavarban. Maga veti föl: mindez huszadik század végi belemagyarázás lenne? Jól megalapozott analízisét végigkövetve
szónokinak érezhetjük a kérdést. A Csűrös Miklós által felmutatott Mikszáth-kép igen
kézenfekvő módon kínálja a ma irodalmával: az abszurddal, a paródiával, a nyelvi krízissel való kapcsolatot.
A vékony füzet-külsejében csalókának nevezett gyűjteményből eddig két írást
emeltem ki. Úgy vélem, mindkettő számos elgondolkodtató, ösztönző, új szempontot,
eszközt mutat fel a múlt századi irodalom mai kutatói, de olvasói számára is. Ám a kis
kötet valódi főszereplői nem az eddig említettek, hanem Arany János. A hét írásból öt
vele foglalkozik. Periférikusak, alkalmiak ezek a tanulmányok? Tekinthetők így, hiszen igen különböző a tematikájuk. Olvashatunk a Toldi szerelmétől, illetve egyetlen
vers elemzéséről (Ez az élet..), Illyés és Arany párhuzamáról, majd a Keresztury-monográfia és Dávidházi legutóbbi Árany-könyve alapos mérlegeléséről. Keletkezési idejük is ugyancsak eltérő: 1979-ben íródott a legkorábbi, 1993-ban az utolsó. A dolgozatok olvasása során azonban nem heterogenitásukat, hanem inkább egy más-más időben
más-más oldalról megközelített, de folyamatos következetességgel, elmélyült tanulmányok alapján épülő, feltáruló szemlélet létét, eredetiségét, kibontakozását tapasztaljuk.

1995. december

95

Az öt etűd közül - úgy vélem - az Illyés-párhuzammal foglalkozó írás hatol legkevésbé mélyre. Tisztes és érintőleges számbavétele ez az Illyést is érintő, ám kevéssé
meghatározó Arany-hatásnak. Viszont a legkorábbi keletkezésű verselemzés (Ez az
élet...), bár mindössze tizenhat soros, látszólag áttetsző műről van szó, Csűrös Miklós
számára felfedezés értékű, tágabb hatáskörű jelenségek észrevételére ad alkalmat. Egyetértőn idézi az eddigi interpretációkat, a lakoma-toposzt, az élni-nem-merés megbánását,
de kevesli ezt a jelentéshátteret. Úgy véli, hogy az életmű teljességéhez ennél több
szállal fűződik. Rámutat a vers folyamán növekvő személyesség jelenlétére, ennek
nyelvi kifejezésére; végül az érzelmek áttörésére („tivornyára"); többféle eszme, több
élménykör egymást váltó felbukkanására; a „pad alá kerülés" halál-jelentésére. Kitér
a bordal-forma rokonságára, de az eltérést hangsúlyozza, amely árnyalatokban mutatkozik meg, s amelynek eredményeként „keserűen intellektuális változat" jön létre.
S ezekhez az árnyalatokhoz illeszkedik a zeneiségben mutatkozó disszonancia, a magyarosított dalműfaj, népies kifejezésmód jelenléte és mégsem népies összhatás keletkezése. - Megannyi aprólékos, minuciózus megfigyelés ez, mégis, egy sincs közöttük,
amelynek ne lenne az egész Arany-életműre is vonatkozó - érzékelhetően ennek elmélyült ismeretéből, megértéséből fakadó - kihatása, inuenciozitása.
A Toldi szerelméről írott tanulmány esetében nyilvánvaló, hogy az Arany-életmű
s az Arany-személyiség megközelítésének egyik alapvető, s talán legvitatottabb kérdéséről van szó. Csűrös Miklós nem kevesebbet állít, mint azt, hogy ez az alkotója számára is annyi aggályt hordozó, kétségtelen lassan, keservesen megszülető trilógia-darab
egy különös fajta, sokrétű remekmű. Álláspontja szerint éppen különösségében kulcsa
is az életműnek, az alkotónak, s Arany poétikájának. Felidézi a mű körül folyó vitákat, hivatkozik Sőtér, Riedl, Barta János megfigyeléseire. O maga elsőként arra figyelmeztet, hogy Arany éppen ezt a töredékét nevezi „jobb része arany álmá"-nak, s éppen
ezt fejezi be. Csűrös Miklós állítása szerint ez a sokfélesége gazdagságában, képei, dimenziói váltakozásában, remek részleteiben mindig elismert műalkotás - egységes
kompozíciót képvisel, valósít meg. Csupán látszólag heterogén, valójában a különböző
szférákban (természeti, erkölcsi, magánéleti, történelmi stb.) közös, egyetemes összefüggésre irányultság nyilvánul meg. Bizonyítékul felsorakoztatja a Toldi szerelmének
egészét átjáró, vezérmotívumok hálózatait és asszociációs köreit. Az „álruha" (ruhafegyvercsere toposza, álcázottság, inkognitó, Miklós álruhás harca, Piroska apácafátyla,
Anikó álöltözete stb.); az „elhallgatás" (tetszhalál, látszat-élet); „útonlevés" (vándorlás,
zarándoklás, pályafutás) visszatérő képeit taglalja így, mint ismétlődő, s az egész életműben visszatérő motívumokat, amelyek az adott műben is többféle alakban bukkannak fel: epikai mozzanatként, metafora, vagy hasonlat formájában. Mindegyik motívum-lánc szervesen épül a szerkezetbe, s ugyanakkor az alkotói személyiség legbelsőbb
alapkérdéseit fejezi ki. Tekinthető Arany világkép-emblémájának is mindegyik sorozat,
a költő értékrendjére, bölcseleti felfogásának „eszkatológikus és transzcendentális" jellegzetességeire rávilágítónak. A Toldi szerelme mintegy rejtetten, ugyanakkor esszenciálisán hordozza és tárgyiasítja e világkép teljességét. Itt mutatkozik meg Arany felfogásának tragikuma, és tragikumon túli vonásai is; a keresztényi bűntudat és fátum
jelenléte; illetve az intellektuális ítélet mellett az eltagadhatatlan, tudattalan sötét erők
(indulat, érzékiség) szerepeltetése. Mindehhez csatlakozik - s mindebből adódik - Csűrös javallata a mű műfaji megjelölésére vonatkozóan. Úgy látja, hogy jogosan merül föl
a sok különböző elnevezés: eposz, népi epopeia, költői beszély, verses regény. Megítélése szerint a mű változatosságában és „ihlettörténetében" Arany „korszakainak egy-

96

tiszatáj

másutánját is stilizálja", azaz hőseinek igaz utat kereső bolyongásai a költő saját útkeresésének tárgyiasított megfelelői. Ezen a ponton az értekező tágas távlatokat nyit a mű
korabeli hazai és világirodalmi elhelyezéséhez. Emlékeztet a verses regény kortárs hazai
virágzására, kísérleteire (Gyulai, Arany László, Vajda), illetve a lélekrajz inkább regényeszközök közé tartozó igényességének rokonságára (Kemény, Flaubert), s mindezek
társulására a Byron-Puskin-féle esszébetéttel. Egyetért e vonások Toldi szerelmében
való jelenlétével, de hozzáteszi, hangsúlyozza, mindez a líraiság, a „személyes bensőség" egybefogó élményében egyesül harmonikussá. így lesz a mű végső hatása a megváltó katarzisig, a „szent derű"-ig vezető út. Mindezt Arany az igen dús epikai anyag
átszellemítésével éri el, mintegy bűvös egyensúlyt teremtve a vaskos realitás és éteri
kisugárzás között. Csűrös Miklós végül merész párhuzamot említ erre az eljárásra:
a Dantéhoz hasonló formateremtő elv érvényesülését, olyanképpen, ahogyan azt Arany
ideálként Dante-ódájában megfogalmazta.
A két tekintélyes Arany-monográfia tüzetes végiggondolása Keresztury Dezső,
Dávidházi Péter munkáinak alapos elemzése - éppen a tárgyalt, korábban készült saját
tanulmányok alapján sejthető - Csűrös Miklóshoz illő feladat. Dávidházi kitűnő könyvét az Arany-irodalom alapművének tartja. Dicséri nemzetközi irodalomelméleti párhuzamainak merészségét, találatait, módszertani következetességét. De legfőbb erényeként azt emeli ki, hogy körülhatárolt részterületéről - a kritikus Aranyról - úgy ír
monográfiát, hogy a költő világképének egészét mélyíti el, témáját egyetemes vonatkozásaiban világítja meg. A szerző „tárggyal azonosuló tudását" méltányolja, s a saját
gondolatmeneteihez oly közelálló kérdésfeltevéseit („milyen belső szükséglet" készteti
Aranyt az eposz problémáival való viaskodásra). - Keresztury hatalmas munkájának
hozadékát mérlegelve alapvető érdemét látja abban, hogy nem választja el Arany emberi és költői útját, a biográfiát és a jellemrajzot. Ezen belül sem emeli ki egyik vagy
másik vonását, valamely korábbi vagy későbbi élet- és alkotói szakaszát. Törekvése
a változások során is az önazonosságot, folytonosságot, teljességet követni; az egészből
érteni meg a részeket és nem fordítva. Természetszerűen azon a ponton száll vitába
a szerzővel, ahol az a saját kialakított meggyőződésének ellentmond. Erre akkor kerül
sor, amikor a Toldi és a hun trilógia értékeléséről van szó. Csűrös Miklós itt nemcsak
a Toldi szerelmének művészi kudarcként való megítélésével szegül szembe. A két történelmi trilógia illetve tervezet kapcsán okkal emlékeztet arra, hogy Aranynál a töredékek sajátos értékeit kell szem előtt tartanunk (gondoljunk a Keveházára). Másfelől azt
is fontosnak véli, hogy ebben az életműben mintegy szembenállva a pozitivista történelemszemlélettel, az „énekmódok", hegedősök hagyományőrzésének szerepe kiváltságos helyen áll. Erről tanúskodhat Arany poétikája, s az ezzel egybevágó, külön figyelmet érdemlő, történelmi-epikai betétdarabok archaikus, mitikus mélységeket idézése
(példa lehet a Zách Klára ballada).
Az Arany-recenzió kiragadott gondolatai jelezhetik, hogy az adott kis kötet írásain át egy folyamatosan, következetesen építkező irodalomtörténész műhelyébe pillantunk be. Olyanféle esszencia-jellegű etűdökkel találkozunk, amelyek magukban
hordozzák a bennük rejlő egységes, jól megalapozott, eredeti koncepció teljes kifejtésének ígéretét és esélyét. A címül választott Arany-idézet, úgy véljük, Csűrös Miklós
várt munkáira is vonatkoztatható. Reméljük, ezek visszatérésére is „lesz idő". (Kráter
Műhely Egyesület, 1994.)
fi/jcZZ&x .<%Za/<a.

Decemberi számunk illusztrációit B. Murádin Katalin Faragott kőszószékek Erdélyben c. munkájából kölcsönöztük. A kötetet a Magyar
Egyháztörténeti Enciklopédia Munkaközössége (METEM, Budapest) és
a kolozsvári Polis Kiadó jelentette meg, sajtó alá Zombori István, a szegedi
Móra Ferenc Múzeum osztályvezetője rendezte. A nyomdai munkálatokat
a szegedi Agapé Kft. (Ferences Nyomda és Könyvkiadó) végezte.
*

1995. november 2-án, Illyés Gyula születésnapján adták át a tízéves
Bethlen Alapítvány díjait. Bethlen-díjíwrc részesült Kiss Ferenc
irodalomtörténész, kritikus, Lászlóffy Aladár költő és Christoph Pan kisebbségi szakértő,
a Bolzanoi Egyetem (Dél-Tirol) professzora. Tamási Aron-díjat kapott Ivánka
Csaba, a Nemzeti Színház színész-rendezője. A díjazottakat Görömbei András,
Széles Klára, Kiss Gy. Csaba és A blonczy László laudálták.

Nagy Gáspár kapta az idei Getz irodalmi díjat. A költő Róbert R.
Pritzkertől, a díj alapítójától október 11-én, az MTA dísztermében vehette
át az elismerést. Aczél Géza kapta a Hangsúly Művelődési és Művészeti
Alapítvány 1995. évi Ratkó József-díját. Régi munkatársainknak sok szeretettel gratulálunk!
4

A Szegedi Erdélyi Kör és a Közéleti Kávéház szervezésében Hitel-est volt
a JA TE A ulájában október 31-én. A folyóiratot Csoóri Sándor, Nagy Gáspár és
Tőkéczki László képviselte, a házigazda Vörös László volt.
4

Néhány szerzőnkről. FERDINANDY GYÖRGY a nyugati magyar irodalom egyik legjelentősebb prózaírója. „Vegyesnyolcas" c. írását Puerto
Ricoból küldte. A jövő év elején azonban Ferdinandy végleg hazatelepül.
A József Attila-díjas író legutóbbi könyvének (A francia vőlegény) nagy
sikere volt. BALOGH TlBOR a szegedi Juhász Gyula Tanárképző Főiskola
pszichológus professzora. MANDICS GYÖRGY költő, író Temesváron él.
Az 1989-es forradalom élményeit „Temesvári Golgota" c. regénytrilógiájában dolgozta föl, erről lapunk is beszámolt 1991-ben. Csokonai-mellékletünk szerzője, DEBRECZENI ATTILA a K L T E Régi Magyar Irodalmi Tanszékének docense.

