tiszatáj
1997. FEBR. * 51. ÉVF.

*

*re*V

Határ Győző, Böndör Pál versei
Géczi János, Kontra Ferenc novellája
Kabdebó Lóránt:
Mibe harap a posztmodern kelgyó?
Kajári Gyula grafikái
Diákmellékletünkben: Erdődy Edit
Mándy Ivánról

tiszatáj
IRODALMI FOLYÓIRAT

Főszerkesztő:
OLASZ SÁNDOR

A szerkesztőség tagjai:
ANNUS G Á B O R
(tördelőszerkesztő)
HAJÓS J Ó Z S E F N É
(szerkesztőségi titkár)
HÁSZ R Ó B E R T
(olvasószerkesztő)
VÖRÖS LÁSZLÓ
(a szerkesztőség elnöke)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, a József Attila Alapítvány,
a Soros Alapítvány és a Nemzeti Kulturális Alap támogatásával.
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Varga József.
Internet-cím: http://www.lib.jgytf.u-szeged.hu/tiszataj/
E-mail cím: tiszataj@aida.lib.jgytf.u-szeged.hu
Szerkesztőség: 6741 Szeged, Rákóczi tér 1. Tel. és fax: (62) 312-670. Terjeszti a HIRKER Rt. és
az N H Rt. Előfizethető a hírlapkézbesítőknél és a Hírlapelőfizetési Irodában (Budapest, XIII.
Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt.
Hírlapüzletági Igazgatósága kerületi ügyfélszolgálati irodáin, vidéken a postahivatalokban; közvetlenül vagy postautalványon, valamint átutalással a Postabank Rt. 11991102-02102799-00000000
pénzforgalmi jelzőszámra. Egyes szám ára: 80 forint.
Előfizetési díj: negyedévre 240, fél évre 480, egész évre 960 forint.
ISSN 0133 1167

Tartalom
LI. ÉVFOLYAM, 2. SZÁM
1997. FEBRUÁR
HATÁR G Y Ő Z Ő : Verdiin 1916-96; Kozmetika; Csülleng-nóta; Nyelv-karám; Sátántól Jézusig; Széptevés ....
GÉCZI JÁNOS: Rendkívüli esemény
B Ö N D Ö R PÁL: Az eltűnt szárny III. (A változásom
könyve)

3
8
28

BOZSIK PÉTER: Két vers (A gengszter álma; Freud utolsó monológja)

32

BESZÉDES ISTVÁN: Bárkák és csónakok helyett (Versák)

33

SZÜGYI ZOLTÁN: Hagyd csupaszon magad; Szélben sétáló; Harmatvirág; Míg forrás fakad

36

CSONKA ZOLTÁN: Az ember, aki...; (töredékek)

38

K O N T R A FERENC: Ki szúrta le a kutyát Messkirchben?

40

ERDÉLYI ERZSÉBET-NOBEL IVÁN: „...a háború nem
hagyta, hogy elmeneküljek" (Beszélgetés Kontra Ferenccel)

50

MACSOVSZKY PÉTER: Rigmusfaragás

55

TANULMÁNY
KABDEBÓ LÓRÁNT: Mibe harap a posztmodern kelgyó?

65

BÁLINT PÉTER: Széljegyzetek a regényírásról

73

KRITIKA

BALOGH TIBOR: Egy fiókos ember labirintusai (Csáth
Géza esszéiről)

82

KELEMEN ZOLTÁN: Prospero protestál (Határ Győző:
Álomjáró emberiség)

87
MŰVÉSZET

FECSKE ANDRÁS: Drámák fekete-fehérben (Kajári Gyula
életművéről)

91

Szerkesztői asztal

a belső borítón
ILLUSZTRÁCIÓ

KAJÁRI GYULA munkái a 7., 27., 31., 35., 37., 39., 49., 64.,
81., és a 96. oldalon
DIÁKMELLÉKLET
E R D Ő D Y EDIT: Mándy Iván: A viking sisak

Verdun 1916-96
Kisfaludy Sándor A Kesergő Szerelem c. dalíiizérének
három énekére (27, 126, 107) - korszerű áthallással

ott ahol én nevelkedtem
egy domhon egy csata folyt
ölték egymást hadrendekben
Paszomány és Aranybojt
megtanultak halni szépen
szalutálva esni el
pattantyúsok össztüzében
hogyha jő az Egi Jel
nevük nem megy feledségbe
éljen Sátán Őfelsége!
romlásunknak örvend Ő
rászáll Múlt és Jövendő

(27)

napok mennek napok jönnek
Ölt s Ölő nem távozik
rabja Kornak és Időnek:
ronggyá rúgják lábközit
- más a gólya pólya bába
nem én lennék a baka
rám se nézne bambuláda
golyószóró ablaka
pappal népek hadrakelnek
embervérről énekelnek
nincsen tőlük gráciám
én-Megváltóm! - a cián

(126)

4

tiszatáj

rezesbanda seggszüretkor
szónok-hősök sorában
hadikórház-szürkületkor
jő a félláb falábon
össztűz ellen nem véd nyúlgát
kard-ki-kard! ha átpártol:
ropjál pop-rock karmanyólát kardfogú a Prédátor!
menetelnek - hajuk égnek
áll mint ágyútölteléknek
alvó hamvat hant alatt
altat lant és lantolat

(107)

Kozmetika
a csúnyákkal az akasztófára fel!
kukurikú! ladiladilom!
éljenek a szemrevalók tillárom haj! a szépek
a rondácska csak annak való - az udvaron
seprűnyél-robotos rableány cselédnek
a csúnyát kihurítom! lazsnakolom!
kukurikú! ladiladilom!
az édeset tillárom haj! danolom-énekölöm
csak a szépten-szépet csípem fujtom kamelom
csak az édesten-szép az egy-igaz jó életöröm
el a csúnyákkal: pokol fenekére!
kukurikú! ladiladilom!
csak a szépnek tillárom haj! teszem a szépet
vagy a szebbnél-szebbnek ha oly nőszirom
orcájú hogy nénje húga helyébe léphet
ha ki csúf - hajdú deresre: húzza-csapja!
kukurikú! ladiladilom!
a szépség tillárom haj! nekem szikrázzon
és kápráztasson míg sínylem lakolom puszilom
és dini-dombját diadémmal
koronázom

5

1997. február

a rútját rúttalanítani rögvest: rendelem!
kukurikú! ladiladilom!
addig kenceficéljék tillárom haj! gyönyörítsék
míg ajzó nem lesz mind mint Parázna Babdon
rútnak lenni legyen tilos-üldözendő vétség
kukurikú! tillárom haj! ladilom

Csülleng-nóta
minta
rawalpindigólya
- festőcsülleng-indigóra
csapong elmém s arra cselleng
ahol ind a festőcsülleng
üstben csüllengbálák főnek
ezt használják kékítőnek
festővizét ezzel hinti
tele egesz Rawalpindi
haj! ravasz a Pindi-béli
Sémet Hámot nem kíméli:
aki nem ind annak - „lódulj!"
nem juttat az indigóbul:
fokhagymás tőle az orra!
- úgymond a csülleng-kamorrha
melyre Eg áldását esdi
s megy tovább a csüllengesdi

Nyelv-karám
merre virágerdő terem
odahúz a komputerem
versvilág virágerdeje
nyelv-anyámnak kancateje
kulacs vize nyelv-apámnak
nyerítése nyelv-karámnak

6

tiszatáj

Sátántól Jézusig
(William Blake után)

bizony hogy tökfilkó vagy Sátán úr
a gúnyától nem látod az ádámitát
a ringyó is szűzen hull ha hull fájárul
- Maricává át nem gyúrod Katicát
s Te meg - bár Jézusnak Jehovának
templom-nevén imádtatod magad:
Hajnalfi! hagymáz éjedért ver a bánat
erdőkerülő volt - az álmodott

Széptevés
mikó' hozzád útba' vagyok
magamnak is útba' vagyok
úgy szaladok
úgy loholok
mind utánad botlogolok
ez a legszebb ez a kán tus
énekli a mendikántus
mendikáns rend
a hátulja
lafancos a kabátujja
minden koldus kerekképű
úgy kántál hogy belekékül
alul-felül
zsoltárnyúzó
fenekébül Jelágyúzó
elállja az úti lakzit
vénasszonnyal 'turul bakzik
lopó kedve
lobbanékony
félszemmel a maradékon

1997. február

7

„Puccos Úrhölgy! Nőideál!"
(cirkalmazva redigeál.j
„ha én kiskutyád lehetnék
szoknyád alá heugatnék "
duda hendő csuda vádli
hizlalja a karmonádli
kidagad a
farmatringon:
„egyem! lelkem! ingyomhingyom!"
mikó' hozzád útba' vagyok
magamnak is útba' vagyok
úgy szaladok
úgy loholok
mind utánad botlogolok

KAJÁRL GYULA: FÖLTARTOTT KF.ZŰ LÁNY

tiszatáj

8

GÉCZI JÁNOS

Rendkívüli esemény
Szobi távcsővel nézi a bozótost: madarakat figyel. Aztán átadja a távcsövet
Janónak és magyaráz:
- A hím az, amelyiknek sárgásfehér a csőre. A tojóé barnásszürke.
- Látom! - de Janó kezében bizonytalanul remeg a távcső.
Szobi átveszi az eszközt, élességet állít:
- A hím egész feje és alsóteste rózsaszínes piros. A fejtetőn meg a torkán
fehér foltos a toll. A hátán meg barnás. A nőstény inkább olajbarna.
- Mi ezeken a szép?
- Nézd! Majd rájössz.
- Baromság.
- Száz éve nincs erre rózsás pirók.
- Engem nem érdekel. - veszi vissza Janó a távcsövet, de azért megkeresi
vele a madarakat. De átélesít: a bokrok mögött egy lány és egy fiú csókolózik.
Ókét lesi.
Szobi már-már megnyugszik ettől a figyelemtől - de a helikopterzajtól felriadnak a madarak.
Szákjába süllyeszti a madárhatározót, a röppálya-rajzokat, a kontúrtáblázatot, a távcsövet.
- Egyetlen adat van a rózsás pirókról Magyarországon - közli, de Janó
semmit sem ért. - Mármint Nagy-Magyarország területéről.
A helikopter nem látszik, de szinte veres az ég a madaraktól.
A Bakony felől érkezik a helikopter: alatta éppen a zirci arborétum, elburjánzott ligeteivel, hársfasorával, hajdan szép halastavával - majd a bakonyi
fennsík, amelyet átszel egy keskeny aszfaltút. A hegycsúcsok fölé emelkedik
a gép, ahonnan gyakorlatlan szem is észreveszi a gondosnak egyáltalán nem
mondhatóan álcázott bunkereket, silókat, géppuskafészkek kaptárformáit.
Távolban egy város - Veszprém - , körülötte falvak, kifutópályák, s a harcászati gyakorlóterep kultúrsivatagja. Alacsonyabbra ereszkedik a gép, látható,
erre már régen nem jártak tankok, benőtte az utakat a bozót, a gaz, majd föllendül: egy erdőcske közepén alig bújtatott laktanya.
Ez elé, a parkolóba helyezi le a helikoptert a pilóta.
Néhány tragacs közül szalad a járó rotorú járműhöz egy jó negyvenes
férfi - Borbi -, kezében csomag. Nyílik az ajtó, kinyúlik egy kéz, átveszi a küldeményt.
- Ennyi. - kiabálja Borbi.
- Oké. - hajol ki a pilóta. - Lesz még?

1997. február

9

- Beszólok!
- Szokásosan!
Borbi máris fut vissza, a gép emelkedik. Fordultában, a nyitott ajtóból
zsák repül - s épp az elvadult, csillag alakúvá növelt rózsaágyás közepébe hull.
Borbi morgolódik, bozótkéssel vág magának utat a pakkhoz. Vállára emeli
a nehéz zsákot, araszolgat a tüskés ágak között. A környék csöndes.
Becipekedik a főépület előterébe, üres és poros, lukszerű helységeken keresztül jut a lemeszelt ablakos raktárba: egyenruhák, sátrak, mindenféle kacat
közé hajítja terhét. Szöszmögve bontja meg. S hogy megoldotta a zsákszájat,
kirázza a földre: vastag, cserzett bőrhulladék.
Tapogatja, morzsolgatja: a bőr nincs elöregedve.
Borbit - amíg a szabadban volt - egy fiúcska riadtan bámulja egy fenyőfáról. Aki aztán hálót feszít a gallyak közé.
A helikopter szeméttelep fölött száll. A párolgó-füstölgő telepen emberinek alig nevezhető lények tiblábolnak. Van ki bádogból-papírból építi kunyhóját, van ki olajosflakonokat gyűjt (annyi van a hátán, hogy ki sem látszik
alóla), mások papírt kötegelnek. De a többség ételmaradék után turkál. S a ruhájuk: katonasurranó, bekecs, tollas kalap, hálóing és nagyestélyi - mindaz
amit a városka lakói levedlettek.
- Jönnek a menekültek. - szólít meg egy tollas vénséget egy gáláns (mert
gomblukában eldíszlett kék szegfű) nyomorék.
- Innét is kitúrnak minket! - köp az anyó-forma, s lehajol a kenyérdarabért. A szürke penészből kikapar egy bogarat, tör a sercliből, belemártja az
öven lógó tejjel telt üvegbe, és a szájába préseli.
A volt tiszti ebédlőben félhomály van. A színpad-szerű dobogón fehér
hajú, de jó svádájú vagyonőr guggolós orosz népi táncot próbálgat, még csak
nem is sikertelenül. Mindehhez társa szolgáltatja a zenét, szájharmonikán.
Megunásig ismétel egy dallamot, száll a por, fullasztó a levegő.
A sarokból, ahol az asztalt egy csupasz villanykörtével világították meg,
reccsen Szobi hangja:
- Az isteneteket! Megfulladok!
- Állj a gangra! - hagyja abba a zenélést a harmonikás, majd tovább fújja!
- J ó ötlet! Csak éppen gang nincs. - hessegeti feje körül egy rossz minőségű, agyonolvasott szexlappal a porfelhőt Szobi. - Találhatnátok valami okosabb elfoglaltságot is.
- Na ja. - felesel tovább a harmonikás.
- Ahhoz ám erőnlét kell! - röhög közbe a táncoló, majd elterül.
- Törnéd ki a lábad! - morog maga elé Szobi, és falja a bádogszilkéből
a töltött paprikát. Állán csorog a paradicsomszósz.

tiszatáj

10

- Mit motyogsz, öreg? - tenyerel hátukról a vállára a nála csöppet sem fiatalabb, őszhajú úrforma, és belemélyeszti Szobi vállgödrébe az ujjait.
Szobi elfehéredett szájjal tűri a szorítást. És bírja. Csak a kanál hull ki kezéből, csörren a kövön.
Az. őszhajú utána hajol.
- Szóval kommandós. - lazítja Szobi a vállizmait, s átveszi az eléje emelt
kanalat. Kabátcsücskével törli róla a koszt, majd a ruhában eldörzsöli a foltot.
- De miért rajtam gyakorolsz!? - igyekszik rekedten röhögni.
- Erősebbel nem mer kikezdeni! - zöttyen mellé a szájharmonikás.
- Amilyen te vagy? - néz rá Szobi.
De a szájharmonikás már egy drótdarabbal van elfoglalva, piszkálgatja
a hangszerét. S nem válaszol.
Közéjük telepszik az őszhajú is.
Szobi a táljába mélyed, a szájharmonikás tisztogat, az ősz pedig mozgó
állkapoccsal bámulja a töltött paprikát. Szobi fél szemmel rápislog, majd dühödten kiemel egy darabot s belecsapja a szilkefedőbe. Rámér valami levet is,
s kettétöri a kenyérvéget. Alkarjával odasöpri ősz társa elé.
- Ne edd le az uniformist! - motyogja, és tovább zabál.
Az ősz uracs is nekiáll falni. S amikor befejezte, csak akkor köszöni meg:
-Jó-

,

- Neked minden jó. - feleli Szobi. És elmosogat a csapnál. A zsírcsomók
a bádoglefolyó örvényében kerengenek.
- Van aki megcsinálja.
- Van! - és Szobi máris társaira csapja a tiszti étkezde ajtaját.
- Elment a posta. - áll Szobi Borbi mellé a klotyóban.
- El. - köp félre Borbi.
Hugyoznak. S bámulnak a szemmagasságban lévő rácsos ablakrésen a szabadba: ahol éppen egy társuk tol mindenféle fémdarabokat a kézikocsin.
- Jó napja van. Ez megint talált valamit! - csattan föl Borbi.
- Hadd találjon. - válaszol Szobi - legalább közben rendet is tart.
A fenyőfáról leugrik a fiú - a hálójában mókus vergődik. Gyorsan kapkodja meztelen talpát, s átbúvik a drótkerítés alatt.
Alkonyodik. A fák között alig van fény - de mind a hat vagyonőr ott tekézik. Maguk faragta bábukat állítanak föl. Az ősz hajún - Viktoron - épp a sor,
amikor Gábor - a szájharmonikás - figyelmeztet:
- Ki a soros?
Viktor ballag a fához támasztott rozsdás Csepel kerékpárhoz, hirtelen
mozdulattal veti át a lábát és elkarikázik.
- Ha nem szólok rá - mondja Gábor, hogy még Viktor is hallhassa - elfeledi, hogy miért veszi fel a pénzt.

1997. február 10

- Azzal kitörölheti a seggét! - lódítja a golyót Borbi.
- Ki. - hagyja helyben Gábor.
- Mi is. - sercint Janó.
- Aha. - áll már mögötte Gábor.
- A közepét célozd! - nyomja kezébe a golyót Janó.
- Naná, azt a bokrot! - mutat a galagonyára, ahol éppen megjelenik egy
koszlott alkoholista feje!
- A rosseb! Mit keresel itt! - kiállt a vénemberre.
- Vegyenek be játszani! - kéri.
- Mars a kerítésen túlra! - kiabál Szobi.
- Vegyenek be!
-Játssz a telepen! - gurít Borbi.
- Alszanak.
- Dobjátok ki. - int Gábor. Hiszen itt ő a parancsnok.
A két legfiatalabb vagyonőr - Jáska és Borbi - két oldalról hóna alá nyúl
a hirtelen megjelent öregnek, a levegőbe emeli. De az még mindig könyörög:
játszani akar. Aztán eltűnnek az erdőben.
- Ledurrantalak, ha idemerészkedsz! - kiabálja utána Gábor. Amit nagy
nevetéssel hagynak jóvá a többiek.
- Nincs tűzparancsuk! - kiabál vissza a kitoloncolt öreg.
- Ránk kapnak! - morog Gábor.
- Sót a seggökbe! - szögezi le Szobi. - Tanuljon rendet!
Csapatostól vonulnak a parancsnokságra. Elől Gábor, mögötte Szobi, majd
Jaska és Borbi. Az ajtó előtt verik le magukról az avart, amikor nyikorgó kerékpárján megérkezik Viktor.
- Semmi. - támasztja a járművet a falhoz.
- Csak kipukkadt a hátsó - tapogatja Borbi a gumit - , és akkora nyolcas
van a kerékben, mint egy ház.
- Na, kommandós, most szerelhetsz! - szájal Szobi - és a földhöz vágja
a kerékpárt. - Én ugyan gyalog körbe nem megyek!
- Csináld meg. - szól ki az ajtóból Viktornak Gábor, és fölkattintja a villanyórán a tábor őrfényeit.
Az ablakpárkányra szórt magvakon madarak veszekszenek. Szobi jegyzetfüzetbe írja a fajok nevét, majd önfeledten nézi a cinkéket, őszapókat, verebeket.
-

Minek ez? - áll meg Gábor mögött Jáska, a legfiatalabb.
Nyúlnak.
Vagyonvédelem.
Persze. Rákaptak az almafákra.

12

tiszatáj

- Én úgy tudtam, azt csak télen eszik a nyulak. - piszkálgatja a dróthurkokat Jáska.
- Nem magyar fajták. Ilyenkor is rágnak.
- És kiváló pörköltalapanyagok.
Gábor összehúzott szemmel pillog Jáskára. Majd a kezébe nyomja a hurkokat:
- Rakd.
- Kiviszem a kutyákat.
- Futtasd őket. Aztán meg a helyedre! Reggelig aludni akarok.
A közeli épületekbe széled az öt férfi. Borbi és Szobi a távoli tisztes lakótömbhöz tartanak: ők lesznek a kijelölt parancsnoki épületben, éjjel ők adják
a szolgálatot.
A szeméttelepi tábortűzről leveszi a tollas vénség a nyárson sült mókust.
Kitöri a vékony combját, a fiúcska kezébe adja. Ad mellé száraz kenyeret.
Esznek.
Amíg meg nem érkezik a telepi őr. Mankós ember: letör magának a húsból, szót sem szól, csak tovább áll. A közeli danoló csoport borából önt magának.
Borbi ballonból önt két pohárba.
- De több nem lehet! - issza ki borát Szobi.
- Majd megmondod, hogy mi legyen a borommal!
- Iható. - tartja a ballon szájához a mustáros poharat Szobi.
- Saját. Ez nincs kotyvasztva. - löttyint Borbi.
- Ki a soros?
- Hol? - önt ismét Borbi.
- Nem ilyen ostobának ismerlek! - tolja el a poharat Szobi.
- Hanem milyennek? - keményít be a fiatalabb.
- Szó ami szó, nem hiszem hogy elég nagyvonalú lennél.
- Filléreskedem?
- Mondható így is. Fiam, megtanulhatnád, hogy, ha nem gondolkozol
nagyléptékűén, s nem úgy dolgozol, mint egy gavallér, sosem lesz belőled
semmi. Se présház, se kocsi, csak az az átkozott panellakás, amiben harmadmagad nyomorogsz. Amíg világ a világ!
- Te többre vitted!
- Nem. De amim van, az nekem elég. Még sok is.
- Adj belőle!
- Nem szívesen válnék meg tőle.
- Előbb-utóbb feldobja a talpát, oszt nincs kire maradjon.
- Az egyházé lesz.
- Na! Átment szenteskedőbe?

1997. február

13

- Inkább legyen az övéké, minthogy semmi embereké.
- Tíz éve meg köpött, ha elment egy templom előtt.
- Változik az ember.
- Az. - hagyja rá Borbi, és legyint.
- Csak ne integess! Semmi sem fontosabb a túlélésnél. Az életösztön dolgozik.
- A mutyizás az én életösztönöm.
- Nincs nekem bajom azzal. Hiszen mindenki megteszi, vagy bárki megtenné, ha módja van rá. Ruhák, rézhuzalok, ugyan! Piti a dolog!
- Meséljen!
- Először ki kell építeni egy kapcsolatrendszert. De mégis úgy megcsinálni a dolgot, hogy te mozgasd, te irányítsd, és tied a nagy sáp. Nem négy-öt
rongy havonta! Hanem negyven-ötven! És még akkor is kukac vagy!
Jáska ront be az őrszobába. A kutyák elfekszenek a szobában.
- Nagyon ugatnak a gyengélkedőnél. - nyúl a pohár után.
- Patkányok. - inti le Szobi.
- Múltkor is azok voltak. - gyújt cigarettára Borbi.
- Jó éjszakát. - köszön Jáska, és kilép az éjszakába.
- Jóccakát. - mondja Borbi és Szobi.
- Megnézed? - kérdi Borbi.
- Megnézhetjük. - dönt Szobi.
A kutyákat pórázon vezetik maguk mellett.
A gyengélkedő lógó spalettái mögött gyufaláng lobban. A kutyák acsarkodva rontanak be a félig nyitott ajtón. Az egymásba nyíló szobákon keresztül
rohannak, s nekiugranak a becsukott orvosi rendelő ajtajának.
Szobi és Borbi visszaparancsolja az állatokat, s szorosan egymás mellett
nyitnak be a több ajtajú rendelőbe.
A nyírfákkal kifestett fali csempék alatt vetett ágy, meg mindenféle üres,
üveges szekrény.
Fiatal pár ül fel a pokrócok között.
- Maguk kicsodák! - gyújtja fel zseblámpáját Szobi.
A meztelen lány maga elé kapja a párnát. A fiú föláll, de nem szólal meg.
Ideges.
- Mit keresnek itt! - hatalmaskodik Borbi.
De semmi válasz.
- Ki engedte be magukat? - néz Szobi a lány arcába.
- Na, mars! - tekeri hátra a fiú kezét Borbi, és a falhoz veri a hosszú hajú
gyerekembert. - Tudod, hova vidd máskor a macádat!
- Ne bántsa! - sikolt a lány!
- No, tudsz beszélni? - világítja meg a lány testét Szobi. - Akkor járni is.
Kelj fel!

14

tiszatáj

Kutyák közt vezetik őket a tiszti fogdához. Csattan a vasajtó, majd ismét
nyílik. A pár ruháit dobja utánuk Borbi.
- Reggel számolunk!
- Addig folytathatjátok! - nevet Szobi.
- Csak szálka ne menjen a seggetekbe! - szól be a zárkaablakon Borbi.
- Csavargók - vélekedik Szobi, s rohan a lihegő kutyák után.
- Na, ja. - gyújt rá Borbi. - Szóval így kell csinálni a pénzt! Akkor beveszel a buliba.
- Miféle buliba? Bolond!
- Osztozunk, és kész!
- Ez nem az a lány, aki megmarás nélkül kibírná az osztozkodást. - évődik Szobi.
- Nem róla beszélek.
- Jó. Reggel majd jelentjük az eseményt! - szögezi le Szobi.
- Elúszna az egész! Nem bánod?
- Miért?
- A te forintjaidnak is fuccs.
- Nem én adtam ki a szobát! - csattan fel az öreg!
- Az atyaúristen! - kiált Borbi.
- Vagy te! - fordul Borbival szembe az öreg.
Hosszan hallgatnak, forgatják magukban, hogy kerülhettek ide a fiatalok.
- Talán Gábor. - óvatoskodik Szobi.
- Szólt volna. - motyogja Borbi.
- Esetleg.
- Szóval ezért játssza a tisztakezűt! - csap le Szobira Borbi. - Máskor is
szokta?
- Neki saját területe van. A régi kioszkban. És csak a guberálóknak, ha
vetett ágyban támad gusztusuk.
- Ez meg a tiéd!
- Nem ismerem őket.
- Jó. Feladjuk. - makacskodik immár Borbi.
Szobi nekiáll egy fa kérgének lefejtéséhez. A kutyák elfekszenek. Borbi eltűnik a sötétben.
Mikorra visszajön, Szobi lefaragta a fenyő teljes kérgét.
- Szóval nem tudtál róluk. - állapítja meg Borbi.
- És te sem. - kérdez vissza Szobi.
De nem hisznek egymásnak.
A csillagok között repülőgépek jelzőfényei villognak.
Az őrszobán. Borbi a falnak fordulva fekszik a priccsen, Szobi nagy elmélyültséggel madarakat hajtogat papírból. Már a fél szoba tele van a felfüggesztett
origami-játékokkal: meg-megrezdülnek, ahogy befúj az ablakon a bakonyi szél.

1997. február

15

A szaunából fürdőköpenyben lép ki Gábor - nyakában törölköző. Füttyjelet hall, de csak rázza a fülét. S féllábon ugrál, úgy, ahogy nem messze tőle
egy bekötött lábú csóka.
Az őrszoba melletti panelház legfelső emeletén ablak nyílik. Nagy darab
asszony ül ki a párkányra, s bámulja a kék udvaros teleholdat. Fülhallgatóval
hallgatja a rádió adását.
Szobinak elfogytak a hajtogatásra szánt papírdarabjai.
- Az újságot! - szól Borbihoz.
De nincs válasz. Megigazgatja a felfüggesztett, zizegő madarakat, amikor
egy denevér röpül a szobába. Riadtan nézi. Aztán, hogy a bőregér a madarak
közé függeszkedik, fölrázza Borbit.
- Vendég jött.
- Hagyj békén! - morog vissza a szunyókáló.
- Beszállt egy denevér.
- És aranygyűrű van a lábán. - fordul meg Borbi. Kicsúszik alóla egy
szexlap.
Szobi felkapja, kiteregeti az asztalra, akkurátusan lapokra szedi - és denevereket hajtogat az obszcén képekből.
- Minek szedted szét! - mérgelődik az álmos Borbi.
- Annyit nézted már, hogy kikoptak belőle a színek.
- Attól még nem kell ilyen vacakokat csinálni belőle.
- Tetszeni fog Viktornak is.
- Ha meglátja a pucér nőket, elájul.
- Hiszen denevérek!
A denevért seprűnyéllel veri le Borbi. Az állat a férfi fejéhez csapódik,
cibálja a haját. Borbi ordítva rohan ki, próbálja kivenni a hajából a csapkodó
állatot.
Véres homlokkal érkezik vissza, és káromkodik.
- Mosakodj meg! - szól rá Szobi.
- Mi van, ha veszett volt?
- Ne röhögtess! Madár nem lehet veszett.
- Ez nem madár. Egér.
- Egér se lehet veszett.
- De lehet!
- Akkor megveszel.
- Veszett az anyád!
- Áldott legyen poraiban is! - hajtja le fejét Szobi.
- Az a kurva, meg megint kinn ül az ablakban! Megmondhatnád, hogy
botrány lesz belőle. Örüljön, hogy van vacka, ne feltűnősködjék.
- Ma én vagyok a soros. - szögezi le Szobi!

16

tiszatáj

- Tudod, miben! - és Borbi beint Szobinak. - te csak foglalkozz a fiatal
hússal.
- Láthattad milyen.
- A szerzeményed.
- Állítsd le magad.
- Oké. Tehát véletlenül estek be ide? Éppen ide?
- Miért ne!
- Akkor nézhetitek magatokat! Vége az üzletnek. Mert akkor az egész város tudja, hogy garniszállót csináltatok a laktanyából. És lecsapnak a fejesek.
- Jobban megijedtek, mint mi! Ártatlanok ezek.
- De baszni, azt tudnak.
- Irigykedsz.
- Kérlek, mindig tudtam, mi a diszkréció. És azt is, mikor kell diszkrétnek lenni. És nem árt, ha megtudjuk, kik ezek. Nehogy abból legyen a baj,
hogy elkaptuk őket.
- Zárt területre jöttek.
- Valahova menniük kellett. Nem hentereghetnek a szeméttelepen.
- Hány óra? - kapja el Szobi karját Borbi, és megnézi az időt. - Na, én
megyek.
- Tudom. Éjfél van. Csak be ne szarj a szellemektől.
- Az én szellemeim bőrt akarnak. Meg gázpisztolyt.
- Nekem is ígértél.
- A legközelebbibői.
- Jutányosán!?
- A faszt.
Borbi kerítésen keresztül veszi át a bankókat, a holdvilágnál számolja át,
majd áthajigálja a rongybálákat.
- Surranok? - suttogja valaki.
- Nincsenek. Nem is lesznek.
- És érmek?
- Szedjétek ki a szarból!
- Rendes kereskedőfélék vagyunk, mit pökhendiskedik vélünk!
- Pucolás!
- Réz kéne!
- Nincs.
- Duplájáért.
- Nincs.
- Négyszereséért.
- Nincs.
- Másnak van, csak nekünk nem ad? Megveri az Isten!
- Nincs!

1997. február

17

- Odaadom egy hétre a szeretőmet.
- Ha lemosdatnád, se kéne!
- Pedig nagyon szép. Még nincs tizennégy éves.
- Az anyja mellett a helye!
- Ez olyan rafinált, hogy Budapesten is megnyalnák utána a tíz ujjukat
a bakák.
- Nincs!
- Fele-fele!?
- Mennyi kéne?
- Amennyi van.
- Két hét múlva. Ilyentájban.
- Késő. Most kellene.
- Nincs.
- Csak járatja velünk a bolondját. Akkor se lesz.
A közeli szeméttelepen egyre nagyobb tüzek égnek: valaki felgyújthatta
a gumikat, mert magasra száll a gomolyos füst.
Zsuzsa szobájának ajtaján halkan kopognak: de az asszony nem hallja, hiszen még mindig az ablakpárkányon ülve figyeli a rádióműsort. Mozdul a kilincs - erre neszez fel az asszony. Sietve nyitja ki a zárat, tárja az ajtót. S máris
fordul: nem nézi, ki érkezett.
- Lefüggönyözök.
És behajtja a spalettát, becsukja a fekete papírral elfedett ablaktáblákat,
s elhúzza a sötétítő függönyt.
- Kapcsold.
Halvány villanyfény gyúl. Zsuzsa nem Borbit várta.
- Na mi van? - szól rá Borbi.
- Cseréltetek? Értesíthettél volna: akkor főzök.
- Neki nem szoktál.
- Nem. Fél, hogy lekenyerezem. - nevet a csorba fogú asszony. - Magára főz.
- Nem is rosszul.
- Na, mit csináljak? - s máris tüsténkedik a garzonlakás főzőfülkéjében.
A szoba - hajdani tisztlakás - majdhogynem lakájos: csak éppen ide minden tárgy a szeméttelepről került. Mégis rajtuk az asszonykéz nyoma.
És tele van a lakás mindenféle kalickákkal - s bennük madarakkal.
Borbi levágja magát a franciaágyra, beletúr a ponyvákba, kikapcsolja a rádiót. És nézi az asszonyt.
- Ne bámuld a lábamat - meg sem fordul Zsuzsa. - Szemét vagy. Utálom.
- Visszeres! - állapítja meg Borbi.
-Az!
-Az!

18

tiszatáj

- Ilyen és kész! Ne nézd - üti fel Zsuzsa a tojásokat, kavarja a rántottát. Inkább a mellemet! - fordul meg, s megringatja keblét. - Ennek van súlya!
Borbi mindent magába tud tömni. Zsuzsa szemközt ül vele, mosolyogva
nézi. Majd sört bont.
- Ez meg honnan? - böffent az első korty után Borbi.
- Kaptam.
- Azért!
- Inkább megköszönnéd!
- Ha egyszer kiteszed a lábad, vissza se jössz!
- Tudom.
- Jó helyed van. Olyan, mintha a lakásod lenne.
- Olyan. - vetkőzik Zsuzsa.
Az ágyban. Borbi cigarettázik.
- Szobi?
- Pipit fogott. - unott a férfi.
- O, a kurvapecér! - vihog Zsuzsa. - Hát elkapta!
- Ketten voltak.
- Mondtam nekik, hogy óvatosak legyenek. - hosszan nézi a közelben
gubbasztó csókát. - De jobb szívűnek hittem. Minek fogta el őket.
- Baj lesz! - ül fel Borbi. Dühös.
Zsuzsa engeszteli.
- Nekik is kell hely.
- Hülye! - kapkodva öltözik Borbi, és máris rohan társát figyelmeztetni.
Az őrszobában Szobival szemközt ül - hátrakötött kézzel - a lány. Szobi
dúl-fúl. Rátámad a beeső Borbira:
- A francba! Megszökött a fiú!
- Legalább eggyel kevesebb a gondunk!
- Ha fecseg?
- Mit fecsegne! Letagadjuk.
- Ez meg nem szól egy szót sem.
- Zsuzsa engedte be!
- A rongy!
- Na, kisasszony, már tudjuk, hogy került ide - fogja meg Borbi a lány állát, és fordítja maga felé a kialvatlan arcot - , csak azt nem, hogy fog kikerülni.
- Megerőszakolnak? - szemtelenkedik a lány.
Ettől elhűl a két férfi. Egymásra sem mernek nézni.
- Az ötlet jó. - állapítja meg Borbi.
- Pont erre van szükségem. - dohog az öreg.
- Látni magukon! - élesedik a lány hangja. - Sikítani fogok.
- Jó. - és leken egy pofont neki Borbi. - Tessék.

1997. február

19

- Szadista! - sírja el magát a lány.
- Ne bántsd! - figyelmezteti Borbit Szobi.
- Hisztériás rohamot kapna. így megmarad a tartása. Már csak makacsságból is.
- Ismerem magukat!
- Na ja. Idevalósi. - hagyja rá Szobi.
- Magát különösen. Apám sofőrje.
- Lászkó lánya?
- Szép, hogy megismer. Kioldozná a kezem.
- Azt nem lehet. Fogoly.
- A francba! Engedjenek el!
- Mit kerestek itt? - hajol ismét közel a lányhoz Borbi.
- Láthatták. - sziszegi a lány.
- De miért pont itt? - hitetlenkedik Szobi.
- Ezt a címet adták! - kiáltja a lány.
- Zsuzsa! - figyelmeztet ismét Borbi.
- Megcsinálta. - vágja el magát a székre Szobi.
Szobi tör be Zsuzsa szobájába. Az asszony az ágyon fekve hallgatja a rádióját.
- Na mi van? - teszi fel feleslegesen a kérdést az asszony.
Szobi fújtat, nem tud megszólalni.
- Tessék. - kel Fel Zsuzsa, s adja a maradék sört Szobi kezébe. - Igyál.
- Ki engedte meg!
- Senki. - és máris sír Zsuzsa.
- Miért?
- Most ittad meg!
Szobi nem érti:
- Micsoda?
- Hogy legyen sörötök!
- Szétverlek!
- Tessék! - zokog az asszony, és Szobi kezébe adja a korbácsot.
Szobi üt. A madarak ricsajoznak.
Ismét az őrszobán. Borbi leköti a lány lábát. Élvezi a feszült helyzetet majd kulcsra zárja a helyiséget és elsiet.
Zsuzsa Szobi lábait csókolgatja - ekkor nyit rájuk Borbi.
Borbi látja társa kezében a korbácsot, és a megtépett asszonyt - máris üt.
Szobi eszméletlenül terül el a padlón.
- Ne! - veti rá Borbira magát Zsuzsa! De hiába.

tiszatáj

20

A szeméttelepen több apró tűz ég. Körülöttük víg bodegalakók. Leginkább isznak, vitatkoznak, heccelik egymást. Köztük az is, akivel Borbi tárgyalt. Leginkább abból látszik, hogy ő a főnök, hogy sorra járul elé mindenki
egy-két köteg pénzzel. O számolatlan dugja bekecsébe járandóságát.
Sivalkodó asszonyt visznek elé. Laja föl sem áll, úgy ken le neki egy pofont. Az asszony oldalra dűl, de markos legények ismét Laja elé penderítik.
- Hallom, külön utakon jársz.
Az asszony nem válaszol.
- Nekem így is jó.
- Akkor meg mi a bajod.
- Hogy itt nincs helyed!
- Hát hová a kurva anyádba menjek?
-FI.

- Miért? A tiéd?
- Az enyém! - nyúl be az asszony blúzába Laja, és kivesz egy pénzköteget. Megolvassa, elfelezi.
- Ez a tiéd. - dugja vissza a melltartóba Laja a pénzt. - A szobakiadást
meg hagyd rám.
- Zsuzsával beszéld meg!
- Megkapja ő is a magáét. - a kísérő gesztustól mindenki röhögni kezd.
Gábor alszik a priccsen. Kutyavonításra ébred. Feltápászkodik, kinéz a csillagos éjszakába. Majd fölrázza Viktort.
Viktor szótlan megy ki, körbenéz, s mire visszajön, Gábor már alszik.
Viktor is visszafekszik.
Zsuzsa Szobit és Borbit ápolja. Összezúzott arccal járkál, de nem törődik
magával.
- Mostmár menj. - mordul Borbira Szobi.
- Hideg van kinn.
- Az. - hagyja rá Szobi.
- Te meg maradsz? - kérdi Borbi.
- Maradok.
- Már miért ne maradhatna. - csattan föl Zsuzsa.
- Egy-két dolgot meg kell beszélnünk.
- Az jó. - indul Borbi, és megcsipkedi Zsuzsa fenekét.
Szobi elfordul, hogy ne kelljen megszólalnia.
- Mit akar ez? - mordul az asszonyra.
- Amit te.
- Megkapja ?
- Meg! Neki is jár!
- Büdös kurva.

1997. február

21

- Mindig is az voltam. Mit vársz? Mit akarsz? Mikor adtál te nekem láncot? Hát úgy beszélj!
Szobi mereven nézi az asztalt, majd a korbácsot.
Zsuzsa fölveszi a korbácsot, bezárja egy ládikóba.
- Kérem a pénzt! - dörmög Szobi.
-Mi?
- A pénzt!
- Miből, te hülye?
- A szoba árát. Amit kaptál.
- Szarrágó! - sikolt Zsuzsa!
- Az. - hagyja rá Szobi. A pénzt!
- Ne! - hajít hozzá egy ezrest Zsuzsa. - A fele! Az enyémből.
- Kinek tejelsz még?
- Mindenkinek, a franc esne belétek, mindenkinek. - és zokogva borul
Zsuzsa az ágyra.
Szobi megszokta az efféle kitöréseket, hagyja. Issza a sörét.
Majd eteti a fölébredt madarakat.
Szobi tátott szájjal, félrészegen horkol. Zsuzsa kimászik mellőle, magára
terít egy köpenyt, kióvatoskodik az épület elé. Megy a zárkához, hogy kiengedje a fiatalokat. De csak üres szobát talál.
Eleseket füttyent, és áll a holdárnyékban. Már topog. Fázik.
Plédbe burkoltan lép ki - hogy honnan, nem is sejthető - a sápadt fiú.
- Erről szó sem volt! - támad Zsuzsára.
- Arról se, hogy balfasz leszel! - forgatja maga felé Zsuzsa a fiú arcát.
- Hagyjon.
- Ha annyira egyszerű lenne. Nyakig vagyunk a szarban.
- Okos.
- Ne feleselj! És mostmár tűnj a picsába.
- Vele mi lesz? - int az őrszoba felé a fiú, ahonnan fény szűrődik ki.
- Reggelre otthon lesz. Na, mars!
A fiú mászik a kerítésen. A kirohanó kutyákat Zsuzsa fogja meg, s tartja
vissza.
A lány remegve ül a széken: vele szemben Szobi és Borbi. Tovább tart a kihallgatás-féle. De már mindenki fáradt, elcsigázott.
Borbi katonásra húzza ki magát, és összefoglalja az eredményt.
- Szóval szobára engedte Zsuzsa, azzal az ismeretlen fiúval, akit délután
szedett össze. De miért pont ide jöttek? Hisz a szülei házába is...
- Barom. - Szobi már rekedt. - Majd pont oda.
- De miért ide?
A lány hallgat. Szobit nézi.

22

tiszatáj

- Mert telepi a srác. - állapítja meg az öreg. - Más nem tudja ide a bejárást.
- Szóval lotyóféle. Bárkit összeszedel, ha rádjön... - és B o r b i megsimítja
a lány t a r k ó j á t .
A lány összébb húzza magát.
- Mit akarnak csinálni, Szobi bácsi?
Szobit kiveri a veríték.
B o r b i csak most fogja föl: ezek ismerik egymást.
A szeméttelepen zsarátnokok között sovány kutyák. Egy bádogházban
gyertya ég: b e n n , r o n g y o k o n a tollas vénség forgolódik és átkozza a kisfiút.
A gyerek önfeledten hallgat valami nagyon szép zenét egy S o k o l rádióból, és
gyertyafényben nézegeti a kalyiba gyerekrajzokkal kitapétázott falát. E z mind
az ő műve.
Borbi és Szobi együtt járják a laktanyái.
- A z apja volt? - kérdi Borbi.
D e nincs válasz.
- A z . - bólint B o r b i . - A z lőtte el a lábad. Majd meg rádfogta, te vagy a hibás. A pénzét csapoltad, amíg volt neki. D e végül jöhettél ide.
- Kuss! - üvölt Szobi, és fölrúg egy üres vödröt.
B o r b i a röhögéstől kaparja a falat. Aztán fuldoklik, n e m tudja abbahagyni. Visszaront az éjszakai szálláshelyükre. Szobi utálkozva nézi. D e amik o r meghallja a lány sikoltozását, maga is berohan.
A lány hisztérikusan sikong. Borbi nem érti a helyzetet, tehetetlenül
nyugtatná, de ez még csak olaj a tűzre.
Szobi is megretten Borbitói: a fiatalabb férfi keze, arca, ruhája csupa vörös
festék.
- M e n j mosdani! Festékes lettél.
Borbi belepillant a t ü k ö r b e - valóban félelmetes látványt nyújt. Meg lehet
tőle ijedni.
Szobi az ágyra fekteti a lányt, plédet terít rá. Leoltja a fényt.
Még tart az éjszaka.
Szobi széken hintázik. Borbi forgolódik, nem tud aludni a nyikorgástól.
A lány alszik, lecsúszott róla a pléd - a félhomályban is látni, szép. Szobi is,
B o r b i is őt bámulja.
Zsuzsa a szeméttelep szélén, a telep guberálóinak főnökével tárgyal. A részeg férfi tapogatja az asszonyt - Zsuzsa hagyja.
- A pénzt! - csap a férfi kezére.
A k i csak bambán bámul.
- A p é n z e m e t . - Zsuzsa cirógatja a férfi mellkasát, arcát, majd felcsapja
a férfi orrát.

1997. február

23

A férfi röhög, fogdosná az asszony fenekét. Zsuzsa benyúl a férfi gatyájába, és megcsavarja a férfi tökét.
- A pénzt!
A férfi hörög. Zsuzsa szenvtelen áll fölötte.
- Máskor ne üsd bele az orrodat a dolgomba.
Leguggol a férfi mellé, kiforgatja a zsebét.
- Ez az enyém. - rak el valamennyit a pénzből. Ezt meg - mutatja lel az
ezrest - visszaadod.
- Szemét!
- Nekem szóltál? - lép a férfi torkára. - Jó. De ugye visszaadod neki?
Indulna, amikor megfordul.
- Máskor meg te is ügyelj, hogy ki jön be szobázni. Az embereid között
tan csak tudsz rendet tartani.
- Oké. - tápászkodik görnyedve a férfi.
- Ki az a lotyó? - kérdi Zsuzsa. - Még azt is ki kell valahogy szabadítanom.
- A Lászkó-lány. Megérdemli.
Zsuzsa észvesztve rohan vissza a laktanyába.
- Miféle ember vagy te? - rúg a szeméttelep főnöke az alvó fiúba.
Felébred a kalyibában a tollas öregasszony, meg a gyertyacsonk melleit
szendergő fiúcska is.
- Mi van? - sipít a vénség.
- Az unokád kamatyolni akart, oszt kihúzták alóla a bigét. Ez meg szabad
prédára hagyta.
- Szégyelld magad! - löttyenti le a fiú arcát vízzel a vénség. - Menj. Fejezd
be a dolgodat.
- Minek ez a félhomály? - kattintja föl a villanykapcsolót Zsuzsa. Borbi és
Szobi rögtön ébred, a lány a szeme előtt kapkodja a karját.
- Teljesen berúgtál! - tápászkodik föl Szobi, és megpróbálja Zsuzsát megfogni. De az asszony szüntelen kicsúszik a keze közül.
- Mióta jöhetsz ide! - ripakodik az asszonyra Borbi.
- Mulatni akarok. - zöttyen Szobi vállára az asszony, és meghúzza a csatos üvegét. - Igyatok, fiúkák. - nyújtja a tovább a palackot.
Szobi beleszagol az üvegbe:
- Pfujj! Noha! Megint a telepen voltál.
- Csak ott van ilyen jó bor! - iszik tovább Zsuzsa. - Na, akartok? És te,
kisanyám? - tántorog a fekvő lányhoz.
A lány felhúzza a lábát, a sarokba szorul.
- Na, mit kényeskedsz? Igyál.
- Nem. - szögezi le a lány.

24

tiszatáj

- De szép a bőröd! Igyál, anélkül is tönkre megy. Egy év ide vagy oda,
nem számít.
- Nem kérek! - taszítja el a lány Zsuzsa reszketeg kezét.
- Ebből nem!? Csak a fiúcskákból? Egy éjszaka háromból is? - iszik egyedül tovább Zsuzsa.
- Kuss, az anyádat! - emeli fel a széket Szobi!
- Kit védsz te bolond? vagy engem akarsz megtámadni, engem? És éppen
te? A roncs?! - Zsuzsa magán kívül van.
- Menj aludni. - parancsol rá Borbi.
- Nincs kedvem. - kényeskedik Zsuzsa, és igazgatja a haját.
- Te, ha elkapnak... - heveskedik Szobi.
- ...akkor mi lesz? - nyálazza száját Zsuzsa.
- Semmi. - inti le Borbi.
- El akarok menni! - sírja el magát a lány.
- Ha már itt vagy, akkor maradj! és ne szólj a felnőttek beszélgetésébe torkolja le Zsuzsa.
A lány keservesen fél.
- Na, mi a baj? Hiányzik anyuci? Vagy az a vadász papa? Aki szeret belelőni a sofőrjébe? - Zsuzsa egyre hangosabb. - Fiúcskák, menjünk feredőbe! és máris vetkezik.
- Nyughass! - gorombul Szobi.
- Menjünk fürödni. Aztán meg ki-ki a dolgára. De addig is igyunk. - Zsuzsa piáját elfogadja a két férfi. - Olyan rég fürödtem társaságban!
És nyitja az ajtót.
Feltámogatja a lányt, viszi magával.
A két férfi utánuk.
Vihognak az udvaron.
Elérik a fürdőházat.
A szauna még meleg. Zsuzsa fát rak a kazánra, nagy lánggal lobog a tűz.
És vetkőzik.
És vetkőzteti a férfiakat.
A lány rongycsomóként hever a falócán.
Zsuzsa szobájában égve maradt egy kislámpa. Halkan nyikordul az ajtó sovány (festéktől vörös) macska búvik be a résen. Leül egy kalicka elé, benyúl
mancsával a rácsok közt - riogatja a madarakat.
A száraz gőzben vannak mind a négyen. Zsuzsa valami fekete dolgot vesz
észre a lóca alatt - lehajol, és előhúzza a bekötött lábú csókát.
- Megvan Kázmér. - nyújtja át Szobinak.
Szobi szeretettel simogatja a madarat.
- Nem tesz jót neki a meleg! - vihog Borbi.

1997. február

25

- Szobi! - figyelmeztet Zsuzsa.
Szobi kiront a szabadba, a madarat lerakja a küszöb mellé, majd beugrik
a vízmedencébe.
Hamarosan mellette lubickol Zsuzsa is.
- Engedjétek el. - mondja a férfinek.
- Felőlem mehet. Felfrissül, és vezesd ki. Csak el ne aludjon itt a környéken.
- Nagyon magadon viseled a gondját. - szigorodik Zsuzsa.
- Valamikor a térdemen lovagolt.
Kimásznak a vízből, futnak vissza a szaunába. Szobi elől.
Tétován bámulja, miként csapódik be mögötte a vasajtó, nem érti a helyzetet.
Ledől a padra. A gőz sivítva tör be a szelepeken.
Zsuzsa engedi rájuk.
- Na, most lovagoltasd a térdeden! - szól be.
Az ájult lányt a két férfi cipeli a kiürített orvosi vizsgálóba. Előttük Zsuzsa sürgölődik, nyitja-zárja az ajtókat, leporolja a műanyag borítású ágyat, plédet terít a lányra.
- Mentőt kéne hívni. - motyogja félszegen.
- Hogy aztán kirúgjanak az állásunkból. - kiabál Borbi.
- Hideg vizet! - parancsolja Szobi, és máris mossa a lány piros arcát.
- Orvost hívok! - indul Zsuzsa.
- Sehova se mégy! - kapja el Borbi az asszony könyökét. - Te is ki leszel
innen rúgva!
Az asszony visszatorpan.
- De csináljatok vele valamit.
- Pálinkát! - találja ki Szobi a megoldást.
Borbi és Zsuzsa kapkodva csavarja le a különböző üvegek tetejét, s beleszagolnak, beleisznak a tanalmukba.
Mígnem találnak valami löttyöt.
- Tiszta szesz! - állapítja meg Szobi. - Hígítsátok fel.
Furcsa, opálos színt kap a víztől a folyadék.
Zsuzsa tanja a lány fejét, Borbi lefogja a kezeit, Szobi önti a lány szájába
az alkoholt.
Majd megnyugodva mellé ülnek.
A lány köhög.
Borbiék megkönnyebbülnek.
Majd a lány száján fehér hab fut ki, félrebillen a feje.
Zsuzsa lerántja a plédet, fülét a lány mellkasára tapasztja.
S kezdi ráncigálni a testet.
- Meghalt! - sikoltja.
S bármit tesznek ők hárman, a lány halott marad.
Szobi beleszagol ismét az üvegbe:

tiszatáj

26

- Formaim.
És bezúzza a palackkal az ablaküveget.
Zsuzsa pisztolyt fogva a férfiakat nézi, mint ássák a fenyők alatt a gödröt.
Hajnalodik.
A két férfi némán izzad. Kapkodva dolgoznak - húzzák a földet a halott
lányra.
Ahogy befejezték a munkát, Zsuzsa megmutatja nekik: üres volt a fegyver. Szobitól hatalmas pofont kap, de tűri.
S ki-ki megy a dolgára: Zsuzsa vissza a lakásába, Borbi és Szobi letisztogatni az ásókat.
Borbi a karórájára pislant. És máris rohan az őrhelyre. Szobi utána.
A szobában csipog az adóvevő.
Szobi veszi fel, bejelentkezik.
- Rendkívüli esemény nem történt - jelenti. Majd lecsatolja fejéről a fülhallgatót.
Szokásosan telik a nap.
Szobi madarakat figyel a távcsövével.
Viktor időnként körbekerekezi a laktanyát.
Janóék tekéznek.
Ebédelnek.
Alszanak.
Ködben a vidék.
S néha el-eltűmk az őrök közül valaki, hogy újabb katonai holmikat rejtsen el valahol.
Gábor foltozza a kerítést.
Szobi eteti a bekötött lábú madarat.
Zsuzsa alszik.
Majd főz. Pénzt számol. Pakol.
Esteledik. A fiú korcs kutyáját követve bemászik a laktanyába. A kutya
a fenyők alól kikaparja a lány karkötőjét.
Az őrszobát, ahol az öt vagyonőr kártyázik elborítja a láng: benzines palackot hajított be a fiú. És a férfiakra reteszeli kívülről az ajtót.
A szeméttelep lakói közben kirámolják a raktárakat. Taligán, zsákban,
háton, ki-ki viszi amit talál.
Szobi rádión kér segítséget.
Kitörnének, sikertelenül.
Ég a laktanya.
Hajtóvadászat a gyújtogató és a guberálók ellen; helikopterekkel, katonai
dzsipekkel, motorokkal. Az elhagyott rakétasilóknál ködgyertyák robbannak.

1997. február

27

Bilincsben hozzák a fiút és társait.
A közeli város lakói hadgyakorlatra gyanakszanak.
Zsuzsa legszebb ruhájában gyalogol. Meggörnyed iszonyatosan nagy terhe
alatt: hátán cipeli az összedrótozott-egybekötött madárkalitkákat. Kerülgeti
a bokrokat, elhajol a gallyak elől, szétfeslett körömcipőjében nehézkesen halad.
A kalitkákban mindenféle madarak, borzasan, ázottan. Zsuzsa balkezében
regimódi kalicka, arapapagájjal. A másikkal selyemszalagon rángatja ványadt
macskáját. S mögötte, ki más is biceghetne, mint a bekötött lábú csóka.

KAJ ÁRI GYULA: GYÖTRŐDŐ ASSZONY

28

tiszatáj

BÖNDÖR PÁL

Az eltűnt szárny III.
A VÁLTOZÁSOM K Ö N Y V E

40. Hszíéj/Szabadulás
Gyűrötten mint a
tegnapi újság az íróasztalon.
Meglepetés - ez a tapasztalat akkor is érheti ha a talonban már csupán egynéhány lap maradt.
...Egy gyors leltár de csak átabotában.
Valaki más egy másik irodában.
Udvarra nyílott az ablaka: Füst s köd.
Tíz évig gyakoroltuk ezt a trükköt
- mikor felállt én a helyére ültem de nem tudom hogyan és hova tűnt el.
Béke poraira. Tetszik nem tetszik
nem leszek többé aki voltam akkor:
programozó aki hajnali hatkor
az íróasztala mellé telepszik.
52. Ken/Megnyugvás
Az utca túloldalán egy börekárus a boltjában tegyen-vegyen.
Az italunk legyen forró s legyen
- ha tea: angol - ha kávé: török.
Legyen tavasz s vasárnap délelőtt
s akár a szorgalmas műkedvelők
képein minden a helyén legyen
de ne kelljen hogy komolyan vegyem
- egy ügyetlen Utrillo pastiche? -:
Urakkal s hölgyekkel tele terasz
a hotel neve Royal vagy Palace
és mi - hogy túléltük már ezt is azt is ...nem is tudom?
Van rá példa mikor észre sem vették
hogy ama férget mégiscsak megették.

1997. február

29

51. Csen/Mennydörgés
Éjszaka a sarki sörkertben verbuválódott alkalmi kórus
ha hirtelen felébreszti az embert
kellőképpen kialvatlan s morózus
elsőre úgy lehet hogy meg se hallja
egy műdal és a népköltés
közti különbséget - és?
Kótyagos fejében az is megfordul
hogy éppen egy téves strófánál ébredt
s - ha-ha-ha - elfogja a szégyenérzet...
Később egy téglarakás felborul
és eldördül néhány pisztolylövés.
Ahány ablak annyi lőrés - ha-ha-ha egy lámpa ki nem gyúl. Csörömpölés.
28. T a Kuo/Túlsúly
A hatvanas és a hetvenes években sem volt éppen unalmas az élet.
A régi kocsmák közönsége tudta
hogy azok az igaz történetek
- eposz román novella szutra idegesítik az isteneket.
Egy asztalnál ült Gergely bá és Buddha
két jó emberem
konyak mellett egy zugban valahol:
- Csigavér. Fő a nyugalom mondták. - Es semmi drogg. Csak alkohol.
... Tegnap besúgtak... Ma ölnek rabolnak.
Egy jó olasz Martini sem
foga megmozdítani a kezem
maholnap.
5. Sü/Kivárás
Dehogyisnem érezte ő magát jól.
Egyparty - vagy mi? -: Minden up to date.
A kedve mégis... Es csak úgy magától.
Utána nem találta a helyét.

30

tiszatáj

Mint aki régi adósságot törleszt
mindig így hirtelen egyszerre fordul
a gyom ra fel s visszájára e börleszk.
Töményét mégse. A ttól megbolondul.
Az órájára pislant: tűkön ül.
„Erctű. S férc mű. " Ilyenekkel tele.
Ha kérdezik sohasem tündököl.
Már ekkora - mutatja - a feje.
S megbizonyosodni róla vajon
a feje még egyáltalán fej e
egy parlyn ritkán van jó alkalom.
21. Si Hö/Örlődés
Milyen magabiztos volt aznap este
a szakkönyvekben mikor kikereste
hogyan metszik az almát a körtefát.
Másnap aztán! Az a rengeteg ág!
S mind egytől egyig összevissza nőtt.
Másnap másnapján kora délelőtt
írt erről pár sort egy BANKPOST lapon
azzal hogy majd folytatja egy napon.
Hogy majd folytatja! Habár
annyi csak hogy éppen vele esett meg
érdekessége ennek az esetnek?
Üres tubusból még egy cseppnyi krém.
Mentségére az szolgálhat esetleg
hogy a versnél nem különb a poén.
31. Sien/ Vonzalom
Az utcán - nem közéjük tartozom üvöltöző emberek közt vagyok
- sejtem ugyan hogy csak álmodom
de erről persze bölcsen hallgatok.
- Jajgattál - érinted meg a karom.
Éjszaka van fekszem az ágyamon
nem szűrődik be fény az ablakon.
Lassanként visszahúzod a kezed
bizsergés fut végig a hátamon.

1997. február

31

Ha sokáig halogatom
hogy átöleljelek - lélegzetedről hallom - oda van az alkalom.
A hát. A has. Már csak a végtagok
- de ahol őrölünk egy a malom -:
halkan nyüszítesz én meg jajgatok.

39. Csien/Akadály
Úgy hajol le hogy szinte embriópózba görbed. Térde közt a feje.
Itt mindig szól valami: rádió
tévé lemezjátszó... Főleg zeneszó de szó ami szó amire szó van
elhangzik a tévében rádióban...
Hogy ennyire dúlt legyen ideges
ez nála mégis ideiglenes
állapot csak. Amúgy? Köszöni jól van.
Ö különben is csak átutazóban.
Csak még kikeresi az állomást
ahol bemondják a csatlakozást.
Csak még ezt. Coltrane. S aztán...
a határ - ugye? - a csillagos ég.
Via Újvidék.

KAJÁKI GYULA: MÁRTÉI.Y1 HALÁSZTANYA

32

tiszatáj

BOZSIK PÉTER

Két vers
(A gengszter álma)
Vörös pisztolyról
álmodom mostanában
Pitypang közt rozsdáll
Homlokán picinyke luk
Benövi sárgászöld fű
2.

(Freud utolsó monológja)
Nincsen szükségem
Vallásra Uram Tudom
Hogy létezel Vagy
Halhatatlanságodra
Van szükség halálomhoz?
Weissbrunn, 1996. novembere

1997. február

33

BESZÉDES ISTVÁN

Bárkák és csónakok helyett
VERSÁK

I. Rohadó zöld
Lehűlt az őszi avar.
Elázott, keskeny
ösvény vezet a parkon át: rideg
csatornapartra lejárok.
Itt már
felesleges a jelbeszéd: ilyen áttetsző nem volt még soha rohadó zöld
vizében az árok.
A kikötő kövei

szerteszét.

Némán mozognak
nyári színpadon - rivaldán ülnek
a kapitányok.
Ütődjön parthoz
virágos tutaj, várják, üzenni fognak
plejádok.
Kócolja pálca a hínáros

hajat.

E holt idényben mind a
kívánságok megnőnek, s a hazudott
hajra majd az egyik egy szál liliomot
rálop.

II. Tercett
Az orvok
mögött az
rakomány
érdekes -,

foghegyen ejtett szavai
énekes: gyanút kelthet a
- de mindenesetre az
ha kihallatszik a trilla,

34

tiszatáj

és ha kilóg a lejtő versláb - nem is
varsák ezek: versák.
És vars is
összeszedte mind a habszivacs,
gyerekökölnyi bóját - a csónakban
a hinarat fogott költeményt sátorlapokba csomagolják.
Egy harcsafark megütötte verset - amelynek
lektora finánc -, míg állt a parti
pódium, s míg tartott a partmentiek
tánca, megzenésítettek és meg is
énekelte tercett.
(És
kihallgatták, aki a vízihullát kifogta,
úgy részletezte - így mesélik - lóbogárra, horogra.)
III. Visszaforgó
Ott - ahol volt, magasan - van, a
kaptató felett; - s ha majd egy
feltorlódott kő kimozdul - összedőlnek a támfalak: ágyúzni fognak,
sortüzelni - buzgárokon kezd szökni kifolyónk, a tóba visszaforgó, s
a gát alatt a pikniki ideiglenesség
sárba fúlad, szem-szájt töm el folyó
agyag: túlsúlyt özönvíz mind alul
hagy, felszínen hordalék
halad;
fenn úszik minden
összefirkált
papíruszszínű lenyomat, gyufásdobozon, gyűrött irkán úsztatnak
tanulmányokat - rajzot bárkákról,
csónakokról: bárkák és csónakok
helyett.
A tó- ahol volt, magasan van - a kaptató felett.

1997. február

35

IV. Tintahalak
Törést szenvednek sorra a képek;
valami kioldotta a lenolajat.
Ütemeire a süllyedésnek ugrálnak vízbe
tengerészek
képtelenségében
szennyezésnek színtelen testek az
üveg alatt...
A kapitányok
még mind megélnek, vezérelnek a
semmiségnek - a
kapaszkodónak,
a keretlécnek.
Sötét ecsetvíz mérge
marat: lágy fosszíliát (rétegre réteg
-, kimosott festéket) lakik a fészek:
a színek szívébe iszap halad - pumpálja fel a tintahalat.

K AJ ÁRI GYULA: NÓTÁS SZABÓ PÁL

36

tiszatáj

SZÜGYI ZOLTÁN

Hagyd csupaszon magad
nem magtermők
nem gyümölcsözők
hamuszedő gömböcskék
csak
es
lüiomok
/

ne ölts hát
bíbort
kétszer
festett fonalat
ha
énekelsz
hagyd
csupaszon magad

Szélben sétáló
hallottalak
szélben
sétáló
/
es
- megvallom féltem

Harmatvirág
menj elébe
- a hegy tövébe s amíg úgy tűnik
előre haladsz

1997. február

37

te csendben
visszatérsz
homlokodon
krizolit csillan
harmatvirág
orrodban
életnek lehelete

Míg forrás fakad
most mar
a por tűz
~ éget a nap
de te nem
hátrálhatsz
várni kell
tudod megmondatott
míg forrás

-

fakad

KAJÁRI GYULA: KARDOSKUTI TANYAUDVAR

CSONKA ZOLTÁN

Az ember, aki...
szárazon nyelik tárgyaim a port
nemlétemből formáltam őket
nem is tudom mióta rézsút a fény
merev akár a földre esett kés
mi után is?...mi után? —
az ember aki felismerte hogy nem emberdrámához ez épp elég
évtizedekig írható az elátkozottság
ősrajzos barlangjában,
egy életen át játszható
az ókori színház romjai közt...
és írom és játszom beteljesítve a Kudarcot ha nem is megnevezhetőek
de legalább megszólíthatóak
ha nem is tánccal, ha nem is szóval
de legalább valami artikulálatlan
téblábolással, nézgelődéssel...
mivé kell szólítanom téged éjszaka
ki szólítana belőlem
mivé kell szólítanom téged kő
mivé kell néznem téged ég
mint amikor a szemre gödör zuhan.

(töredékek)
négy éve nem találkoztunk.
van néhány fénykép rólad,
mely nem készül el soha
exponálási ideje végtelen
van rólad néhány - albumba nem kerül
ott maradt te, én, az erdősáv, az ég
végtelenített kioldásban.
Négy éve - találkoztunk utoljára.

1997. február

39

nem nézek a szemedbe... a szerelmi
séma csak bádoglemez: kiégett vonat
vécéöblítőjének használati utasítása,
ismersz jól, a sírás rozsdafoltjait...
az el nem készült fotókat, minden magasztosságom...
kényszerítesz, legyek mint ez a szétégett
vonatülés csupasz váza - - - beszélgetünk,
hazamegyünk ki-ki... - a vas hangja utána.

rongybabádat anyád, hajszálaival
és búzaszemekkel tömte ki.
az erdőben felejtetted egyszer
s amikor újra megtaláltad
a búza kinőtt testéből
szétvetette cafatokra mintha
aknára feküdt volna,
a hajszálak mintha fonalférgek
a földhöz férceiték, a hajszálak
mintha földet zabálnának...
azóta ha erdőben sétálsz
kihallod az aknákat, a detonáló csendet,
kihallod, ahogy serken a mag,
felszakad a halál, azóta ha ölelsz
kitömött bábukat akkor is

KAJÁRI GYULA: ARATÁS F.LŐTT

40

tiszatáj

KONTRA FERENC

Ki szúrta le a kutyát Messkirchben?
Sohasem derült ki. A gyanúsítottakról fogok mesélni, mert ma sem hagy
nyugodni az eset. Mióta eljöttem Messkirchből, többféle mendemondát hallottam. Állítólag a városban feltűnt egy kutyafalka, elcsapott házőrzőkből verődött össze. Tarka dalmátokat éppúgy láttak köztük, mint névtelen korcsokat.
Gyakran ólálkodtak acsarogva a Wohnheim körül. A vendégmunkásszállás lakói meg voltak győződve róla, hogy az ebek váratlanul felbukkanó csoportja
bosszút akar állni egyik társuk haláláért, amely köztudottan a város legjelesebbike volt: a Dual gyárcsarnokát őrizte.
Felelevenítem a gyilkosságot megelőző napok eseményeit, ami egyáltalán
nem lesz nehéz, mert a legapróbb részletek is jól áttekinthetők egy olyan épületben, amely tele van tükrökkel és résekkel, a szegénység és gazdaság furcsa
elegyével.
A Wohnheim előtt széles sávban hétfőn vágták le a füvet. Katus ablaka
a fenyőerdőre nézett. A friss szénaillat, mint valami gyermekkori emlék, beszökött a szobába. Katus mélyet sóhajtott, majd folytatta az öklömnyi fokhagyma gerezdekre bontását. Csak éles körmére volt szüksége, azzal tisztította
meg a gerezdeket, szabályos időközönként bekapott egyet-egyet. Lent, a Dual
udvarában vad csaholásba kezdett a farkaskutya.
Magas a vérnyomásom, magyarázta Maricának, aki elmélyülten tanulmányozta a kávéscsésze alját.
Mit csinálhat most otthon? Szabályos négyszöget látok, több ugyanilyent
egyszerre, abrosszal letakarva... Persze, hogy megint a kocsmában ül és iszik.
Mást sem tud, felém sem nézett, amíg otthon voltam.
Pontosan azt látsz bele a kávézaccba, amit akarsz. Vénlány maradsz,
megmondtam, Boro pedig agglegény. Térj észhez: még nem vagy olyan öreg,
ha egy kicsit kifested magad, még találhatsz magadnak egy németet!
Könnyű azt mondani! Te elgagyogsz mindenféle nyelven, még az olaszokkal is megérteted magad, de én hiába vagyok itt hét esztendeje, alig ragadt
rám valami ebből a nyelvből. Nem szoktam meg itt. Nem a szám íze szerint
főznek.
Folyton az evésen jár az eszed, jól vigyázz, ha elhízol, biztosan nem mész
férjhez!
Hagyd ezt! Egész nap alig ettem valamit. Teljesen kikészített a tegnapi
utazás. Ázt gondoltam, otthon kipihenem magam, és úgy jövök vissza, mint
akit kicseréltek. Te nem veszed észre, hogy minden év egyformán múlik el?
De igen. Tavaly is az utazásra panaszkodtál.

1997. február

41

Tömve volt a busz, mintha vasalóban ültünk volna. Lépésben haladtunk,
tudod, mindenki az utolsó délután rohan vissza. A férfiak persze vedeltek,
mint rendesen. Djokónak volt egy üveg travaricája. Kínálgattak egy gyereket,
olyan tizenhat éves lehetett. Megjátszotta a nagyfiút, és jól meghúzta, nehogy
kigúnyolják. Az anyja már Graznál rohant előre nejlonzacskóért. Éppen kinéztem az ablakon, amikor kihajították a taccsot. Mellettük személygépkocsik várakoztak. Egy citromsárga Peugeot tetejére csapódott a zacskó, és rögtön szertefolyt rajta a hányat, le a szélvédőre. Az egész busz a franciákon röhögött.
Azok meg kiugráltak a kocsiból, öklükkel verték a buszunkat, lebunkóbalkániztak bennünket.
Katus egészen elsápadt, abbahagyta a fokhagyma-ropogtatást. Mondott valami jelentéktelen dolgot az egészséges táplálkozásról, de közben egészen másra
gondolt, mert újra elkezdett ugatni a kutya. Milica közben felállt, indulni készült:
Most gyere át hozzám te, főzök egy hazai kávét. Nem szeretem a németekét, mert kiveszik a zamatát, azt mondják, méreg. Ugyan már! De a mi Barcafénknak nincs párja. Annyit hoztam most is, hogy elég legyen karácsonyig.
Éppen egy kávé hiányzana a vérnyomásomnak. Reggelig rágcsálhatnám
utána a fokhagymát. így is messze elkerülnek a svábok a gyárban. Hívd inkább
Dávidot, az előbb láttam a bejárat előtt őgyelegni, belőle több hasznod lesz...
Marica elhúzta a száját, de aztán mégis megfogadta a tanácsot. A hátára terítette horgolt kendőjét, és kisétált a ház elé.
Az erdőben mókusok is vannak, mondta Dávidnak, aki tobozokat dobált
egy odvas fa tátogó üregébe. Miért nem inkább kést dobálsz, az illik egy igazi
férfihoz.
A fiú azonban továbbra sem akart tudomást venni róla, felemelt egy zöld
tobozt, és újra célzott. Marica nem adta fel:
Ez nem talált bele.
Gellert kapott. Nem koncentráltam eléggé, mert idejöttél, és eldobta az
utolsót is, amit a kezében tartott, az sem talált, elindult a bejárat felé a keskeny
aszfaltúton.
Semmi baj, itt van még három az út mellett. Ezek is zöldek, jó kemények,
ezekkel biztosan menni fog.
Unom már a tobozdobálást. Lassan mindent megunok. Valami munkát
kell találnom. Van egy évfolyamtársam az egyetemen, egész évre megvan a zsebpénze ablakmosásból, a nagybátyja Ulmban él, ott még lehet feketén dolgozni.
Ne panaszkodj! Néha biztosan neked is küld a nagynénéd némi márkát.
Tudod, azelőtt engem is jobban érdekelt a pénz.
Mi előtt?
Nem is tudom. Mielőtt azt gondoltam, hogy nemcsak egy gastarbeiter lesz
belőlem.

42

tiszatáj

Lassan lépkedtek a ház felé. A járda közepén apró, ragacsos tetem éktelenkedet. Marica megjegyezte:
Látod, itt minden másmilyen: a gusztustalan meztelen csigák színe is
rozsdabarna, nem olyanok, mint otthon. Előmásznak eső után, hasra lehet esni
a nyálkás rondaságokon...
Az olasz asszony nagy léptekkel, teli bevásárlószatyorral sietett el mellettük. Marica utánafordult, mondani akart valamit, aztán mégis meggondolta
magát. Kitört belőle az indulat:
Látod, megint nem köszön, hogy a Radau essen belé! Azt hiszi, el akarom
szeretni az urát. Kell a fenének az a göthös sötétképű! Szerencsétlenségemre
éppen mellettem laknak. Tudod, milyen vékony a fal. Éjszaka többször átkopogtam, mert nem tudtam a veszekedésüktől aludni. Másnap jött a bosszú:
holtfáradtan értem haza a munkából, erre őkelme bekapcsolta a tévét, a rádiót,
a magnót, a porszívót, egyszóval mindent, ami csak hangot ad; teljes hangerőre
állította őket, csak úgy remegtek az ablakok, aztán bezárta az ajtót, és elment
hazulról, olyant te még nem láttál, mit kapott tőlem, amikor visszalopakodott...
Miért nem költözöl át egy másik szobába? Üresen áll az egyik a folyosó
végén, ott nem zavarnának.
Laktam már abban a szobában. Sajnos, majd az öcsém is ott fog lakni,
holnap érkezik. Nem véletlenül üres az a szoba. Ugyanolyan vékony ott is
a fal, és a túloldalán a vécéfülkék sora. Minden áthallatszik, még az is, ha valaki
letép egy vécépapírt. Talán ha közelebb hajolok a falhoz, azt is hallom, hogyan
suhog a fenekén. Akkor költöztem el onnan, amikor romlott kakaót adtak
reggelire.
Mi köze ennek a reggelihez?
Mind a hat fülke foglalt volt egész éjszaka. Húzták-vonták megállás nélkül
a lehúzókat, úgy harsogott reggelig a víz, mint egy hangversenyzenekar.
Lepottyant melléjük egy toboz. Dávid belerúgott. Koppant egyet a szemeteskosár oldalán.
Majdnem elfelejtettem: azért jöttem ki, hogy meghívjalak egy kávéra.
Utálok egyedül kávézni.
Én csak reggel szoktam kávét inni. Szólj inkább a nagynénémnek! Ilyenkor már ő sem iszik, itt egy idő után tudni lehet mindenkinek a szokásait. Tudod, egyszer a Luciót is meghívtam, azt a szerencsétlen olaszt, aki a gyár udvarát söpri meg a konténereket üríti. Állítólag a felesége elzavarta hazulról, azért
cl itt lassan már négy éve. Mindig ugyanabban a szürke kabátban, pecsétes nadrágban jár, olyan, mint a kínaiak. Olyan aprókat lépked. Szóval megsajnáltam.
Tudod, én nagyon jószívű vagyok. Vesztemre, mert a következő napon visszahívott. Jöttünk ki a gyárból, odasúgta, hogy hétre menjek el hozzá egy kávéra.
Felvettem a bordó ruhámat, ilyen kivágott, bekopogtam, azt mondta, szabad,

1997. február

43

benyitottam. Feküdt meztelenül az ágyon, és magával játszott. Olyan volt
neki, mint ez a meztelen csiga a földön.
Neked mindenről valami egészen más jut eszedbe, mondta Dávid búcsúzóul, és elindult a város felé.
Branka megvárta, amíg Marica a szobájába megy, kettőt fordul a kulcsa
a zárban, aztán dugta ki a fejét a folyosóra. A korduni hegyekben nőtt fel, nem
szokta meg ezt a sok lármát és idegent. Úgy settenkedett a női zuhanyozóig,
mintha titokzatos árnyak, misztikus fények, ijesztő zajok és testetlen veszélyek
között járna.
Az olasz férfi konokul püfölte a tévét, de az istenért sem akart visszajönni
a kép. A felesége hangos szóval próbálta jobb belátásra bírni.
Kinn szemerkélni kezdett az eső, ez azonban nem zavarta Dávidot abban,
hogy folytassa útját. Mélyeket lélegzett a fenyves mellett elhaladva, mintha két
távoli ország között járna, vagy inkább múlt és jövő erdeje között a hosszú
senki földjén, ezúttal terhek nélkül, fütyörészve, ismeretlenül, mint az otthontalan, kósza vándorok. Üresen állt a Dual hatalmas parkolója, elvakkantotta
magát a kutya, ez már nem az igazi ugatás, nem egészen idegen. Ekkor eszébe
jutott a neve: Blasénak hívják. Lucio nevezte el így, mert egyszer szemtanúja
volt, amint a kutya megemeli a hátsó lábát, és lehugyozza a kerékpárját, amit
a kerítés belső falának szokott támasztani. Munka után rendszerint azzal ment
a városba.
Pedig nem volt messze, csupán negyedórányira. Dávid megállt a játékbolt
előtt, kirakatában monoton járt körbe-körbe egy tarka papírvonat, mint egy
javíthatatlan perpetuum mobile. A kisváros főterén volt a fiatalok egyetlen találkozóhelye, amit a zajos jövés-menésről könnyű volt felismerni. Ami pedig
belül zajlott, azt leginkább bajor acidnak lehetne nevezni. Nem táncolt senki.
Több generáció rétegződött a pult körül. Ismerősnek tűnt egy lány a hátsó asztalnál. Fluoreszkáló szívószálával két jégkockát kevergetett valami sűrű löttyben. Dávid nézte egy darabig, aztán megszólította:
Te is unatkozni jöttél ide? Első mondatnak megteszi.
Lefogadom, hogy a brokkolit sem szereted.
Hagyjuk ezt a mamlaszságot, Dávid! Látod, még a neved is tudom. Láttam, amikor szombaton megérkeztél. A Wohnheimben semmi sem marad titokban. Engem Wallynak hívnak.
És egy törzskönyvezett őslakos miért lakik egy ilyen menedékházban?
Rossz a kérdés.
Akkor mást kérdezek: az a söröskorsós pasas ott a pultnál hozzád tartozik?
Hans? Hát persze.
Dávidot másnap reggel valami zuhogás ébresztette, mintha le akart volna
szakadni a mennyezet. Mintha a gyárban döntenék a tőkét. Mintha ostromolnák a törökök. Magára kapta a rövidnadrágját, hogy megnézze, mi ez a reggeli

44

tiszatáj

égzengés. Megjött az Ottó, a Quelle meg a Neckermann. A bejáratot eltorlaszolták a barna hullámpapírba burkolt csomagok. Lehet rendelni méretre lábast
és melltartót, vibrátort és légbabát, szőrmét és cukorkát, kutyagumit és gumikutyát. Vidám kis napok kezdődnek így: csattogott a papucsa az aszfalton, tett
egy kört a gyár környékén. A Dualhoz kötődött láthatatlan köldökzsinórral
minden és mindenki, még Blase is. Dacosan négyfelé támasztotta a lábát a sűrűn bordázott vaskerítés mögött. De volt portás is, egyenruhában, valódi pisztollyal. Túltáplált, pirospozsgás férfi volt, folyton a messkirchi templomtorony
felé bámult, mintha arra nyílna a lefestőibb kilátás a portásfészekből. Dávid
még mustrálgatott néhány járgányt a parkolóban, aztán visszaindult. A menedékház közelében egy új jövevény vonszolta hatalmas terhét, egy pillanatig
sem volt kérdéses számára, milyen nyelven kellene megszólítania:
Marha nagy kufferod van, hallod-e!
írta a nővérem, Marica, hogy lesz itt egy földi, akivel majd csavaroghatok.
Lefogadom, hogy rád gondolt! Mirkónak hívnak, nyújtotta kezét, hunyorogva
nézett körül, a fejében még mindig a vonat zakatolt.
Elfoglalta a folyosó egyetlen üresen maradt szobáját. Bevonszolta a hatalmas bőröndöt. Arra gondolt, most legalább két napig alszik egyfolytában,
olyan fáradt. Vagy legalább addig szundít egyet, amíg a nővére hazaér a munkából. Végignyúlt az ágyon, de nem jött álom a szemére. Szétnézett a Wohnheimben. Megkereste Dávidot:
Látom, Marica már bekészítette a söröket. Ez most éppen jólesik. Alig találtam ide. Micsoda hely: itt még zöld a búza, otthon régen learattak. Ahogy
jöttem, a vonatablakból furcsa teheneket láttam. Nem volt fülük. Ezek ilyen
fajták?
Nem értek hozzá, Csernobil után mit lehet tudni...
Te... Ide figyelj! Egy ilyen jó nővel ismerkedtem meg a vonaton, szarajevói. Stuttgartban fodrászkodik. Megadta a telefonszámát is. Hoztam két box
cigarettát is, mert jobban szeretem az otthoni Bondot.
Hogyhogy nem együtt jöttetek a busszal?
Fel tudom én akárhol találni magam; utálom, ha kísérgetnek. Hoztam hazai kaját is. Egyél velem! Te meddig maradsz kinn?
Októberben kezdődik otthon az egyetem, addig még dolgozni is szeretnék valamit.
Egyetem, marhaság. Érdemesebb itt maradni. Elveszel egy német nőt, és
mindened meglesz.
Ezt nem nekem találták ki.
Az olaszoknak már működött a tévéjük, pedig szerelőt sem hívtak. Egyszerűen kilazult valami a készülékben. Azon civakodtak, hogy melyik műsort
nézzék. A meccset legalább meg lehet érteni, érvelt a férfi fennhangon.
Marica a tükör előtt állt, és az arcát vizsgálgatta. Végigtapogatta ujjbegyével a ráncait. A mosolyból végül grimasz lett, az egyedüllét maszkja. Nem volt

1997. február

45

tudatában annak, hogy árnyékokat éltet, melyek változtatási szándéka elé állnak. Elhitette magával, hogy már nem is akar menekülni, csak ingázni a végtelenségig. Egyetlen szobáját úgy rendezte be, mintha otthon lenne, Boszniában:
kék-narancssárga mintás, törökös plüss-szőnyeg, apró ezüst mütyürök erdeje
a vitrin üvegpolcán, a falakon aranyozott rámákban ismerős arcok, melyek rászólnak, emlékeztetik, gátolják, lendületét naponta megtörik, s arra hivatkoznak, amit tudnak róla, bizonytalanságáról, vágyairól. Mert csak pillanatnyi
boldogság fut át rajta, ahogy végigtekint az aprócska horgolt tyúkon meg a hat
kiscsibéjén, melyek egy csipketerítőn szemezgetik a semmit.
Odakint elkezdett ugatni a Dual kutyája. Katus becsukta az ablakot, így
kevésbé hallja. Behúzta a függönyt, hogy a gyár fényeit se lássa. Tépelődött:
a csavarhúzó talán leeshetett, éppen akkor váltott a szalag, nem hajolhatott le
érte, a Lutz, a művezető egyre sürgette a munkásokat; ha elgurult, akkor fel is
vehette valaki, mégis rajta keresik, ugyan mit számít egy ekkora gyárban egy
csavarhúzó, így akarják megalázni őket; de ez a kisebbik baj, a lapos fejű csavarokat egyik készülékre sem tudta rátenni, mert az a nyavalyás csavarhúzót sehol sem találta, és persze a csupa ész Lutz rögtön rájött, hogy ki felejtette le
a csavarokat, azt hiszi az a vén kujon, hogy mindenkit meg lehet zsarolni, bérlevonás, dögöljön meg! Szeptemberben úgyis átmegy a csomagolóba, a török
asszony szülni fog, már annyira látszik rajta, hogy majd kipottyan belőle, de az
utolsó óráig keresni akar.
Lucio a szomszédos szobában krumplit hámozott. Bevágta a hüvelykujját.
Szétfutott a tálban a vér.
De lábujjhegyen kell jönnöd, meg ne pisszenj!, figyelmeztette a bejárat
előtt Wally, és Dávid jobbnak látta tornacipőjét a fűzőjénél fogva a nyakába
akasztani, hátha gumitalpa el talál nyikordulni a padlón.
Blase idegesen csaholt az árnyékokra. A portás üvegkalitkájában focimeccset nézett. Marica az ablakban könyökölt, cigarettájának parazsa messzire
világított.
Wally meggyújtotta az állólámpát az ágy mellett, nézte a fiút, ahogyan öltözködik. Arra gondolt, hogy biztonságosabb lenne egy albérlet, most már
több szempontból is. És valamit Hanssal is tennie kellene. Ennek a nyárnak
már úgyis vége.
Az olaszoknál olyan hangosan ütött a falióra, hogy a folyosón is hallani
lehetett. Dávid halkan behúzta maga mögött az ajtót, mintha nem is két szobával arráb lett volna még az imént, hanem veszélyes szakadékokon kellett
volna átkelnie.
Brankának volt egy visszatérő álma: anyja vezeti át hajnalban a levendulaföldön, mégsem érnek sehova, mennek át az éjszakán, látja a két alakot, ahogy
elfogynak a messzeségben, felszívja őket a nap, mint a harmatot.
Felriadt. Az olasz asszonynak valahonnan ismerős volt a sistergő hang, valamire hasonlított, amit valaha régen látott és hallott. Képek cikáztak át emlé-

46

tiszatáj

kezetében a régmúltból. Egyenletes ritmusban suhogott a fémes hang. Végigfutott a hátán a hideg. Ki lehet az ilyenkor, éjnek évadján? Nem hagyta nyugodni a síró-súrlódó, meg-megszakadó hang. Megrángatta a férje vállát, mire az
horkant egyet, és megfordult.
Nem hallod, mi lehet ez?
Fogalmam sincs. Hagyj aludni!
Töprengett egy darabig, aztán az asszony magától rájött, mi az a fémes
suhogás: valaki kést élesített. Most már pontosan emlékezett rá, honnan volt
annyira ismerős. Az udvarról hallotta otthon, amikor az apja a nagykést élesítette, mielőtt az akolba ment.
Dávid ezúttal radiátorcsörgésre ébredt. Kiment a folyosó végére megnézni, hogyan szereli a mester az inasával a központi lefolyót. Egyre terebélyesedett alattuk egy sötét tócsa. Az idősebb mester mogorván utasította a tanoncot, milyen szerszámot adjon a kezébe. Ügy feküdt a cső alatt, mint valami
nagy, tehetetlen bogár, aki sehogy sem tud talpra állni, csak kecmereg körbekörbe. Dávid szóba elegyedett a csupa szeplő német fiúval. Megtudta, hogy
Tübingenből utazik naponta.
Akkor biztosan tudod, hol van Hölderlin háza.
Az kicsoda, kérdezett vissza.
Egy tübingeni ember volt, róla nevezték el a München-Stuttgart között
közlekedő expresszvonatot.
A mester közben lecserélt egy műanyag csövet a falban, ezzel el is hárította a hibát. Összepakolták szerszámaikat, és elhajlottak a kombival, az oldalára kék villáskulcsot festettek, rajta a mester nevével és telefonszámával.
Marica összes német nyelvtudását összeszedve társalgott Wallyval a gyár
öltözőjében. Korábban jól megértette magát, de most egy kicsit árnyaltabb és
bonyolultabb volt a közlendője. A hirtelenszőke, csinos arcú német lány odaadóan hallgatta. Marica arra tett célzásokat, hogy szeretné, ha az öccse kinn
maradna, mert ügyes gyerek, jól feltalálná itt magát, viszont lehetetlen munkaengedélyhez jutni. Esetleg ha elvenne egy német lányt, az segítene. Végül is
mindketten jól járnának. Wally annyi hülyeséget hallott már ezektől, hogy
nem is törte különösebben a fejét, hogyan állítsa le beszélgetőtársát, egyszerűen
nem akarta érteni, mire próbálják rávenni.
Lucio egy tört szárnyú gerlét talált a fenyők tövében.
Utty, utty, utty, mondogatta a madárnak. Pátyolgatta, óvatosan fogta,
mintha hímes tojást vinne.
Ki se nézné belőle az ember, milyen jószívű, gondolta Katus, mielőtt megszólította.
Mit csinálsz most vele?
Mégis, mit gonciolsz? Fiatal galamb ez, elvágom a torkát, az este élesítem
meg a késem. Leforrázom szépen, és megfőzöm makarónival. Meg sok tomátó,
tomátó...

1997. február

47

Mirko két üveg Kaiser sört tett az asztalra. Merev tekintettel forgatta a cigarettáját. Látszott rajta, hogy nehezére esik megszólalni.
Nem is tudom, megmondjam-e? De te megbízhatónak látszol, aki nem
beszél ki mindent. Szóval valami baj van. Lehet, hogy neked több tapasztalatod
van az ilyesmiben. Hogy is mondjam...
Na, nyögd ki végre, mi van!
Emlékszel, Dávid, amikor megjöttem, meséltem arról a bomba csajról,
akivel megismerkedtem a vonaton. Azt mondta, csak két évvel idősebb nálam,
de lehet, hogy még többel, csak nem akarta bevallani. Cigarettáztunk a folyosón. Azt mondta, hogy van még hely a hálókocsiban. Egyedül volt a kupéban.
Odavittem a holmimat. Megittunk egy-egy dobozos sört. Megfogta a kezemet,
és a mellére tette. Szabályos, kerek melle volt. Egészen zavarba jöttem, felállt
egy szempillantás alatt. Persze észrevette, és lehúzott maga mellé az ágyra. Le
sem vetkőztünk teljesen, csak letoltam a nadrágomat. Aztán München után
még egyszer meghúztam. Akkor tovább tartott. Szóval bombajó nő volt, mondtam már. Most meg észrevettem, hogy valami bajt kaptam tőle. Vizeléskor,
tudod...
Trikót kaptál attól a kurvától. Három napja történt, ha jól számolom. Inkább négy, pontosította Mirko, és a szája szélét harapdálta. Pedig rendesnek
látszott. Megadta a telefonszámát is. Most mi a fenét csináljak? Még otthon se
szívesen mennék el ezzel egy orvoshoz. Itt ráadásul beszélni sem tudok. A nővéremnek hogyan mondjam meg?
Kapsz néhány penicillint, és kész. Csak pénzt kell szerezni. Fogalmam
sincs, mennyiért füstölik itt ki a kankót.
A nővérem jócskán adott zsebpénzt, kérhetek tőle még. Azt mondom
neki, hogy farmert akarok venni.
Első útjuk a telefonfülkéhez vezetett. Dávid úgy gondolta, hogy az lesz
a legegyszerűbb, ha a telefonkönyvből keresi ki egy bőrgyógyász címét. Mirkónak hirtelen eszébe jutott valami. Előkotort a zsebéből egy cédulát.
Felhívom, és jól beolvasok neki. Mivel működik ez?
Van nálam néhány egymárkás. Majd felhívom neked... Mirko türelmetlenül
toporgott mellette. Káromkodott magában. Előkotort egy cigarettát a zsebéből.
Hiába tárcsázom ezt a számot, egy géphang egyre csak azt ismételgeti:
Kein Anschluss..., tehát ilyen szám nem hívható Stuttgartban. Lóvá tett téged
alaposan a tündérke.
Sejthettem volna, hogy átver. Először a címét kértem tőle, de kitalált valamit, hogy úgysem találnék oda. Végül kifizetett azzal, hogy idefirkantotta ezt
a számot.
Összegyűrte a papírdarabot, és a közeli tócsába hajította. Találtam egy jó
címet. Nézd, van itt a Mühlgassén egy orvos. Nem éppen a szakterülete a te bajod, de ez van legközelebb.

48

tiszatáj

És te meg tudod neki magyarázni, hogy mi van?
Megpróbálom.
Az orvos valójában gyermekgyógyász volt, és a szeme sem rebbent, amikor meghallotta, mi a panasz; mintha egy bárányhimlőst vittek volna hozzá.
Mirkónak tíz napon keresztül meg kellett jelennie a rendelőben, hogy megkapja az injekciókat.
Wally kitárta az ablakát, és nagyon meglepődött, mert valaki egy piros
papírból kivágott szívet rakott az ablakpárkányára. Az átnyilazott szív inkább
tréfának tűnt, mintsem komolykodó vallomásnak. A lány pörgette egy darabig
az ujjai között, aztán hagyta, hogy felkapja a szél. Forogjon, szálljon a Dual felé.
Katus az asztalnál ült, és fokhagymagerezdeket tűzgélt a csavarhúzóra. Ráfért hat darab. Aztán egyenként leette róla a gerezdeket. A Dual csavarhúzója
volt, amely elgurult a széke alá. Mintha nem lenne belőle százszámra. A szemétkosárba dobta. Kilépett a folyosóra. Csak állt mereven egy helyben, mint
aki rossz helyen szállt le a vonatról. Hangokat hallott Wally szobájából:
A gyár nagyon rosszul áll, arra kényszerül, hogy felvállalja a kis hasznot
hozó megbízatásokat is, de csak ideig-óráig tartja magát. A kínai megrendelések
hosszabb távon semmit sem oldanak meg.
Tulajdonképpen miért mondod ezt nekem? Mintha annyira aggódnék
a Dual sorsáért.
Mit keresel itt, ezek között? Mivel győzzelek meg?
A gyár anyagi helyzetével semmiképp. Megfigyeltem, amikor az ember
fontos dolgokról akar beszélni, akkor mindig valami másról beszél. Mint te
most, Hans. Itt, a Wohnheimben olyan német nyelven beszélek, ami nem is létezik. Toldalékok nélkül, csupaszon mondom már a szavakat, közben mutogatok. Jó ez a burok, én itt most játszom, van itt egy barátom, és egyszerűen jókat nevetünk az egészen.
Milyen megható is ez a népek paradicsoma!
Azt akarod mondani, hogy folytassam a közgazdaságit, sürgősen költözzem hozzád, mert itt úgyis hamarosan fölrobbantanak a többiekkel együtt?
Ugye te még tréfából se tennél piros papírszívet az ablakpárkányomra?
Hans köszönni is elfelejtett, mint akit vérig sértettek. Kint sötétedett, elindult a kutyaugatás irányába. Marica az ágya szélén ült, és elmélyülten tanulmányozta a kávézaccot a csészéje alján:
Utat látok, nagyon hosszú utat, kocsival két napig tart, ha megtanulnék
végre vezetni, a sziklák közt kék forrásokat látok, az út végén pedig hatalmas
éjszakát.
Kinn feltámadt a szél, sziszegett a tűlevelek között. Alsóneműk lengtek
a szárítókötélen a ház mögött. Színtelenül vegyült a hold egy felhőbe, elfojt lassan a sárgája.

1997. február

49

Távolról mintha vihar készülődött volna, de sehogy sem akart odaérni.
Valaki járt a fák alatt, tobozok huppantak a szikkadó szénába. Kihallatszott az
olaszok rádiója. Üvegkalitkájában az őr focimeccset nézett.
Táskás, álmos szemekkel szállingóztak a munkások a gyár felé. Valami
csődület támadt a lila és a sárga virágágyások között. Messzire rikított az aszfalton a vérfolt. Reggelre döglötten találták a Dual kutyáját.
Valaki elnyisszantotta a torkát. Pedig feltűnhetett volna, hogy az éjszaka
nem hallottam az ugatását. Csak olyan valaki vetemedhetett erre, akit ismert
a kutya. Idegen még véletlenül se mehetett a közelébe. Szegény állat, milyen értelmetlen, csóválta a fejét az őr, és jelentőségteljesen a Wohnheim irányába nézett.
A tetem nyakán mély, szúrt seb feketedett.
Aznap reggel jöttem el Messkirchből, a busz Sigmaringenbe tartott, onnan
volt csatlakozás Ulm felé vonattal. Almos voltam, egész éjjel le sem hunytam
a szemem, mindig így van utazás előtt. Mintha ürügyet keresnék az éjszaka neszei között arra, hogy legyen mivel kiszélesíteni a fantáziámat; ilyenkor képzelődöm, egy megreccsent ág lopakodó gyilkos közeledtét jelzi, egy tompa puffanás a konténer oldalán pedig egy újságpapírba göngyölt véres csavarhúzóét,
ilyesmivel múlatom az időt a sötétben, ha nem jön álom a szememre, és figyelem tízpercenként az óra világító számlapját, mikor kezd el vijjogni az ébresztő, mint egy távirányítású rendőrautó a gyerekszobában.
(Messkirch-Újvidék,

1996)

KAJÁRI GYULA: ÖRKGANYÁMRA EMLÉKEZVE

50

tiszatáj

„...a háború nem hagyta,
hogy elmeneküljek"
BESZÉLGETÉS K O N T R A FERENCCEL
Kontra Ferenc írói pályája két verseskötettel indult, aztán egy regény következett,
majd egymás után jelentek meg novelláskötetei. A költemények között található prózaversek már a novellistát előlegezik? Helyes az a következtetés, hogy megtalálta
igazi
műfaját?
Engem mindig a történet érdekelt igazán. Bárhol is lapozok bele a versesköteteimbe, fel tudom idézni magamban, hogy miről szólnak, el tudnám mesélni. Megírásukkor azonban fontos volt nekem, hogy éppen ilyenek legyenek. Néha a megélt események, máskor a mondandó kényessége választatta velem a versformát. Ma
már sok mindent kimondanék élesben, mégsem jutna eszembe a próza nyelvére
fordítani bármely versemet. Köztudott, hogy akkoriban ennek a rejtőzködésnek és
a lázadásnak bensőséges hagyománya volt, koncesszionált irodalmi „tolvajnyelve".
A véletlennek köszönhetem, hogy elkezdtem novellát írni. Elküldtem egy jeligés novellapályázatra a Csáth a boncolóasztalont,
és nyertem vele. Ettől kezdve
tudtam, hogy ez a műfaj meghatározó lesz.
A prózaversek valóban áthajlanak a kisprózába, ennek leginkább tetten érhető nyoma Break of Dayben olvasható.
Nem igazán tudom megítélni, hogy lesz e valaha igazi műfajom. Kétségtelen,
hogy a legtöbb elismerést a novelláimmal szereztem eddig. Tény viszont, hogy
a legutóbbi könyvem meseregény, az sem titok már, hogy Hideg eső címmel verses
drámát írtam, melyet Verebes Ernő zenésített meg, 1997-ben lesz a bemutatója,
a zentai csata háromszáz éves évfordulóján. A legutóbbi munkám szintén színpadi
darab, a Határsárt a kaposvári színház felkérésére írtam az 1996-os drámapályázatra '56-ról.
Novelláiban a narrátor tárgyilagossága helyett az átélő líraiságával
ott lappang továbbra is a költő Kontra Ferencben ?

szólal meg. így

Ezt néha szerettem volna elkerülni, mert a mostani közfelfogás a prózában
a líraiságot lazaságként és puhányságként (is) értelmezi. Divatosabb az élesen vágott,
érzelmileg visszafogott történet vagy akár a látszólagos cselekménytelenség. Számomra egyenesen kihívás már, hogy a történeteimmel érzelmeket vagy akár indulatokat is kiváltsak, és ha költészet kell hozzá, akkor éppen annak az eszköztárához nyúlok. Erről a különválaszthatatlanságról most egy konkrét példa jut eszembe:
nemrég mutatta be az Újvidéki Televízió azt a tévéfilmet, melyet Petrovic Balázs
Éva rendező forgatott Apa helyén című novellám alapján. Eleinte idegenkedtem
a rideg filmnyelvtől, a kamera kíméletlenségétől, mert azt is megmutatja, amit lebegtetni akartam. A filmben pedig dönteni kell alakokról, helyzetekről, színekről.

1997. február

51

Zavarban voltam, amikor megnéztem, aztán később többször is. A filmnek éppúgy megvoltak a maga bekezdései, ahogyan a prózának, a négy színész kétségtelenül azonosult szerepbeli önmagával. A történet semmit sem változott, ugyanazt mesélte el a film a képek nyelvén, amit én a novellában. Nemcsak hogy lappangott közben a költészet, hanem tisztán ragyogott, ugyanakkor a szó legnemesebb
értelmében megható volt az egész film, végigfutott a hátamon a hideg, egy néző
voltam a sok közül. A rendező a kulcsjelenetben kivárta azt a pillanatot, amikor
a lélek csendben vándorútra indul. Lehet, hogy az írók abban a hitben élnek, hogy
eredményesen elrejthetik valamelyik énjüket, adott esetben akár a lírait, akár az
epikusát. A jó irodalom azonban nem ismer előítéleteket: szégyellni való én pedig
nincsen.

Pszichologizáló szándéka (sőt: pszichoanalizáló, mint például az említett Csáth
a boncolóasztalon című írásban) felváltja-e a (drávaszögi) szociografikus megfigyelőt,
vagy a két dolog békésen megfér egymás mellett egy alkotóban ?
Csak a novella felől nézve tudom megítélni a kérdést: azokat tartom erőteljesebbeknek, melyekben lélektani feszültség van. A szociografikusság valóban elsősorban a Drávaszöghöz kötődik, ilyen pl. A laskói ember című szöveg is, amely
legalább annyira lélektani dráma. De ez fordítva is igaz. A pszichoanalizáló novellák sem nélkülözhetik a szociografikus anyaggyűjtést. Példaként említem a másik
Csáth-novellámat, amely a Nappali ház 1995/4. számában jelent meg. Azon töprengtem, milyen lett volna Csáth Géza utolsó novellája, ha megírja. Ehhez meg
kellett találnom azokat az embereket, akik még emlékeztek rá, ismernem kellett
a szobát, fel kellett kutatnom a korabeli fényképeket, tudnom kellett, hol állt a kovácsműhely, amelynek zajai az írónak folyamatos fejfájást okoztak, milyen volt az
utca szeptemberben, mert ez a hónap szinte mágikusan, végzetesen végigkísérte
Csáth életét. Jellemző volt rá, hogy figuráit, novelláinak és színdarabjainak jeleneteit naplójában színesben lerajzolta, ilyen rajzra bukkantam utolsó, eddig ismeretlen orvosi naplójában is. A lélektani és a valóságfeltáró oknyomozásnak ugyanaz
a célja: hogy létrehozzon/megalapozzon egy irodalmi szöveget, a kettő találkozása
akkor hiteles, ha az olvasó nem érzi fikciónak, és elhiszi nekem, hogy csakis így
végződhetett ez a történet.

„Szeptember után nem jöhet több hónap, elfogynak örökre a kikeletet ígérő évszakok" - írja az első Csáth-novellában. Ezzel a sötét tónusú mondattal hősét jellemzi,
az „ópiumszívó álmá"-t, vagy az író saját életérzését mondja ki?
Semmi sem folytatható ugyanott, túl vagyunk az Adytól ismert „minden
Egész eltörött" életérzésén. Csak a darabok további eróziójáról beszélhetünk. Úgy
törik el minden, hogy ne lehessen többé összeilleszteni. Hogy ez a nézőpont
mennyire tudatos, erre idézem első verseskötetem indító verséből ezt a sort: „összefüggő partok messze csúsznak". És erről a címében hiányosan hagyott mondatról
szól Ugy törnek el című kisprózakötetem is. A cím egy megtörtént epizódból
adódott: a mostani háború során egy elhagyott házba menekültek költöztek, akik
arra panaszkodtak őslakos szomszédaiknak, hogy rejtélyes, megmagyarázhatatlan

52

tiszatáj

dolgok történnek a konyhában: egyszer a csésze füle maradt a kezükben, máskor
a vizeskancsó esett a földre, anélkül, hogy hozzáértek volna, erre a szomszédok meglepő természetességgel a következő magyarázattal szolgáltak: nem kell csodálkozni
rajta, a tárgyak nem tudnak másként tiltakozni az ellen, hogy idegen kezekbe
kerüljenek, mint hogy „úgy törnek el". Itt ennek a történetnek örökre vége van.
Képtelenség ezt a mondattöredéket és ezt a novellát folytatni. Nem jöhet újabb évszak. A legtöbb írás életérzése ilyen, ez azonban nem gátol meg abban, hogy ne
kezdődhessen el valahol másutt egy másmilyen történet.
Regényében és novelláiban a lépcsőzetes nyomdai szedés a süllyedésnek, a hanyatlásnak valamilyen tipográfiai kifejezése, esetleg nézőpontváltást jelöl így, vagy valami
mást?
Pontosak a kérdésben az értelmezési szintváltások. Eleinte szinte stigmatikus
megkülönböztető jele volt ez a prózámnak, ma már ebben nem vagyok ennyire
kizárólagos. Elsődlegesen egy maroknyi nemzetrész elkerülhetetlen süllyedését fejezte ki vizuálisan a sorejtés, ráadásul a fogyatkozás volt a témája a szövegeknek.
Erről sokan hangosan beszéltek, nagyon hangzatosan is, tele sztereotip kisebbségi
siránkozással, amivel egyes politikusok éppen az ellenkező hatást váltották ki. Ha
törvényszerű a hanyatlás, akkor nem az alanyi kinyilatkoztatások szintjén kell ennek az irodalomban megjelennie, hanem a cselekményen és formán keresztül kell
tudatosítani, Segítségemre volt ebben az esetben a nyomdai szedés, amely egyébként az értelemszerű tagolás funkcióját is betölti. Ebből adódik a nézőpontváltás,
hiszen a dialógusokat, az egymással szemben álló nézeteket is erre a struktúrára
„szereltem fel". És ez a leszakadásos/elszakadásos forma „valami mást" is rejt: az
összecsúsztathatóságot. Fizikailag a nyomdatechnikában ez egy-egy gombnyomással megoldható, vizuálisan pedig az olvasó számára mindenütt elképzelhető, hogy
pontosan minek hol a helye, mi hova csúsztatható, hogy vízszintesen legyenek
a sorok. Minden mondat pontosan tartozik valahova, érzékelhető, hogy honnan
hasadt le. Ahogy a tárgyakban belső törvényszerűség, hogy miért éppen ott és
„úgy törnek el", ahogyan, éppúgy a prózának is belső törvényszerűsége, hogyan
tagolódik, milyenek a kisebb darabjai, hogyan kötődnek egymáshoz a részletek,
hol vannak a törésvonalak.
A novelláiban fel felbukkanó
apokrif imádságok valamilyen ősi félelmet és egyúttal hitet sugalmaznak, mintegy egybemosva a verset a prózával. A gyermekkor
szorongásait idézik ezek a részletek?
Igen. Egészen kis korában rájöhet a gyermek arra, ha felnőtteket imádkozni
hall, akkor valami komoly baj lehet. Ezt a szorongást idéztem fel pl. a Hazát
hazudnib&n. Mivel nem tudtam és nem is szerettem volna a konkrét imádságot
a szövegbe másolni, rekonstruáltam helyette egy másikat, amiről emlékezetem szerint az eredeti szólt, és így stílusával beleillett egy hasonló kontextusba.
Eddigi életművében fontos szerepet kapnak a gyerekek (meséskönyvet
mukra). A gyermeksors talán fokozottabban
tükrözi a kiszolgáltatottságot ?

is írt szá-

1997. február

53

Messzebbről indítanám a választ. Mindig is nagy hatással voltak rám azok
a művek, melyekben a gyerekszereplőkön keresztül láttatták az eseményeket. Nagyon sok ilyen filmet lehetne sorolni Emir Kusturica Ház az égben)étő\ Francois
Truffaut Négyszáz csapásáig, ugyanezt a látószöget fedezhetjük fel William Wordsworth Heten vagyunk című költeményében és Friedebert Tuglas A kis llhmar című
regényében. A legkézenfekvőbb példákkal csak azt akarom illusztrálni, hogy távolról sem ifjúsági irodalomról van szó, és az igazán nagy tragédiák sokszor a gyerek
látásmódjával megjelenítve hitelesebbek a felnőttek eseménysoroló előadásmódjánál. Közrejátszik ebben az a körülmény is, hogy a gyerekkor élményei sokkal meghatározóbbak, élesebbek, személyiségformálóbbak. A szemem előtt voltak a mostani háború gyermekei is. Hogy milyenekké váltak a felnőttkor határán, erről szól
A mi búvóhelyünk című, kisregényszerűen összefüggő novellaciklus.
Saját családom legendái is nagyon érdekesek. Apám történelemtanár volt, és
talán éppen azért lett az, hogy utánajárjon ezeknek. Tudományos búvárkodásával
igazolta, ami nemzedékeken át hagyományozódott nálunk: ez pedig a római származás. A birodalom széthullása után maradtak római törzsek az egykori határvidék mentén, katonák is, akik családot alapítottak. Nevük számos összeírásban
felbukkan családnévként a történelem során. Külön érdekesség, hogy Laskón
a templom az egykori katonai erődítmény bástyáira épült. Egy mediterrán jellegű
kőív a hátsó bejáratot díszíti, egy tiszti eskükövet pedig később a templom oldalába építettek. A templom előtt, a dörömbön áll az a Zsolnay-szobor, amiről az
egyik kötetem a címét kapta: Ősök jussán. Amikor a betűket tanultam, szöget ütött
a fejembe ez a rejtélyes felirat, amire nemigen tudtak a felnőttek magyarázatot
adni. Csak tetézte a misztikumot az alagútrendszer, amely az egykori erődítmény
alatt hálózatot alkotott. Az én gyermekkoromban még előfordult néhányszor, hogy
beomlott egy-egy ismeretlen szakasza, melyből különféle égetett cserépedények
darabjai kerültek elő, ezek később a helytörténeti múzeum vitrinjébe kerültek.
Nem állhattam meg, hogy ezeket a kincseket ne adjam át a gyermekolvasóknak, előbb a Kalendáriumot,
amely a saját gyermekkori történeteimet tartalmazza,
köztük az aranyakat fényesítő utolsó római katona laskói legendáját. Legutóbbi
könyvem pedig A halászfiai, amely meseregény formájában egy kopácsi népmesét
dolgoz fel.

Novelláinak egyik központi témája a menekülés. Igazat adhatunk Bakucz Józsefnek, aki amerikai emigrációjában azt írta, hogy „a menekülők századában élünk"?
Valóban, hosszan sorolhatnám a saját családomból a példákat, hogy miért,
mikor és honnan kellett menekülnie az elmúlt három emberöltő során. Az volt
a legdöbbenetesebb számomra, hogy amikor ezeket az eseményeket lejegyeztem,
megjelenésükkor jóslatokká váltak. Volt abban valami kísérteties, hogy 1991-ben
ugyanolyan módon ugyanoda menekültek az emberek, mint az előző két háború
során; azok az ösvények most is ugyanarra kanyarodnak. A háborús történetek
párhuzamba állításáról szól az Ősök jussán című novelláskötet, melynek első ciklusa az 1944-es eseményeket dolgozza fel.

54

tiszatáj

Sajnos, nemcsak a mostani a „menekülők százada". Acs Gedeon Kossuth papjaként szintén az amerikai emigrációban írta legfontosabb művét, a naplóját,
melynek a szülőföldjéről szóló részei a legérdekesebbek. Ugyanazon a „dörömb ö n " szánkózott gyermekkorában, ahol én. Laskó polgárainak mentalitása és tájszólása Sztárai óta alig változott. O t t nőttem fel, ahol Sztárai az első magyar
nyelvű drámát írta, ugyanarról a Laskóról van szó, ahol a másik Ács fivér, Zsigmond az első magyar nyelvű Hamlet-fordítást papírra vetette. Engem ez a hagyomány indított útnak.
Bori Imre szerint - aki a vajdasági magyar irodalom legavatottabb ismerője „Kontra Ferenc... erőteljes elbeszélő tehetsége irodalmunknak." Kihez, kikhez kötődnek
a szellemi szálak? A kérdés azért vetődik fel, mert írásaiban nehéz tetten érni más írók
hatását.
N e m is törekedtem arra, hogy hasonlítsak bárkire. Csakis a progresszív irodalomnak van értelme: annak, ha az ember még önmagát sem ismétli. Egy életműn
belül sem lehet már úgy írni, mint a régi klasszikusok, hogy ugyanazon a szinten
gyártja valaki a könyveket, megtorpan valahol, és folyamatosan kiszolgálja a vele
kapcsolatos elvárásokat. Én nem szeretném, ha valaki elolvassa a nevemet egy tartalomjegyzékben, az előre tudja, hogy pontosan mire számíthat. N e m mondok le
arról, hogy el is kelljen ahhoz olvasni, amit írtam, hogy bárki véleményt tudjon
alkotni róla. N e m érdemes még egy ugyanolyan novellát írni, de olyan könyvet
sem, amely nem haladja meg valamiben az előzőt. Szükség van arra, hogy az olvasót meglepetések érjék, mert az unalomra semmiféle magyarázat nincsen.
Amit leírok, az általában nem csupán egyetlen korosztályt céloz meg. Most
éppen annak örülök legjobban, hogy két egyetemi hallgató szinte egy időben írja
ebben a tanévben diplomadolgozatát a könyveimről. Egymástól függetlenül, egyikük Kolozsváron, másikuk Újvidéken. Mindkét lányt nagyon tehetségesnek tart o m , és bízom benne, hogy szakmunkáikat publikálják.
A „szellemi szálak" egyik iránytűje kétségtelenül a publikáció, a folyóiratok.
Ahol megjelenek, oda tartozom is valamilyen módon. H o g y milyen kontextusban
fordulnak elő írásaim, arra az utóbbi három év egy-egy antológiáját említem most:
a 94-es Szarajevó - egy antológiát a Magyar Narancs kiadásában, a tavalyi Élet és
Irodalom-antológiát a Pesti Szalon kiadásában és az idei Körképet a Magvető kiadásában. Szerkesztőik is úgy gondolhatták - teljes joggal - , hogy az együtt szereplők között feltételezhető valamilyen szellemi rokonság.
Újvidék, 1996. augusztus 5.
firr/ő'/y/

. \ <•/•/•/,

1997. február

55

MACSOVSZKY PÉTER

Rigmusfaragás
i.

Mindig kell egy preparátor. Most.
Éppen: te vagy, (te) leszel, lehetnél, vagy már:
voltál (is) - az. így alakult. (Úgy alakult,
hogy: így alakult.) Oda ítélték neked.
Neki. Ezt a szerepet. Azt a szerepet. A szerepet.
A szereposztás szerepét. Azt a szerepet. A szerepet.
preparálhat. Igen: majd. Hat. Mit? A kérdés: mit.
Most (pedig) ezt írhatnám: azt írom, amiről majd
kérdőjel nélkül, természetesen. Mert a kérdőjel
helye (léte, mihen(?)léte) is kérdéses,
megkérdőjelezhető.
I.a

S meg lesz (bizony) jelölve minden, mi jelezhető.
Es akkor majd szép lassan fogyni kezdenek.
Kezdetét veszi a vég. Sőt: már meg is vette.
Fogyásnak (folyásnak) indulnak. Szóról szóra a szavak.
Fogyni fognak. Hova tovább. (Szó(fos)fogyatkozás.)
Egyre kevesebb lesz (majd) belőlük. Akkor elkezdik.
Mikor már több lesz belőlük a soknál. Kérdőjelezhető.
Es akkor majd csak én bírok. Izémnek izéje.
II.
A soronkövetkező kérdés: mi célból. Mivégre.
Mi végre tudjuk: mindig kell egy preparátor.
(Még ebben az útvesztőben is.) Bennünk van.
Második személyben (szerencsére?). Ezért:
emlékezem reád, te víg csavargó, ki kóklerkedésével
elbűvölted a korcsmák ragyásképű nemzetét. Most
egy banális jegyzet (következhetne):

56

tiszatáj

II. a
A következő
vége, mikor
Ez így (van)
Vagy Éppen

kérdés pedig: pont. Mikor pont
éppen pont, vagy éppen vége.
összezavar(od)va. Pont vagy.
vége(d).

I.b

O (hát) csak én bírok, csak én bírok.
Csak nyilam szökhet rajta át.
(Ezen útvesztőn, ezen erdőn át.)
Holtpontomon a szavak (úgy-e) összeasznak (majd):
zajuk, színük, szaguk: (ki)tágulófél(sz)ben;
a semmitmondás sivár versenypályáin...
Elsős utolsó (mindenik) dalomban.
III.
emlékezem rád, mert emlékezésnek mostan van
itt az ideje. A körforgásban:
körforgásodban).
Ez bizony amolyan. Ez (egy) amolyan vázlatszerű
megjegyzés. Megjegyzem hát: tudom jól:
koncepcióm hibás. Helyezzünk el itt egy rímet,
példának okáért eztet ni: nem vitás.
E megállapítás végre véget vethetne vers folyamom
indulófélben levő, igencsak zavaros vizű-Most
II. b
elfelejtettem a kitervelt befejezést,
egyszerűen: túlbonyolítottam a mondandómat,
ha ez már (egyáltalán) az - mármint a mondandó
mondjuk:

-

III. a
locsogásának? Mégis van folytatás? Van. Folytatás:
(az) mindig van. Van hát. Avagy: van még folytatás.
Kb. ilyen hangnemben: O te ügyes komédiás:
faragott versnek faragatlan mestere (hőse), úgy-e
megúntad már a fogadók bőkezű, nűben-ürücombban
dúskáló (zsírosképű) világát? Meg hát. Menekülsz (hát):

1997. február

57

botladozva, dadogva, fulladozva. Félénken azért még
itt-ott vissza-visszasandítasz bosch-szemeiddel:
csont-és-bőr kutyák szaggatják olcsó gatyáid szárát,
a távolban két bástya-torony, na még a Hold fakó fénye...
IV.
íme: így néz ki a kortárs versfaragás. (Versforgácsolás.)
Mindig korszerűtlen. Korszellemtelen. Van benne (ugyan)
valami posztmodern: az a bizonyos ziláltság:
ezernyi irányba történő (?) szerteszét-szóródás: immár
bomlófélben levő fárasztó (és könnyfakasztó) részletesség;
töredékszerűség, a különböző, gyakran ellentmondó,
gyakran undorító szájízek esztétikai pluralizmusa...
Szóval valami, amitől valami posztmodern (is) lehetne
a végső hanyatlást és széthullást híven tükrözendő...
III. b
Akkor most tovább: cipőd lyukas, kopott;
batyud sorvadozik. Mégis, mit vártál? E körforgásban?
E bordélyban, hol szállásunk vagyon? Az örök változás
mivégre van? Koncepciód hibás. Mégis: van még
folytatás - a következő sorban: van még rémlátomány.
Bőven.
IV. a
A formák és a koncepciók (immár)
Századvégi fáradságában,
bizonytalanságában,
lustaságában... E bordélynak körforgásában?
így aztán, biztos másképp kéne. Tudom.
Másképp kéne ezt
I. c

Ó hát csak ő bír izéjének izéje lenni? En hát.
Pedig jól tudom: vágyam sejtése csalfa.
Pedig jól tudja: magánál tovább nem jutott.

58

tiszatáj

IV. b
megírnom. Egyszerűen. Letisztítva. Visszatérve
a valaha szeplőtelen kozmosz összhang-ősesztétikájához:
ellenállva a kor divathóbortjainak.
Viszont
a csillagok állása valami mást regél: hogy minden kornak
megvan a maga, előre megszabott jellege (jelleme?)
s hogy e jelle(g?)m ködrendszerén belül kell megragadni
az összes(?) megragadható lehetőséget (?) - Nem, nem
tudom (nem vagyok képes, hajlandó) folytatni (befejezni),
úgyhogy visszatérve a
IV. c
olcsó gatyáid szárát. így néz ki egy de ez már volt - akkor most tovább?
Még ne. Mihez visszatérve? A III. a versszak végéhez?
Végérvényesen ahhoz? Akkor most (aztán) tényleg
tovább: S mégsem ahhoz, hanem a III. b. versszakhoz:
III. c
Ne félj, tudjuk: ha tehetnéd, megkerülnéd
a bezárt kaput, e gyatrácska kertajtót, hogy majd (igen) valahol
(igenis) hátul,
a kerítés réseiben (macskaátjáró) találj magadnak
titkos (IV. d: Igen, ha ez már az, amit egykoron
vagy mostanság is mondanivalónak - lásd a II. a versszakot szoktunk vala nevezni. Ha annak egyáltalán.)
átjárást a versbe: IV. c, folytatás: van
valamiféle érthető (elérhető, tapintható)
alakzata...
V.
A tjárást hát. A korszellem légkörébe.
Légörvényébe. A kórszellemébe. Annak
buja szellentésébe. Lásd a IV. b versszak
„lehetőséget" szavát: arra, hogy megfogalmazhasd
a víziókat (vízióidat, mi mást).
Járúlly (hát) elő téntáddal, magyarázatot
legott adj 5 fényt vess (ugyan mire) a

1997. február

59

VI.
Csakhogy (ám) itt minden fondorlat hiábavaló.
S ez a végenincs magyarázkodás is (csak) fondorlat.
Másképp kéne ezt (megírni). Pedig hogy örültem
az elején. Tsuda jó versnek szántam vala.
Nem számított (igazán), hogy nem tudtam, ki is
(tulajdonképpen) ez a (szükséges)preparátor.
Arról ábrándoztam, hogy majd egy halom Dante, Villon
meg Byron idézet, utalás és parafrázis (talán még)
megmenthetné e vers eltünedező eleganciáját.
Nu ez világ csak egyedül énreám kiáltson...
VI. a
Csakhogy itt (aztán) minden furfang hiábavalóság.
Akár csatába szállsz a kapu őrével, akár nem.
(A kapu előtt hevernek tunya rútságos szüzek,
kik oda közel menőknek hízelkedvén cselt vetnek.)
Akár van merszed belépni múltbéli szorongásaid
(és komédiázásaid) régiségkereskedésébe, akár nincs.
Ezt a szerepet kínálták fel, ítélték oda. Innen oda.
Neked. Oda-vissza. Et vice versa.
Most aztán preparálhatsz:
VII.
Mondd csak: milyen haszon les vándorlásaidból,
ha még az útonállókkal sem mersz megmérkőzni?
Te viharvert bohóc. A derű és Vergíhusz mester e pokoli paradicsomban - sosem hagyjanak magadra.
Azt mondod: kövessünk. Koncepciód van?
Üdvözölhetünk balgaságnak látszó igehirdetés által?
(Igen: züllhetünk) Legyünk a világ szemében balgák,
hogy a bölcseket megszégyenítsük? Ha koncepciód más:
(akkor talán) hibás. Süllyedjünk hát
saját elfelejtett magunkba,
VI. b
amit csak akarsz; kedvednek bármely szottyanásában.
Inkább (talán)preparálni, mint életrekelteni.
Mint elértéktelenedni. Létrehozni. Létrehívni.
Létbe préselni. Létbe igazítani. Létbe igézni.

60

tiszatáj

VIII.
abba a parányi (kis, apró, atomnyi, kozmosznyi) magba,
amelyből egykoron kibújtunk, hogy (azután) rögvest
űrt-ölelőfává növekedjünk. Koronája az mennyboltozatnak
köldökét súrolta vala, míg gyökérzete az Földnek ölébe
csimpaszkodott vala... Atyja a Nap, anyja a Hold (vala);
a Szél (pedig): méhében hordozá...
O te fa, ágaidról az velágnyomorgató kígyó
tekinget le ránk!
O te pusztátlátott rézkígyó: tested kigyógyít!
VII. a
Zsugorodjunk (hát) vissza az immár távoli
embrionálisnak hitt kozmosz álmába; vissza
az eljövendő bizonytalanság-,
vagy a túlságosan is kifinomult
magatehetetlenség-hajlam (setéinek hitt) lüktetésébe?
Kezdjük újra. Mert koncepciónk hibás? Hibás hát.
Szilárdságot e megállapítás aláás?
Aztán meg mivégre vala eddig e tengernyi szó(sz)?
Mindez csupán: átdolgozásra váró (fura) vázlat,
elhanyagolt, felületes (ál)koncentráció?
Kezdjük hát újra. Mondjuk egy új verssel.
Melynek címe légyen (mondjuk) ez:
A VALAMI ELMOZDULÁSA, (s e vers ím ígyen hangozzék):
„ Üres edények az asztalon. Zörejek
a hátsó szobában. Alkony. Magábaforduló táj.
IX.
Megnyúlt árnyak, és nyitott
(strófaközi szünet, majd a második strófa):
megsárgult gyakorlati verstan a széken;
nyílások a látható térben
és a szövegben.
Mondjuk:pirkadat...
(strófaközi szünet, majd a harmadik
átalakulófél(sz)ben levő, lelassítva
létező alkonyati alakzatok:
meghátrálások a lehetőségek

strófa):

1997. február

61

X.
bozótjában, valahol a gyárudvaron,
nyár végén (talán), valódi őszi melankóhába
burkolózva, (garabonciás) verstanban
hánykolódva... "Ennyi lenne. Mármint:
e szövegbe csempészett versürülék.
Egy kis deviáció. Mert az mindig kell.
Emlékezz csak. Mindig kell. Az ismétlés
Egy preparátor. Egy mágus, aki majd felfogja
l.á
(mit fog fel?) és összesűríti
az egymásról nem tudó, szüntelenül lebegő,
mozgolódó s kereső ideákat? A körforgásban?
Vagy (talán) azon kívül? A szavak körforgásában.
Vagy te (egyáltalán) valamin (azon) kívül?
A szavak forgácsában. (Ahol csak ő bír
rigmusának faragója lenni.) A nagy felfordulásban,
ahol nem hagyják (és mégis egyre (csak) futok,
egyre vágyom), hogy tovább gondoljam (vigyem)
a vers (s valamit keresek még e világon)
formatervezését (mit nem fogok meglelni sohasem).
XI.
Pedig szép és meggyőző lett (lehetett) volna.
Végig gondolni, véghezvinni. Sebaj(üsse kő):
vedd úgy, agyonkínzott (rest) olvasó, hogy ez
tulajdonképpen egy vers-pokolba történő
alászállásféleség:
rőf kötél súgja majd fenekednek, hogy mi a súlya
a fejednek... Hát erről lévén szó?
Hogy gödrünkben síró lábbal kalimpáljunk,
és onnan egy másik bugyorba lássunk?
És vajon mi lesz akkor, ha szörnyű lesz elbeszélni,
mi van ottan, s milyen e sűrű, kusza, vad vadon?
I.e

Pedig szép és meggyőző lett volna.
Egy hosszadalmas vers egy verseskötet (nem tudok
kavarogni s nagyra menni) élén, amely túlnyomórészt

62

tiszatáj

rövid (mint a vidám dúshomlokú fiúk:) vers-vázakat
tartalmazhatna, (érzem, hogy festett céljuk
puszta semmi...) és ekkor mi történik? Kibuggyan
egy ilyen vertikális szövegszörnyeteg
Egy ormótlan őshüllő...
XII.
Szóval: lábunkkal kalimpáljunk e légüres térben:
zsebünkből meg hulljon a pénz; vagyonunkat meg
számtalan és szédítő szökőár sodorja tova;
fejünkbe meg: tóduljon a vér és könyvtárainkat
(A metafizika alkonya egyben a modernitás
utópisztikus, totális változatainak alkonya is,
a szellemi hanyatlás és a politikai-társadalmi
katasztrófák kölcsönösen erősítik (majd) egymást.)
eméssze fel a tűz; emlékezésünk hamvát meg
hordja szerteszét a szeszélyes szellő?
XIII.
Emlékezz majd ránk: feledvén eszméletünket,
immár a következő körben állunk: legottan (majd)
elvonulnak szemünk előtt az emberfajta őskorának
asztrális szörnyetegei; a hüllők, az átmeneti formák,
a filogenetikus fejlődés kísérleti alakjai:
a repülő gyíkok, sárkányok, szfinxek és kentaurok.
Az földgolyóbist nyomorgató óriáskígyó-testek. Mert:
XIV.
mindig kell egy preparátor. Aki majd magában hordozhatná
az összes egyéni poklot: (talán) még ezt is.
Akkor most hagyjam abba ezen vers írását (mert nem bírok
hőse lenni) és kezdjek bele egy újba? Amelynek,
példának okáért, a címe így hangzana: J O L J Ö N N E
E G Y PREPARÁTOR. A vers maga pedig így nézne(?) ki:
„Tönkrementünk, de üreges testünkben
vagy annak gyanúsan sejtelmes értelmében,
nincs több szomorúság, nincs bánat...

1997. február

63

XV.
Nyilvánvaló: a tudás ára: (majdnem) pusztulás,
vagy (legalábbis) annak élethű színlelése.
Tönkrementünk. Kínlódunk, de tudjuk, ez (is)
a játék része. Ez a történet, vagy történelem
vagy annak törtrésze, különösebb gond nélkül..." itt megszakad a versvázlat. Folytatásképtelenné válik:
I.f

jól jönne egy preparátor. Aki majd. Valahogy.
Valamiképpen. Mégha már késő is volna. Mert:
írva vagyon: megméretik a preparátornak rigmusa.
(Járúlly elő tentáddal, jedzegesd fel pennáddal.)
XIV. a
Hát bizony: mindig jól jön. A poklokat helyetted is.
Es nem egy nemes harcban számtalan. Izével izélne meg.
Es még a menekülés valamelyik válfaja is a harc.
Ennyi. Elég, nem? Itt bizony (tényleg) jó volna
(...a mutáció a nyelv és a gondolkodás sejtjeiben,
a szavakban, fogalmakban megy végbe, és az
,,örök"(letes) tulajdonságok lassú módosulását,
megváltozását eredményezi. A „halasztó-különbség"
(a difference-ból lett defférance), a radikális
átlépés fogalmával áll szemben...) kiszállni
e versből. Akkor hát: úgy legyen.
XVI.
De (vájjon) mi lesz akkor a preparátorokkal?
Mert ugye: mindig. Kell. Egy. Egy olyan valaki,
aki majdan krónikákba festi bizarr párviadalaid
olcsó meséit. Hogy elmondhasd: Ki itt belépsz reménykedj! Hogy eldöntessék, vájjon (tényleg)
törés következett-e be a filozófia és a művészet
történetében... Vagy törtrészében?Avagy:poszt-e

tiszatáj

64

XVII.
a ma modernizmusa? Hiszen: nyilvánvaló:
a ma modernizmusa (biztosan) más mint a tegnapé,
s a holnap modemizmusa is más lesz...
A tizennyolcadik bugyorban... O Dante, vezetőm
s barátom! Vizsgáld erőmet, vájjon tehetős-e,
mielőtt útra mernéd bízni bátran. Es én kezdém:
XVIII.
a verset azonban prózaként tördelve margótól
margóig is írhatjuk, mégis vers marad,
és több kevesebb bizonyossággal elkülöníthetjük
benne a verssorokat... Ezen a ponton elveszett
a fonal. Sejtelmem sincs, hogyan s merre.
Tudod: másképp akartam én ezt: szabályos oszlopként.
Nem sikerült. Pedig többször is átírtam.
Azonban a végső verzió is csak piszkozat. Egy hatalmas
vertikális hanyatlás, sorról sorra, szóról szóra.

KAJÁRI GYULA: DANTF. POR TRÉJA

1997. február

65

TANULMÁNY
KABDEBÓ

LÓRÁNT

Mibe harap a posztmodern kelgyó?
Ha a Nyugat „nagy" nemzedékeként emlegetett írói csoportosulást a klasszikus
modemség megnevezéssel írjuk le, akkor az avantgarde-ot követő vagy megkerülő, az
előzményektől elkülönböző alkotói beszédmód jelentkezését a modemség második hulláma vagy a másodmodemség
(esetleg későmodemség) elnevezéssel jelölhetjük, jelezvén
ezáltal egyfajta folyamatosságot, de emellett hangsúlyozva a különbözést is. A kiválasztott megnevezés az alkotói beszédmód alapján történő azonosítást vállalja, megkülönböztetésül a korábban használatos, stílusjegyek vagy nemzedéki hovatartozás szerinti
elnevezésektől (újklasszicizmus, újrealizmus, új tárgyiasság; a Nyugat második és harmadik nemzedéke; népiek és urbánusok). Mivel az eddig szokásos csoportosítások éppen azt a különbözést gátolják megrajzolni, amely a húszas évektől a beszédmódban válik leírhatóvá. Az így megnevezett beszédmódnak a prózában szerintem a jellemzője:
a történet és a jellem korábban meghatározó jelenlétével szemben a szöveg grammatikai
és mitikus megépítettsége válik meghatározóvá, a világszerűség ellenében a szövegszerűség, az alkotóelemek - művön belüli és kívüli - minél teljesebb átjárhatóságának
megszervezettségével. A tudat működése szövegek fölvételével, és dialogikus átrendezésével szerkesztődik műalkotássá.
A század második felében megjelenő utómodemségben
azután a szöveg szerkesztettségében a történet-mondat és a mítosz-archetípus tudatbeli azonosíthatósága problematikussá válik. Majd a posztmodemben
a szövegszerűség az önmagában létrejövő
dialogicitásával alakítja meg azt a tudatot, amely egyrészt az intertextuális összegyűjtésben-viszonyításban-szerkesztésben (író), másrészt a befogadás folyamatában (olvasó)
érkezik el létezésének mikéntjéhez.
A magyar prózában ilyen »tiszta« képletek sosem jöttek létre: egyrészt az ábrázolás-elvű, a kettőzött valóságra vonatkoztatott (közkeletű névvel a tükrözési elv alapján
működő) gyakorlat végig benne maradt az alkotói és a befogadói igényrendszerben
egyaránt; másrészt a személyiség megalkothatóságának és a metafizikai elrendezettségnek a vágya végig él a prózabéli modernség mindegyik fázisában. A dialogicitás hangsúlyosabbá válása a prózában ezáltal nem a határozott elkülönbözés jegyében folyik:
a hagyományozott gyakorlatra merőlegesen megjelenő - de egyben mindjárt a hagyományhoz is szervülő - kezdemények jobbára a tematikán belül zajlanak. A prózaszöveget is érintő alakulás inkább epizodikusan jelentkezik, és ezeknek az érvényesülése is
jobbára a posztmodern horizont világirodalmi hatásra történő fel nyílása után következik el: irodalomtörténeti jelentőséggel és kevéssé az irodalmi folytonosságba épülve.
(Azaz előbb jelenik meg mondjuk Esterházy befogadása, és csak ezt követi Szentkuthy
vagy Határ Győző életművének kanonizálódása.) A kettőzött valóság módszerével és
a művön kívülről adott valamely metafizikai rendező elvvel való határozott szakítás
a magyar prózában végül is csak a nyolcvanas évektől megjelenő posztmodemségben
kő-

66

tiszatáj

vetkezik el, bárha ebben a prózában az alakuló sohasem-végeredmény-megformálódás
sem zárja ki a szövegszerűségen belüli személyiségbéli vagy metafizikai vonatkoztatottságot. És jellemző speciális vonásként felvállalja a század történelmi és világirodalmi
eseményeihez „átkódolva" viszonyított hazai próza-hagyományok hangsúlyos szervítését az alkotásfolyamatba. Ezzel egyben újraírja - erről a horizontról - a század megelőző magyar prózáját Csáth Gézától Móriczig, Szép Ernőtől^ Kosztolányiig, Máraitól
Ottlikig. Teszi ezt leghangsúlyosabban Esterházy Péter („egy író, maga is Olvasó"), aki
munkásságában-tanulmányaiban a sokviszonyítottságú prózagyakorlatot - egybeolvasva
a század eseményeivel - újragondolja, és ennek folyamatában szerkeszti meg visszamenőleges érvénnyel a gyakorlat hazai prózapoétikai beszédmódját: „a posztmodern kelgyó
enfarkába harap."
Engedtessék meg nekem, hogy a magam részéről készítsek egy olyan metszetet
a század magyar prózájából, amely a modernség második hullámát mutatja fel - mai
horizontról.
A hazai nevelődési regények a huszadik századra átalakultan formálódnak, fokozatosan fordulnak a külső történésektől a tudati alakulás nyomonkövetőivé. Ezáltal tulajdonképpen bennük és általuk a múlt századi hagyomány kereszteződik a másodmodernségnek a tudati alakulást rögzítő törekvéseivel. Kimondottan és megnevezetten
ennek a regényféleségnek a szervezője a két háború közén kétféle szellemi mozgásirány
volt. Az egyik - paradox módon - a tájékozatlanság, a másik - ennek ellenében a megoldáskereső üdvtörténet. Hőseik szélcsendben nőttek fel, de vihar után is újabb
vihar előtti csendben. Előtörténetük regénycímekben elbeszélve: az Álmodó ifjúság
(Balázs Béla) érlelte az Optimistákat (Sinkó Ervin), de a háborúk és forradalmak után
itthon maradottak kétségbeesve vették tudomásul, hogy végül is Halálfiai (Babits) lettek, utódaik számára pedig úgy látszott, már csak a Fellegjárás (Sőtér) maradt. Biztatást
nem kaptak, de érezték, hogy az eljövendő évek erős próbáknak vetik majd alá őket.
Európában éltek-gondolkodtak, amikor itthon már terjedtek az „őspatkány"-ok kórjai.
Azt az életet vágyták, amelyet Huxley aranyifjai éltek, szellemi válságaikat az ő receptje szerint akarták leküzdeni, csakhogy Közép-Európában nem volt elég az ironikus
játék a lelkek megmentésére. Valódi tragikus történelmi helyzetekkel szembesültek.
A terhek fokozatosan súlyosodtak. Magukra maradva próbáltak tájékozódni: és végül
szétszóródtak. Művekkel szólva: a Praetői (Szentkuthy) az Utas és holdvilágon (Szerb
Antal) keresztül a Hajnali háztetőkig (Ottlik) feszül az ív.
De épp ez a tájékozatlanság: állásfoglalás. Nem negatívum, hanem negáció: a készen kapott világ tagadása, elvetése, és borzongás valami megnevezhetetlentől. Minden
irányban. Az a tájékozatlanság ez, amelyet átérezve Németh László elindította a Tanul;
amely fellegjáró ködlovagokká alakítja a tájékozódni akarókat; amely az európai regény legújabb eredményeit összegezteti Szerb Antallal a Hétköznapok és csodákban;
amelyben József Attila elgondolja majd kétségbevonja a marxista társadalomelemzésre
épülő forradalmi költészetet; amelyben az Eötvös-kollégium cselekvésre törekvő hallgatói kapcsolatot teremtenek a munkásmozgalommal; amely elindítja a Szegedi Fiatalok
mozgalmát; és amely a szocialista tájékozódást számon kérő Gaál Gábor és a Korunk
figyelmét és rokonszenvét felkelti; és amelyik az új szempontok szerint tájékozódni
kezdő Szekfű Gyula megbecsülő sorait váltja ki a Három nemzedék újabb kiadásának
függelékében; Kerényi Szigete és a harmadik nemzedék Argonauták című folyóirata
köré kivonulnak az írók, a szellem magaspontjait keresve; ugyanakkor be is vonulnak

1997. február

67

szociológiai és osztály-meghatározottságok alapján egymás ellen tájékozódó szekértáborokba a népi és urbánus megosztottság szerint (Válasz - Szép Szó).
A tájékozatlanság végül is megteremti a tájékozódás új alapformáit. Ismét felszabadítókat és megkötőket. Az elvetett formák helyébe ugyanakkor az új megoldások
különböző képletei születnek. De a tájékozódás ironikus nyitottsága kirekesztő megszállottságba torkollik, úgyhogy a második világháború után a győztesek mindegyike
saját elképzelését tűzve zászlóra fordul szembe valahai társával. Tájékozottság helyett
az elképzelt megoldások kényszere úrhódik el. Világviszonylatban pedig a korábbi
konfrontáció után a győztesek újabb polarizálódása - Hirosima árnyékával.
Ebből a szellemi útkeresésből a magyar prózában két életmű, a Szentkuthyé és
a Határ Győzőé emelkedik ki. Életművükből is két mű híresedik el: a Prae illetőleg
a Heliáne.
Szentkuthy - mennyiségét tekintve is impozáns - életműve két, élesen, alkotástípusát tekintve látványosan szétváló részre bontható. Az első egyetlen mű - talán legjobb, de mindenképp leghíresebb alkotása - a Prae (1934) és az azt követő-kiegészítő meditációk gyűjteménye: Az egyetlen metafora felé (1935); a másik az Orpheus-füzetekkelkönyvekkel bekeretezett többi: az Orpheus-íüzetek címmel a háború előtt kötetenként
megjelentetett (1939-1942) majd Szent Orpheus Breviáriuma címmel a hetvenes-nyolcvanas években újra kiadott és továbbfolytatott kultúrtörténeti eszmélkedések gyűjteménye:
a ludat maszkos önvizsgálódásainak sorozata. Közben regények sorában éli át a művészetek nagyságainak (Mozartnak, Haydnnek, Goethének, Dürernek, Hündelnek) életéből és
műveiből fakadó alkotói és létproblémákat: Divertimento (1957), Doktor Haydn (1959),
Arc és álarc (1962), Saturnus fia (1966), Handel (1967), gondolja át a történelem megidézéséből kiolvasható etikát: Burgundi krónika (1959), Hitvita és nászinduló (1960), A megszabadított Jeruzsálem (1965). Nagyon is elképzelhető, hogy valaki szívébe zárja az
Orpheus-könyvek (és a közéjük ékelődő művészregények) feloldó-vigasztaló, játékosan
zsúfolt világát, de értetlenül fordul el a Prae frivol-álarcú vergődésétől, vagy éppen fordítva: a Prae útkeresésében, világra táruló, mindent magába habzsoló figyelmében elmerülve nem követi tovább az írót a történelembe visszavezető varázslói útjain. Egy
tény: ha valaki csak az egyik Szentkuthyt hajlandó befogadni, egyetlen művet - mely
a kettő keresztezési pontján magasodik - semmi esetre sem hagyhat figyelmen kívül,
a létproblémákat és a maszkos történelmi tájékozódást egybeszövő regényt, a Fejezet a szerelemről (1936) címűt. Hasonlóképpen a „két" Szentkuthy „összetolásából" születnek tanulmányai, melyeket Múzsák testamentuma címmel gyűjtött egybe (1985), valamint ennek az „összetolásnak" élete végén született remeklése, a pályáját Frivolitások és hitvallások
(1988) címmel összegező beszélgetéskötet.
A Prae egyedülálló, magányos műalkotás. Nemcsak szerzője pályáján, de irodalmunk történetében is. Létrejöttében (és ennek következtében kompozíciójában) az
aranymetszés elve alapján két réteg választható szét: egy kinyíló-kérdező és egy zárulóválaszoló.
A Prae keletkezéstörténete az író személyes tájékozódása az életben: „1928-ban,
húszéves koromban Apámmal hatalmas körutazást tettünk Európában. Ez megismétlődött
193 l-es angliai ösztöndíjam alkalmából. »Mmdent« felfaltam: városokat és katedrálisokat,
könyvtárakban egzisztencialista bölcseletet, matematikát, csillagászatot s legmodernebb elméleti fizikát, mélylélektant, mitológiát. Nagyvilági mulatók, teológia, a női
divatjuluamodern építészet, a történelmi múlt komédiái, nők és szerelmek, képkiállítások
Jtünfnteii

68

tiszatáj

naponta: ez volt az életem. Minden táj gyönyörűsége, állatok, növények biológiája, kísérleti
színházak, múzeumok voltak éjjelem, nappalom. Élményeimet figurákkal, regényszerű cselekménnyel akartam kifejezni. A Prae címet adtam: jelezve, hogy ez a kamasz-könyv csak
készülődés későbbi művekre."
Ez az életrajz persze nem hagyományos értelemben vett anyaggyűjtés, hanem
a kérdezés alkalmainak felgyűjtése.
Két utazást említ a szerző, és a kétféle tapasztalatszerzés jellege ihleti a mű már
jelzett kettősségét. Az első út a nagy leltár, az időtlen eszmélkedés, figurái a jelen adottságait élvező, intellektuális-mondén életet élő emberek: túl a kamaszkor hagyományokból kinövő, mindent még osztatlanságban tekintő tájékozódásán, de innen az élet
mulandóságára is rákérdező felnőttkor számvetésén. Leville-Touqué, Leatrice és társai
»aranyífjak«. Aldous Huxley, Joyce, Szerb Antal, Hevesi András, Szobotka vagy P. Howard-Rejtő Jenő regényeiben éppúgy otthonosak, mint a Prae ben.
Második útján az angol világ zártságában a befelé forduló elmélyedés, a kusza tapasztalatok összegezésének igénye segíti befejezni-kikerekíteni a regényt. Ekkorra megjelenik az idő, és általa megtestesül az etika. Az etika: a kompozíció. Megjelenésével
a szövegszerűség átvált a megalkotottságra. Az egyik aranyifjú, Halbert apjának, az exeteri anglikán lelkésznek a Praet záró Meditációiban az ifjak ironikus csevegésének oszcillálása az „öreg" meditációjára, summázására vált át. Szentkuthy az öregséggel érzékelteti az egységnyi létezést, az embert is, és „az öregkor tudja igazán, hogy mi egy nap
értéke. Egy egész élet". A Prae kompozíciója ezzel, az »öreg« exeteri lelkésszel teljesedik
be: a térbeli időtlen nyitottságot az időbeli zártság mulandóság-tudata fogja keretbe.
A Prae ben, ahogy „sűrűsödik" a szereplők életkora, úgy közeledik a szereplők köre
a meghatározó szerep felé: Halbert apja lelkész. Szentkuthy számára a keresztény hagyomány egyet jelent a történelemmel: az emberi lét és sors ellentmondásait a keresztény ember szélsőségeiként éli át és erről a horizontról teszi fel kérdéseit is.
Mint viharban villámfény, úgy jelenik meg a Praeben a felvonultatott ellentétek
kisüléseként egy megkülönböztetett viszony: a karitász. Kegyelmi állapot (a regényben
egy félhülye lány simogatása), mely rádöbbent az egyes ember értékére. A történelmileg, szociológiailag meghatározható és meghatározott, hagyomány szentesítette ember
így tér vissza Szentkuthy regényébe. Dosztojevszkiji pillanat tanúi lehetünk - persze
Szentkuthy hangszerelésében. „Mi volt az a különös többlet ebben a simításban? Éreztem,
hogy a lánynak a simogatás természetes állapota, nem a keze mozdul, hanem egész teste
azonos vele; eddigi babusgatási statisztikáimban, pesszimista cirógatás-mérlegeim felszámoláskor felvett adatai között minden egyes simogatás különálló gesztus volt, a szeretet éppen
aktuális érzelmének úgynevezett kifejező mozdulata. A karitász ott kezdődik, ahol az nem
lelki dolog, hanem a test maga; nem metaforikusán, nem biológiai hasonlatképpen, hanem
hogy úgy mondjam, a teológiai anatómia merev klinikai szempontja szerint." A jelenet kompozíciós elemmé stilizálódva - ismételhetetlen, ellentétben a könyv összes egyéb szövegszerűségében megjelenő - vonatkoztatásával. Maga a szerző is megretten, és
a Prae hátralévő részét ennek a jelenetnek az értékelésével és értelmezésével tölti: hogyan
érhette el művében ezt a kegyelmi állapotot, megírásával hogyan kerülhette ki a mondén világ álszerelmeinek és álbarátságainak, illetőleg a magányos én elszigetelt dacának,
végzetes önzésének Szkülláit és Karibdiszeit. A Semmiért Egészent hitelesen feloldó,
egy-egy életmű csúcsán feltűnő pillanat ez, melyre sóvárogva vágyik az ember, és elérve-átélve emlékével éltetője lehet élete menetén át.

1997. február

69

A Prae ezáltal megalkotottságában egyszerre kérdező-szövegű, kinyíló jellegű és
egyben törvényfogalmazóan bezáruló is. Ami a regény kompozíciójában természetes
következménynek tűnik fel, az egyben - visszatekintve - történelmi következésnek is
látszik. A Prae módszertani nyitottsága, a különböző nyelvi vonatkoztatottság hangsúlyozása, a játékos iróniába csomagolt dialogicitás egyfajta kinyíló, szabad világra
figyelt - hogy különböző művekre utaljak: a Fiesta, az Ulysses és az Idegen emberek
Európájára. A mondénség az újfajta ismeretszerzés állapota ezekben a regényekben. Kilépés a hagyományos életformából. A Prae zárása: találkozás a hagyománnyal. Annak
a szemléleti útnak az átélése, amelyet önéletrajzi jelleggel Márai ír le az Egy polgár vallomásaiban. Az Idegen emberek időtlen nyitottsága után, a Buddenbrookok, a Thibaud-k
lázadását megismétlő bomláselemzések után hirtelen újra értéket, menedéket jelentenek a hagyományos keretek, az oly igen tagadott társadalmi rend. Az alapvető humán
egységek: a személyiség, a család, az emberi összetartozás. A példa ereje. Az archetípus
sugallma, amelyet követve a példasorsokat beteljesítve-újjáalakítva válhat a modern ember is a humanista hagyomány örökösévé. Mint Jákob és József. A Prae ben az exeteri
»öreg« lelkész, aki egyszerre tölti be a biedermeier udvarházak lakóinak szerepkörét,
és éli át a mondén fiatalok kérdező kíváncsiságát.
A Prae ben ez a váltás szövegszerűen zajlik, eredménye: a mű megalkotottságának
érzése és éreztetése. Mégis itt is csak egyszeri remeklés lehetett. Ismétlése már másfajta,
külön-külön önálló mű, a Szent Orpbeus breviáriumának más-más darabjai: a mondén
ifjúi nyitottságot a Cyntbia idézi még búcsúzóul, a nyelvi játék összevillantó-kifejezőjellemző ereje a Fekete reneszánsz Tacitus-interpretációjában folytatódik, az öreg lelkész
meditációját a Vallomás és bábjátékban Brunelleschi gondolataiban ismétli meg. A Fejezet a szerelemről Szentkuthynak - nézetem szerint - legjobb műve és a magyar irodalom egyik magaslati pontja. Életművén belül az a szerencsés »pillanat«, amelyik egyesíti magában még a Prae gondolati erényeit és már az Orpbeus-könyvek dekorativitását.
Itt tekintett a legmélyebbre a létproblémákba, amelyeket még frivol módon karikírozott a Prae és Az egyetlen metafora felé fogalmazása idején. És amelyet soha többé nem
mert immár ilyen megdöbbentő személyességgel folytatni vagy megismételni. Mert ez
a regény egyszerre egy fiktív olasz középkori történet és a nagy kortárs lírikusok
(Yeats, Pound, Szabó Lőrinc, József Attila) megrendülésére emlékeztető meditáció.
Ami pedig ezt követi - az Orpheus-könyvek, valamint a »művész-« és »történelmi«
regények - létszemléletükben már csak variációk, természetesen egy-egy részprobléma
teljesebb átgondolása, végigkísérletezése szándékával.
Az író körül a történelmi világ is bezárult: az utazó, az élet kalandjait a valóságban élő író megfelelője a Prae mondén ifjúsága volt, a kosztümös-álarcos történetek
szerzője életében már bezártságra kényszerül. A Prae egy utazás hozadéka, az Orpbeus
terve még Sienában summázódhatott, a Praet ismétlő Cyntbia és a Vallomás és bábjáték
már a bezártság virágai. Személyes hajlam és történelmi kényszer egymásra rímel: az
utazó filoszszorgalommal kérdezett és komponált a Prae írása idején. Majd: a lakásába
zárt filosz kalandorként álmodik egy életen át.
Persze kérdés: ez, a Praeben megjelent váltás valóban csak visszalépés lenne
a klasszikus modernség egyszer már felbomlasztott modellje felé, egyfajta hagyományosabb retorika megszólaltatásával, avagy a szövegszerűségen belül megjelenve a hagyomány álorcájában egy új alkotói retorikát jeleníthet meg: a kompozíció nem - vagy
nemcsak - az etika visszatérése, hanem a szövegszerűségnek egy tágabb változata.
A kompozícióval az univerzumra kérdező tudat lép be a szövegbe - a középkori kated-

70

tiszatáj

ralisok örökfolyamatúan alakuló megalkotottsága értelmében. Hasonlóképp kérdezhetem ugyanezt a József-könyvek vagy mondjuk Az öreg halász esetében is. Ugyanis a közelmúltban ugyanezt a kérdést a jogosság esélyével feltehettem a líra alakulását figyelve
ugyanerre az időszakra vonatkoztatva (T. S. Eliot The Hollow A/enjében, Yeats kései
verseiben, a Duinói Elégiákbm, József Attila „Költőnk és Kora "című versében, illetőleg
Szabó Lőrinc Harc az ünnepért kötetében tetten érve a kompozicionális „túllépést"
a „tragic joy" jegyében). Ha pedig imigyen fogadom a kompozíció megjelenését, akkor
a Prae, mint címe is mondja: előjáték, de egyben előlegez egy teljes életművet, „összetolt" tanulmányai illetőleg az összegező Frivolitások és hitvallások pedig jogos regresszió
az első műre.
A szövegszerűségre épülő kompozíció nemcsak az etika visszatérésével jár, hiszen
Határ Győző életműve a példa: az ő agnoszticizmusában éppen az etika kérdőjeleződik
meg az „összetolt" kompozícióban.
Sz^ntkuthy életrajzában szinte kiváltotta a bezártságot, tudatával pedig minden
másságba behatolni törekszik; Határ Győző élettörténete inkább: a bezártság az emigrációt váltotta ki, személyes létállapottá is emelve, szövegeivel pedig minden másságból
kilépni törekszik. Önéletrajzi beszélgetéseiben, az Életút három kötetében éppen ezt
tisztázza: a kiválás adja személyes alkotói pozícióját (irodalmi élet helyett mondén építészmérnök, a fasizmussal szemben forradalmár - nem bolsevikként, de a francia forradalom értelmében; a sztálinizmus ellenében a polgárerényeket és a latin értelmet csillantja meg; börtöneiben magába zárulva műveit alakítja - köztük élete főművének,
világdrámájának a Golghelóginak első változatát; „disszidálás" kísérletéért csukják le;
ezzel az alapvető élménnyel érkezett Hongriuscule-be is: elhagyva az ihlető társaságot,
nem vetve le az élmények terheit). Látszólag bezárkózott - a mítoszok világába, a képzeletében összetorlódó történelembe - , valójában ekkor találja meg lényegi hazáját, kinyílhatott a század jellegzetes kérdései számára.
Az életrajz eseményei általában fontosak bármely életmű alakulása szempontjából.
Háttérként. De olyan népeknél, ahol a történelem állandóan beleszól a magánemberi
életpálya alakulásába, ott elsőrendűen meghatározóvá válik, és nemcsak a tematikába,
de még a művek stílusába is sugalmazóan beleszövődik. Mint például a közép-európai
térségben. Határ Győző életműve éppen azért lehet reprezentáló ebből a szempontból
is, hiszen benne egymást keresztezik a modern irodalmi áramlatok és a közvetlen történelmi meghatározottság. Aggályosan távol tartaná magát minden helyhez és alkalmisághoz kötött esetlegességtől, mégis az elvont művésziség jegyében iétrehozott életmű minden mozzanatában tettenérhetjük a helyi történelem ihlette motívumokat is.
Életműve kötődik a világirodalom kortársi törekvéseihez, nyitott a filozófia korszerű
problematikája felé, ugyanakkor kapcsolódik a közép-európai és a sajátosan magyar
kulturális és irodalomtörténeti adottságokhoz is.
Ha Határ Győző még itthon írott és elsőként meg is jelent regényét, a Heliánét
olvasom: látom a kötődést, az indulás ihleteit. Azt a társaságot, értelmiségi elitet, amelyik a két világháború közti időhöz kötődve a háború utáni pillanatban különböző kísérletekbe rendeződve megoldhatónak érezhette még a világ és benne a maga sorsát.
A szellem erejében bízva hihetett az európai civilizáció megújulásában. Vérátömlesztésre
várt és nem elvérzésre. A flört és életélvezet világát felújítva a szellemi megújulás esélyeit is vélhették az adódó kalandokban. Ha figuráit tekintem, mintha a Prae világában
járnék. Vagy mégsem?

1997. február

71

Ami közben történt, vízválasztó. Határ Győző személyes életútján megjárja
Horhy börtöneit, akaratlan jelenlévő a sátoraljaújhelyi börtönlázadásban, szemtanúja
a véres megtorlásnak, büntető századba kerül, megszökik, ellenálló lesz. A háború előtt
a jobboldallal került szembe, az ostrom után a kommunista rendszer közösíti ki az első
perctől. Megjelent regényét (Heliáne, 1947) és verskötetét (Liturgikon, 1948) zúzdába
küldik, a regény kritikusa a vezető irodalmi folyóiratban életveszélyesen megfenyegeti
a szerzőt.
A háború után írott könyvekben a kísérlet, a kaland és a játék más értelmezést
kap, és megítélést vált ki. A személyes szabadságot megcsúfoló valóság kísérteties jelenetei másfajta hangszerelést kényszerítenek a műfaj újabb alkotásaira. Az illúziók viszszavétele következik, tematikai önkorrekció: Egy regény regénye (Sinkó Ervin), véreskomoly játék: Kentaur (Karinthy Ferenc), vagy a kettő egymásban megméretése: Heliáné (Fiatár Győző). A fasizmus, a század botránya egy megrázó esemény volt, amin
túl lehetett jutni. Égetten, káprázó szemmel, de: a túlélés esélyét melengetve. Ha szétfeszítette is az emberi összetartozás kereteit, ellenében lehetett hivatkozni az emberi
kapcsolatok szentségére. A szerelem így lehetett az antifasizmus szimbóluma. A tragikus meghasonlás ezután következett: akik fegyvertársak voltak az emberiség nevében a győzelem után szembekerültek. Mást-mást értve a szabadság fogalmán. És mihelyt
a megosztódást hatalmi helyzet is minősítette, az összetartozás érzése helyett a gyanakvó
éberség válik jelszóvá, szemben vele pedig a mártír magánya szimbolikussá. Pilinszky,
Nemes Nagy, Rába, Lakatos, Határ Győző - más-más megfogalmazásban, de ebbe
döbbennek bele. A tolerancia helyett az állandósult viszályt és veszélyt észlelik.
A valahai ideális forradalmár Határ Győző számára nemcsak a megpróbáltatások
megújulását jelenti - mint barátai esetében - a sztálinizmus hazai megjelenése, de eszmei alapjának, a haladáseszmének a végleges megkérdőjelezését.
„Valami»tökéletesnek«
a tönkremenése csak a belebukott nemzedék számára tragikus" - írja Az Őrző könyvében,
summázva saját csalódását, egyben szituálva is azt.
„Három nap alatt a mongol vallatókamra egész repertoárjával megismerkedtem; nem
szégyellem bevallani, harmadnap Dambin Dzsamcang mindent tudott rólam, még azt is,
amivel édeskeveset törődött: de betörték egyik arcüregemet, kezemenlábamon vérzett minden köröm. Belöktek a közös zárkába: ásongó bosszú üreg volt, teli Dambin Dzsamcang foglyaival, szárte kereskedők, szökevény tangutok és néhány kínai ambán,
turkesztániak.
Csöppet sem csodálkoztam, hogy ott találom holmijaimat: melléjük vánszorogtam, és leestem... kínozz meg és megmondom, ki vagy."
A kísérletező regény szellemi-világnézeti tájékozódása a kaland veszélyérzetével
társul. Malraux „remény"-értelmezése a jellegzetesebb változata. A csillogó, vonzó, lázas kísérletek, elméletek hiába kísértenek, a kegyetlen valóság ellenében az élet alaphelyzete emelkedhet meghatározóvá: a társas összetartozás. Radnóti végszava éppúgy
ez, mint A pokol tornácán című nagy sikerű ostromversét alakítgató fiatal diák, Lakatos
István belépője az irodalomba, de hasonló végeredményre jut a magára maradt ember
életmeditációját végző Szabó Lőrinc a Tücsökzene 1947-es változatának záróversében.
Határ Győzőnél:
„...ó Violante, talán már egyre megy, hogy nem küldjük el, de lehetetlen, hogy ne írjunk kedvesünknek: lélegzetvételünk, öröm-parányunk, ami kéjmérlegünket naponta billenti, és ha élünk még egyedül azért, hogy ezt kedvesünknek
elmondhassuk...".
És nem mond ellent a közösség felé tekintő társas meghatározottságnak a magány
vágya sem. Nem az embertelen magányé, hanem a meditáció lehetőségéé, amelyben

72

tiszatáj

rendezni lehet a tapasztalatokat, és amely éppen a kínzó eseményektől való elvonatkozást segítheti. Mintha a Levél a hitveshez szituációja ismétlődne - de egyben Hongriuscule előképe is már. „Kedvesének" mondja az egyik szereplő képzeletében ezt a vágyát, ez a társas meghatározottság oldja a keserű-konok szavakat:
„...o Violante - azt hiszem, az ember legállatibb igénye, hogy néha egyedül legyen. Ha
megérem az ostrom végét, és ebből a hármas börtönből kiszabadulok, nem az lesz az első
dolgom, hogy az embertolongásban részegüljek, hanem hogy újra megszerezzem a szabad
magányt... - egy országot egy magáncelláért...!"
A magam részéről a Hehánéval leginkább társítható alkotási módnak a huszadik
századi irodalmi modernségnek azt a formáját tekintem, amelynek eszménye maradt
ugyan az irodalmi mű megalkothatóságának igénye, de tudatában van mindannak
a poétikai és filozófiai tapasztalatnak, amely Musil, Joyce illetőleg Pound nyomán mind
a prózában mind pedig a lírában kétségessé teszi a megalkothatóság két alapját: a személyiség megfogalmazhatóságát és az írónak a nyelv feletti uralmát. Határ Győző is kitűnő nyelvi leleménnyel és nagyszerű szerkesztőkészséggel megírott regényeiben és
megkomponált verseiben mutatja be a történetek befejezhetetlenségét, a világban való
tájékozódás lezáratlanságát. Bárha a nyelv brilliáns és a kompozíció biztat: bennük és
általuk mégis az életutak töredezettségét élhetjük át és rádöbbenhetünk az ember állandó kiszolgáltatottságára. Műveiben ezáltal olyan alkotói dialógus formálódik, mely
egyszerre kétségbe ejt és gyönyörködtet.
Határ Győző elkerülve a múlt századi regény hagyományos formáját, mellőzve
a „nagy elbeszélés (grand recit)" vonzáskörét, a tizennyolcadik századi regényekhez
(mondjuk a Candide-lól a Tom Jonesig vagy a Wahlverwandtschaftemgj
kapcsolódva
alakítja ki sajátos regényformáit. Nem az ember nevelődési folyamatának a leírása
a célja, hanem a különböző helyzetekbe kerülő különböző szereplők mozgatásával,
egymáshoz való viszonyításukkal, állandó ütköztetésükkel az emberi létezés körülményeit vizsgálja. A tudományos-fantasztikus történetek tudós-sorsa éppúgy témává válik
a regényekben, mint bizonyos „módszerek" felhasználásának biológiai és etikai kérdései (Csodák Országa HÁTSÓ-EURÁ2IA, Heháne, Az Őrző Könyve és tulajdonképpen a Bábel
tornya is és az Éjszaka minden megnő című fantasztikus történet is). Ugyanakkor jelen
van a történetekben a közösségi viselkedés kérdése: az ember lefokozódásának, kiszolgáltatottá válásának problematikája (börtön, kínzatás, a személyiségi jogok megszűnte),
illetőleg a megaláztatással való szembefordulás pátosza (Csodák Országa HÁTSÓ-EURÁ2IA,
Heháne, Az Őrző Könyve, Köpönyeg sors). Koestlerrel és Orwellel egyidőben, de sohasem direkt politikai célzattal, hanem az emberi tájékozódás mechanizmusának vizsgálataként „kísérletezi ki" szövegeiben a kreaturalét ellenében a „nem szolgálás" megtartó
erejét (Heháne, 1947!, Az Őrző Könyve, 1949!).
A Heháne tulajdonképpen egy beavatás ironizált leírása: szatíra, amely az írónak
a különböző huszadik századi szellemi szekták tevékenysége iránti kételyét jelenti be.
De több is ennél: a beavatás érvényessége mellett rákerdez arra is, hogy milyen mértékű az egyes ember cselekvési lehetősége abban a világban, ahol minden személyes
ténykedés eleve meghatározott. Megidéz egy természeti katasztrófát, hogy ezzel a végveszéllyel szembesítse az embereket: de még ennek az árnyékában is legfeljebb csak néhány etikusan gondolkodó embert tud elképzelni, akik legalább gesztusaikban kiválnak
az irányított átlagból.
A regény története akárha egy Swift-féle kaland, avagy egy Candide-variáció is lehetne, ha Határ Győző nagyszerű szerkesztői művészetével a leírásban a történeteket
nem tolná egybe. A mozaikok ugyanis nem külön lezáruló történetek, hanem az egész

1997. február

73

regény magában hömpölygeti az összes történetet, mindegyiket külön-külön lezáratlanul is hagyva. Sőt a szereplők neve is váltakozik a regényben: kiejtés és hangalak is különválik ebben a megjelenítésben. Mondhatnám azt is: labirintusban. Talán a bulgakovi életműhöz hasonlíthatnám Határ Győzőnek ezt a fajta történet- és szereplő-kezelési módját, megjegyezve, hogy a két író egymástól teljesen függetlenül, nem is hallva
egymásról alakított ki, hasonló történelmi-életrajzi körülmények között hasonló alkotói technikát.
A Heliáne még megjelent 1947-ben. A Liturgikon is, verseinek gyűjteménye 1948ban. Az Őrző Könyve 1949-ben már nem. Legfeljebb barátok olvashatták néhány sokszorosított példányát. Szerzője pedig levonva a közép-európai következtetést: 1949
őszén megkísérli illegálisan elhagyni az országot.
Ha az életmű legfontosabb regényei, különösen pedig a Heliáne esetében szembesülhetünk a történelmi aktualitásokkal is, ezek a művek valójukban éppen az azon való
túllépés termékei. Túllépés alatt éppen azt értve, hogy az aktualitás mint tematikai elem
alávetve jelenhet csak meg a művekben annak a párbeszédnek, amelyet a különböző
tematikájú szövegek egymással folytatnak a kompozícióban. Ezáltal az alkotói tudatban jelenlévő tematikák önálló életre kelnek, opponálják egymást, korrigálhatják és kiegészíthetik - maga az alkotást végző tudat ámulva fogadja be ezt a benne zajló színjátékot. Tehát a szenvedő kortárs a tudatában végbemenő dialógusokat figyelve elgyönyörködik a szenvedtető tematikák ütközésének nagyszerű retorikájában.
Olvasat kérdése, hogy az olvasói retorika borzongva veszi tudomásul a veszélyeztetettség megszólalásait a szövegekben - mint az a szoptatós kismama, aki Az Orző
Könyvét gépírta első alkalommal, és a borzongástól elapadt teje is - , avagy az alkotói
gyönyörre kíváncsi - mint Szabó Lőrinc, aki olvasván ugyanezt a kéziratot, a megfogalmazás sajátos jelrendszerére kérdezhetett rá - ; vagy akár mindkettőt egyszerre alkotja
újjá tudatában: a tematika emlékezteti a század gyötrelmeire, mégis gyönyörrel olvassa
a művet, amely a tudatban szabadon engedett dialógusok kottázásával éppen az ember
nagyságára emlékezteti, amint tudatába képes vonni az univerzum megszólamlásait.

BÁLINT

PÉTER

Széljegyzetek a regényírásról
A száműzött lélek töredelmes és őszinte vallomásának egyik leghitelesebb formája
a regényben: a fiktív levél. Amennyire visszaszorult az irodalmi életben a voltaire-i
levelezés által önmaga kiteljesedését megért irodalmi műfaj: a levél, oly nagy jelentőséget kapott paradox módon a regényekben egyre inkább terebélyesedő „ fiktív levél".
Bár bajos lenne meghatározni a „fiktív levél" műfaji szabályait - talán emiatt a „meghatározhatatlanság" és bizonyos fokú „korlátlanság" miatt is válhatott kedveltté egy
olyan korban, amikor maga a regény is „korláttalanságával", befejezhetetlenségével, látszólagos vagy valóságos formátlanságával, önmagáról elmélkedésével lepi meg olvasóit - ,
az mindenesetre bizonyosnak tűnik, hogy a levélíró egy fiktív, olykor persze egy álarcokkal fedett valóságos személyt, nem ritkán pedig a fiktív személyen keresztül magát az olvasót, vagy éppen valamelyik saját énjét szólítja meg.

74

tiszatáj

A „fiktív-levél" íróját egy csillapíthatatlan belső kényszer hajtja, hogy személye
s a megszólított valóságos, vagy fiktív személye között függőhidat teremtsen, s gondolatárarrilásait e szerkezeten keresztül áramoltassa a térben és időben máshol és másként jelen lévőnek. A levél megírása közben a levélíró tudatában van annak, hogy mindarra
a lelki igényre és körülményre, amely arra késztette őt, hogy a levelet megírja, nem érkezik azonnal válasz a megszólítottól, akit pedig láthatatlanul meg- és maga elé idézett
gondolatai lejegyzésekor. Pontosabban az. jelent gondot, hogy nem a párbeszédteremtés vágyának és kibírhatatlan szükségének pillanatában érkezik a válasz - ha egyáltalán
érkezik -, hanem megkésve. Ennek következtében óhatatlanul és kényszerűen megkettőződik a közlés és befogadás ideje: a levélírás jelen idejére és a válaszlevél olvasásának
jelen idejére. Csakhogy a zilált lelkivilágból fakadó belső kényszer, a kétségbeesett tanács- vagy segélykérés, amely okán a „fiktív-levél" íródott, alig is tűr halasztást, s minden válasz, a legsürgősebb is, eleve késésben van ahhoz az igényhez képest, amely a párbeszédet elindította. A levélírót gyötri az a feloldhatatlan és szívszorító kettősség, hogy
a megszólított tragikus módon nincs vagy nem úgy van jelen a párbeszéd folyamában,
miként ő szeretné, hogy jelen legyen, s megváltást, de legalábbis megoldást hozzon
gondjaira. Ennek következtében az a pillanat és körülmény, amelyben a megszólított
szembesül az idő közben már múlttá és meghaladottá - ha nem is megoldottá - vált
jelennel és lelkiállapottal, a levelezés természete szerint mindig időbeli késésben van.
Ráadásul a válaszlevél jelen ideje - amely a levélíró szándéka szerint enyhíteni iparkodik az időbeli megkésettséget és térbeli távolságot - , egyszerre ötvözi a válaszlevél írójának jelen idejét, az eredeti levélből idézés jelen idejével (amelyhez a válaszoló kénytelen kommentárt is fűzni, s ettől azonnal múlt idejűvé válik az „<2Z£ írod hogy...", „azt
mondod, hogy..." formula) és a tanácsadás révén közeli vagy távolabbi jövőt sejtető idővel (amely efféle toposzokban jelenik meg: „meglásd, majd...").
A levélváltás természetéből fakadó időcsúszás és időkeverés a regényírónak módot ad arra, hogy az „egysíkú" múlt vagy jelen időből kilépjen, s a legkülönfélébb idősíkokat játékos kedélye és vérmérséklete szerinti váltogassa. Martin du Gard, igaz nem
a levélírás, hanem a párbeszédes regény kapcsán egyenesen azt állítja az Önéletrajzi és
irodalmi emlékek című naplójában egy helyütt: „észrevettem... hogy a párbeszédes jelenetek, amikor arra kényszerítik az írót, hogy az igének mindig csak a jelen idejét használja, nagymértékben elszegényítik eszközeit és megfosztják mindazoktól az árnyalatoktól és finomságoktól, amelyekkel akkor élhet, ha az igeidőkkel kedve szerint rendelkezik...". Ennek az időt ikrásító és egymásba oltó logikának a felfejtése mind a távol
lévő címzett, mind az olvasó részéről, akik a levélírás közben láthatatlanul is tanúként
vannak jelen, komoly fejtörést és figyelmet követel. André Gide, aki a „tiszta regény"
szerkesztése közben szívesen él a naplók és levelek adta lehetőséggel, örömmel játszik
az idősíkok egymásra vetítésével; emlékezzünk a Laura-levelre. „S Édouard előveszi
kiskabátjának zsebéből Laura levelét, amelyet a hajó fedélzetén másodszor is elolvasott-,
s most még egyszer elolvassa-. ... Édouard ezt a levelet indulásának reggelén kapta meg.
Vagyis ahogy megkapta, elhatározta, hogy indul".
A fiktív levél írója már a megszólításban igyekszik jelezni és meghatározni azt
a viszonyt, amely az egész levél tartalmát illetően a megszólítotthoz fűzi. Ez az alapállás
a regényíró szándéka szerint sokféle lehet: a meghitt baráti viszonytól a tartózkodó
tényközlésig; a bizalomról árulkodó tegezéstől a tekintélytiszteletet sugárzó magázásig;
a szeretet kifejezésétől a gyűlölet ironikus, kegyetlen, szatirikus vagy csupán indulatos
megszólaltatásáig; a bölcselkedők szkeptikusságától a kamaszos rajongásig; a hűség biztosítástól az elbocsátó szép üzenetig. Talán nem is a hangvételen van a hangsúly, ha-

1997. február

75

nem a hangvétel mögött bujkáló, elrejteni vágyott, a sorok és szavak mögül föl-fölizzó
hiányérzeten vagy vallomáskényszeren, amely a levélben artikulált formát ölt. A címzett
távolléte persze egyfajta jótékony védelmet és biztonságot nyújt a vallomástevőnek, aki
valószínűleg nem merne oly áthevülten vagy éppen tárgyilagosan vallomást tenni gondolatairól és érzelmeiről, ha a megszólított személyesen lenne jelen, mint így: a távolság biztos tudatában. Schlumberger Leopárd című novellájában, amely a maga egészében egy „fiktív-levél", kiváló példát nyújt erre: „En fehér hajú asszony lettem, ön pedig,
jámbor hírnöke mondta, reménytelen beteg, mégis pár pillanatra hidat akart verni közénk
s e huszonhárom éves hallgatás szakadéka fölé. Azt kívánta, hogy legalább egy szavam jusson
el önhöz és meghozza az 'engesztelést', ami nélkül, így izente, nem élhet békességben lelkével."
S mennyi játékosság, öntükrözés, én-meghatározási szándék hatja át ezeket a „fiktív-leveleket", amelyek hol „magánlevélként", hol irodalmi esszébetétként jelennek meg
a regényben! A megjelenés következtében eleve a nyilvánosságnak vannak szánva
e fiktív levelek, a legrafináltabb álcázás ellenére is; ebben érhető tetten alapvető eltérésük is a szigorú értelemben vett magánlevéltől, amely bizalmas természetű, s írójából
a legnagyobb felháborodást váltaná ki, ha a címzett nyilvánosságra hozná a benne foglaltakat. Vegyünk egy példát Marguerite Yourcenar Souvenirs pieux-jéből, amikor is a művész Octave bácsi szelíden tiltakozik barátja képtelen terve ellen, hogy egy kis párizsi
lapban megjelentesse azon leveleit, melyeket egykoron hozzá írt, mert „félő volt, azzal
gyanúsítják majd a címzettet, hogy ő is ugyanebben a hangnemben válaszolt. „Tudom,
szabad kezed van, kiadhatod a barátaidhoz írt sorokat, és rosszul tenném, ha meg akarnálak
akadályozni ebben, a jog, azaz az erő a te oldaladon áll. Ezért csupán józan ítéletedre és jóérzésedre bízom a következőket: Húsz éve dolgozom türelmesen, kitartóan azon, hogy egységes, emelkedett, komoly életművet hozzak létre, feláldozom összes szellemi szeszélyemet
azért, hogy csak érzelmes és filozofikus oldalam maradjon meg, úgyszólván naponta rendezgetem szemfedőm redőit, nehogy az idő szele félrefújhassa. Csak komolynak és ünnepélyesnek akartam látszani.... De szükség van-e arra, hogy nyilvánosan kiteregesd belső kapcsolatunkat kávéházakban, kocsmákban?... Kérlek írj a nevem helyébe valamilyen álnevet..."
Yourcenar „fiktív-leveléből" kitűnik, hogy a levélíró, aki élete egy szakaszában hűségesen és hitelesen ad számot életéről, szeszélyeiről és szenvedélyeiről annak a valakinek,
akit bizalmasának tartott, bizonyos idő távlatából, bizonyos erkölcsi-szellemi átváltozásokon átesve, saját jól felfogott érdekében nem szívesen szembesül egykori énjének
természetével, bűneivel, kudarcaival vagy örömeivel. Sőt, körömszakadtáig igyekszik
védeni azt az image-1, amelyet környezetében hosszas munkálkodás révén alakított ki
magáról, épp ezért a leghevesebben tiltakozik énje leleplezése ellen, noha tudja, hogy
azt, ami egyszer megtörtént, s amit néhány levélben megvallott barátjának, nem lehet
semmisnek tekinteni. E yourcenar-i „fiktív-levél" ráadásul azzal az agyafúrt és rafinált
eljárással, hogy mindezt az írói álláspontot nyilvánosan le is leplezi az olvasó előtt, az
Octave által képviselt klasszicizálás, „szemfedő"-igazgatás rejtelmeibe enged bepillantani, amelyek legalább annyira jellemzőek az írónőre, mint hősére: Octave bácsira.
A regénybeli „fiktív-levelek" bősége miatt, zavarba lennénk akkor is, ha csupán
azokat az indítékokat iparkodnánk megjelölni, amelyek a regényírót - vagy valamely
„fiktív" hősét - egy-egy fiktív levél megírására késztetik. Köztudott, hogy a legismertebb „fiktív-levelek": a viszonzatlan vagy a képmutató polgári erkölcsök tilalmai miatt
soha nyilvánosan be nem vallott szerelmi érzésről, a fájdalmas elhagyatottságról és csalódottságról szólnak; épp a távolság, a szavak többszöri újraolvasása és korrekciója,
a másik lény hallgatásra ítéltsége, a vallomást tevő személy „tetszés szerinti", illetve

76

tiszatáj

sajátos logikájára épülő monologizálása vagy dialogizálása miatt mutatnak e levélfajták
sokszínűséget. Más esetben egy-egy mások elől rejtegetni vágyott, s egyedül a levél
címzettjének - mint a megváltás lehetőségét ígérő egyénnek - meggyónt bűnről tesznek tanúbizonyságot; olykor bölcseleti és erkölcsi elveket, utólagos mentegetőzéseket
és önigazolásokat, perbeszédeket és mesteri intelmeket tartalmaznak; olykor egy-egy
szorult és megalázó helyzetben lévő lélek segélykiáltását, oltalomkeresését, kibírhatatlan létről szóló panaszát adják hírül; s nem utolsó sorban a műalkotás, a töprengés közben éledt kételyekről, aggályokról, eltévelyedésekről, új formák és kifejezési módok
felvillantásáról számolnak be. Ez utóbbi esetben a regénybeli „fiktív levél" az egyik
legjobb és legfesztelenebb forma arra, hogy egy alkotó vagy gondolkodó, az énsokszorosítás révén, a fiktív „barátnak", vagy fiktív címzettnek saját könyvtármélyi töprengéseiről, földrajzi tájakra vagy a lélek ismeretlenjébe történő utazása során támadt gondolatairól, énjének eladdig feltáratlan tárnáiból felszínre hozott jellemvonásairól, műveltsége görögtüzeiről, valóság-felfedezéseiről, szociális érzékenységéről adjon számot
kötetlenül.
Bármely vallomásos vagy én-regényen belül a „fiktív-levél" fokozza az őszinteség,
a meghittség, a bensőségesség hitelét. Sőt, az én-regényben, vagy az önéletrajzi indíttatású regényben, amelyben a vallomástevő már maga is egyfajta fedezetet kínál hősének
személyisége odakölcsönzésével, a fiktív-levél egyfelől azt igyekszik elhitetni a „gyanútlan" olvasóval, hogy valóban nem létezik olyan titok, amelyet az író elhallgatni kívánna az olvasó elől és ne szándékozna megosztani vele; másfelől kellő távolságot is
teremt a vallomástevő-én és a levélíró-én között, épp az őszinteség fokozásával, mélyítésével. Vallomás és meseszövés közben olyan „bizalmas" természetű ismeretekre teszünk
szert e „fiktív-levelek" révén, hogy bízvást beavatottnak, az író kegyeltjének érezzük
magunkat, másfelől pedig egyfajta közvetlenség, íróval való együttalkotás és együttlélegzés „nemes" érzése zsongítja éberségünket. Hiszen mi olvasók, akik a „fiktív" történeten kívül állunk, valami olyasminek jutunk a birtokába, amit legfeljebb csak az író
- olykor látszatra még ő se - , a levélíró, a címzett és mi tudunk; e titokba beavatásért,
hálából, szimpátiát érzünk a levélíró iránt - bármily nagy legyen is olykor a bűne - ,
akár a többi hőssel és írói-énnel ellentétben is.
Képtelen vagyok regényeimben párbeszédet írni: a dialógus teremtéshez egyfelől
a színpadi cselekményesség és következetesség, másfelől a párbeszédek feszessége és dinamizmusa szükséges. Márpedig semmi sem áll messzebb írói természetemtől, mint
a lineárisan megszerkesztett meseszövés, amelynek vegso kicsengését már abban a pillanatban magam előtt kellene látnom, amint leírom az első szót; ezzel szemben hagyom,
hogy hőseim szabadon formálják, alakítsák a „történet" során saját sorsukat, üdvtörténetüket. Következetes és célra törő cselekménykibontást keresni írásaim örvénylő forgatagában vagy a búvópatakszerű motívumfűzésében: teljességgel lehetetlenség. A párbeszédek dinamizmusával pedig azért állok hadilábon, mert hőseim - akárcsak én - ,
töprengéseik közben el-elrévedeznek, fittyet hánynak minden megkezdett gondolatra,
s tudatműködésük sajátos mechanizmusa szerint tévelyegnek eszmélkedésük labirintusában. Emiatt hőseim valójában nem dialogizálnak, hanem szüntelenül monologizálnak-,
mivel csak nagyon nehezen, vagy egyáltalán nem tudnak kapcsolatot teremteni, többnyire egyedül kell megküzdeniük saját lelkiismeretükkel, a keblükben lakozó ellenséggel - amely, olykor, maga a gonosz, olykor saját hamis képzeteik egész sora lehet - ,
s a sorssal, melyet kihívnak.

1997. február

77

A párbeszéd, ha sűrűn alkalmazza a regényíró: a dráma irányába tolja el a szöveget, ennek okán az egészen más fajta élményt idéz föl az olvasóban, mint a hosszú
leíráson vagy sokféle más jellegű ábrázoláson - szociografikus rajzokon és belső monológokon, esszé- és levélbetéteken, narrációs írói „kibeszéléseken" és a regényszövés folyamatát is bemutató följegyzéseken - nyugvó regény. A hosszasan folyó párbeszéd egy
ideig képes feszültséget és érdeklődést kelteni az olvasóban, aki fokozottan figyel a szavakra, mert tudja, nemcsak a szavaknak, de még sorrendjüknek, grammatikai szerkezetüknek és illeszkedésüknek is kiemelkedő jelentősége van. Mivel a párbeszéd kizárja
a töprengés, a felhőtlen álmodozás, a ráérős elnyújtózás lehetőségét - mert mondatról
mondatra együtt kell élni és haladni a szereplőkkel, mégpedig erőltetett menetben
az
olvasó figyelme lankadni kezd. Bizonyos mennyiségű ismeret birtokában ugyanis szeretne visszahúzódni csigaházába, hogy eltöprengjen kicsit az olvasottakon - pontosabban a „hallottakon". S ha marad kedve vitatkozni, perlekedni a párbeszédet folytató regényhősökkel, utólag kell reflektáljon gondolataikra, de az utólagos visszapillantás esetén oda a spontán közbeszólás varázsa, amely olvasás közben, a párbeszéd pergése és
lendülete folytán őt magát is megszólalásra késztette volna, ha nem kötik le a záporozó
szavak. (Bár a regény esetében nem mondható el az, amit Sartre az arisztotelészi Poétikán hagyatkozva bizonyos drámákról mondott, hogy minden szó tetté válik, az mindenesetre tagadhatatlan, hogy a párbeszéd megannyi és gyors ismeretet közöl).
A párbeszéddel való együttlélegzés és sodrásában haladás arra készteti az olvasót,
hogy újraolvassa az érintett, felületesen és sietősen átfutott párbeszédet, s gondolatait
megfésülve, kiigazítva tudatosítja az ismereteket. (Ebben az esetben a gondolatok pillanatnyi tündöklése és vibrálása már frissességét s fényét veszti, s egy fajta Vesprit d'escalier, azaz lépcsőházi filozofálás benyomását kelti). Más esetben az egy lendületből végigolvasott párbeszéd után a könyvet letéve megpróbálja rekonstruálni a párbeszéd lényegét, amely elveszíti eredeti erejét, ízét és teljes mértékben az olvasó sajátos értelmezése
- értelmi szintje, érzékenysége - szerint módosul. Ekként az olvasó voltaképpen kioltja
a párbeszédet, s lelke színpadán önmagával és önmagában beszél a maga alkotta hősökkel. Mint tudjuk, a beszédmód jellemez, egyfelől a hőst, másfelől magát az írót, aki
legjobb szándéka ellenére is olykor saját gondolatai, tézisei szócsövének használja hősét
- ha szigorúan értelmezzük a dolgot: mindig az író valamely gondolatának szócsöve valamennyi hős: jó ezt észben tartani - , csak az a kérdés, hogy az író képes-e sokféle tudatszintet és beszédhelyzetet és sorslehetőséget teremteni, hogy énjének sokféle hangot,
megnyilatkozási módot adjon. A párbeszéd (amikor az egyik hősnek értelmével és érzelmeivel oda kell hajolnia a másikhoz, gondolatait egy „idegen" gondolataihoz kell
illesztenie - ad absurdum véve, legalább oly mértékben, mint Beckett „lényeinek" - ,
hogy elfogadhassa, megcáfolhassa, kiigazíthassa vélekedését, vagy éppen úgy tegyen,
mintha nem is neki vagy hozzá szólna, csupán „elbeszélnek" egymás gondolatai mentén haladva) a dialogizáló hős személyiségének rejtettebb, összetettebb vagy csupán más
vonásait tárja föl, mint a monológ, vagy a leírás. Azáltal ugyanis, hogy a párbeszéd alatt
a hősnek személyisége egy részét, korlátlan szabadságát föl kell függesztenie avégett,
hogy a dialógus kialakulhasson, folytatódhasson vagy bármilyen irányt vegyen, olyan
jellemvonásait ismerhetjük meg, amelyre csak azáltal derül fény, hogy szituációba kényszerül. Amikor ugyanis egy regényhőst párbeszédre ösztönöz az író, a bizonytalanságba,
a sötétség és kiszámíthatatlanság birodalmába taszítja, hiszen kibillenti a biztosnak, de
legalábbis ismerősnek tűnő magányból, kiűzi a védekezésből kialakított és elfogadott
megszokások bástyái közül és védtelenné teszi. Nemcsak arra kényszeríti a hőst, hogy

78

tiszatáj

érintetlensége és szabadsága egy részéről lemondjon, hanem arra is, hogy megküzdjön
az alkatától különböző másik hős természetével, gondolkodásával, szokásával, egyszóval éberebb legyen mind magával, mind a másikkal szemben, mert létmódjának igazolása és védelme a tét.
A párbeszédre késztetés: a hősök mélyvízbe dobása is; az író váratlanul olyan
helyzetbe hozza őket, amikor szükségük van arra, hogy életösztöneiket, védekezési
mechanizmusaikat, reflexeiket mozgósítsák megmaradásuk érdekében. A párbeszéd az író tudatos vagy akaratlan szándéka ellenére is - olyan dilemma elé állítja a hősöket,
amikor el kell dönteniük, képesek-e önző érdekeikről és vágyaikról, igazságuk feltétlenségéről és megkérdőjelezhetetlenségéről, megszólíthatatlanságukról és rögeszméktől
átitatott szokásaikról lemondani, avagy sem. Végül is akár képesek, akár nem, mindkét
esetben hasznos ismereteket szerezhet róluk az olvasó.
Az én-regényben, ha a narrátor valamely regényhős monológját vagy párbeszédben elmondott szavait idézi föl, mindig kételyünk támad az elmondottak hitelességével, épp-így létével kapcsolatban. Óhatatlanul ts azt kérdezzük: miként lehetséges vajon
az, hogy az én ilyen pontosan emlékszik az egykoron - nem ritkán évtizedekkel korábban - hallott mondatokra? Vajon csakugyan emlékezik-e az író, avagy az emlékei
felelevenítése és egymásba ojtása közben nagyon is tudatosan igyekszik „befolyásolni"
a múltból földerengő szavakat?
Egynémely író szeret párját ritkító emlékezőtehetségére hivatkozni, miként erre
Martin du Gard-nál találunk példát: „Emlékezőtehetségemnek, mely, mint mondtam, inkább vizuális, megvan az a sajátossága, hogy a vizuális emlékek révén gyakran az auditív
emlékek is bevésődnek. Olyannyira, hogy ha leckét mondtam fel, láttam magam előtt
a könyv lapjára nyomtatott szavakat, sőt ha figyelmesen végighallgattam egy előadást, emlékezetem, mely rögzítette az előadó tanár külsejét és modorát, a mozdulatok
emlékképéhez
kapcsolódva egyszersmind a hangját, a hanghordozását és a szavait is megőrizte, s következésképpen szavainak értelmét is. Ezért van az, hogy sok régen hallott mondat, amelyet már
el kellett volna felejtenem, pusztán azért maradt meg bennem, mert - a környezet és a pillanat foglyaként, amelyben hallottam - kapcsolódott annak a személynek az emlékképéhez,
aki mondta." Mégsem szűnik meg bennünk munkálkodni az a fránya kisördög, amely
fügét mutat az efféle körmönfont magyarázkodásra, s tovább kíváncsiskodik: vajon
csak egynémely emlékezetből fölidézett személy szavaira igaz a Martin du Gard-féle kijelentés, avagy mindenkiére egyaránt? Mert ha csak egyetlen kitüntetett személyre esik
az író pillantása, megeshet, hogy oly mélyen hatja át őt a vizsgált személy lénye - amelyből nemritkán csak egy mozdulat, egy szokatlan hangsúly, egy feledhetetlen szófordulat rögzül az emlékezetben - , hogy különösebb erőfeszítés nélkül képes beszélni bármikor abban a modorban, mely az általa teremtett alakot jellemzi: mert az alak akként
él képzeletében, ahogyan a csak rá jellemző szófordulatok kapcsán az író kibont belőle
egy fiktív személyiséget.
Ám abban az esetben, ha több személy népesíti be az író emlékezetét - akik a tudatfaggatás során hol itt, hol ott keverednek bele a meseszövésbe - , vajon nem látszik-e
hitelesebbnek az, amit Yourcenar állapít meg Hadriánus álarca mögé bújva: „Összekeverednek bennem a dátumok: emlékezetem akár egy hatalmas freskó, amelyen egymásra torlódnak a különféle időszakok eseményei, utazásai"? Bajos lenne eldönteni, hogy a freskószerűen megőrzött múltból felhangzó szavak csakugyan annak a személynek a szájából
és éppen úgy hangzottak-e el, akinek tulajdonítani szeretnénk egy gondolatot, s nem

1997. február

79

szed-e rá az emlékezet, amelynek tudvalevőleg megvan az a jó szokása, hogy rendezőként szűri meg és rendezi át a valóságelemeket. Sokkal inkább az tűnik valószerűnek,
hogy az író emlékezetében egy alak - akinek bizonyos szokásait, szófordulatait, gondolkodási módját jól ismeri - az egykori benyomások és megfigyelések alapján rögzül
az író tudatában, s ennek alapján ad a szájába olyan gondolatokat vagy közhelyeket,
amelyek tökéletesen illenek az illető személyiségéhez, de pontosan rávilágítanak arra is,
miként látja őt az író.
A megfigyelt és emlékezetből fölidézett személy nincs egyedül: az író saját emlékezetét és képzeletét kölcsönzi oda neki, hogy álarcai mögé hatolva megmutassa személyét és azt a valakit, akivé az írói megvilágításban vált. Nem történik más e láthatóvá
tétel esetében, elrejtettségből napfényre hozásban, mint amit Proust ír le a martonville-i

templomtornyok kapcsán: „Csakhamar a vonalaik és napfényes felületük kéreg módjára
hasadtak széjjel, valami felderengett bennük abból, amit eddig elrejtettek, olyan gondolatom
támadt, amelyet egy perccel előbb még nem ismertem, s amely kezdett szavakká rendezkedni
a fejemben, s az az örömöm, melyet az imént a tornyok látványa okozott, ezáltal annyira
megnövekedett, hogy mintha csak megrészegedtem volna, nem is tudtam másra gondolni."
Az a gyanúm, alig is van számottevő különbség - az emlékezőtehetség bármily
csodákra képes mutatványai ellenére is - aközött, hogy csupán egyetlen személy vagy
több esetében merül föl a pontos idézés hitelességének a kérdése. Semmivel sem kevesebb kétely és aggály merül föl ugyanis az olvasóban, ha egyetlen személy gondolatait
idézi oly hűen és megfellebbezhetetlenül az író, hogy a hozzáköltés, az írói képzelet tudatos működésének: válogatásának és korrekcióra törekvésének vádjával ne illetnénk
őt, mintha egyszerre több alakét igyekszik valóságosnak elhitetni. Mert pontosan tudjuk, hogy nem egy vagy több személy beszél hozzánk, csupán az író, a narrátor váltogatja a különböző tudatszinteket - tehetségének és lélektani ismereteinek mértékében -,
és álarcok mögé rejtett Énje sokféle sorsbetöltésének lehetőségét villantja fel előttünk.
E tekintetben nincs is különbség abban, hogy az író az emlékezés során milyen nemű
regényalakot idéz elénk a monológok vagy párbeszédek révén.
Az emlékezés, amely önfeledt megmerítkezés az elveszettnek hitt, ám a révületben
megtalált ősharmónia folyamában, az érintetlennek tűnő egység ősforrásában, nem ismer sem nemek közötti különbözőséget, sem korkülönbséget. Igazat kell hát adnunk
az antik bölcseletet és művészetet jól ismerő Yourcenarnak, aki személyes vonzalmai és
írói hajlama folytán visszatérve az antik mítoszokban említett őslény androgyn-jellegé-

hez, azt állítja: „Minden férfi és nő, aki átélte az emberi lét kalandjait, én vagyok". Ez a ki-

jelentés nem a híres flaubert-i kijelentés megerősítése vagy parafrázisa, sokkal inkább
annak a tudatosítása, hogy az író számára teljesen mindegy kinek, mely nemű regényalaknak a szerepébe képzeli magát, ha a hős személyén keresztül a lét kalandjára, kibírhatatlanságára mutathat rá. Ugyanis az emlékező a tudatfaggatás és múltidézés során
nem pusztán saját élményeit tárja elénk, hanem egy család, egy kisebb vagy nagyobb
közösség élményeit, hagyományait ötvözi egybe az övével, s az így kapott kép révén
különbözteti és határozza meg önnön lényét, amely az emlékezés természete szerint
nem igényli a nemiség hangsúlyozását. E légiesítésben, androgynné-válásban az író segítségére sietnek a szavak, amelyek fenntartják az emlékezés hitelét. Proust éppúgy képes megvilágítani Swann elrejtettségben hagyott jellemét,
mint Charlus-szét vagy Francoise-ét, mint ahogy Marguerite Yourcenar Hadriánusét vagy Zénóét.

80

tiszatáj

Az írók közül nem is egy szeret azzal a fogással élni, hogy a nagyobb, fokozottabb hitelesség kedvéért még idézőjelbe is teszi valamely alak mondandóját - , ez nem is
szolgál másra, minthogy bizonyos jól bevált eszközök révén az író rászedje a mégoly
éber olvasót is. Hiszen az idézőjel használata, amely éppen az egykori iskolai memoriter-tanulásra, a szakmai publikációkból ismert korrekt idézésre alapozza lélektani hatását, azt a benyomást igyekszik elmélyíteni az olvasóban, hogy az író a lehető legnagyobb őszinteségre, elfogulatlanságra, hitelességre törekszik.
Az író visszaél fegyelmezettségünkkel és hiszékenységünkkel, mintha ördögi
cselvetése közben orra alatt mosolyogva azzal nyugtatná magát: „ugyan kiben támadna
kétely az idézőjel láttán?"; csakhogy az irodalomtanárok, akik a gyakori dolgozatjavításokból tudják, mi minden ostobaságot szoktak hiányos vagy rossz emlékezetük folytán idézőjelbe tenni a tanulók, és az éber olvasó nem egykönnyen ül fel e ravasz fogásnak. Sőt, minél nyilvánvalóbbnak, kétséget kizáróbbnak igyekszik az író feltüntetni az
idézőjelben kiemelt gondolat hitelességét, annál erőteljesebb gyanakvásunk. A regénybeli meseszövés menetébe közbeiktatott, idézőjelbe tett monológ vagy beszédrészlet,
feltűnő módon és félreérthetetlenül megkülönböztetni igyekszik magát a hagyományos párbeszédtől, nyilván a jelöléssel is azt jelezve, hogy más természetű beszédhelyzetről van szó. Az idézőjeles formában közölt gondolat egy összefüggő, pergő párbeszédből kiszakított egység, melynek önálló hír- és jelentéstartalma van, épp ezért
nem igényli más regényhősök helyreigazítását, módosítását vagy ítéletét, hogy értékét,
érvényességét, igazságát a helyére tegyük. Az idézőjel használata azt is hangsúlyozza,
hogy a beszélő valamilyen személyes indíték okán kiemelt, megkülönböztetett szerepet
játszik a szóvivő - a narrátor, a kommentáríró - emlékezetében és tudatfaggatásában,
emiatt az idézőjelben lévő gondolat erősen szubjektív jellegű, s azt érzékelteti, hogy
a szóvivőnek bensőségesebb, meghittebb viszonya van az elmondott gondolathoz,
mintha egy párbeszédben hangzana el.
A mondatfűzés lendülete - melynek sodrásában az események, élmények és szavak egymásra torlódnak, egymásból nyerik új jelentésüket és árnyalatukat, egyik a másik hatására mutatja meg takarásban rejtekező valóságát, következésképpen az író szüntelenül arra kényszerül, hogy újabb és újabb magyarázó tagmondatokat szúrjon az eredeti mondanivalójába - , olykor nem is engedi meg, hogy az író megtörje a mondat
egységét valamely regényalak kedvéért. A lendület, a gondolati egység, a mondat végéig
kitartó dallamív megőrzése végett az író az emlékezetből föltoluló párbeszédrészleteket
éppúgy beleszövi a mondat szövetébe, mint akármely más elemet. Sok ezernyi példát
találunk e megoldásra Proustnál: „Most, hogy mindazok az eszmék, amelyeket hozzáfűz-

tem, szépnek találtatták velem ezt az arcot - talán főképp legjobb énünk megtartásának ösztönéből, azért, mert mindig kerüljük a csalódottság érzését -, s mivel az új s az eddig megálmodott Guermantes hercegnő egy és ugyanaz lett, olyannyira elválasztottam őt az emberiség maradék tömegétől, amellyel puszta testi látásakor egy pillanatra összekevertem, hogy
bosszúsan hallottam, mikor ezt mondták körülöttem: 'Szebb, mint Sazerat-né, szebb, mint
a Vinteuil lány', mintha őt, a hercegnőt szabad lenne összemérni velük.1"
Az emlékezetből fölidézett - vagy miként a prousti eljárásból látjuk: a valósághoz
hozzáfűzött eszmék által megálmodott - regényalak szavai bizonyos értelemben lefokozódnak, s eggyé válnak a leírás, az elrejtettségbol lathatóvá tevés egyéb más írói
eszközeivel. Ugyanakkor örök izgalomban is tartják az írót - aki a regényalakot, mint
Énje egy eltávolított felét szemléli - és jelentőségükön vagy élményfölidéző szerepükön keresztül választják el az ént „az emberiség maradék tömegétől", miként Proust

1997. február

81

határozza meg ezt a Guermantes hercegnő leírása közben kitalált arcképfestői eljárást.
Az írói képzelet révén elkülönített és teremtett alak - aki az elrejtettségből megelevenítettség során megegyezést mutat azzal a lénnyel, akit az író megálmodott és leírni kívánt - egy végtelen dialógusforrás alanyává válik. Az író e tekintetben megismétli
ugyanazt a mitopoétikus tudat-kivetítési eljárást, amelyet az archaikus kori ember követett, amikor saját képzeletéből életre álmodta az isteneket, akikhez fohászkodott és
áldozattal járult. Az írói emlékezetből vagy képzeletből előhívott személy minden pillanatban elő akar bújni elrejtettségéből, le akarja vetni a rákényszerített álarcokat, és létezését, eszmélkedése tanúságtételével: az önálló gondolatok közlésével óhajtja bizonyítani. Sarraute azt mondja a párbeszédben partnerré vált regényalak és író viszonyáról,
hogy: „Ez a hús-vér 'partner' szüntelenül táplálja és felújítja tapasztalatainak
tartalékát.
O a par excellence katalizátor, az izgalomforrás, mely ezeket a mozgásokat elindítja, az
akadály, mely összetartja őket, meggátolja, hogy elpuhuljanak a könnyedségben és érdektelenségben, vagy szüntelenül körbeforogjanak a rögeszme egyhangú szegénységében".
Sarraute pontosan leltárba szedi mindazokat a kulcsszavakat, amelyek meghatározzák a regényalakok beszéltetésének szükségességét és kényszerét: „táplál", „felújít",
„izgalomforrás, mely elindít", „akadály, mely összetart", „meggátol"... stb. Ezek egynémelyike arra is következtetni enged, hogy a meseszövésbe szőtt, idézőjelbe tett,
múltból felderengő szavaknak miben ragadható meg eltérő jellege a hagyományosan
jelzett párbeszédformától. Minden bizonnyal abban, hogy valamely leírni vágyott jelenség kapcsán nagyobb hitelt kap a hasonlított tárgy, dolog, személy épp-így léte azáltal, hogy egy pártatlan, látszatra az írótól is független regényalak a hasonlító, a sajátos
leírást adó személy.

KAJÁRI GYULA: SZÉCHENYI PORTRÉJA I.

82

tiszatáj

K

R

I

T

I

K

A

Egy fiókos ember labirintusai
C S Á T H G É Z A ESSZÉIRŐL
Szajbély Mihálynak hála a novellákat mesélő Csáth után eleven képet rajzolhatunk a publicisztikát mesélő Csáthról. Ki-ki sajátos módon készítheti el a rajzot: az
azonban talán bizonyosnak vehető, hogy nem pusztán sztorikat mondó, információkat hűvösen egymás mellé illesztő szerző jelenik meg előtte, hanem egy bölcsen, ám
a tudományokban való jártasságát nem tudálékosan csillogtató író megnyilvánulásaiként olvassa majd Csáth ezen írásait.
Szajbély utószavában figyelmeztet: az írások nem kronologikus rendben sorakoznak, hanem tematikus egységekbe sorolva - mintegy kötetté komponálva tehát (felettébb ügyesen) Csáth egyes publicisztikai megnyilatkozásait. Két önéletrajz után az emberismeret, társadalmi fejlődés és pszichoanalízis blokk jön, majd az erkölcsös hazugságok, a „Pesti Napló"-ban megjelent vasárnapi conferance-ok, a könyvek, alkotók,
az alkotómunka pszichológiája, illetve a képzőművészet, irodalmi és színikritikák fejezetei következnek. Külön részekbe szubszumálta a szerkesztő a „Bácskai Napló"-ban
napvilágot látott budapesti leveleket, az 1905-ös választások időszakában papírra vetett
politikai cikkeket, a szabadkai ügyekről, palicsi kirándulásokról szóló beszámolókat,
az iskolaügy, gimnázium, egyetem, a nőkérdés, házasság, szerelem témakörében megnyilvánuló Csáth-fejtegetéseket. Szajbély utószava, az orvosi kifejezések magyarázata,
rövidítésjegyzék, igen nagy műgonddal kreált jegyzetek, s betűrendes tartalomjegyzék
zárja a kötetet.
Az iménti lajstromból kitetszik: zavarbaejtően gazdag e 486 oldalas mű. Reflexiómban mindössze arra teszek kísérletet, hogy Csáth esztétikai tárgyú, továbbá az analízissel legdirektebben összefüggő szekvenciáira rezonáljak.
Ami az előbbit illeti: Csáth tipologizáló hajlamát markánsan nyilvánítja ki egy,
„Friss könyvek"-ről szóló szemléjében. Felfogása szerint akadnak nehezen hozzáférhető, egyéniségüket elrejtő, „varázsfiókos", belső alkotók (Gárdonyi, Bródy, Arany,
Csehov, Emerson, Andersen) - s akadnak külsők, olyanok, akik nem leplezik, nem fedik magukat (erre Herczeget, Mikszáthot, Jókait hozza fel példaként). Csáth a „varázsfiókosokat" kultiválja, tudniillik őket olvasva az intimitás érzése tölti el; mintha egy
személyesen neki adresszált levél címzettje lenne, a meghittség örömét átélő megszólított. Üdvözölhető tendencia, hogy az új szerzők egyre inkább exkluzív, belső auktorok. Az egyénit, pillanatnyit kereső individuum áltáluk tehet szert az örök, általános
emberi momentumokra. (Nehéz lenne kikerülni ezen felosztás értelmezése során Jung
introvertált, extrovertált dichotomizálását!)
Másrészt - Mikszáth „A Noszty fiú esete Tóth Marival" című regényét bemutatva
- megkülönbözteti Csáth a mesélőregényeket mintegy riportként formázó szerzőket és
az egységet nem meséléssel, hanem az emberi életet líraian komponáló prezentációval
megelevenítő alkotókat.

83

1997. február

A riport - szerinte - nem újdonság, miként Mikszáth feltételezi, hanem az elbeszélés legősibb fajtája: hiszen az „Iliász", az „Odüsszeia", az „Aeneis" éppoly tényekre vonatkozó, eseménycsoportokat bemutató, mint (példának okáért) Jókai, Dumas és Victor Hugó regényei. Modernebb tehát az ember belső természetét szorgalmasan kutatók munkássága (pl. Balzacé, Flauberté, Dosztojevszkijé, Stendhalé, Tolsztojé,
Jacobsené, Csehové, Turgenyevé, Anatole France-é és Thomas Manné). Érdekes módon akad egy, kettős besorolással illethető szerző, aki éppúgy mesél, mint ahogyan az
események okait keresi a lélekben: Dickens.
A krónikás, anekdotázó regény fölé szituálja Csáth a szubsztilis lelki analízisek
epikáját.
A mondottak ellenére úgy véli Csáth: „Mikszáth elsőrangú művész. Olyan, akinek a kifejeznivalójából semmi sem vész el alkotás közben." Kedélyes, humoros nyelvművész, könnyed, technikája imponálóan biztos; legnagyobb értéke a nyelve. Speciálisan magyar karakterű, még abban is, hogy erotikája nem kelt emóciókat. Ugyanakkor:
nem vesz tudomást a tudományokról, a művészetekről - s általában - minden iránt
közömbös, ami saját miliőjén kívül van. Kicsiny látószögből néz, amit azonban ezen
belül meglát, azt tévedés nélkül veszi észre.
Rögvest a Mikszáth-jellemzés után olvasható két Jókairól szóló beszámoló. Jókai
ma egyike legolvasottabb íróinknak - intonálja mondanivalóját Csáth. A fiatal írók és
az esztéták fanyalgását az olvasók nagy száma ellensúlyozza. Jókai a jövő írója, hangoztatja - annak ellenére, hogy egy ideig maga Csáth is tagja azon tábornak, melynek hívei
Gyulai Pál „alacsony szempontú ítélkezése szerint" a való élet, élő emberi alakok leírásának képtelenségével vádolják e szerzőt. 1914 augusztusa változtatta meg Csáth felfogását. Innentől úgy véli: Jókai mindenkinél nagyobb: nagyságát sem Dickens, de
Flaubert, Zola, Dosztojevszkij, Balzac és Francé sem éri el. Homérosz, Szophoklész,
Shakespeare és Goethe mellett a helye! Ezen állítás bizonyításához azonban arra lenne
szükség, hogy kidolgozást nyerjen egy pszichológiai alapon álló esztétikai kritika tudományos módszertana. Ezt Csáth saját feladataként nevezi meg. Vállalkozását nem
teljesítette, de hogy milyen irányba indult volna el - vélhetőleg - realizálása kedvéért,
arra később visszatérek.
Utalva az előzőekben vázolt két tipizálásra: figyelmet érdemel véleményem szerint, hogy milyen mértékben válik érték-közömbössé a típusba sorolás akkor, amidőn
egy-egy életművel külön foglalkozik Csáth. Hiszen Jókai külső ember nála (Mikszáthhoz hasonlóan), amellett riportos, mesés regények szerzője - s lám csak, hogy felszikráznak a neki szánt dicsérő jelzők, amikor róla van szó! Úgy tetszhet: valóban inkább
deskriptívek, s nem elsősorban normatívak Csáth jellemzett sémái. A sémák bizonyos
fokú sminkelése persze a módosuló ízlés számlájára írandó - legalábbis bizonyos mértékben - , hiszen Bródyt méltatva bevallja Csáth: volt idő, amikor „Jókait, Petőfit csak
élveztem, de Bródyt már értettem".
A modernizmus felettébb izgatja Csáthot. A folytonosan magukra figyelő, aggályos - lelkiismeretes szerzők egyik prototípusa nála a „Bovaryné"-t évtizedekig javítgató Flaubert. Gondoljunk itt arra is: miért épp Flaubert lett az idős Sartre legkedvesebb terrénuma, s hogy feltűnik Flaubert jelentősége mások mellett Barthes-nek is, aki
olyképpen érvelt: Flaubert „végérvényesen tárggyá alakította az Irodalmat a munka értékének a felmagasztalása útján". (Vö.: Roland Barthes: „A szöveg öröme." Osiris Kiadó; Budapest, 1996. 7. oldal. A klasszikus írásmód tudniillik megsemmisült^ - '
rel, s ezáltal vele kezdődően máig az irodalom a nyelvezet problémájává v^Ji

Á

84

tiszatáj

A dekadenciát a XIX. század közepe tájékától datálja Csáth, s Franciaországból
eredezteti. A süllyedésnek, elfajulásnak a divatja úgy fejleszti szerinte a művészetet,
hogy a naturalizmussal szemben az idealizmust állítja piedesztálra, s a parnasszistáktól
a dekadensekhez dezertáló Verlaine-re ez éppúgy jellemző, mint Baudelaire-re, Mallarméra. A dekadens mentalitás egyik iskolaversét, Baudelaire „A macska" című költeményét citálja Csáth, említve azt, hogy a macska-téma éppúgy centrális - Baudelaire-hez
hasonlóan - Verlaine-nél is. (Bizonyosan több véletlennél: a strukturalisták - pl. LéviStrauss - oly nagy szeretettel preferálják épp a macskákat poézisbe foglaló Baudelaire-t,
Verlaine-t. S hogy Pavlov - később még utalok rá - femininnek tartva óvatos ódzkodással közelített a macskákhoz...) Szimptomatikus Csáth ama diagnózisa: a lírai uralom
elmúltával a dekadencia Ibsen újrafelfedezésével a drámában tűnik fel, de Beethoven
ismételt kitüntetéséhez is van köze, a képzőművészetben pedig nagy jövő áll előtte.
Két olyan szerzőre leltem, akiket nagyra taksált Csáth, s mára - lehet jogtalanul elfeledettekké lettek (az egyik egy „fiókos ember": Kupcsay Felicián, a másik pedig
a „Terka" szerzője: Kanizsay Ferenc). Elgondolkodtató, amit a „Figyelő" megszűnéséről, illetve „A Holnap"-ról ír Csáth.
A korlátokat a hétköznapi prüdéria elutasításával szétfeszítő Prielle Kornélia,
Duncan megejtő tánca, vagy Lotz saját lányát is meztelenül visszaadó vásznai azt manifesztálják: más a rutinier valósága, s az érzékiség szabadosabb konstituálásával elénk tárt.
Zseniális, jóllehet aforisztikus bemutatásokat kapunk Ignotusról, Hatvanyról, Lukácsról. Az utóbbiról némi szarkazmussal, de találóan megörökítettet idézem: „Lukács
az esztétika okkultistája. Okkultista tudós módjára böngészi a betűket s ami a betűk
között van. (Főleg ez utóbbit.) Óriási gondot és figyelmet áldoz aprólékosnak látszó
részletekre, és mint egy képtalányt fejti meg a dolgok jelentőségét.
Magának ír, nem nagyon törődik a világossággal. Azt a benyomást kelti, hogy
csak beavatottaknak szánta az írást. Alkimistához hasonlít, aki hosszú tekercsekben
írja le tapasztalatait az aranycsinálásról és a drágakövek átalakulásáról - titkos jelekkel,
amelyet csak..." E rövid, torzó néhány sor véleményem szerint kiváló judíciummal mutatja be az esztétikai esszéit főként saját épülésére szánó Lukács Györgyöt! (S mennyire
konvergál e meglátás a Hauser Arnold által hangoztatotthoz - többek között az övéhez is - , s más, hasonló kifogásokat nyilvánító Lukács-kritikusokéhoz!)
Áttekintésem jelen részének zárásaként egy olyan megállapításra kívánok reflektálni, amely átvezet a pszichoanalízist, annak egyes szegmentumait, eredményeit immanensen alkalmazó Csáthoz. Szomoryval foglalkozva az idegrendszer finomságát dicsérve kerül említésre a komplex. Ez azon képzetkörök jelölésére szolgál, melyek az
egyént a leginkább foglalkoztatják, irányítják az impressziók, a fantázia néhány nyalábba összefogott szerveződésének hála. Petőfi komplexei a szabadság, szerelem, hírnév, vándorlás, dal. Adyéi: a szerelem, halál, bor, pénz, utazás, dicsőség, siker. A Szomoryéi: a szépség, pompa, előkelőség, szenvedés, kéj, bűn, éhség.
A lélektanban is igazán otthonos Csáth Géza megnyilvánulása ez!
ígéretemhez híven másodikként a kötetnek az analízissel a legdirektebben összefüggő szekvenciáira rezonálok. A tudományos megismerés útját vázlatoló Csáth Kopernikusz, Darwin és Freud egybehangzó tudománytörténeti jelentőségét abban látja:
az objektív vizsgálódással, a kísérletezéssel a modern természettudományok alapjait
rakták le. Az újkor nem a megszokott elvárások szerint jelenítette meg elemzett objektumait, hanem valósághűen. Freud tudatosító szerepe az analízis művészetét negligálóknak hála, a kenyéririgység, a nemi védekezés, s az általános érdektelenség által motivált

1997. február

85

kollegák averziói miatt vált botrányossá. A művészet minősítés azért érdemelhet ma
különös figyelmet, mivel az újabban megint sorjázó Freud - újraértékelések ha a tudományos státuszt artefaktuális ráfogásnak állítják is be, az elemzések artisztikusságát
nem tartják megkérdőjelezhetőnek Freud esetében. Erről az egyik legfrissebb megnyilvánulásként: „A freudizmus alkonya". (Szerkesztette: Popper Péter. Európai füzetek 2.
Új Világ Kiadó; Budapest, 1996.)
Freudnál a hisztéria szexuális trauma következménye. Megjegyzem: egy szakmaibb áttekintés során igen termékeny konzekvenciák levonását engedhetné meg annak
taglalása - miként alakult át tömegesen a hisztéria pszichózissá! A trauma-képződés
mechanizmusait elemezve - emeli ki Csáth - Freud a benyomások felnagyítását, a benyomások negligálását - eliminálását, s az asszociációkat kirekesztő mozgásos lereagálást állítja típus-értékűnek. Az elmebetegségek, a pszichózisok eszerint a mentalitás szerint olyan konfigurációk, melyek alkotóelemeik: az alkat és a trauma sajátosságaiból
állnak elő.
Csáth a papok és katonák nélküli, tökéletesen berendezett társadalom kinevelését
várja a pszichoanalízistől - éppúgy, mint a Kosztolányinak nyilatkozó Ferenczi Sándor
is! (Utalás erejéig: Csáth laicizáló szemlélete nyilvánul meg e helyütt is, ahhoz hasonlóan, ahogy az oktatásból is száműzné a hit dogmatikus terjesztését.)
Pavlov munkásságának originalitását éppúgy felismeri, mint ahogyan meghatóan
pedáns értékelését adja Korányi Frigyes munkásságának.
Úgy vélem, különös téma esetében az öngyilkosság, illetve annak megítélése. A csak
jelzem, de nem kívánok meghalni aktus-értelmezés mellett felbukkan azon állítás: létfenntartási akciói sikertelenségét belátva a vágyainak nem megfelelő élet lezárásaként
az önkéntes életeldobás a legintenzívebb, legideálisabb bátorság. Mintegy Ady kuruckodó daca köszön itt vissza. „Nos, az öngyilkosság - a leghatalmasabb életvágy, a megalkuvást legkevésbé tűrő primér életösztön munkája. Mert mi lehet nagyobb bizonyítéka az élet mohó kívánásának, az optimumra való intranzigens törekvésnek, mint az,
ha vagyonunkat vagy becsületünket, egészségünket vagy szerelmi boldogságunkat elvesztve, nem akarunk tovább élni?"
Ami az öngyilkos művészeket illeti: a magasabb rendű éleslátással bíró alkotók
tulajdonképpen áhított szabadságukra lelnek, ha lelki érzékenységük fokozottsága miatt az öngyilkosság által kilépnek ketrecükből.
Mint ahogyan egyes alkotók taksálása során is ráakadhatunk ma kevéssé evidensnek mondható minősítésekre, úgy a szakemberként megnyilvánuló Csáthnak is akadnak tévesztései. Ilyen - példának okáért - azon megállapítása, amely szerint a 27 éves
Látrányi Sándor egri elmegyógyász főorvos a „szent betegségnek" tartott epilepszia
adekvát gyógymódjára lelt az Epuratinnal. Milyen szerencsés lenne, ha eme diagnózis
váteszi lett volna, s nem kellene még mindig többé-kevésbé ismeretlen kórképként kezelnünk az epilepsziát ... De az esztétikai judícium általánossága mellett a szakmai
kompetencia általánosságát sem vitathatjuk el Csáthtól ilyen melléfogások beismerése
mellett sem.
A vállalt két téma rövid vázlatolásán túl mennyi mindenről lenne ildomos szólni!
Az iskolaügyekről diszkutáló Csáth az emberbutító középiskolát pellengérre állítva az
interdiszciplinaritást kultiválja (s bizony elmondhatjuk: jámbor óhajnál - nálunk! - máig
nem több e szándék, a N A T ily szempontból respektálható erőfeszítései ellenére sem).
Vagy: a feminizmust karikírozva a haladást (szexuális téren is) egyfajta hidegülő
szív - kifinomult idegrendszer fejleményként aposztrofálja.

86

tiszatáj

Stílusa megejtően frappírozó, s egyben pontos. Például: „A közönség konstatálta
ma este, hogy Sardou már idestova 76 éves, s bár az egészsége kielégítő, a legújabb
műve élénken tanúskodik egy valamikor uralkodó drámai művészet letűnéséről."
Befejezésül: a Jókai ürügyén említett „pszichológiai alapon álló esztétikai kritika"
csíraformájú (ígért) jellemzéséhez szeretnék visszakanyarodni. Az „Enyém, tied, övé",
1875-ben megjelent Jókai művel olyképpen is dicséri Csáth: annak egyik fejezete a par
excellence analitikus mentalitás kiváló előképének tekinthető. Való igaz: a „Serena"
szubsztilis módon mutatja be a kényszerképzetes Ince rögeszmeképződését, s azt az
elegáns fogást, hogy ennek felismerése nyomán a főorvos Walter Leó segítségét elfogadva miként beszélteti ki - mintegy terápiás beszélgetést alkalmazva - Incéből az őt
traumatizáló élményeket. A rögeszméket elfogadó barát asszisztálása hozhatta meg
Incének az élettől vett harmonikus búcsút. Ügy vélem: Csáth egyik eminens felismerése
e fejezet kiemelése. (Ma is ajánlható egyébként megítélésem szerint minden pszichiáternek!) Vö.: Jókai Mór: „Enyém, tied, övé." Akadémiai Kiadó; Budapest, 1964. II. kötet,
238-256. oldal.
A „fiókos" Csáth esszé-teljesítménye a X X . századi magyar irodalom egyik feltétlen értéke. Varázslatos világ a Csáthé. Az általa oly nagyra értékelt belső világ, a személyes ént alkotássá formáló, ám mindezt valami leplezni szándékolt, s többé-kevésbé
mint rejtjelezett tárgyat közkinccsé tévő aktus: ez az ő vállalt kanosszája, ez gazdag,
utalásokkal és sejtésekkel végigjárt labirintusrendszere.
Eme gyűjteményben egy érzékeny, kulturált, az egyéniséget preferáló szerző
megnyilatkozásai autentikus, az olvasó számára a felfedezés élményét is nyújtó elrendezésben, imponáló okadatolással kerülnek elibénk.
Megpróbáltam hibákra lelni, ám mindössze egyre akadtam: a 270. oldalon
a „Nem az ő előjoguk, hogy túllépjék a korlátokat ..." kezdetű mondat - a kontextusból kitetszik - feltétlenül értelemzavaró. Épp az ellenkező állítás illenék ide. Lehet,
hogy Csáth szórakozottsága a ludas, ám még ezen esetben sem lehet szó nélkül hagyni.
Azonban: csekély melléfogás ez ahhoz, hogy akár a legkötekedőbb ítész is ne azzal
zárja ismertetését - Csáth valódi szakértője Szajbély, akinek teljesítményéhez gratulálni
kell. (Csáth Géza: „Rejtelmek labirintusában." Összegyűjtött esszék, tanulmányok, újságcikkek. Magvető Kiadó; Budapest, 1995. Szerkesztette és sajtó alá rendezte: Szajbély
Mihály.)

1997. február

87

Prospero protestál
H A T Á R G Y Ő Z Ő : ÁLOMJÁRÓ EMBERISÉG
„Az, hogy a magyarnak se filozófusa, se filozófiája nincs, annak a jele, hogy - minden magahányó kelletése, magamutogató műveltségfitogtatása ellenére - a magyar: nem
intellektuális nemzet." - írja Határ Győző Alomjáró emberiség című könyvének (Auróraezotériák 10. London 1996. 306 lapon) 157. oldalán. A mű a továbbiakban - és az előbbiekben - pontosan ennek a szerzői kijelentésnek a cáfolata. Egyrészt azáltal, hogy az
Aurora-ezotéria sorozatba tartozó műveit maga az alkotó is filozófiainak, illetve filozofikusnak minősíti, másrészt mivel azok mindenben meg is felelnek a filozófiai eszmefuttatás követelményeinek. A szülőhazájában elsősorban szépíróként és költőként
ismert alkotó vázlatait, ötleteit, esszéit, karcolatait gyűjtötte egybe ebben az igényes kivitelű és tipográfiájú, borítóképével egyszerre emblematikus és (de) fantasy-féle várakozásokat ébresztő kötetben. Nehéz akkor kijelenteni egy műről, hogy egységes, amikor
tobzódik a különböző műfajokban. Vers, mese, álinterjú, glossza, vallástörténeti fejtegetés, zen-buddhista példázatszerű rövid (és szerény) észrevétel, fantasztikus (többnyire
pesszimista) jövőkép, filozófia(történet)i kutakodás egyként megtalálható az Alomjáró
emberisében.
Ami mindezt összeköti az talán a filozófián túl rejtőző, napjainkra annak
határvidékeire szorult metafizika, annak is az a kissé filozófiátlan ága, melyet az első
esszéisták (Montaigne), még inkább azonban a francia és a német felvilágosodás morálfilozófusai - filozófiái hívtak életre. A szöveg összekötő ereje, kovásza itt is a gondolkodói szubjektum, illetve annak önmagára történő reflektálása.
Határ Győző tehát filozófus (is), a szó nyugati-szellemi értelmében. Ebből következően van a magyarnak filozófusa, anyanyelvi metafizikateremtő-írója, aki létével
cáfolja ennen tételét, a magyar filozófus nemlétét, bár hazai elődeit és jelenkori társait
szinte egyáltalán nem említi, vagy ha említi is, éppen hogy elmarasztalóan, ironizálva.
Ezzel a gesztussal elhatárolja magát lehetséges magyarországi gondolati gyökereitől, de
a honi megmérettetéstől is. Értve ezen azt, hogy nemcsak mondanivalójának megfogalmazási módjai, hanem lényegi tartalmai is kívül, vagy messzire kerülnek a legtöbb
kortárs vita körén. És ez nem pusztán a hazai fogadtatást jelenti. Kívülről, a saját maga
által meghatározott pozícióból próbálja szemlélni az emberiség szellemi folyamatait,
hogy maró iróniával ábrázolja azokat, nem kímélve saját életművét sem.
Mivel minden, mit tapasztalhatunk, emberi, így ez a minden foglalkoztatja Határt, kinek filozófiája szinte egyetlen megfeszített próbálkozás arra, hogy objektivitását
megőrizve tárja fel, mutassa meg az emberben tulajdonságait, mialatt tudatában van
önnön ember voltának is, azaz annak, hogy valószínűleg a szubjektívebb témát kísérli
meg elfogultság nélkül tisztán és egyszerűen leírni. Mintha egy kötéltáncos ezerötszáz
méteres mélység fölött próbálna átsétálni védőháló nélkül egy olyan kötélen, amely
nem létezik. Az Ezotéria-sorozat előző, kilencedik kötetében (Határ Győző: A fülem,
mögött. London, 1994), midőn a szerző hekatombát rendez a magyar irodalom jeleseiből, csak Csokonai és Weöres életművét hagyva érintetlenül, végül így ír: „de senkivel
nem olyan gyilkos-maximalista a pesszimizmus olvasólámpája, mint önmagaddal szemben [...] a tömegmészárlás csak hagyján, azt magad végezted; ám a hekatomba legalján

már eleve ott heversz, már ott hevertél levágva, amikor még el se kezdted - azon veszed

észre magad." (20.)

88

tiszatáj

Mi készteti a szerzőt ilyen borús gondolatokra? Miért elégedetlen többezeréves
emberi kultúránk mohos mérföldköveivel? Nos Határ úgy érzi, hogy korszakhatáron
élünk itt az ezredvégen (bár az ezredvégi végítéletről vagy fordulatokról hisztériázókat
éppen ő pellengérezi ki többek között az Álomjáró emberiségben, csalálomnak, lidércnyomásnak bélyegezve ezeket a vélekedéseket, melegágyaikat, a vallásokat pedig túlhaladott kövületeknek, omladozó kísértetkastélyoknak írva le). Látni véli, hogy a Gutenberg-galaxis törésvonalai mentén atomjaira hullik és elporlad, mintha sosem lett
volna. Emberként, alkotó személyként bánja, mivel úgy véli-érzi, ő is része volt ennek
az univerzumnak, gondolkodóként azonban üdvözli a komputer-korszakot minden
előnyével és hátrányával együtt, látnoki gúnnyal jelezve-sejtetve, hogy az eljövendő
„szép új világ" semmivel sem lesz jobb, mint az előző, mindössze olyannyira elképzelhetetlenül más, mint egy köztársaság-korabeli római szenátornak a kereszténység világuralma vagy a könyvnyomtatás által bekövetkezett információrobbanás. Szerzőnk úgy
látja: éthoszát tekintve gyengébb és primitívebb kor kopogtat kapuinkon, mint a miénk (amely szintén szűkölködött az erkölcsös jelenségekben-történésekben), de - mint
minden korszakváltás esetében - mi magunk csalogattuk oly közel azokhoz a bizonyos
kapukhoz...
Ehhez a határhoz közeledve Prosperóként még egyszer bejárja a filozófus a könyvek birodalmát. Azt a világot, melyben rongyból és növényi rostokból készült, papírnak nevezett vékony és sérülékeny lemezekre különböző eljárásokkal festékanyagot
vittek fel, hogy ezzel olyan jeleket rögzítsenek, melyeket az úgynevezett olvasás útján
információvá alakíthattak azok, akik szemükkel érzékelték őket, és birtokában voltak
a jelek értelmét felfedő tudásnak. A könyvek segítségével a szerző olyan határutakat jár
be, melyek felölelik a nyugati szellem, illetve a Közel- és a Közép-Kelet filozófiai jellegzetességeit, mégpedig olyképpen, hogy ezáltal kirajzolódhatnak a társadalmak közös
lelki tulajdonságai, gondolati-pszichés meghatározottságai is. Ezekről szinte kivétel
nélkül- bebizonyítja Határ, hogy emberi-nagyonis-emberi korlátai a szabad gondolatnak, s egytől egyig hamis meggyőződésen, elfogultságon, pszichés félelmeken és hitvány önös érdekek óvásán-erőszakolásán nyugszanak. A szerző ennek a világnak minden pontján megleli a változás jeleit. Bűn és bűnhődés (liberális ítélkezés) területén
éppúgy, mint a - véleménye szerint - haldokló vallások (és a szerinte ezzel egyidőben
mégis előre törő iszlám) alapjaiban. A nyugati kultúra halálos betegségének talán legszembeötlőbb tünete Határ Győző szerint a posztmodern „jelenség". Kíméletlen kritikával illeti ezt a határtalanul sok eszmei áramlatot, képző- és építőművészeti iskolákat,
filmművészetet, színházat és szépirodalmat magába tömörítő és jelen korunkban az
életnek szinte minden szintjén tapasztalható szellemi tünetegyüttest. Az Ezerkilencszázszörnyűrégen (140-142) című szövegben csúcsosodik ki ez a polémia. A dilettantizmus
barokkos, pontosabban rákos sejthez hasonlítható burjánzását helyezi górcső alá, hogy
a tőle megszokott könyörtelen esztétikai érzékkel meghatározza: az önkiállító hiszteroperformerek valójában profitéhségtől űzött kalandorok, konjunktúralovagok, kiknek
mindegy, hogy több kilónyi festéket-vásznat „vendégszövegekből" jól-rosszul összeállított pamfletet vagy apokalipszist, saját filozófiai rendszerüknek feltüntetett konyhafreudizmust árulnak.
Filozófiai kalandozásunk idős wimbledoni mestere, úgy tűnik, döntött. O marad
a gólyavárnyi Gutenberg-galaxisban, üldögél és írogat. A két igemód - különösen az
utóbbi - pontos meghatározása lehet annak a gondolati határok közé nem szorított nem szoruló írásművészetnek, melyben jól megférnek egymás mellett a személyes életrajzi (gyakran fél-, illetve áléletrajzi) vázlatok, visszaemlékezések, újsághírek kommen-

1997. február

89

tarjai és a versek. Legközvetlenebb példánk talán Nietzsche lehetne arra, hogy egy filozófus nem átallja metafizikai eszmefuttatását egy-egy saját készítésű költeménnyel megszakítani. Felborul a gondolati folyamat szigorú rendje, melyet amúgy is át- meg átjártak
már, kikezdtek a karcolatok, anekdoták, „komoly filozófiakönyv"-be nem illő, „könynyed" történetecskék. A versek szervesen épülnek be Határ művébe, mint például az
Aggastyán szól (20), de a Határ-életműbe is bele-vissza utalnak; újra találkozhatunk
misztériumjátékának címadó hősével, Golghelóghival (152). Határ Győző írogat. Különösebb gondolati ív, ontológiai megalapozottság, ide-odavetettség és etikai rendszer nélkül. Arról ír, ami éppen az eszébe jut, valószínűleg ezek a szövegek is úgy keletkezhettek, mint A fülem mögött részei. Az író reggeli sétáin, napközi kerti-kertek alatti bolyongásain mondta a magával hordott zsebdiktafonba eszébe ötlő gondolatait. Ilyenformán
valóban a szerző személye az egyetlen összekötő kapocs a művek részei között. Az az
egyedi látásmód, ami csak az övé, s ahogyan az ő feladata látni ezt a világot, majd láttatni
is. Elsősorban azonban maga a feladat, a cél a sajátos és Shakespeare Prosperójáéval közös, vagy azzal határos. Mindketten úgy érzik: valami rossz dolog, valami nem helyénvaló történt a közelmúltban és történik ma is, folyamatosan. Míg Prospero egyéni sorsa
ellen lázadva, balszerencséjével szembeszállva, illetve abból jószerencsét kovácsolva végeredményben a „kizökkent idő"-t illesztené helyre könyveinek varázsa segítségével, addig Határ Győző az emberiség egyetemes sorsának kanyargós útjait nyomozva jut el legszemélyesebb problémáinak felvetéséig. Az egyik legfontosabb kérdés a hazán kívüli
anyanyelvi irodalom művelésének kérdése. Határ Győző 1956-ban kényszerült elhagyni
Magyarországot, s azóta külföldön él. Az Alomjáró emberiség előszó helyett álló A búboskemence mellett, kétszemközt (7-11) című beköszöntőjében elsőként merül fel az alkotói
magatartás személyre szabott erkölcsisége és a mindenkori hazai elvárások között feszülő ellentét kérdése. A szerző úgy látja: hazája az elmúlt félezer évben nem változott,
legalábbis a műalkotáshoz és létrehozójához való viszonyában nem. Mivel Határ életmódjánál fogva valamelyest kívül áll a magyar irodalmon, nyelvével, pontosabban életművével azonban mégis elválaszthatatlan attól; már az eszmefuttatás indításakor kialakul
az az igen sajátos beszédmód, mely a mű zárlatáig kitart, és valóban Prosperóhoz illő varázslatot eredményez. Az író külső szemlélőként tud beszélni eszközéről és céljáról,
a nyelvről, az irodalomról, mely lehet, hogy pusztán a nyelv bizonyos törvényszerűségeknek megfelelően ritmizált változása. Ebből a változásból adódóan olyan kijelentések
fogalmazódhatnak meg a műben, melyek igazságértéke azon a már említett nem létező
kötélen egyensúlyoz, de (és ez vitathatatlan) létezik.
A haza nem az édes, inkább a drága. A művésznek drágán kell fizetnie odatartozásáért vagy oda-nem-tartozásáért, néha (mint Határ Győző esetében) mindkettőért
egyszerre. Félreértések elkerülése végett: az Alomjáró emberiség hazájáról vagy Magyarországról szóló részei nem a szerző jelenleg is tartó külhoni tartózkodásának apológiái,
néha inkább támadások, de szinte minden esetben kritikai észrevételek. Ironikusabbak
és velőig hatóbbak, mint Nietzshének a németeket, illetve a németséget „érted haragszom" módra ostorozó írásai. Határ önként és elődeit kijelölve csatlakozik Cioran és
Gombrowicz következetesen végigvitt elképzeléséhez: szülőföldjük társadalma és irodalma elé metszően éles képet mutató tükröt tartani művészetükkel. A haza művészetének azon képviselői aztán, akik a képet látva magukra ismernek, kívülállásuk, emigrációjuk gyakran fájó sebére tapintva vonják kétségbe az anyanyelvi kultúrájukat az
egyetemes emberi szellemiséghez mérők kompetenciáját. Határ ebben a tekintetben is
teljes bestiáriumát adja az irodalmi életnek, saját magát sem vonva ki az ember esendőségére vonatkozó állításból. Mert az esendő, s úgy tűnik, az alkotó ember kétszeresen

90

tiszatáj

az. A drága haza pedig - szerzőnk véleménye szerint - nemhogy segítené bukdácsoló,
újra felkelő fiát, inkább rövid pórázra fogná, hazafias nacionalizmusra, nemzeti küldetéstudatra nevelné.
Az öregedés, az életet lezáró pillanat felé közeledés a mű másik fontos vezérfonala. Határ Győző, a gondolkodó számára ez a probléma nem merül ki az egyéni
sors, elmúlás siratásában. O minden elmúló és múlandó sorsa ellen protestál egy csendes, szinte a megváltoztathatatlanba beletörődő szólamon, amelynek mélyén azonban
meglelhető a pusztulással az életművet (mint annak értelmét) szembeszegező magatartás. A halál a szerző számára az emberiség rút végzetévé válik, talán úgy, ahogy Gilgames látta az enyészetet. Prosperónk pesszimista. Nem hisz sem a számtalan vallás feltámadástanaiban, sem valamely homályos és misztikus halál utáni létezésben. Nem is
ez a legfontosabb kérdés számára. Elfogadja a rank egyénenként kimért időt. A műalkotás, az életmű elenyészését viszont nem hajlandó elfogadni, ebbe nem hajlandó beletörődni. Műveltségének határtalan köréből az Alomjáró emberiség lapjaira egymás
után sorakoztatja példáit. Könyvtár- és könyvégetők, az építőművészet megcsúfolói
(gyújtogatok, rombolók és hóhérolók) sorakoznak fel előttünk a régmúltból. Határ
Győző jó érzékkel szembesíti őket a jelen személyi számítógépeik előtt görnyedő
„ifjoncaival", akik fülüket befogják, szemüket becsukják, hagyományról, az emberiség
szellemi örökségéről hallani sem akarnak, valamely legújabb poszt-utániságot követő
izmus bűvöletében. Határ rámutat arra, hogy Hérosztratosz tette, az epheszoszi Artemisz templom felgyújtása éppen ejlentétes szándékú volt a komputerkorszak gigászi
spongyáját használók akaratával. O emlékezetessé akarta tenni magát tettével, s ezzel
együtt fenntartani az Artemisz templom emlékét is, hiszen ők ketten a főszereplői annak a történetnek, melytől - irodalmi-történelmi - halhatatlanságát várta a gyújtogató.
Az új kor hajnalán azonban általános memóriamosást kíván a szellemi divat.
Határ számára csupán felszínes megoldásnak tűnik azt a kort hibáztatni, mely
szülőnk és fenntartónk. Szerinte az emberiség folyamatosan a jótékony felejtés magzati
állapotában él. Ahogy ő írja: „kibutulunk a történelemből". Egyre többen felejtünk,
s talán éppen ezért nosztalgikusán ragaszkodunk „új" ismereteink, felismeréseink „örök
visszatéréseként való meghatározásához. Ezt a skizofrén állapotot, mely azonban egész
társadalmakra jellemző A nosztalgia szíve-közepe című aforizmában pontosítja: »Nem
tudom, hogy mit szeretnék - de azt nagyon szeretném.« (18) A feledő és butuló emberiség alapvető tulajdonságaként a zsigeri reakciókat tételezi a szerző, ezek közül különösen a „gyönyör-elv"-et, mely - véleménye szerint - maradéktalanul hatalmában tartja
az embert, aki, bár azt hiszi: élvezi, használja a gyönyört, valójában nem más, mint
a gyönyörnek, egy testetlen, szellemtelen törekvésnek az eszköze. Ezzel maga adja Kalibán kezébe a könyveket - tűzrevalónak, hogy tüzénél buja vágyait élesztgesse a vadember, vagyis a mindenkori ember.
Prospero ereje, életének műve (értelme) a könyveiben volt. Környezetét, kora
társadalmát hidegen hagyta mind a bölcsesség-bölcselet, mind annak a történeti korban
jellegzetes hordozója: a könyv. A kollektív érdektelenség és a korunkig ismeretlen információözön, mely jellegzetességek furcsa módon egyszerre jelentkeztek az ezredvégen, nem pusztán a könyv „multiverzumának" (Határ Győző szóleleménye) végét
jelentheti, de az ehhez a világkorhoz kapcsolódó-kapcsolható bölcselet-szellemiség alkonyát is. Paradox, de talán igaz: éppen ezért megfontolandóak az Alomjáró emberiség
sorsaiban rögzített gondolatok.
7W/W

1997. február

91

MŰVÉSZET
FECSKE ANDRÁS

Drámák fekete-fehérben
KAJÁRI G Y U L A É L E T M Ű V É R Ő L
A nyitott életművet általában a tendenciák és az irányzatok, a stílus tartalmi-formai jegyeinek változásai jellemzik - ezek érzékeny együttélése formálja egy adott korszakban a pálya szakaszát, határozza meg mozgási irányát. A lezárt életműnél azonban
óhatatlanul is előtérbe kerülnek az egész munkásságot felölelő pályaív kérdései, a besorolás és értékelés szempontjai. Egy éve már, hogy Kajári Gyula életműve lezárult,
s a fenti kérdéseket nekünk is fel kell tennünk. A választ természetesen majd csak a módszeresen kutató művészettörténet adja meg - arról azonban most sem mondhatunk le,
hogy amíg fekete-fehérben fogant, drámai hatású képi világa elevenen él bennünk, friss
hozadékként föl ne vázoljunk egy tételezett oeuvre-képet, amely mögül a pálya értékorientációs csomópontjai is elővillanhatnak.
Milyen szempontjaink lehetnek? Tény, hogy Kajári munkásságához legtávolabbról a hagyományos alföldi iskola értékrendszere felől célszerű közelítenünk, hiszen grafikai lapjai minden kétséget kizárólag oda tartoznak. Az alföldi iskola viszont, mint
a figuratív művészet, egyik hazai képviselője, határozottan tematikus jellegű, így tehát
Kajári életművében is a téma mentén juthatunk előre. Tehetjük ezt már csak azért is,
mert a téma a figuratív művészet talán legjobban körülhatárolható gyűjtőfogalma.
A Malevicsék által csak pejoratívan szüzsének, irodalmi illusztrációnak nevezett kategória ugyanis magában foglalja a figuratív művészet legfontosabb ismérvét: a látott világ tárgyi ábrázolásának lehetőségét.
Eltekintve most attól, hogy a század első negyedében az absztrakt kép mellé törvényszerűen odakívánkozó szóbeli vagy írásos kommentár gyakorlatilag ugyanazt az
irodalmi, illusztratív szerepet tölti be, mint a másik oldalon a téma, a Malevicsék által
tárgynélküli világra, keresztelt nonfiguratív művészet nemcsak szűk szakmai szemléletének mássága okán tartózkodik a téma és a tárgy ábrázolásától, hanem filozófiai, ideológiai okokból is. Az említett kategóriákon keresztül ugyanis lehetőség nyílik egy szűkebb-tágabb közösség világnézetének műbevitelére is, ami a nonfiguráció egyetemes
ideológiájának nyilván nem felel meg.
Márpedig minket Kajári kapcsán épp a világnézet, a mögöttes szellemi
tartalom
kérdései érdekelnek elsősorban, mert feltételezéseink szerint a munkáiból sugárzó
szenvedélyes hit és ragaszkodás a plebejus téma iránt elkötelezett alkotóra enged következtetni. Mivel ő is a társadalom bugyrainak legmélyéről, árvasorból küzdi fel magát, természetes módon fordul művészetében saját közege, az elesett néprétegek felé.
Ilyen típusú alkotót feltételezve viszont az életmű megítélésének csak egyetlen mércéje
lehet: a saját társadalmi közeg művészetbeni képviseletének a foka. A témakörök vallatásakor tehát a saját közeg mibenlétére, tartalommá válására, egyszóval Kajári világnézetének művészetalakító szerepére kérdezünk rá.

92

tiszatáj

A Kajári-oeuvre téma-világnézet összefüggésrendszerének felderítését a legkevésbé
ideologikus témával, az akttal kezdjük.
A negyvenöt utáni hazai grafikusgárdára oly nagy hatást gyakorló matesse-i, picassói neoklasszicista rajzi irány lényegében meghagyva az aktra mint témára rakódott
polgári jelleget, a meztelen női testet az intellektus oltárára emeli. Ez a fajta szépségeszmény érződik például Kass Jánosnál vagy líraibb változatában Reich Károlynál.
Mindkettőjük alakító eszköze a folyamatosan lendülő, megszakítás nélküli vonal,
amely a fehér síkból mintegy kimetszi témáját. Kajari azonban nem Picassón és Matisse-on nevelkedik, hanem Ék Sándor kissé jellegtelen, ám nagy manuális készséget
mutató grafikai világán. A Rákosiékkal hazatérő Ék ortodox marxista beállítottságú,
pártos művész, az ötvenes évek művészetpolitikájának híres-hírhedt résztvevője. Pedagógusként azonban a természetelvűség rendíthetetlen híve, s valószínűleg ez az egyetlen
terület, ahol a fiatal Kajárival szellemileg érintkezik. A természetelvű képzés ugyanis
pontosan azt a rajzi alakítást mutatja meg a növendéknek, amire szüksége van, s szakmailag is leülepíti azokat a gondolatokat, amiket a sokszor magában fortyogó ifjú saját
társadalmi közegéből útravalóként hoz. Nos, Kajári aktjaiban ez a fajta iskolázottság
tűnik fel elsőként: a modell utáni rajz biztonsága. Azonban már a hetvenes évek
nagyméretű aktjaiban is érezhetjük azt a kifejező erőt, ami az Ék rajzokra egyáltalában
nem jellemző, s ami Kajári grafikai életútját végigkíséri. A fekete krétával való alakítás
adta drámai ábrázolásra gondolunk. A fekete kréta sokban hasonlít a rajzszénre, csak
míg ez utóbbi lehet szürkésebb-barnásabb tónusú, s ezáltal líraibb kifejezésre is alkalmas, az előbbi mélyfekete, tónusalakításra alkalmatlanabb. A kréta: fehéren-fekete,
mint ahogyan sokszor világlátása.
Hogyan lehet már most ezzel az eszközzel a női test - még matisse-i, picassói túlzásaiban is - harmonikus rendjét visszaadni a rajzlapon? Kajári nem kerüli meg a választ, de máshonnan közelít. Az ő aktjai ugyanis nem hasonlítanak a művészeti köztudatban megjelenő akt-képzetekre, de puszta stúdiumoknak sem mondhatók.
Modelljei egyszerű parasztlányok, asszonyok, mindenfajta rafinált testtartás, vagy
a modellállásból eredő didaktikus pozitúra nélkül. Az 1975-ben készült Fiatal lány
kontybafogott hajával, derekára engedett ruhájával nemcsak hátakt, hanem puritán
életkép is egyszerre. Nem tudunk szabadulni a gondolattól, hogy ez a lány a modellbeállítás előtt egy perccel még dolgozott: mosott, vasalt, takarított, s csupán a rábeszélő
szíves szó hatására vált a művészet alanyává. Az a természetes közeg ugyanis, amelyikben él, szerves része a kompozíciónak, pedig tárgyi mivoltában nincs is jelen!
Kajárinak a ruha azért kell, mert érzékeltetni tudja a belőle kikelő test Medgyessy-féle formavilágát. Érdekes, hogy a ruhából nem lehet következtetni a modell
szociális környezetére, mégis tudjuk, honnan jön, hiszen mezítelenségének van valami
köznépi szemérmességből eredő bája. Sem itt, sem másutt nem találunk olyan aktot a Kajári-életműben, amely frontálisan fordulna a képsíkba, s nemiségének nyilvánvaló látványával akarna hatást elérni.
Négy évvel később készül a Föltartott kezű lány. Ezen a rajzon Kajári - ha lehet még jobban belefeledkezik a ruhából kikelő női test látványába, amit kontraposztba állít be. A kontúrvonalak így minden akadály nélkül, egyfajta görögös jelleggel futják be
a munkában edzett paraszt menyecske testét. A fekete kréta a tónus-visszaadás helyett
egyfelől a kontraposzt tipikus S-vonalát árnyékolja, másfelől viszont plasztikusan kiemeli azokat az anatómiai jegyeket, amelyek egy nőt a parasztvilágban ideállá tesznek:
a munkára fogott és kidolgozott izmokat, valamint a szülésre termett csípőt.

1997. február

93

íme az egyszerű parasztlány metamorfózisa, plebejus-szépségeszménnyé válása az
aktban, amelynek megfogalmazása a magas művészetben a Kajári-oeuvre kétségkívül
minősítő jegye.

Az aktok mellett az életmű nagyobb hányadát kitevő, a magyar paraszt sorsát
történelmi mélységekben láttató, drámai erejű munkák már valóban az alföldi iskolához, pontosabban annak is a hódmezővásárhelyi válfajához tartoznak, s a világnézet és
a téma tartósabb, lényegibb kapcsolatára utalnak.
1954-től kezdve Kajári Vásárhelyen él. A város régóta művészeti-kulturális centrum, azzá teszi többek között Tornyai János és Endre Béla képzőművészeti, Kiss Lajos
néprajzi hagyatéka, a Bethlen Gimnázium, s vele együtt Németh László szelleme. Vásárhely előtt Kajári világképének alakulása nagyjából az otthonról hozott szellemi útravaló, a saját tapasztalat, a „fényes szellők" gondolatvilága és a főiskolai tanulmányok
mentén alakul. Világlátását motiválja sajnálatos balesete is, amelynek következtében
egyik lábára sánta marad. A kiszolgáltatottság érzete valószínűleg innen szűrődik be rajzaiba, mint ahogyan az a látszólag érthetetlen düh is, amivel a fekete kréta világában
alakjaiba szinte belesulykolja a mondanivalót. (Főiskolás társai említik, hogy egyszer
valaki kárörvendő humorral illette bicebócaságát. Alig tudták kivenni a magából kikelt
művész kezei körül.)
Vásárhellyel azonban nemcsak az egyéni ambíciók horizontja nyílik meg Kajári
számára, de világnézetté rendeződnek a világkép még esetleges elemei azáltal, hogy saját, plebejus kiszolgáltatottságát történelmi távlatba is helyezheti. Olyan közeggel találkozik ugyanis, amelyben a magyar paraszt tematikájának kimunkálását szinte minden szakmai és társadalmi fórum elősegíti: a művésztelep, amely otthont ad neki,
a közhangulat, amely évtizedekre visszamenőleg a „nagy sömmi" képzőművészetének
lelkes pártfogója, s végül az Őszi Tárlatok sorozata, amely rendszeres kiállítási lehetőséget biztosít számára. Világnézetének formálódását jól mutatja az 1970-es, nemzeti galériabeli tárlathoz írott katalógus-előszava: „...valamikor annyi hittel és lelkesedéssel
léptem e földre, és éveken keresztül mint egy megszállott eszelős, loholtam ennek a városnak az utcáin. Bújtam a végtelen kiterjedésű tanya világát, dolgoztam, néprajzzal
foglalkoztam, és két kézzel kapartam össze minden olyan szellemi vonatkozású anyagot, amiről azt hittem, hogy idővel egy nagyobb közösség életében egyszer majd jelent
valamit." íme expresszív megfogalmazása annak a folyamatnak, amelyben az egyéni lét
természetes körülmények között találja meg helyét a nemzetiben.
Hogyan csapódik le Vásárhely élménye Kajári grafikájában? Egy katalizátor,
Kőbán György segítségével. Talán itt érdemes kitérni a Kajári-szakirodalomban szokásos analógiák kérdésére is. Kohánt természetesen mindenki említi, de előtte vagy mellette Kollwitz és Barlach neve is elhangzik, sőt, második tanítómestere, Konecsni
György is számításba jön, mint hatás-forrás. Megengedve, hogy egy művész életművéhez minden kimutatható analógia helyénvaló, a Kollwitz és Barlach-hatás annyira távoli, hogy ezen az alapon például az 1961-es Gondterhelt nő című kompozícióban Uitz
frunzei korszakának hatására kellene gyanakodnunk. Ugyanez a helyzet a magyar plakát atyamesterének tartott Konecsnival is, aki főiskolai korrekcióin - s ez valóban nem
képezi vita tárgyát - hasznos instrukciókkal látja el a fiatal művészt. De elég csak belelapozni munkáiba, hogy lássuk: szellemileg és stilárisan Kajárival homlokegyenest ellenkező grafikai irányt követ. Térjünk azonban vissza Kohánhoz, aki az ötvenes-hatvanas évek fordulóján megalkotja a magyar parasztvilág apokalipszisát ábrázoló nagyméretű vásznai sorát. Ezekben találkozik Kajári először az alföldi iskolának azzal

94

tiszatáj

a dráma-felfogásával, amely lelkivilágának és világnézetének egyaránt megfelel. Kohán
- származása és munkássága révén - kétségkívül hiteles alkotó Kajári szemében. A számtalan megaláztatásból kilábaló festő alakját emberileg is közel érzi magához: halála után
„megörökli" műtermét, amelynek ajtaján mindvégig megőrzi névtábláját. Kohán nagyformátumú parasztfiguráiban két dologra is ráérez Kajári. Először is arra, hogy a vásznon lejátszódó dráma nem a művészé elsősorban, hanem a magyar paraszté. Másodszor: ez a felismerés adja a művészet igazi drámaiságát, ezt kell követnie, ha drámaiságot a saját adekvát kifejezési módjaként akarja használni. Az ellentétekre alapuló krétatechnika mindehhez biztosítja a megfelelő formát, már csak a drámaiság tartalmát kell
meghatároznia. És a hatvanas évek elejétől kezdve Kajári sokféle tartalommal tölti meg
a drámaiságot...
Tájképeiben lehet érezni igazából, hogy kontrasztokra építő grafikai szemlélete
nem csupán a rajzi alakítás kelléke, hanem gondolatainak prezentációs lehetősége is.
Fekete egei komor kontúrjukkal a tanyavilág halotti zászlajaként lengenek [Elmúlt idő
II. 1960), miközben pusztulást jelképező varjak érkeznek a temetésre [Károgó varjak,
1964), ahol nemzedékek bölcsője, s egy valamikor virágzó életforma van kiterítve a tanya romjaiban (Komorfalak, 1962).
Kajári tanya-interpretációja meglepően egybevág a Szenti Tibor által rajzolt szociografikus képpel. A tanyát mindketten a paraszti lét alapértékeként fogják fel, s ebben
a relációban nem is az jelent számukra problémát, hogy az idő és a fejlődés kihúzza-e
vagy sem a társadalmi alapot a tanyavilág alól, hanem azt tartják igazából tragikusnak,
hogy ezzel a világgal együtt eltűnik a ráalapozódó értékrend is. Ezt a szellemi kincset
menti Kajári, amikor mint saját, veszni hagyott jószágát siratja el a magyar tanyát.
A következő tematikai műfaj, amit sorra kellene vennünk, a zsáner, ez azonban
Kajárinál drámai állóképpé alakul át. Persze a zsáneri indíttatás többé-kevésbé mindenütt
kimutatható, így például az Oreganyám emlékére (1974) című műnél a háttérben meghúzódó ház és kerítés látványelemeiben. Az 1969-es Kovács bácsi arcképe is egy munka
közbeni (utáni) pihenőjét töltő paraszt figuráját vetíti elénk, aki - azáltal, hogy a rajz
kompozíciója a kezek és a fej egymásra rímelő, egymást kiegészítő hangsúlyaira épít már nemcsak egy paraszt, hanem a paraszt típusát is képes felidézni.
Az állóképek drámai mechanizmusának van egy sajátos működési rendje Kajárinál. Eszerint a konfliktus-szakaszban
mindig egy múltbéli történést kell keresnünk,
amire a drámai kifejletben legtöbbször keserűséget, kiszolgáltatottságot, fájdalmat - tehát mindenféleképp erős felindulást - tükröző lelkiállapot reagál. A dráma magvához
akkor jutunk el, ha gondolati vágással a konfliktust nemcsak egyszerű múltbéli történésnek tekintjük, hanem észrevesszük a mögötte megbújó történelmi kataklizmát,
amire természetesen már nem a partikuláris ego reagál, hanem egy szűkebb-tágabb szociális-társadalmi közeg lelkiállapota. Ennek a közösségi drámának legszebb példája az
Ül] törvényt Werbőczy sorozat (1962), ahol is a történelmi eseményektől a paraszti lét
Hármaskönyvbe-foglalt csapdahelyzetének lélektani reagálásáig a drámai szál világosan
levezethető. Ahhoz azonban, hogy ezek a rajzok a katarzis erejével hassanak, nem elég
pusztán a történelemmé táguló események perspektívájába ágyazni a közösen átélt
gyötrelmeket. A drámai mechanizmusban rejlő általánosító tendenciát az idő kategóriájára is ki kell terjeszteni, azaz magát a drámát kell időtlenné tenni. Ez történhet úgy,
hogy az alkotó a jelképiség felé tolja el művét, és így az abban rejlő drámaiság is megszabadul az időbeliség korlátaitól. Csakhogy Kajári nem általában a magyar paraszt
szimbolikájában akar elmerülni, mert, bár ő is használ jelképi elemeket (varjú, kereszt

1997. február

95

stb.), a formájában általános tartalmában egyetemes jelkép (szimbólum) könnyen elvihetné egy elvontabb grafikai világ felé, ami nyilván nem az ő röghözkötöttebb világnézetének a sajátja. Átlátva a problémát, ezért el sem indul ezen az úton, hanem a figuratív művészet hagyományos kelléktárával operálva kompozícionálisan oldja meg az
idő dilemmáját: az Ülj törvényt Werbőczy sorozatban alakjait mintegy kiragadja a jelen
és a múlt valóságához azzal, hogy mindenféle konkrét tárgyi háttér nélkül jelenteti
meg őket a sima rajzlapon, ahol azok pomosan úgy viselkednek, mint a középkori festészetben a szentek az arany háttér előtt. így válik a rajzlap fehér síkja az időtlenség kifejezésének gondolati síkjává.
Szólnunk kell még az állóképek másik csoportjáról is, amelyben a drámaiság nem
a fent vázolt módon működik, hanem a valóság fölött térben és időben lebegő népballadák dramaturgiája szerint, ahol is a két külön szálon futó cselekmény már csak az olvasó tudatában kerekedik ki egyetlen történetté. Ez a balladai homály a drámaiság forrása {Emlék Ősiből, 1974). Érdekes, hogy a ballada jellegéből fakadó líraiság még a figurák indulati beállítottságán is átüt. Ezzel a drámába lírát csempésző törekvéssel Kajári
nincs egyedül, méltó társa az irodalomban Sinka István.
Ha most eddigi vizsgálódásainkra visszapillantunk, láthatjuk, hogy Kajári a két
tárgyalt tematikai műfajban a folyamatos tartalmi (és jelentéstani) általánosítás eszközével él.
Az aktban plebejus-szépségideált farag a szegény ember lányából, az állóképekben
pedig eljut az egyszem paraszttól a magyar parasztság történelmileg is megragadható
kategóriájáig. Bár az aktok és az állóképek között nincs időrendbeli fejlődés, hiszen egy
adott pillanatban egyszerre is jelen vannak az életműben, a mindkettőjükben megnyilatkozó általánosító tendencia differenciált világnézetről tesz tanúbizonyságot. A folyamat ugyanis tudatos alkotói beavatkozást feltételez a művek tartalmi-jelentéstani
szerkezetébe, hiszen az egyesről az általánosadra ugró logika köztes fázisaiban könynyen eltévedhet az, aki mögött nincs stabil világnézeti, bölcseleti háttér. Aki a társadalmilag és szociológiailag oly jól körülírható plebejus közeg világnézeti vezérlésével
hozza létre műveit, nem hibázhat akkorát, hogy az általánosító tendencia végpontjaként steril nagyvonalúsággal egyetemes emberiségként láttassa azt a szűkebb közeget,
amelynek szellemi kenyerét eszi. Kajári nem is hibázik, mert, mint a példa mutatja, az
időtlenség kifejezésére sem használja fel a szimbólum-kínálta, de a saját világnézetétől
merőben eltérő művészeti-ideológiai lehetőségeket.
Az utolsó, soronlévő tematikai műfaj, a portré szemrevételezése előtt tehát már
csak egy kérdésünk marad: tudja-e folytatni Kajári a már megismert tendenciát úgy,
hogy mondanivalója általánosabb legyen, de mégse érje el a logikai általános szintjét?
Németh László, Kodály Zoltán, Sinka István - a három portré valószínűleg az életmű három legkiemelkedőbb darabja.
Németh László keményen szembenéz velünk: a népdalt a szférák zenéjévé avató
Kodály szerényen lehajtva fejét profilba fordul; és summás öreganyját a balladák grádicsán csillagokba táncoltató Sinka tekintete kifürkészhetetlenül függ az utókoron. A három alkotó három külön világ, abban azonban megegyeznek, hogy mindhárman egy
plebejus népréteg kulturális örökségéből kiindulva mutatnak fel egy nagyobb közösségre, a nemzetre is illő jegyeket. Mivel az előbb tisztáztuk, hogy Kajári tudatos alkotó, semmi okunk nincs kételkedni abban, hogy a magyar kultúra e három óriásának
grafikai prezentálásával maga is eljut a nép és nemzet összefüggő fogalmának művészetbem megjelenítéséig. Sőt, fogalmazhatnánk úgy is, hogy az akt, az állókép és a portré

tiszatáj

96

Kajári életművében olyan tematikai (és nem időrendi) sort alkot, amely a mögöttes tartalmi-jelentéstani régiókban nemcsak hogy rávilágít a Németh-Kodály-Sinka által is
használt ontológiai rend körvonalaira, hanem világossá is teszi az általánosító tendencia
köztes logikai állomásait. Eszerint az „egyes" a konkrétan ábrázolandó plebejus népréteg egy alakját, a nemzet meg ehhez az alakhoz mint reprezentánshoz, drámai szállal
kapcsolódó, s az „általános"-t leginkább megközelítő, de azt el sosem érő „különös" kategóriáját jelenti.
A fentiek szerint hová helyezhetjük el Kajári életművét a magyar grafikában?
Tematikailag és világnézetileg is Csohány Kálmán munkássága mellé. Szakmailag nyilván két egymástól eltérő rajzi irányt követnek ugyan: Csohány az egyszál-ceruzavonal
nagymestere, Kajári a drámai kontúrvonalaké. Csohány balladisztikus hangvétele sokkal líraibb hangszerelést mutat, mint Kajári mélyről feltörő, majd visszafogott indulatú
állóképei, de mindketten ugyanabból a forrásból merítenek. Csakhogy míg Csohány
grafikája e frissítő után egyszál ceruzavonalon lebeg a térben, addig Kajáriét a fekete
kréta minduntalan visszahúzza a földre, a magyar paraszt létének évezreden át meghatározó elemére. Hogy aztán onnan fölemelkedve az utókornak is fölmutassa egyetlen parasztember sorsában a nemzet drámáját.

KAJÁRI GYULA: KOVÁCS BÁCSI ARCKÉPE

VZJ&YA

EJZ/RÍ'

<XS7SB*&>

Kedves Olvasóink! A Tiszatáj hosszú évek óta csak mecénások (alapítványok, intézmények) anyagi támogatásával tud megjelenni. Most - az 1996. évi CXXVI. törvény
értelmében - Önöknek is lehetőségük van arra, hogy az 1996. évi személyi jövedelemadójuk 1 százalékával hozzájáruljanak lapunk megjelentetési költségeihez. A Tiszatáj
Alapítvány adószáma: 1 9082349 1 06. Köszöntjük Önöket támogatóink sorában.
#

Örömmel értesítjük olvasóinkat, hogy lapunk anyaga 1997januárjától már az Interneten keresztül is elérhető. Címe: http://www.lib.jgytf.u-szeged.hu/tiszataj/ E-mail
címe: tiszataj@aida.lib.jgytf.u-szeged.hu
*

Néhány szerzőnkről.

BESZÉDES ISTVÁN 1989-91-ben az Új Symposion főszer-

kesztője volt, jelenleg Zentán él. BOZSIK PÉTER 1992-től a veszprémi Ex-Symposion

szerkesztője. BÖNDÖR PÁL a mai vajdasági magyar költészet egyik legjelentősebb

képviselője, Újvidéken él. CSONKA ZOLTÁN szerb-ukrán szakos hallgató a szegedi
bölcsészkaron. SZÜGYI ZOLTÁN is a Vajdaságból települt át, az M-Szivárvány munkatársa. MACSKOVSZKY PÉTER Érsekújváron él, magyar és szlovák nyelven ír. KONTRA
FERENC lapunk régi szerzője, Újvidéken él. KABDEBÓ LÓRÁNT professzor a Miskolci
Egyetem Bölcsészettudományi Intézetének igazgatója. BÁLINT PÉTER író, esszéista
Debrecenben tanár. FECSKE ANDRÁS művészettörténész a Hollósy Galéria vezetője.
Februári számunkat KAJÁRI GYULA grafikusművész munkáival illusztráltuk. Az el-

múlt év decemberében lett volna hetvenéves... Diákmellékletünk szerzője, ERDŐDY

EDIT az M T A Irodalomtudományi Intézetének munkatársa.

A Kisteleki-alapítvány

fölhívása

A Kisteleki Ede emlékezetére alapított pályadíjat kilencedik alkalommal 1998. november 26-án,
a névadó születésnapján osztjuk ki. Fölhívjuk a Szeged múltjával, jelenével, jövőjével foglalkozó kutatókat, hogy pályamunkáikat 1998. május 31-ig ajánlva küldjék meg.
A föltételek a következők:
1. Csak kiadatlan, a pályázat céljára, első példányban készült, legalább négy, legföljebb 10 ív (egy ív
22 gépelt lap, 26 sorral, soronként 60 betűhellyel) terjedelmű, Szegeddel kapcsolatos mű nyújtható be.
A pályaművet kemény tábla közé kötve vagy fűzve egy példányban kell beadni.
2. A pályamű tárgyát nem szabjuk meg. A tárgyválasztást (új tárgykörök földolgozását, új források
föltárását, új szempontok érvényesítését), valamint a pályamű stílusát, nyelvhelyességét értékeljük.
Előnyben részesítjük a következő témák kidolgozását: a tanyai kapitányságok története; a szegedi
plébániák (hitközségek, felekezetek) története; 1848-49 és 1944-1970 közti szegedi történelem.
3. A bizottság egy díjat (50 000 forint), továbbá két, egyenként 30 000 forintos és két, egyenként
15 000forintos jutalmat ad ki.
4. A díjnyertes és jutalmazott pályaművek a Somogyi-könyvtár állományába kerülnek.
5. A pályázat jeligés; a szerző nevét a dolgozat nem tartalmazhatja. Nevét és címét zárt borítékban
mellékelje.
6. A bizottság döntését titkos szavazással hozza.
7. A díjazottakat levélben értesítjük, a közvéleményt pedig a díjkiosztásról a Délmagyarország
hasábjain tájékoztatjuk.
A Kisteleki-alapítvány bírálóbizottsága, Szeged, Somogyi-könyvtár 441. pf. 6701.

ÉS

