Ára: 600 Ft
Előfizetőknek: 500 Ft

VOLT EGYSZER EGY SZÍRIA
Adonis verse
Szír novellák
Mércz András
Mestyán Ádám
Nacsinák Gergely András
írásai

73. É V F O L Y A M

TISZATÁJ 2019/5

Aczél Géza
Bödecs László
Csehy Zoltán
Csordás Kata
Debreczeny György
Farkas Arnold Levente
Peer Krisztián
versei
Interjú Krusovszky Dénessel
Jászberényi Sándor
Sayfo Omar
prózája

5
2019. május

Diákmelléklet
Fogarasi György a brit balladáról II.

9 770133 116008

19005

CMYK

Tartalom
LXXIII. évfolyam, 5. szám / 2019. május
BÖDECS LÁSZLÓ

A szabadság vége, régmúlt, péntek; Teregetés, szombat; III. ..............................................................................................

3

SAYFO OMAR

Jó öreg muszlimjaink .................................................................

7

CSEHY ZOLTÁN

Színek könyve (poszthumán jarmaniáda, 1–7) ............. 18

ACZÉL GÉZA

(szino)líra (torzószótár) .......................................................... 22

„Nem spórolhatjuk meg a szabadulási kísérleteket” (Krusovszky Dénessel Akik	
már	nem	leszünk	sosem című regényéről Bencsik Orsolya beszélget) ........................................................................... 24
PEER KRISZTIÁN

Életkor és társai .......................................................................... 31

DEBRECZENY GYÖRGY

mintha nem történt volna semmi (négysorosok
Szentkuthy Miklós nyomán); Nem és nem; nem hazudnak ............................................................................................. 34

FARKAS ARNOLD LEVENTE

A pofon előtt ................................................................................. 37

CSORDÁS KATA

Örök apály; Cím nélkül; Mellékszereplők ........................ 39

JÁSZBERÉNYI SÁNDOR

Egy kis szívesség ......................................................................... 41

ADONIS (ALI AHMAD SZAID) Az idő (Tüske	László fordítása) ............................................. 48
MUHAMMAD FATEEH ZIDANY Jázminfüzér (Boda	Magdolna	fordítása) .......................... 54
RIMA RAII

Drága barátom, Sámson (Boda	Magdolna	fordítása)

56

MAHMOUD ALHSAN

Ahol egy város felragyog (Boda	Magdolna	fordítása)

58

MUHAMMAD SALEM SALIMAH Ami soha nem borult virágba (Boda	Magdolna	fordítása) .................................................................................................. 60
NACSINÁK GERGELY ANDRÁS Afraszijab palotái (avagy ibn Khaldún dialektikája) ... 62
MÉRCZ ANDRÁS

Szír kereszténység és a Biblia ............................................... 72

MESTYÁN ÁDÁM

Szíria trónja ................................................................................... 84

mérlegen	
LOSONCZ-KELEMEN EMESE

Emlékek között botorkálva (Krusovszky Dénes: Akik
már nem leszünk sosem) ........................................................ 101

SERES LILI HANNA

Belül lüktet a dzsinn (Krusovszky Dénes: Akik már
nem leszünk sosem) .................................................................. 104

TAKÁTS MÁRK DÁVID

Nyilvános agónia (Gondolatok Peer Krisztián 42 című verseskötetéről) .................................................................. 109

V. GILBERT EDIT

Szövegterápia, interperszonalitás és irodalmi erő
(Béres Judit: „Azért olvasok, hogy éljek”. Az olvasásnépszerűsítéstől az irodalomterápiáig) ..................... 112

DEMUS ZSÓFIA

Nézőpontok tere (Zoltán Gábor: Szomszéd) .................. 115

VISY BEATRIX

Az esélytelenek nyugalmával? (Bödecs László: Az
árvíz helye) .................................................................................... 119

Diákmelléklet	
FOGARASI GYÖRGY

A ballada a brit hagyományban: a romantikától napjainkig .............................................................................................. 124

Az	utolsó	oldalon	
SZÍV ERNŐ

Szülővárosom ............................................................................... 136

Illusztrációk	
BAHGET ISKANDER szíriai származású fotóművész képei Szíriáról a címlapon, a 6., 21.,
23., 33., 36., 38., 55., 57., 61., 100., 108., 118., 123. oldalon
és a belső borítón.
 

A 2019. májusi diákmellékletünk elérhető a mellékelt QR-kóddal,
korábbi diákmellékleteink a következő címen olvashatók:
tiszatajonline.hu/?p=121867	

BÖDECS LÁSZLÓ

A szabadság vége, régmúlt, péntek
Ránk sötétedik, holott nyár van,
így ez már az éjszaka, mégis kezdete dolgoknak.
Nagyváros a terünk, fényár, félhomály,
nem meglepő, nem látszanak a csillagok.
Illatfelhőnk, ez a gőzös borkorona, ragyog,
a combod, a karom, az akarat,
farkasok vagy inkább oroszlánok ébrednek így,
megint milyen meleg van, éhesek vagyunk.
Le kéne dugnom valamit a torkán,
felnyúlni testnyílásokon,
tág erek és pupillák feszülnek egymásnak,
és egyre közelebb a búcsúzások.
Közel húzom, simul, mind ilyenek, mint mi,
és mennyiszer láttam másokon kívülről,
nem mernek szembenézni vele – a nyár,
leginkább: hónapos pillangók haláltánca,
szóval csak csókot adok a homlokára,
és nézünk, ne adjunk az ostobákra,
összedugjuk buta kis fejünk,
verset olvasunk, hintázni megyünk.
Légy türelmes, ha az vagy,
kiásom majd a sírod, felforgatom a csontjaid,
én is belehalok, ha nem bírod ki holnapig,
hogy ne maradjunk szabadnak.

„

4

tiszatáj

Teregetés, szombat
Szombat este van, nyolc óra múlt, már sötétedik lassan.
Mozduljak, ne mozduljak, menjek még valahová?
A múló órák alattomosan kúsznak a lakásban,
akár a plafonon változó árnyék.
Termékeny nap volt ez is, vásároltam, több koldus leszólított,
több szép lány is szívott cigarettát mellettem, a közelemben, padokon.
Nincs baj ezzel, csak rájuk kell néznem,
és szinte már érzem a hajuk illatát.
Jó, hogy mindenkié más, de azért inkább mégis ugyanolyan.
Csak ne jusson eszembe, hazaértem. Kiteregetem a ruhákat,
az edzéstől és a szúró napfénytől lomhán nyílik már a szemem,
a hátam, a nyakam csupa görcs, nehezen mozog az állkapcsom,
mintha lassan már maga a biológia bírna hallgatásra.
Csak ne jusson eszembe, hogy van,
hogy szeretem hallani a hangját,
érdeklődni, hogyan tölti valahol, valakivel a napokat.
Mire gondol, gondolt-e rám,
éppen olyan lényegtelen lehetek most,
mint egy nyári, Balaton-parti gondolat.
Már azt hiszem néha, nem is létezel.
Mint messzi, díszkövezett térre, úgy gondolok rád.
Ahogy megyek rajta, távolról nézem az embereket,
középen a szökőkutat.
Felidézem hegyek közt morajló folyók, patakok zúgását,
távolodom, és egyre csendesebbek, amerre jöttem,
arra megyek, és ez már rövidnek tűnik fel,
mint általában a visszautak.
Az utcákon még éppen viszonylagos nyugalom van,
eszembe jutnak a barátaim,
remélem, hogy ők most jól érzik magukat,
elmosolyodom, ha az arcukra gondolok,

2019. május

5

„

el kéne mennem valahová, mesélni valakinek,
csak nem tudom, mit mesélnék.
Csak eszembe ne jusson,
odakint kezdődik nemsokára az éjszaka,
csordultig töltik a körút menti kocsmákat,
hangosak és unalmasak lesznek, olyanok, mint mindig,
valahová mennem kéne, hogy nyugtom legyen,
feloldódni, feloldani, hogy mindez velünk történik,
kinézni az ablakon, vagy beszedni a zoknikat.

III.
Dinasztiám, ha lesz, én az első generáció vagyok.
Szüleim kezdettől fogva a legjobb iskolákban taníttattak,
nem tudhatták, nem mondták, mi lesz belőlem,
képességeimben bíztak, és akarhattak ők is
talán hátrahagyni valamit a jövőben.
A hadművészeti stúdiumok során hamar megtanították
a legjobb taktikákat, a hadszíntéri statisztikát,
mégsem lehetett felkészíteni, és az első alkalommal
még meglepődtem a fehér csonton, a roncsolt húson,
az emberhalmokon, nem mondták el, és senki nem tudhatja biztosan,
hogy a társak közül a közeliek is éppúgy halandók,
hogy a közkatonák és a lovak hogyan véreznek,
milyen a végtelenbe tartó, üveges tekintet,
és minden bizonnyal a feltört koponyákban
az utolsó ép gondolat, éppen egy hasonló család képe.
Hűvös az éjjel, de a magas máglyák felől a tábor végéből
hő áramlik, és hozza magával az ismerős, pokoli szagot.
Valamivel messzebb egy másik táborban hasonló máglyák égnek,
két összezuhanó csillagrendszer szomorú ikercsillagai.
Nincs időnk, sem helyünk mindenkit temetni,
összehordták a holtakat, a még használható fegyverek,
vértek, már elhelyezve a raktárban,

„

6

tiszatáj
kulcsfontosságú minden, ami menthető,
egyre közelebb az idegen főváros.
Bemegyek a sátorba, homály fedi a terepasztalt,
a végső rend szerint hagyott makettet, bábukat.
A parancsnokaim hívattam, meghallgatom a jelentéseket,
sürgönyt küldök, győzelemről számolhatunk be.
A távolban, otthon aggódhatnak a hozzátartozók,
nem tudja senki, amíg nem látta,
minden család sorsa ugyanaz,
mégsem hiába születnek a gyerekeik.

2019. május

7

„

SAYFO OMAR

Jó öreg muszlimjaink
Kövesdi plébános homlokát ráncolva fülelt. A dolgozóasztalán álló digitális órára
pillantott, majd fejét bosszúsan csóválva lesett ki a paplak ablakán. A csengőnek
már rég berregnie kellett volna.
– Fene essen a Karcsiba! – dünnyögte magában, és tehetetlenségében az asztalán
heverő számlákat kezdte rendezgetni.
Kanalas Karcsinak már egy jó órája meg kellett volna érkeznie. Soha nem volt az
a dolgos fajta, Kövesdi plébánosnak eszébe se jutott volna munkára fogadni, de mióta Karcsi nagybátyja, Elemér három fiával Németbe ment építkezésre, Karcsin kívül
senki sem maradt a faluban, akire Kövesdi plébános rábízhatta volna a melléképület alapjának zsaluzását. A tévé maholnapra esőt mondott, ő pedig hiába fóliázza be
a zsákokat, a cement egy része így is, úgy is összeköt. Akkor pedig nem elég, hogy
dobhatja ki a felét, de még azon is spekulálhat, hogy honnan szerezzen pénzt új cementre.
Kövesdi plébános megtapogatta rossz derekát, és nagyot sóhajtott. Ha az orvos
nem tanácsolta volna el, Isten bizony ő maga csinálná meg a zsalut, és még a betont
is bekeverné. Így azonban kénytelen volt ráhagyni mindent arra a semmirekellő
Karcsira, aki lassan már harmadik hete halogatta a munkát. Hol a háta fájt, hol a lába, egyszer a szomszéd faluba ígérkezett el kubikolni, máskor meg középső fiát kellett bevinnie a városba, vagy épp elkóborolt bolhás kutyáját kereste. Kövesdi plébánost persze nem ejtették a fejére, Karcsinak pedig még ahhoz sem volt elég esze,
hogy posztjainak láthatóságát „csak az ismerősök”-re korlátozza, így a világ – és Kövesdi plébános – folyamatosan nyomon követhette, ahogy Karcsi a bicepszét fényképezi az előszobatükörben, gyerekeivel bolondozik, macskáját vakargatja, vagy
épp a Tulipánban iszik a haverokkal.
Az előző napra aztán Kövesdi plébános megelégelte a dolgot. Amint telefonján
meglátta, hogy Karcsi bejelentkezik a Tulipánban, sajgó derékkal beballagott a
kocsmába, nyakon csípte és jól leteremtette Karcsit, aki akkor mindenki előtt esküdött meg, hogy másnap reggel nyolcra ott lesz a paplaknál.
Az óra már 9.41-et mutatott. Kövesdi plébános bedugta lábát letaposott sarkú
bőrcipőjébe, óvatosan, hogy dereka nyilallni ne kezdjen, hátára terítette felöltőjét,
majd kicsoszogott a kertkapun. A cigánysor szerencsére csak kétutcányira volt, miután pedig a szemfüles polgármester rátalált egy jó pályázatra, a murvával felszórt
kátyús járda mellett ruganyos futópálya vezetett, ami igencsak áldásos volt Kövesdi
plébános derekára nézve.

„

8

tiszatáj

Karcsi vályogházát nem kerítette körbe kerítés. A sáros udvaron egy rozsdás
fürdőkád és egy kiszuperált traktorgumi között ötéves fiúcska játszott két kölyökmacskával.
– Hol van az apád, Jankó?
– Benn a házban, Tisztelendő úr.
– Szóljál neki, hogy keresem.
A gyerek nyakbőrüknél fogva egyenként beemelte a macskákat a kádba, majd
a ház felé lódult.
– Abu Jankó! Abu Jankó! – kiáltott be a szúnyoghálós ajtón.
Mivel válasz nem jött, teli tüdőből folytatta:
– Abu Jankó! Abu Jankó, itt van a Tisztelendő úr!
A válasz ezúttal is elmaradt. Jankó a plébánosra pillantott, teliszívta tüdejét, és
újra óbégatni kezdett. A második Abunál azonban kivágódott a szúnyogháló, apja
hatalmas tenyere pedig nagyot csattant a fültövén.
– Mit óbégatol imaidőben, kutyafattya! – förmedt rá fiára Karcsi, majd ahogy
a plébánost meglátta, arca megenyhült, szája pedig széles mosolyra húzódott:
– Szalámalejkum, Tisztelendőuram!
A plébános szája tátva maradt. Karcsi a szokásos piros melegítője helyett hoszszú, fehér hálóinget viselt, fején pedig ugyancsak fehér, zsidós tökfedő díszelgett.
– Hát mi ütött beléd, Karcsi? – kérdezte Kövesdi plébános, ahogy magához tért
az első döbbenetéből.
– Abu Jankó – felelte amaz, jobb mutatóujját az égnek emelve.
– Ne bolondozzál Karcsi!
– Abu Jankó – kötötte az ebet a karóhoz.
– Hát akkor Abu Jankó, a fene essen beléd. Mi ez az új módi, és mi lesz a zsaluzással?
– Miféle új módi, Tisztelendőuram? – nézett vissza Karcsi ártatlan arcot vágva,
füle mellett engedve el a kérdés második részét.
– Ez a hacuka, meg az abuzás te istenverte!
– Hát hogy máshogy mondanánk iszlámul, Tisztelendő úr? – tárta szét Karcsi
a két karját. – Abu Jankó a becsületes nevem, hisz Jankó apja vagyok.
Kövesdi plébánosnak valami derengeni kezdett. A híradóban is valami Abu fenyegette a hitetleneket kezében karddal Afganisztánban vagy tán Svédországban, és
pont ugyanilyen fehér hacuka volt azokon az arabokon is, akik a franciák szégyenére az Eiffel torony mellett hajbókolnak Allahhoz.
– Hát mióta vagy te mohamedán? – kérdezte végül.
– Mióta, mióta. Hát, mink mindigis muzlimok vótunk – mondta Abu Jankó, kezével méltóságteljesen végigsimítva sercegő borostáját.
– Ne bolondozzál Karcsi…
– Abu Jankó!

2019. május

9

„

– …Abu Jankó – nyelt egyet Kövesdi plébános. – Hát nem én eskettelek össze
a Sárival, és kereszteltem meg mind az öt gyermeked?
– A próféta szakállára kérdem, a Tisztelendő úr tán megkergült-e?
– Hát nem te vetetted legbuzgóbban a kereszteket még a minap a templomban,
és csókolgattad a feszületet a búcsún?
– Jaj, hát én igen nagyon szeretem Jézus prófétát – emlékezett vissza Karcsi,
szemét félig lehunyva, arcán őszinte áhítattal.
Kövesdi plébános megint nagyot nyelt, megvakarta fejét, majd úgy döntött, hogy
a polemizálás várhat, a zsaluzás viszont nem.
– Bánomisén, ha pogánnyá lettél, de vár a munka! – mondta.
– Nem lesz az jó. Máma péntek van. Alláh meg azt monta, hogy dzsumákor nem
szabad dógozni.
Kövesdi plébános tehetetlenül megcsóválta a fejét, majd nagyot sóhajtott, hátat
fordított, és megindult hazafelé.
– Sosem volt egy okos fiú a Karcsi, de úgy látszik, mostanra minden esze elment
– dohogott magában. – A cement meg közben megköt.
Kövesdi plébánosnak elvei ellen volt mindenféle furfang, de ezúttal úgy látta,
nincs mit tenni, meg kell kérnie a polgármestert, hogy küldjön át valakit a közmunkából zsaluzni, aztán meg majd valamit kifundálnak az elszámolásra. Ezért az utca
végéhez érve ahelyett, hogy a paplak felé vette volna az irányt, balra fordult, és
megindult a hivatal irányába. Ekkor azonban az egyik kertkapuból váratlanul
elépattant Kovácsné.
– Hallotta, Tisztelendő úr? – csapta össze tenyerét a megtermett asszonyság. –
Migránssá lettek a cigányok! Most mondta be a tévé!
Kövesdi plébánosban bennakadt a szó. De nem is lett volna esélye bármit felelni,
mert Kovácsné egyazon levegővel folytatta:
– Mikor reggel megyek a trafikba, látom, hogy a Julcsa úgy be van bugyolálva,
hogy épp csak az arca látszik ki. Mondom magamban, biztos lopni készül, aztán otthon bekapcsolom a tévét, és mondják, hogy az egész országban ez van! A cigányok
mindenhol Allahnak hajbókolnak, a nők meg bebugyolálják magukat! Istenem, mi
lesz velünk? – csapta össze kezeit, szemeit pedig könnyek futották el.
Kövesdi plébános ugyan nem túl meggyőző hangon, de biztosította az asszonyságot, hogy minden rendben lesz, majd amennyire dereka engedte, megszaporázta
lépteit a hivatal felé.
Már az akadálymentesített lépcsőn kapaszkodott fel, amikor az ajtó kivágódott,
és kiviharzott rajta Huszár András polgármester.
– Adjon Isten, Bandikám! Mi folyik itt a cigányokkal?
– Majd beszélünk, Tisztelendő úr! Épp a válságtanácsra rohanok! – rázta meg az
sebtében a pap kezét, majd titkárnőjével a nyomában a hivatal előtt parkoló autója
felé rohant.

„

10

tiszatáj

– De ne féljen egy percig se. Minden rendben lesz! – kiáltotta vissza, miközben
feltépte a fekete Dacia terepjáró ajtaját. Kövesdi plébános már nyitotta volna a száját válaszra, de a polgármester csikorgó kerékkel gázt adott.
– El lesz intézve! – kiabálta ki búcsúzóul az ablakon.
Eszti a Tulipán pultja mögött állt, és gondterhelt arccal kapcsolgatta a csatornákat,
Sanyi, az intézmény örök törzsvendége és Eszti legkitartóbb udvarlója kezében korsóval, üveges szemekkel meredt a képernyőre az egyik asztal mellől.
– Hallották a hírt? – nyitotta rájuk az ajtót Kövesdi plébános.
– Iszlámmá lettek – bólogatott Eszti elkámpicsorodva.
– Szörnyűség – summázta a plébános.
– Ne is mondja, Tisztelendő úr! – csóválta a fejét Eszti. – Ezek nem isznak. Mi
lesz így a kocsmával?
– Dehogynem isznak azok! – szólt közbe Sanyi. – Nem láttad a híradóba, Eszti?
Isznak azok, oszt fogdossák a nőket!
– Ha így van, akkor jól van – vonta meg vállát Eszti, és feljebb tekerte a hangerőt.
A plébános kért egy presszót cukor nélkül, majd a többiekkel együtt ő is a tévére
meredt.
– A nyolcadik kerületből, a Mátyás térről jelentkezem – köszönt be a köztévé riportere. – Senki sem tudja, hogy mi történt. A helyi romák nem is értették a kérdésünket, mikor a tömeges áttérésről faggattuk őket. Azt állítják, hogy ők mindig is
muszlimok voltak. Pedig egy nappal ezelőtt az utcakép még korántsem volt ilyen
kaotikus.
A kamera lassan végigpásztázta a teret. A kapualjba vonszolt kiszuperált kanapén termetes roma férfiak pöfékelték vízipipájukat, a járdán pedig aranytallérokkal
felcicomázott virágos leples asszonyságok tologatták babakocsijukat, egy konfekciózakós öregúr pedig hóna alatt fura zeneszerszámmal, fején piros törökös fezzel
szállt be hasonló színű kockaladájába.
– Egyelőre, mint a kedves nézők is látják, rendzavarás nem történt, de a rendőrség már megerősítette jelenlétét a főváros muszlim környékein.
– Nagyon vigyázzatok magatokra, István – búcsúzott el a műsorvezető, egy vastag keretes szemüveget viselő szőke nő, majd stúdióvendégéhez fordult:
– Kérdezem Borsodi György biztonságpolitikai szakértőt, mi állhat a jelenség
mögött?
– Bocsánatot kérek, ilyen egyszerűen nincsen – rázta meg fejét a kopaszodó férfi,
olyan szaporán, hogy tokája alig győzte utolérni az állát. – Most érkeztem Ferenc József Földről, ahol a volt szocialista blokkból egyedüli szakértőként vehettem részt
Amaruq Nanurjuk törzsfő beiktatásán. Kezitcsókolom. Egy: a romák szeretik a disznóhúst, a muszlimok nem. Kettő: Sárközi cigány a törököktől védte Eger várát, nem
a törököket Eger várától. Titkos információkat sajnos nem oszthatok meg, de annyit

2019. május

11

„

talán elárulhatok: a dolog mögött sokan a nagy háttérhatalmi spekuláns, Sortos
György agyhullámokat befolyásoló fegyverét sejtik. Pont.
– Agyhullámok a büdös francokat! – hördült fel Sanyi. – Zabálnak a dögkútról,
aztán meg csodálkoznak, hogy meghülyülnek! – látva, hogy Eszti és a plébános rá se
hederítenek, kelletlenül horkantott egyet, és szájához emelte a korsóját. Ekkor véreres szeme lassan kikerekedett, félig üres korsója pedig visszakoppant a padra.
– Úristen. Mi lesz, ha minket is megharapnak…
– Miként értékeli, hogy Csongrádban ma reggel a TEK-nek kellett megakadályoznia két népes muszlim család összecsapását? Szerepet játszhat a konfliktusban a
vallás? – faggatta tovább a műsorvezető a szakértőt.
– Kezitcsókolom. Közismert dolog, hogy a muszlimok egymással is harcban állnak. Számos jel mutat arra, hogy az ősi síita–szunnita ellentét, amelyet korábban
Pakisztánban magam is sokat tanulmányoztam, már a magyar utcákon is megjelent.
A síiták, akik még beszélik a régi iszlám nyelvet, lenézik a szunnitákat, akik szerintük túlzottan elmagyarosodtak és elvesztették gyökereiket. A feszültség nagy, sokszor a legkisebb szikra is elég, hogy kitörjön a balhé. Ha kérdeznek, válaszolok.
Egyébként…
– …közben most kaptuk a hírt, hogy a miniszterelnök rendkívüli kormányülést
hívott össze – szakította félbe vendégét a bemondó. – Amint további információhoz
jutunk, azonnal tájékoztatjuk nézőinket. Addig is kapcsoljuk Mátészálkát, ahonnan
kollégánk jelentkezik Kalányos Eduárd Abdullah országos főimámmá koronázásáról. Szervusz, András, milyen a hangulat Mátészalkán?
– Szervusz, Juli, köszöntöm a nézőket – igazította meg fülesét a riporter. – A piláf
bográcsokban rotyog, a vendégek pedig egymás után érkeznek a koronázásra. Abban mindenki egyetért, hogy nagy nap ez a muszlimok számára. Itt áll mellettem
Oláh Ibrahim Gáspár roma költő, aki mindjárt elmondja, hogy mi várható a mai napon. Oláh úr, mire készülnek?
– Biszmilláhi arrahmáni alrahím – kezdett bele lassú kimért hangon a ráncos arcú, kopaszodó öregúr. – Azért gyűltünk össze az ország minden tájáról, hogy bej’át
fogadjunk Kalányos Abdullah ecsémnek, aki Mohamed próféta – béke legyen vele –
egyenesági leszármazottjaként ezen a szép napon idzsmá által minden cigányok
imámjává koronáztatik.
A háttérben parkoló, virágfüzérekkel felcicomázott fehér BMW terepjáró mellett
két kigyúrt, kopasz férfi bólogatott marconán, egyikük pedig meglobogtatta felül
kék, alul zöld zászlóját, melynek közepén vörös félhold díszelgett.
– Mi okozta a romák, hirtelen és tömeges áttérését? – kérdezte a riporter.
– A cigányok már eleve muszlimokként érkeztek Magyarországra – felelte Oláh
Ibrahim Gáspár kimért hangon. – Miután a cigányok elmenekültek Indiából az őket
rabszolgaként dolgoztató angolok elől, Arábiát is útjukba ejtették. Ott pedig összebarátkoztak Mohamed prófétával – béke legyen vele –, akinek első követői lettek.

„

12

tiszatáj

A próféta – béke legyen vele – a cigányok iránti tiszteletből saját lányának is a népszerű cigány nevet, a Fatimát adta.
– Hogyhogy erről egészen máig nem hallottunk? – értetlenkedett a riporter.
– Hát mert eltitkolják. Félnek attól, hogy a cigányok rájönnek, van mire büszkének lenniük. Az iszlám történelemnek ugyanis sok hőse cigány volt. Itt van például
a nagy imám és szultán, Ahmed al-Gázi, eredeti néven Ahmed Gazsi, vagy például…
– Ezt hallgassa meg, Tisztelendő úr! – kiáltott fel hirtelen Eszti, majd telefonjáról
hangosan olvasni kezdte:
„Tizenhét késszúrással végzett a családos apával egy férfi Borsodban. A 22 éves
L. Abdulrahmán szabadulását ünnepelte a barátaival, amikor összekülönbözött az
arra sétáló férfival. A fültanúk szerint L. Abdulrahmán »Álláh Ákbár« kiáltással támadt vitapartnerére, aki a súlyos sérülések miatt azonnal életét vesztette.”
Kövesdi plébános megborzongott.
– Aszentségit! – dühöngött Sanyi, majd elgondolkodott. – Bár igaz, a tévében is
mongyák, a börtön a hm… a börtön a dzsihádista radikalizáció melegágya!
Kövesdi plébános maga is az internetet pörgette, ahol bizony ijesztő hírek gyülekeztek.
Az egyik híroldal „A polgárháború szélén áll Magyarország?” címmel Földesi Lajos biztonságpolitikai szakértővel közölt gyorsinterjút, aki szerint a szolgálatoknak
mostantól nyolcszázezer potenciális terroristát kellene figyelniük, ami tökéletes lehetetlenség. Sőt, a helyzet ennél is sokkal rosszabb, hiszen a politikai korrektség
béklyója miatt nincsenek is valós adatok a magyarországi muszlimok pontos számáról, ami egyes becslések szerint akár másfél millióra is rúghat. Egy szó mint száz,
az idegenek által felfegyverzett dszihádisták hamarosan kirajzanak a no-go telepekről, és akkor Magyarország nemhogy magyar, de még ország sem lesz többé. Kövesdi plébános hátán a hideg futott végig. A következő hír, ami szembejött, viszont még
az előzőknél is jobban felzaklatta: Némethi Alexander, a Hívők Egyházának karizmatikus vezetője felajánlotta, hogy az államtól kapott vadonatúj imacsarnokukban
ingyen ördögűzést szervez, hogy a gonosz által megszállt romákat visszavezesse Jézus Krisztus szerető kebelére.
– Ezek mindig megelőznek – mérgelődött Kövesdi plébános. – Mire a Katolikus
Egyház fogaskerekei nyikorogva forogni kezdenek, mire a Főtisztelendő Bíboros úr
meghányja-veti a dolgokat, addigra ezek az amerikánusok már rég megsütötték a
pecsenyéjüket – zsörtölődött magában, majd nagyot sóhajtott, és egy pillanatig
már-már azt kívánta, hogy hajbókoljanak a cigányok inkább Mohamednek, minthogy ezeknek tapsoljanak meg rángatózzanak vasárnaponként.
Közben a tévében újabb szakértő következett.
– Az iszlámot legjobban a tudomány eszközeivel lehet megérteni – mondta a fiatal nő, és hosszú pilláit egyenesen a kamerába rebegtette. – Ha a Romani Krist és a
Sería törvénykönyvet statisztikai módszerekkel vizsgáljuk, megtudjuk, hogy a szövegnek 89 százaléka szól a gádzsókról, vagyis a káfiroktól. A politikai cigányság

2019. május

13

„

ideológiája, amit minden roma ember követ, pedig statisztikailag is alkalmatlan a
káfirokkal való együttélésre.
– De számos roma ember van, aki igenis hasznos tagja a társadalomnak – ellenkezett a riporter. – Nekem is van egy szomszédom, aki becsülettel neveli a gyerekeit, és a legjobb vízvezeték-szerelő az egész kerületben.
– A politikai cigányság nem ugyanaz, mint a vallásos cigányság – tudálékoskodott a szakértő. – Ha egy cigány barátjának fogad, vagy csak magával egyenrangúnak tekint egy gádzsót, akkor azzal ellentmond a politikai cigányság esszenciájának,
ami ugye statisztikailag nem lehetséges, ezáltal pedig már nem is tekinthető cigánynak.
A műsorvezető rosszallóan csóválta a fejét.
– Lehet, hogy a nyugat-európai migránsok ilyenek, de a magyar romákat jól ismerjük, és eszükben sem volt politikai okokból szembe fordulni a többségi társadalommal.
– A számok nem hazudnak – folytatta a szakértő, de a többit Kövesdi plébános
már nem hallhatta, mert Eszti lehalkította a tévét, és felnyomta telefonja hangerejét.
– Na, a Toroczkói is posztolt.
A telefonból halkan ugyan, de egy határozott férfihang szólalt meg:
„Miközben az országban a káosz tombol, fővárosunkban pedig népünk történelmi ellenségéről, Jumurdzsákról neveznek el mecsetet, Vásotthalmon továbbra is
a rend és fegyelem uralkodik. A településen lakó muszlimok rendben végzik a közmunkát, a városvezetés pedig fenntartja a burka és mecsetépítés tilalmát. A rendkívüli állapotokra tekintettel útjára indítjuk a »muszlimbűnözés« forróvonalat, ahol
a muszlimok által zaklatott keresztények panaszait fogadjuk, emellett utasítást adtam mezőőreimnek arra, hogy állítsanak fel katonai sátrakat az igazi, keresztény
menekültek befogadására. Végvári vitézekként védjük Magyarországot, Vásotthalom pedig fehér szigetként ragyog majd a sötétségben.”
Mire a kocsmában észbe kaptak, a nap elrepült, a péntek esti törzsközönség pedig
lassan befelé kezdett szállingózni. Kövesdi plébános gyorsan felhajtott egy lélekerősítőt, és elindult hazafelé. Gondolatai messze jártak, ő pedig sajgó derekáról mármár megfeledkezve sétált a futópályán. Mi lesz, ha a szakértő jóslata bekövetkezik,
és kitör a polgárháború? Ezután mindenkinek Allahot kell majd imádnia? A magyar
asszonyok is csak burkában járhatnak majd, hogy a saríajárőrök ne kövezzék meg
őket a nyílt utcán? Ezért küzdöttünk hát oly vitézen az oszmán ellen, hogy most
mégis a pogány martaléka legyen az ország? Létezik, hogy a Kanalas Karcsi, akinek
már az apját is ő keresztelte, egyszerre csak átvágja a torkát? Mi lesz itt, ha kitűzik a
templomra félholdas lobogójukat, a magyar embereknek pedig már nem csak a segélyt, de a keresztények dzsihád-adóját is be kell fizetniük? Megannyi kérdés, válasz
pedig egy se. Kövesdi plébános egy pillanatra megállt, és hogy magát kicsit megnyugtassa, mélyet szippantott az estébe. A levegőt lassan, ajkaival ó-t formálva fújta

„

14

tiszatáj

ki, mint régen, mielőtt az érszűkülete, no meg a püspök úr unszolása miatt le nem
szokott a dohányzásról. Ezt háromszor megismételte, amitől szíve végre lassabban
kezdett verni. Egyelőre még korai aggódni. Iszlám ide vagy oda, a falu utcái ugyanolyan nyugodtak voltak, mint bármikor, és csak távolról, a cigánysor felől szállt a levegőbe az alkonyati imára hívó müezzin éneke.
Otthon a plébános lerúgta lábáról letaposott sarkú cipőjét, a hűtőből előhalászta
a pörköltet, amit házvezetőnője hozott a minap, a lábasba egy kis vizet löttyintett,
majd a gázra rakta. Elégedetten nézte, ahogy a jó disznóhús megdermedt szaftja
megolvad, majd lassan rotyogni kezd. – Na, ezt legalább nem veszik el tőlünk a pogányok – gondolta büszkén, nagy késével kenyeret szelt, majd a kántortól kapott
demizsonból – vérnyomását megóvandó – kétujjnyi vöröset töltött, a dunsztosüvegből pedig kihalászott három nagy kovászos uborkát.
A kormány válságtanács-sajtótájékoztatóját már kényelmesre kiült fotelében nézte
a tévé előtt. Az összes csatorna azt közvetítette. Mikor a szóvivő határozott, ruganyos léptekkel a pódium mögé érkezett, Kövesdi plébános megtörölte a száját, földre tette lábasát, és minden idegszálával a képernyőre koncentrált. A fiatal, frissen
borotvált szóvivő megköszörülte a torkát, szétnézett a feszült csendben várakozó
újságírókon és belekezdett:
– A kormány hosszasan tanácskozott, és megállapította, hogy minden aggodalom alaptalan – a termen halk moraj futott végig, ő pedig így folytatta: – Az országos
rendőrfőkapitány megerősítette, hogy a mai napon minden a megszokott módon
zajlott. A TEK és a titkosszolgálatok szintén megerősítették, hogy a terrorveszély a
legkisebb mértékben sem növekedett, Magyarország pedig továbbra is Európa legbiztonságosabb országa.
Végignézett az egybegyűlteken, halkan köhintett, majd így folytatta:
– A magyar cigányság iszlám hite régóta köztudott tény, Magyarország Alaptörvénye pedig minden polgára számára garantálja a szabad vallásgyakorlást. A magyarországi muszlim közösség integrációja Európa számára is példaértékű. A nyugati országokkal ellentétben Magyarországon nincsenek sería által uralt no-go zónák, a muszlim lakosság nem kíván idegen muszlimokat betelepíteni, és ünnepélyesen kijelenthetem: felzárkóztató programunk eredményeképp minden cigány tökéletesen beszél magyarul. Hogy a jövőben is minden a legnagyobb rendben legyen,
Barkas Musztafa Adrián muszlimügyi kormánybiztos ezután is folytatni fogja áldozatos munkáját, a kormány pedig hamarosan útjára indítja a Nemzeti Madrasza oktatási hálózatot, mely a kistelepüléseken élő muszlim gyermekek oktatását lesz hivatott elősegíteni.
A szóvivő kis szünetet tartott, majd az eddigieknél is szigorúbb hangon folytatta:
– A kormány migrációval kapcsolatos álláspontja természetesen a jövőben sem
változik. A kerítés marad, és továbbra is a leghatározottabban elutasítjuk, hogy

2019. május

15

„

Brüsszel gazdasági migránsokat és kiképzett terroristákat telepítsen be a magyar
nép határozott akarata ellenére. Magyarország a jövőben is magyar ország marad! –
monda a szóvivő, és kihúzta magát.
Kövesdi plébános egy pillanatra elgondolkodott. Elképzelhető volna, hogy mégis
ő tudta rosszul? A cigányok eddig is muszlimok voltak? Hát ha így van, akkor talán
ezután sem lesz nagy baj. Hiszen ha olyan muszlimok, hogy néha még meg is keresztelkednek, akkor lehet, hogy még a háború is elmarad, és minden halad tovább
a megszokott módon.
Közben a sajtó képviselői következtek. Kezek erdeje emelkedett a magasba,
a szóvivő pedig egy fiatal szőke újságíróra mutatott az első sorból.
– Kis Gáspár, Magyarok Ideje. Akkor tehát minden rendben?
– Biztosíthatom, hogy minden rendben – felelt büszkén a szóvivő.
– Az Ügyelőtől jöttem – emelkedett szóra ugyancsak az első sorból egy fiatal
hölgy. – Fogalmazhatunk úgy, hogy a kormány ura a helyzetnek?
– A megfogalmazás pontos. A kormány tökéletesen ura a helyzetnek.
– Óvári Gyula, Távirati Iroda. Mit válaszolnak Szaúd-Arábia ajánlatára, miszerint
készek kétszáz mecsetet építeni Magyarország területén?
– Magyarország minden polgárának garantálja a hitgyakorláshoz szükséges feltételeket, és mivel öt évszázados gyakorlatunk van a keresztény–muszlim együttélésben, nem kívánunk külső felajánlásokat igénybe venni. Ugyanakkor az integrációban nálunk évtizedekkel hátrébbtartó nyugati országoknak felajánljuk, hogy
megosztjuk velük sikerünk receptjét.
Vékony, szemüveges férfi emelkedett szóra.
– Tannenbaum Manó vagyok a Sabbathtól. A Magyar Zsidók Hitközsége fél, hogy
a Nyugat-Európában tapasztaltakhoz hasonlóan Magyarországon is megszaporodnak az antiszemita incidensek. Hogyan tervezik megvédeni a magyar zsidóságot?
– A magyar állam minden polgárát megvédi – szögezte le szigorú tekintettel
a szóvivő. – Az antiszemitizmussal szemben továbbra is zéró tolerancia van érvényben, és mivel a főváros belső kerületeiben régi hagyománya van a muszlim–
zsidó együttélésnek, a jövőben sem számolunk azzal, hogy konfliktusokra kerülne
sor. A Józsefváros nem holmi nyugati no-go zóna – mondta tréfálkozó hangon, majd
miután csak az első sor nevetett, így folytatta: – A miniszterelnök telefonon egyeztetett Kövecses Soma rabbival, aki biztosított minket arról, hogy folyamatos kapcsolatban van Barkas Musztafa Adriánnal, hogy ez így is maradjon.
– Ha már Barkas urat említi – emelkedett szólásra egy alacsony, furcsán raccsoló
újságíró –, mivel magyarázzák, hogy éppen a többrendbeli sikkasztással és hamis
tanúzással vádolt Barkas Adriánt jelölték ki kormánymegbízotti pozícióra?
– Visszautasítom az iszlamofób sugalmazást! – felelt a szóvivő. – Barkas Musztafa Adriánnál megfelelőbb és képzettebb személyt nem is találhattunk volna, hiszen ő maga mondta, hogy korábban az isztambuli al-Azharban, Khomeini főajatol-

„

16

tiszatáj

lah szemináriumán tanult muftinak. A kérdésekre bizonyára ő is szívesen válaszolna, de épp el kellett sietnie imádkozni, amihez természetesen alkotmányos joga van.
– Rezső Endre, A Zindex. A kormány korábban Európa iszlamizációjával riogatott. Tartják még az állításukat most, hogy lakosságarányosan az egész Európai
Unióban nálunk él a legtöbb muszlim?
– Visszásnak tartom, hogy éppen a magát liberálisnak nevező média zavarja meg
a társadalmi békét azzal, hogy gyűlöletet szít kisebbségi honfitársaink ellen – mondta
cinikus hangon a szóvivő. – A kormány a leghatározottabban visszautasítja, hogy
bárki kockázatnak minősítse honfitársainkat, akikre a magyar kormány továbbra is
rejtett erőforrásként tekint. Hogy pedig az efféle gyűlöletbeszédnek elejét vegyük, a
kormány az alaptörvény szellemiségével összhangban a leghatározottabban fog fellépni az interneten terjedő, honfitársaink méltóságát sértő álhírek ellen. Sőt, nagykövetünkön keresztül egyenesen Cukkenberg úrhoz fordulunk, hogy a gyűlöletpropagandát folytatók ellen minden eszközzel lépjen fel, és tiltsa ki őket közösségi portáljáról.
Kövesdi plébános szemére nehezen jött álom. Ágy mellett térdelve imát mormolt,
majd felkapcsolta az olvasólámpáját, és addig olvasott a Bibliából, míg szemhéja
lassan el nem nehezedett. Álmában magas drótkerítés mellett sétált, melyen sárga,
háromszögletű, villámjelű táblák lógtak. Hirtelen a túloldalról robajt hallott, a föld
megremegett, a láthatáron pedig feketeség terjedt szét. A plébános holtra válva figyelte, ahogy a fekete massza egyre közeledik, majd kitűnnek a szurokfekete arcok,
melyekből csak a hegyes fogak villogtak a napsütésben. Ő a falu felé iramodott, hogy
megkongassa a vészharangot, a migránsok pedig az áramra fittyet hányva, majmokként másztak át a kerítésen, és hömpölygő fekete áradatként özönlöttek utána.
Mire a templomhoz ért, a falu népe már mind ott volt. Kovácsné, Eszti, Sanyi, sőt
még a polgármester is félelemtől reszketve kérlelték, hogy eressze be őket a templomba, mert oda a pokolfajzatok nem mernek utánuk mászni. Ő így is tett, és alig
csapta le a reteszt a vastag faajtón, a migránsok már kint kapartak és toporzékoltak,
torkukból pokoli bugyborékoló hangot adva. Ekkor azonban a távolból harcias kiáltások szelét hozta a szél. A polgármester bakot tartott, Kövesdi plébános kilesett a
keskeny ablakon, és mit látott? Elemér német rendszámú Opelje közeledett. Elemér
gázt adott, a migránsok pedig rongybábukként repültek jobbra-balra. A kocsi ajtaja
kivágódott, és zengő Allah Akbar kiáltással özönlöttek ki belőle a cigányok öten,
majd tízen, majd ötvenen, majd százan, kezükben kiegyenesített kaszákkal. „Ne féljetek magyarok, megjöttek a muszlimok!” – Hallotta a plébános Kanalas Karcsi hangját, a templomban pedig felhangzottak a hálás kiáltások.
Kövesdi plébános kipihenten ébredt. Az óra 6.30-at mutatott. A falu lassan és békésen ébredezett. A plébános kicsoszogott az előszobába, ahol már ott várta a házvezetőnője által kikészített vesszőkosár, benne a napi ebéd, friss tej és az elmaradha-

2019. május

17

„

tatlan napi Klikk magazin. A címlapon a közkedvelt muszlim énekes, Csokoládé beszélt az éneklésről és nagyapjáról, a híres müezzinről, alatta pedig a Magyarországra vágyó holland igazi menekültekről szóló cikk virított. A plébános felrakta a kotyogóst, és nemsokára kezében gőzölgő feketével huppant le kiült foteljába.
A reggeli műsorban az Ezredvég intézet egyik kutatója sorolta a különbségeket a
magyarcigányok és a nyugat-európai migránsok között, rámutatva, hogy attól, hogy
a vallásuk egy, a mi jó öreg muszlimjaink soha nem lesznek olyan naplopók, mint a
jöttment arabusok, és attól sem kell tartani, hogy fogékonyak lesznek a radikális
eszmékre, hiszen a Korán lovári fordításából kimaradtak a hitetlenek felnégyelésére vonatkozó passzusok. „Nincs tehát mitől félni, a cigányok megmaradnak cigányoknak” – zárta mosolyogva az interjút.
Aztán egy ősz szakállas történész következett, aki arról beszélt, hogy egykor már
az ősmagyarok is kapcsolatban voltak az iszlámmal, hiszen a honfoglalás előtt a
magyarok a muszlim kazárokkal éltek együtt, később pedig a mongol dúlások elől
Magyarországra menekülő kunok és a jászok között is akadtak muszlimok, akik aztán szépen integrálódtak a társadalomba. Majd arról beszélt, hogy az első világháborúban az Osztrák–Magyar Monarchiáért muszlim bosnyákok is harcoltak, az
Oszmán Birodalom pedig már akkor és később, a második világháborúban is hű
fegyverbarátunk volt.
Aztán a hétórás híradó jött, Kövesdi plébános pedig homlokát ráncolva hallgatta
a déli határról érkező rossz híreket, hogy idén a határőrök már a hatodik illegális
migránst tartóztatták fel és toloncolták vissza Szerbiába. A következő riportból
azonban kiderült, hogy az itthoni helyzet még csak-csak istenes, hiszen Olaszországba úgy özönlenek a migránsok, hogy már agyoncsapni se lehetne őket. Aztán
egy londoni riport következett, ahol négerbandák verekedtek össze a városnak egy
olyan részében, ahova fehér ember be sem teszi a lábát.
– Hála Istennek, minden rendben! – sóhajtott Kövesdi plébános, az égre emelve
tekintetét. Alighogy visszasétált a házba, a csengő berregni kezdett.
– Szalámalejkum, Tisztelendőuram! – kurjantott a kertkapuból Kanalas Karcsi –, jöttem megnézni azt a zsalut.
– Adjon Isten, Abu Jankó! – köszöntötte Kövesdi plébános. – A fát hozzá hátul találod, és kapsz mindjárt egy kávét is.
– Allah áldja meg a Tisztelendő urat! – mondta Karcsi, és megindult a hátsókert
felé. – Egy kis kardamomot is tegyen bele, Tisztelendő úr, kérem szépen – szólt még
vissza.
Kövesdi plébános nagyot sóhajtva az égre hunyorgott, megcsóválta a fejét, majd
elindult a házba kávét főzni.

„

18

tiszatáj

CSEHY ZOLTÁN

Színek könyve
(POSZTHUMÁN JARMANIÁDA, 1–7)
1.
1906, Potters Bar, 21 km-re Londontól (csak a szám miatt
írom: 13 mérföld): Hertfordshire megye,
ahol ókori fazekasok korongjai pörögtek,
az agyagba finom ujjak törleszkedtek,
most és mindörökké (képeslapon nézi) Edward-kori lányok
kifehérített vidámsága tombol, Chroma
lámpaernyő-kalapjuk elektromos erejét másolja,
liliom-magabiztosságukat a védőszentjeik kezében,
a szüzesség még korántsem látszó mártíriumát. A
bogáncs tapad így az emberre, mondja az anyja.
A kiásott római cserépért jól fizetnek: a Hadrianus-kori
mélybe Chroma is leásott, és a Nílus hét ágáig jutott,
és egy fiú magabiztos, fehér hulláját látta úszni az egyiken.
De most még inkább lány volt, Potters Bar-i lilioma
saját festményének lassan száradó mellékalakja,
már ekkor tudta, minden a mellékalakokért van a művészet
ürügyrendszerében. Apja kiásott egyszer egy római
cserépmécsest, de olyan obszcén jelenetet ábrázolt,
hogy dühében eltörte. Az anyja egy hétig bőgött: mennyi,
mennyi pénz kell, és ha… ha egy kicsit visszafogja magát,
ha nem gyűlöli úgy… a boldog tudatlanság kifehérített
lányimitátorait…. a fiús tavasz vadgesztenyeszagú
elsőáldozóit, azt a fiút, akiről nem is tudta, hogy a Nílusba
ölte magát, a saját fiát, aki Edward-kori lányokat fest
régi, gyűrött képeslapokról.

2.
A víz sárga, mert a felfújható gumicsónak sárgáját
játssza újra. Készülj a sárga koncertjére,
a gyerekszoba kiköltöztetésére a csónakba,

2019. május
a csónakba, mely most medence, nincs menekvés,
a mentőcsónakot szép lassan a délután mélyére süllyeszti a víz.

3.
A magakellető fehér: a tisztaság illúziója,
gyilkosa vágynak, erotikának. A menyasszonyi
ruha alatt a fekete tangabugyi vagy a bíbor
csipke magánya. Chroma látja magát,
ahogy az oltár felé tart, a padsorok telis-tele,
Michelangelo, Caravaggio és Hadrianus az első sorban, mögöttük
Oscar Wilde és Bosie, Verlaine és Rimbaud,
Tommaso de’ Cavalieri egy szonett sarkába húzódik,
az oldalhajóból Szent Sebestyén nyílpontos pillantása,
a karzaton érzelgős-lányos Jonatán, hárfázó Dávid,
Thomas Mann fehér lakkcipője most lép
Le Platt-Lynes fotójáról. Az elfojtás egymásra habosított
arányai és perspektívái.
És ha még a menyasszony hasfala mögé látnál:
közvetlenül az úgynevezett teherre! Chroma szinte lekottázza,
ahogy a fehér összeszedetten halad a rítus nyomvonalán:
a szereposztás szerint ő a természet rendje szerint való fekete.
Amikor az oltár elé áll, legjobb barátja, David, búgó hangon
súgja a fülébe: „Élvezz a számba! Gyere, élvezz a számba!”

4.
Canova antik kísértetei,
orvosi szobrászat, műtőasztal-higiénia,
ahogy leoperálják az elszíneződött részeket,
most, ahogy a meztelen égőt nézi a kórteremben,
ez az én testem, fényt és árnyékot vérzik,
felfalja lassan a pestis,
Chroma nem fogja az eszét veszteni, nem fog
obszcén dolgokat kiabálni, mint az a másik,
az a rettenetes férfi, aki a linóleumon taknyolt
el, kitépte a kezéből a tűket, csöveket,
azt akarta, basszák meg, azt üvöltötte,
hogy ő egy koszos buzi, és azonnal basszák meg,
ez az utolsó kívánsága, hát olyan nagy dolog ez,
aztán elesett és összecsinálta magát a folyosón.

19

„

„

20

tiszatáj
A gyógyszerektől van,
mondta a higgadt ápoló, pedig őszintének hatott,
az utolsó fázis ilyen: szobor lesz ebből is,
szép lassan kioperálják belőle a színeket. Mellékalak
a pestis Canova-domborművén. Az antikvitás
kísértete. A halál ad formát az életnek, mondja
Chroma filmjében a filozófus. Nem tudná még egyszer megnézni.
A meztelen égőt figyeli inkább, a meztelen égő napról napra szebb,
elképesztő, ahogy teszi a dolgát.

5.
Ha Malevics fehéren fehérje a „menny bélése”,
és ha a festészet a fehér szabadság
színtelen szakadékába kénytelen zuhanni,
mi értelme van kiszolgálni egyetlen hatalomittas
színt, mely nyilvánvalóan téves önmeghatározásokkal hozakodik elő?
Nem épp a fehérrel, az ólomfehérrel
mérgezték magukat a rómaiak? És a festőbetegség? Nem a fehér okozza-e?
A mindent lefedő titániumfehér harcedzett izmait
nézegeti a tükörben. A történelmi fehér, a retusáló fehér.
Anyám elvitt megnézni a Fehér Tornyot:
koszos és szürke volt, a Whitehall még koszosabb, még
szürkébb, és Rómában a Nagy Írógép, hiába mossák, kétségbeesetten
szürke. Malevics fehérje lenne a kivétel?
Anyám, ilyen nincs.

6.
Fehér kontyvirágot, fehér kontyvirágot,
Apám! – mondta Chroma, a születésnapomra,
ha szeretsz, fehér kontyvirágot kérek! 106
nemzetség, 4000 faj: lehet vitorlavirág (Spathiphyllum)
vagy titánbuzogány (Amorphophallustitanum),	
fehér kontyvirágot a születésnapomra.
Ki vagy te, Vita Sackville a sissinghursti kastélykertben?
Mordult rám zsávolyzöld apám, a katonaruhás,
örült, hogy két nap eltávozást kapott,
és én így fogadom, hogy ezt kell hallania,
mert a rohadt szirénázás nem elég,
hogy kontyszar vagy mi a picsa,

2019. május
mit csináltál ezzel a gyerekkel, asszony?
üvöltötte, aztán egy bádogdobozt vetett elém,
telis-tele halott, temetetlen ólomkatonával.

7.
Trevelyan könyvében a fehér lovag,
a miniatúrát ahogy körbenövi a fehér rózsa,
hasított ujjú zeke, keze a szívén, nekidől
egy fának, jaj, Nicholas Hilliard,
hogy rajzoltál ilyet? A légvédelmi szirénák
elől be a tornyokba, be a bombázás
elől ezekbe a rózsákkal benőtt,
időtlen tornyokba, a Képes angol társadalomtörténetbe,
a két fedél biztonságába,
a fekete-fehér világba, ahol
nyakfodrot viselnek a lovagok,
és ahol fekete-fehérben is színes a páva farka,
és elpirul az iskolásfiúk orra.

21

„

„

22

tiszatáj

ACZÉL GÉZA

(szino)líra
TORZÓSZÓTÁR

annyira‐amennyire	
ebből ma nem lesz vers dobom a számítógép elé szörnyű szemüvegem minél szabad
szemmel is majdnem jobban látok úgy kaptam fel egy bolt gyanús pultjáról egykor
azt sem tudva most pluszba vagy mínuszba váltok pedig a rokonságban is akadnak
szemész-óriások jóllehet ők is hunyorognak mivel egy idő után már csak a
halottnak biztos a sötétség sokkal inkább jön elő vaksiságra a biznisz-éhség
különben mért nyílna minden második sarkon szánalmas szaküzlet kukucskáló
géppel hiábavaló okoskodásokat hallgatva amíg a gótikus betűtáblákon legelészel s
már terelnek is különös csiszolatlan gyémánt árban misztikus lencsék felé
melyekhez ugyan nem értek annál jobban felbőszít a kereté még ha nem is az a
nagymama féle keleties oti-ban kapott melyhez álságos humanizmussal járt még
némi vaksági javadalom de nagyapa fel nem vette inkább kicsi kertjében hagyma
helyett ráhúzott a petrezselyemre talán vasutas hiúságból és te is míg annyiraamennyire látol kerülöd a protéziseket nem nagy bölcsesség ám hajlásnak indult
korodban legalább alig látod ezeket akik manapság elindultak megújítani a
hazafiságod
anyóka	
hiányos bennem a zebrák története gyerekkorom nem ismerte legfeljebb kis
képeskönyvekből a csíkos lovakat fülemben viszont visszhangzott a pattogós iskolai
parancs pajtások a járdáról lelépve persze ebben is létezett az álságnak némi
aprócska leleménye hisz a kisvárosban ekkor alig volt még járda egyszóval a
közlekedő kisember mégsem maradhatott magára a lelépéskor előbb balra nézel itt
kivételesen nem kell törődnöd bonyolult eszmékkel az út közepétől pedig jobbra
igaz az utcák többsége ekkor biciklik és lovas kocsik foglya s a vándorok hónapokig
is arról regéltek miskolcon egy kereszteződésben jelzőlámpák égnek a villamosítás
dicsőségére váltva utat mutatva a szocializmus fénykorába és való igaz fokozatosan
felgyorsult itt minden gyors forgalom támadt az útgerincen a kamasz élvezhette ha
átosont mikor kipiroslott a lámpa majd nagyképűekre fejet csóvált éretten és csak
akkor indult el ha sárga után a zöld eleresztett ma már színét mint egy bizalmatlan

2019. május

23

„

anyóka kétszeresen is kivárja s eltűnődik amint körülötte az ifjúság bedugott
fülekkel a zenét zabálja mintha nem zuhognának körben a parvenü kocsik
anyós	
olykor a keresztbe szervezésekhez biztonságos támpontokat keresek hétköznapok
szintjén úgy ahogy még csak racionalizálódik ez a különös egyveleg miközben a
kárvallott lassan maga elé dörmög vb döntőre talán ne szervezzünk irodalmi
találkozókat különben is másféle szenzáció nélkül üres termekre kongat a holnap
ahogy hiába veti a vak fórumon álforradalmi lendületét néhány politikai pojáca
zsigerileg az elfásult népnek már nincs maradása legyint és elcsoszog szóval
érteném én a sokféle zavaros ostromot mely meg is csillapodhat mint homályos
nézésű anyókák gyűrött ölében a kereszt szőttes másfelől kerülném is az olcsó
idétlenkedőket kiknek örökös gondjait beárnyékolja hogy van anyós vagy a nézd
meg az anyját szlogenekből is elég még ha olykor súrolják is a valót de mit kezdesz
azzal hogy neked ő másiknak másik az édes ahol az elő időkből beláthatatlan fehér
foltok feleselnek az összeszervezésre ácsingózó létnek idegen attitűdök és érzelmi
fokok s mivel e bonyolult körforgalomból poétikailag kikeveredni már nem fogok a
családi képbe behozom a nyitott ablakokon bizalmatlanul betekintgető apóst

„

24

tiszatáj

„Nem spórolhatjuk meg
a szabadulási kísérleteket”
KRUSOVSZKY DÉNESSEL AKIK MÁR NEM LESZÜNK SOSEM CÍMŰ REGÉNYÉRŐL
BENCSIK O RSOLYA BESZÉLGET*
–	Szép	 sikereket	 ért	 el	 a	 regényed.	 Az	 év	 legjobb	 könyvének	 szavazta	 meg	 a	 Magyar	 Narancs	
kritikusgárdája,	 az	 öt	 év	 legjobb	 könyvének	 tízes	 listáján	 az	 ötödik	 helyen	 szerepelt,	 AEGON‐
díjra	jelölték,	aminek	most	a	10‐es	short	listjében	van,	te	Szépírók‐díjat	kaptál,	és	bár	néhány,	
egyébként	teljesen	pozitív	kritika	túlságosan	kiszámíthatónak	tartotta	(pl.	Deczki	Sarolta	a	Műútban),	 a	 konszenzus,	 a	 recepció	 és	 az	 olvasói	 visszajelzések	 alapján	 azt	 mondhatjuk,	 hogy	 egy	
nagyon	 remek,	 ráadásul	 roppant	 olvasmányos	 540	 oldalas	 könyvet	 írtál.	 Krusovszky	 Dénest	
mindezidáig	 költőként	 dicsérték	 ennyire,	 a	 József	 Attila‐díjat	 vagy	 a	 Horváth	 Péter	 Irodalmi	
Ösztöndíjat	is	még	költőként	érdemelted	ki,	és	igaz	ugyan,	hogy	a	versesköteteid	mellett	van	egy	
novellásköteted,	 mégis	 a	 nagyregényeddel	 szerintem	 nemcsak	 nekem	 okoztál	 meglepetést.	
Hogy	fért	be	a	többi	szerepköröd	(költő,	újságíró,	műfordító,	novellista,	szerkesztő)	mellé	a	re‐
gényíró	is?	Hogyan	fért	meg	velük?	Nem	okoztak‐e	identitáskonfliktusokat,	zavarokat	a	külön‐
böző	alkotói	folyamatok?	A	te	esetedben	beszélhetünk‐e	egyáltalán	különböző	alkotói	folyama‐
tokról?	
– Különböző alkotói folyamatokról mindenképpen beszélhetünk, én legalábbis úgy látom,
hogy más és más írói igény és gyakorlat indul be bennem, ha prózát, verset, újságcikket, kritikát vagy esszét írni ülök le éppen. Nyilván vannak összeköttetések a különféle szövegek között, hiszen mindet én írtam, de azt hiszem, ezek nem ugyanannak a bennem lévő ősszövegnek vagy minek a különféle változatai. Vannak írók, akik a különböző műfajok és műnemek
között az átfedéseket keresik, abból építkeznek, és olyan írók is, akikre azt szoktuk mondani,
hogy „folyton ugyanazt a szöveget írják”. Én azt hiszem, hogy egyik sem vagyok, és az, hogy
különböző műfajokban is dolgozom, éppen amiatt van, hogy a különbözőségük érdekel.
Egyébként azt szoktam mondani, mert ez tényleg így van, hogy engem az irodalom egésze izgat. Már kamasz koromban is volt bennem egy ilyen éhség, hogy kipróbáljam a verset, a prózát, az esszét, a levelet, a naplót, a műfordítást, a kritikát és mindent, ami csak az irodalom
része. Naplóíró aztán nem lettem, valamiért nyomasztott a kényszer, hogy folyton feljegyezzek mindent magam körül, és felfogtam, hogy engem nem csak az emlékezés, de a felejtés is
érdekel, arra is szükségem van. De a többi műfajban szinte mindben megtaláltam a magam
örömét. Az, hogy költőként, tehát a versek felől léptem be ebbe az elképzelt irodalmi térbe,
sok mindent befolyásolt, ugyanakkor nem határolta le a terepet egyáltalán. Egyelőre pedig
identitáskonfliktusok helyett inkább azt érzem, hogy felszabadító ez a műfajok közötti „mászkálás”.
*

A kutatást az EFOP-3.6.2-16-2017-00007 azonosító számú, Az intelligens, fenntartható és inkluzív
társadalom fejlesztésének aspektusai: társadalmi, technológiai, innovációs hálózatok a foglalkoztatásban és a digitális gazdaságban című projekt támogatta. A projekt az Európai Unió támogatásával,
az Európai Szociális Alap és Magyarország költségvetése társfinanszírozásában valósul meg.

2019. május

25

„

– Miközben	 olvastam	 a	 regényt,	 több	 szépirodalmi	 párhuzam	 is	 felmerült	 bennem.	 Elsőként	
ezek	 alapján	 jelöljük	 ki	 a	 kontextust.	 Ami	 a	 magyarokat	 illeti,	 nekem	 Ottlik	 Iskolája,	 Szilasi	
A harmadik hídja,	 de	 Grecsó	 Krisztián	 regényei	 is	 az	 eszembe	 jutottak.	 A harmadik híd	 nem‐
csak	az	érettségi	találkozó	jelenete,	illetve	az	ehhez	kapcsolódó	„akik	már	nem	leszünk	sosem”	
és	akikké	váltunk	tapasztalata,	fájó	szembesülése,	hanem	a	(figyelmetlenséggel	szemben	a)	tár‐
sadalmi	érzékenyítése	és	a	múlt	utáni	nyomozása,	kutatása	miatt	is.	Világirodalmi	párhuzam‐
ként	azért	említeném	egyrészt	Tolsztojt	és	az	ő	Családi boldogságát,	mert	a	regényed	egyik	tét‐
je	 épp	 a	 boldogságállapotok	 és	 boldogsághiányosságok,	 ehhez	 kapcsolódóan	 pedig	 a	 szabad‐
ságállapotok	 és	 szabadsághiányok	 föltérképezése,	 és	 mindezek	 lehetséges	 kifutása,	 deltája	 a	
történelmi	 kataklizmákkal,	 politikai,	 társadalmi,	 fiziológiai	 determináltságokkal	 szemben	 egy	
kvázi	egészséges	felnőtté	válás,	felelősségvállalás,	mely	(a	regényed	igazsága	alapján)	a	családi	
élet	 elfogadásához	 vezet	 el,	 és	 az	 ebben	 való	 megnyugvást,	 kiteljesedést	 mint	 vállalható	 léte‐
zésperspektívát	 állítja.	 Másrészt	 a	 Családi boldogsághoz	 képest	 egy	 sokkal	 bonyolultabb	 kép‐
lettel,	 struktúrával	 rendelkező	 elbeszélésfolyam,	 a	 norvég	 Knausgaard	 Harcom című	 opusa	 is	
eszembe	jutott,	hiszen	a	te	regényed	szintén	az	autobiográfia,	a	történelmi	emlékezet,	a	jelen‐
valóság	és	a	fikció	vegyítésével	olyan	identitáskonstrukciós	feladatot	végez	el,	amelynek	során	
tágabban	egy	adott	generáció	(nálad	a	magyarországi	harmincasok)	léthelyzetét,	cselekvésle‐
hetőségeit	 ismerhetjük	 meg.	 Te	 mit	 gondolsz	 erről?	 Az	 irodalmi	 térkép	 melyik	 szövegbirodal‐
maiba	lép	bele,	és	melyik	szöveghelyeivel	találkozik	a	regényed?	Számodra	fontosak‐e	ezek	az	
irodalmi	elhelyezések?	
–	Mindenféle műfajnál így van ez, de a regénynél azt hiszem különösen: az olvasó saját élményvilága nagyban meghatározza, hogy az adott művet milyen más, korábbi olvasmányaihoz kapcsolja a befogadás során. Ez nem egy kitérő válasz akar lenni, csak hát azt tapasztalom a regényről folytatott beszélgetések közben, hogy jellemzően mindenki a maga kis belső
kánonjában igyekszik elhelyezni egy-egy újabb könyvet, ami egyfelől rendkívül izgalmas,
másfelől meg néha követhetetlen is kicsit. A másik véglet, amikor a szerző emleget nagyon
határozottan előképeket, és a kritika egyszerűen átveszi az ő kontextualizálási ajánlatát. Egy
nagy játék ez, amit túl sokszor akarunk az indokoltnál komolyabban venni. Mert persze ismerjük a közhelyt, miszerint nincs eredeti mű, minden újabb mű a korábbiak ilyen-olyan továbbépítése, újragondolása, vagyis a hagyomány szelektált elemeiből való új struktúra felépítési kísérlete. Ám ez a posztmodern bölcsesség a maga igazságtartalmával együtt sem magyarázza meg teljes mértékben egy szépirodalmi szöveg működésmódját. Ráadásul manapság, amikor úgy tűnik, hogy a befogadói viszonyok között újra felértékelődik az élményalapú
olvasás, talán nem is számít széles körben elsőrangú fontosságú kérdésnek, hogy milyen hagyományba illeszkedik bele egy-egy könyv. Akiket te említesz, különböző módokon nagy valószínűséggel hatottak a regényre, vagy ha nem, hathattak volna, így érdemes róluk beszélni.
Ottlikot én magam is emlegettem többször, de hát bizonyos szempontból én is a magyar
íróknak ahhoz a rétegéhez tartozom talán, akiknek nagyon sok mindenről Ottlik jut az
eszükbe. Az Akik	már	nem	leszünk	sosem idején nagyon sokat gondolkoztam a két nagy Ottlikmű, az Iskola	a	határon és a Hajnali	háztetők időkezelésén. Meg bizonyos Nádas- és Mészölyszövegeken. Mindebből nyilván átszűrődhetett valami, ugyanakkor közvetlenül nem akartam
rájátszani egyikre sem. Azt pedig figyelmetlenségemben csak a regény elkészülte után vettem észre, hogy végül is Az Akik	már	nem	leszünk	sosem cím is egy festményre utal, ahogy a
Hajnali	 háztetők is – és mind a két festményben van valami szabálytalan, morbid reflexió

„

26

tiszatáj

a regénybeli valóságra. De, mondom, ez sem szándékos, még ha jellegzetes kapcsolódás is a
két könyv között. Különben szokták még az amerikai nagyregényeket, Rothot és Franzent
emlegetni a könyvem kapcsán, illetve a zsidó-pogromról szóló rész miatt Závada és Zoltán
Gábor könyveit – habár számos fontos eltérés van a nézőpontjaink között. Ez az egész kontextus-kereső játék ugyanakkor szerintem sokat elárul a megértésről, az irodalom értelmezésének körülményeiről és stratégiáiról is. Hogy folyton kapaszkodókat keresünk, illetve a
saját befogadói komolyanvehetőségünkhöz is elengedhetetlen, hogy jó hosszú asszociációs
listákkal felvértezve lássunk hozzá egy-egy könyv feldolgozásához. Az irodalom párbeszéd,
az adott mű és az adott olvasó között, illetve a mű és más művek között is. És mint ilyen, soha
nem rögzül, mindig új elemek, új hangok keverednek ebbe a beszélgetésbe – illetve ha nem,
akkor ott valami baj van. Úgy is mondhatjuk, hogy amíg egy könyvről más könyvek jutnak az
eszünkbe, addig az a könyv működik.
– Ha	 már	 beszéltünk	 irodalmi	 párhuzamokról	 és	 dialógusokat	 teremtő	 jelenetekről,	 motívu‐
mokról,	problémakörökről,	fontos	megemlítenünk,	hogy	a	regénynek	vannak	képzőművészeti	és	
zenei	 rétegei.	 Egyfajta	 miniatűr	 társadalmi	 tablóként	 jelenik	 meg	 a	 többször	 visszatérő	 fest‐
mény,	 Brueghel	 Parasztlakodalma	 (ebből	 az	 életképből	 bomlik	 ki	 a	 lakodalmi	 jelenet	 is),	 ami	
szépen	összemontírozódik	a	regénytér	Ilonájának	szintén	újra	és	újra	előbukkanó	„erdei	mulat‐
ságával”,	életképével,	aminek	a	címe	egybeesik	a	regény	címével	is.	Ilona	rajza	(mint	egyfajta	
kicsinyített	 tükör)	 egyszerre	 tematizálja	 a	 művészeti	 realizmushoz	 fűződő	 viszonyt,	 a	 regény	
poétikáját	és	 az	 egyén	 szereplehetőségeit	a	társadalomban.	(Az	 erdei	mulatság	gyerektestűvé	
torzított	 résztvevői	 egy	 mikroközösség	 tagjai:	 mindannyian	 a	 tüdőgondozó	 lakói	 és	 orvosai,	
ápolói.)	Ezt	a	társadalmi	tabló‐jelleget	reprezentálja	a	szöveg	nagyon	eklektikus	zenei	allúziós	
hálója	is.	A	regényvilágban	a	lakodalmas	mulatóstól,	az	operán	át	az	elektronikus	zenéig	szinte	
mindenféle	zene	megszólal.	Például	két	Trabant‐dal	is.	
–	Szerettem volna, ha a regényben úgy működnek a zenék (és a zajok is egyébként), akár egy
filmben, tehát hogy a kompozíció részei legyenek az elhangzó számok, de ne puszta díszletek
csupán, hanem mindig jelöljenek ki valami önreflexiós mezőt a jelenetben, vagy azzal, ahogy
a szereplők reagálnak rájuk, vagy azzal, ahogy egy-egy szituációra ráerősítenek, vagy épp ellenpontozzák azt. Persze ez írásban, tehát egy alapvetően hangtalan médiumon keresztül nehezebben megoldható dolog, de azért igyekeztem úgy beleírni a hangzó részt a bekezdésekbe, hogy ne erőltetett vagy gépies utalgatás legyen rájuk. Amint azt látom, hogy a regényszereplőknek van viszonyuk a zenéhez, rögtön ez a viszony válik érdekessé, és maga a zene másodlagos. Engem pedig alapvetően az ehhez hasonló viszonyok megírhatósága miatt izgatott
elsősorban a regény műfaja. És ehhez hasonlóan működnek a képek is a könyvben, reményem szerint nem puszta illusztrációk, hanem mindig, ahol felbukkannak, az adott helyzetről,
illetve az abban résztvevőkről mondanak valamit. Például ahol az ápoló többször is visszatér
Ilona lábbal festett képéhez, és elkeseredetten veszi észre, hogy nem találja rajta magát. Ez
nyilván sok mindent elmond az ő kapcsolatáról a betegek világához. Visszatérve a zenéhez,
a kiadóval a könyv megjelenése után csináltunk egyébként egy kis játékot, és annak a nyereménye egy régi Polimer kazetta volt, amire én felmásoltam a regényben elhangzó dalok válogatását (az összes nem fért volna rá). Mit mondjak, igencsak eklektikus mix lett, nem is vagyok benne biztos, hogy egyben végig lehet hallgatni.
– Az	Amerikába	emigrált	Méhes	Mariettát	még	most	is,	az	alternatív	szcénába	tartozó	fiatalok	
körében	hatalmas	kultusz	övezi,	a	regényedben	megidézett	egyik	Trabant‐szám,	a	Xantus	János	

2019. május

27

„

Eszkimó asszony fázik	című	kultfilmjéből	is	ismerős	betétdal,	az	Itt van, pedig senki se hívta	
nekem	speciel	nagy	kedvencem.	A	regényed	szereplője	azonban	nem	tudja	eldönteni,	szereti‐e	
vagy	sem.	Te	szereted?	
Azt hiszem, szeretem, de szerettem már jobban is az életemben. Azt akarom csak ezzel mondani, hogy még az én viszonyom is változik vele, pedig nekem aztán nem generációs élmény,
egyszerűen csak a múlt egy érdekes része. A regényben az ápolónak viszont nagyon friss élmény a dal. Bár a lemez és a film, amihez készült, 1984-ben jelent meg, az ápoló pedig ’86ban hallgatja, az ott számára egy nagyon új és szokatlan hang. Van ugyanakkor a helyzetben
valami apró megkésettség is, és éppen azért választottam ezt a dalt ebbe a jelenetbe, hogy
érezni lehessen, az ilyen dolgok akkoriban azért lassabban terjedtek, és mi mégsem a fővárosi undergroundot látjuk, hanem egy vidéki ápolót, akihez Méhes Marietta hangja – amiben
számomra valahol benne van a’80-as évek magyar életérzésének esszenciája – ennyi spéttel
jut el. Az megint csak a regény leadása után esett le, hogy hiszen Méhes aztán elhagyta az országot, a regénybeli ápoló pedig szintén erre készül, szóval ebből a szempontból is megáll
a dal.
– Ez	a	zenei	allúzió	szerintem	azért	kitüntetett	mozzanata	a	regényednek,	mert	folytonosságot	
teremt	 a	 Kádár‐kor	 és	 a	 rendszerváltás	 utáni,	 a	 2010‐es	 években	 a	 harmincas	 nemzedékhez	
tartozók	között.	Azaz	mintha	a	regényed	azt	állítaná,	ennek	a	generációnak	is	az	a	tapasztala‐
ta	és	konfliktusa,	traumája,	hogy	megszületett,	itt	van,	pedig	senki	se	hívta.	Ennek	a	generáció‐
nak	sem	jut	elég	levegő,	hogy	ezzel	a	légzés‐metaforával	rögtön	utat	nyissak	a	regény	azon	tör‐
ténetszálához,	 mely	 a	 hajdúvágási	 tüdőgondozó	 betegeinek	 (és	 hát	 a	 századforduló	 után	 élő	
magyar	 „cselekvésképtelenné	 tett”	 fiataloknak)	 a	 narratíváját	 adja.	 Számomra	 a	 legizgalma‐
sabb	szövegrész	és	történetanyag	pedig	épp	a	tüdőgondozóban	játszódó,	múltbeli	jelenet.	Az	in‐
terjúidból	tudom,	hogy	a	narratívamag	a	valóságból	(Hajdúnánás,	1956)	származik,	és	ennek	a	
fejezetnek	a	megírásához	szakirodalmi	kutatást	végeztél,	pl.	László	Anna	Vaspólya	c.	munkájá‐
ra	támaszkodtál.	Nagyon	fontos	az	a	távolságtartó,	mégis	empatikus,	jól	eltalált	hang,	amin	ke‐
resztül	beszél	a	szöveg	a	tüdőgondozó	betegeiről,	de	tágabban	a	fekvőbetegekről,	a	testük	által	
korlátozottakról,	 vagyis	 a	 fogyatékkal	 élők	 kiszolgáltatottságáról	 és	 szabadságlehetőségeiről.	
A	gondozottak	életkörülményeinek	a	reprezentációja	során	olyan	jelenlevő,	de	tabunak	számító	
tettekről,	késztetésekről	is	szó	esik,	mint	az	elesettek	kihasználása,	a	szexuális	visszaélés.	Hogy	
látod	most,	2019‐ben	mennyire	lehet	feladata	egy	regénynek	a	társadalmi	érzékenyítés,	a	cse‐
lekvő	 szolidaritás,	 és	 mennyiben	 lehet	 képes	 a	 jelen	 Magyarországának	 társadalmi	 figyelmet‐
lenségeivel,	felelőtlenségeivel	és	bűneivel	szemben	fellépni?	
–	Bizonyára van olyan regény, amelyik azt vállalja, és jól is teszi, hogy valamiféle társadalmi
érzékenyítést vigyen véghez a maga szépirodalmi eszközeivel. Ez a dolog már az ifjúsági irodalomban is megjelent, az úgynevezett felnőtt prózában pedig igen nagy hagyománya van.
Amire én törekedtem elsősorban, az ennél szerényebb vállalás volt talán: az, hogy egyáltalán
felfogjam, megértsem, mi az a társadalom, ami körbevesz, illetve körbeveszi a regény szereplőit. Az a gond ma Magyarországon, többek között, hogy bizonyos részletek kiemelt figyelmet
kapnak, bizonyos problémákra van reflexiónk, ám az összképet még mindig nem látjuk át.
Rettenetesen erodált a magyar társdalom, a szolidaritás nagyjából nulla, a teljesítmények
megbecsülése szintén, a státuszok pedig inkább bizalmatlanságot, mintsem tiszteletet keltenek az emberekben. Egy klasszikus polgári hagyományban lenne megbecsültsége annak, aki
valamit elért, nálunk nem ez van, mert látjuk, hogy a „valaminek” az eléréséhez kiskapukon

„

28

tiszatáj

és kerülőutakon vezet át az út, nem valódi teljesítményen. És ha már abban sem bízhatunk,
hogy aki felül van, az joggal van ott, akkor nem bízunk semmiben, és nem tisztelünk semmilyen munkát. Sőt, aki dolgozik, azt valahol hülyének is tartjuk, és az az ügyes, aki munka nélkül jut ugyanoda, vagy még tovább. Úgy tűnhet, hogy nagyon messzire megyek, eltávolodok a
kérdésedtől, de azt hiszem, ez is a válaszhoz tartozik. Amikor elkezdtem ezt a regényt írni,
nagyon erős igényt éreztem magamban arra, hogy valami olyasmit hozzak létre, ami a máról
szól, a mának szól, a jelen pontosabb megértése az egyik tétje. Bizonyos értelemben az a
klasszikus nagyregény-hübrisz dolgozott bennem, amit jól ismerünk a tizenkilencedik századból már, hogy tetten érjem a saját korom emberének motivációit, érzelmeit, belátásait és
félelmeit. Na meg a hülyeségeit is. Egyszerűen azt éreztem, hogy nekem is felelősségem van
abban, hogy mit teszünk láthatóvá abból az egész örvénylő masszából, amiben ma az emberek az életüket élik Magyarországon. De a jelen nem oldozható le teljes mértékben a múltról,
mint ahogy az egyén sem a társadalomról, vagy a személyes élet sem a családi történetről.
A megtagadás is kapcsolat, az érdektelenség is kapcsolat, és a megértésre, feldolgozásra tett
kísérlet is az. Bizonyos értelemben csapdában vergődünk, akárhogy próbálunk szabadulni, és
annál inkább belegabalyodunk a hálóba, minél vadabbul csapkodunk. Mégsem spórolhatjuk
meg a szabadulási kísérleteket így vagy úgy; én ebben sok hasonlóságot látok valóban a regény különböző idősíkjai között. Az ápoló és Aszalós viszonya, Lente Bálint visszaútja a kisvárosba, ahol felnőtt, aztán az apjával eltöltött napjai és a többi, ezek a dolgok nyilván összekapcsolódnak valahol, és nem is csak a történet szintjén, hanem egy elvontabb, ha tetszik, filozofikusabb szinten is. Mindeközben csak remélni tudom, hogy a regényben dolgozó megismerési vágy, azzal, hogy olvasói élménybe fordul, mégis hozzá tud tenni valamit ahhoz az
együttgondolkozáshoz, amire ma szükség van, hogy felfogjuk a körülöttünk zajló, nem éppen
rózsás folyamatokat.
– A	regény	kulcsnarratívája	A dzsinn c.	fejezet,	tehát	ennek	bizonyos	szöveghelyeiből	válik	még	
inkább	 kibonthatóvá	 a	 harmincas	 generáció	 felnőttéválás‐története.	 A	 te	 Bildungsromanod	
működőképes	olvasói	pozíciója,	értelmezői	magatartásmódja	szerintem	a	tüdőgondozó	ápoló‐
jáé,	vagyis	a	befogadás	és	a	megismerés	lehetőségeiről	az	én	olvasatomban	A dzsinn	azon	jele‐
nete	 értekezik,	 amelyikben	 az	 ápoló	 a	 vágyakozó,	 önmagát	 felkínáló	 tökéletlen	 testet,	 Hajnal	
Ágnest	fürdeti.	Habár	az	ápoló	a	lány	nyitott	légcsövén	nem	tud	benézni,	mégis	„gyakran	úgy	
képzel[i]	maga	elé	a	sebet,	mint	egy	ablakot,	ami	a	lány	huzatos	bensőjébe	nyílik,	s	amit	valami	
képtelen	hiba	miatt	lehetetlen	bezárni.”	Ennek	a	felkavaró,	felkínálkozó	és	kiszolgáltatott	kuk‐
kolásnak,	nézésnek	a	másik,	azaz	az	írói	oldaláról	mesélnél?	
–	Az talán egy elég lapos hasonlat lenne, ha azt mondanám, az írói munka is olyan, hogy megpróbálunk belenézni valami titkos kis lyukon a saját figuráinkba, és igyekszünk leírni mindazt, amit odabent láttunk. Hiszen ennél jóval bonyolultabb a helyzet, már csak azért is, mert
nem nagyon lehetek biztos benne, hogy amikor egy-egy figurát próbálok kilesni így, nem magamat figyelem-e épp valami áttételes módon. Ezzel együtt én azon igyekeztem a regény írása közben, hogy a helyzetek és a figurák megtalálják a maguk önálló működésmódját, a maguk sajátos viszonyait, s ne az én írói önkényemnek legyenek folyton kiszolgáltatva. Érdekes
kérdés, hogy mikor találja meg az ember a maga számára megfelelő egyensúlyi helyzetet ebben; ha túl sokat akar az író, mache lesz, ha nem akar eleget, szétfolyik a szöveg. Folyton billegünk, de szerencsés esetben nem dőlünk el egyik oldal felé sem végképp. Ráadásul, ha már
kukkolást említesz, ott nem csak a meglesett, de a leskelődő is kiszolgáltatott helyzetben van.

2019. május

29

„

Ilyen szempontból az író is a saját szenvedélyének van kitéve, és nem tud védekezni ellene.
Ha tudna, nem írna, gondolom.
– Rancière	a	Politika és esztétika	c.	művében	arról	értekezik,	az	irodalmi	szövegek,	akárcsak	a	
politika,	a	„valóságban	hatnak	[…]	[és	k]irajzolják	a	láthatóság	térképeit,	a	látható	és	kimond‐
ható	közötti	pályákat,	a	létmódok,	a	tevékenységi	módok	és	a	kimondás	módjai	közötti	össze‐
függéseket”.	 Mielőtt	 esztétika	 és	 politika	 viszonyára	 kérdeznék	 rá,	 fontos	 kiemelnem,	 hogy	
a	láthatóság	 (akárcsak	 a	 kimondhatóság,	 elbeszélhetőség)	 problémája	 több	 szinten	 tema‐
tizálódik	a	regényedben.	Néhány	példát	említek.	Egyrészt	a	tüdőgondozóban	ápolt	„láthatatla‐
nok”,	másrészt	a	folyamatosan	az	otthontalanság‐érzetével	küzdő	főszereplő	figyelmetlensége	
kapcsán	(nem	látja,	mi	történik	a	közvetlen	környezetében,	pl.	a	szerelmi,	a	szomszédi,	a	baráti	
kapcsolataiban).	 De	 elhangzik	 a	 „láthatatlanul	 élni”	 mint	 magatartáslehetőség	 is,	 melyre	 az	
otthontalanság‐érzetével	küzdő	Aszalós	nap	mint	nap	trenírozza	magát	(ez	a	világban	történő	
megszűnés,	 láthatatlanná	 válás	 rokon	Krasznahorkai	Tanár	 Úrjának	módszerével,	 aki	a	Báró
Wenckheim hazatér	c.	regényben	a	gondolkodás	megszüntetésére	trenírozza	magát,	azaz	a	vi‐
lág	 és	 a	 létezés	 értelmességét	 negligáló	 Tanár	 Úr	 ezzel	 a	 módszerrel	 próbálja	 megszüntetni	
önmagát).	A	vastüdőbe	zárt	betegek,	azaz	a	szabadsághiányos,	lekötözött	entitások	látásának	
korlátozottsága	 („egy	 vastüdőbe	 zárva	 figyelik	 a	 plafonon	 az	 árnyékok	 vonulását”),	 a	 regény	
második	fejezetének	címe,	az	Árnyékok a barlang falán	a	platóni	látszatvilág	és	valóság	oppo‐
zícióját	 is	 játékba	 hozzák,	 a	 megismerés	 határait	 így	 nemcsak	 fiziológiai,	 hanem	 társadalmi‐
politikai,	 hatalmi	 korlátok	 közé	 szorítják.	 A	 regényben	 rengeteg	 olyan	 finoman	 elhelyezett	
idő/eseménymarker	van	(pl.	a	csernobili	katasztrófa,	a	vonatdobálás,	a	romagyilkosságok),	me‐
lyek	megrajzolják,	azaz	láttatják	a	rendszerváltás	környéki	és	utáni	Magyarország	„baljóslatú	
képét”.	 A	 szöveg	 erőteljesen	 reflektál	 a	 jelen	 időszak	 aktuáltörténéseire	 és	 problémáira	 (mig‐
ránsválság,	médiapropaganda	és	a	médiumok	„politikailag	levezényelt	tulajdonosváltása”,	kor‐
rupció,	amerikai	elnökválasztás,	stadionépítés,	magyarországi	egészségügy	helyzete,	a	magyar	
fiatalok	 gazdasági	 migrációja	 stb.)	 és	 elég	 határozott	 álláspontot	 foglal	 világnézetét	 illetően.	
Az	Akik már nem leszünk sosem	tehát	egyszerre	tematizálja	a	Rancière	által	megfogalmazott	
jelenséget,	de	bizonyos	értelemben	bele	is	fekszik	ebbe	a	modellbe.	A	társadalmi	szerepvállalá‐
saidnak,	 politikai	 véleményednek	 nyilvános	 hangot	 adsz	 újságíróként	 és	 állampolgárként,	 de	
nem	féltél‐e	attól,	hogy	regényíróként	belecsúszol	egy	politikai	ideológia	reprezentálásába?	Mit	
gondolsz	arról,	mennyiben	lehet	még	úgy	művészetet	csinálni,	hogy	az	ne	puszta	l’art pour l’art	
esztétizmus,	de	ne	is	politikailag	angazsált	termék	legyen?	
–	A láthatatlan élet problematikája egyébként az egyik poétikai kiindulópontja volt a könyvnek, ha lehet ezt így mondani. Arra gondolok, hogy egy ideje izgatott az a kérdés, hogy kortárs viszonyok között, kortárs figurákkal lehet-e ma nagyregényszerű világot felépíteni.
Mintha lenne valamiféle kishitűség bennünk, hogy a mi korunk semmilyen, nincsenek nagy
fordulatok, nincs benne regényanyag, és hasonlók. Egy időben sokszor hallottam ilyen megnyilvánulásokat, és mindig elég ideges lettem tőlük. Az én alapvetésem szerint nem az ábrázolt korszaknak (pláne nem a jelennek) kell elsősorban regényesnek lennie, hanem a szemléletmódnak, ahogy közelítünk hozzá. A jelen tehát a maga totalitásában érdekelt, és igen, ezen
belül valóban nagyon oda kellett figyelni a figurák láthatóságára, hiszen minél kisebb a távolság köztem és az ábrázolt világ között, annál kevésbé rajzolódnak ki maguktól a finomabb
részletek. Ezért szoktak a jelenben játszódó történetek sokszor sematikusak lenni, elmosódottak, mert nincs kellő rálátás a részletekre, helyette atmoszféra van meg fíling, régiesen

„

30

tiszatáj

szólva korhangulat. Én viszont nem ilyen életérzés-könyvet szerettem volna írni, hanem egy
olyan regényt, amiben ezek az apróbb részletek is a felszínre vannak emelve. Ehhez kell a
részletező látásmód és nyelv, illetve a tér, a nagyregény tere is, hogy erre a részletezésre legyen hely, és ne váljon tőle túlzsúfolttá a könyv. Ami a politikai részét illeti, az, hogy mi jelenik meg értékítéletszerűen a regényben, az azért inkább Lente Bálint figurájából következik,
habár én is sokszor egyetértek vele, ha nem is mindig. De hát ez mégis egy olyan regény,
aminek a szereplői nagyrészt reflektált, értelmiségi alakok. Hogy is lehetne elképzelni ezeket
az alakokat 2013-ban vagy 2017-ben anélkül, hogy ne lenne véleményük arról, amiben élnek? Ez nem pamfletkedés, ez szimpla valószerűség, hogy ne mondjuk, realizmus. Ha ez valakinek fáj, sajnálom. Egyébként, ha nem Bálint szemszögéből akartam volna láttatni a dolgokat, hanem a sajátomból (nyilván akkor nem is regényt, legalábbis nem ilyet írtam volna), ez
egy még sokkal dühösebb könyv lett volna. Politikai ideológiát nem nagyon tud reprezentálni
ez a könyv – hiszen, még egyszer, nem kiáltványról beszélünk, hanem egy regényről –, de
egyfajta látleletet ad, a maga történetein és regényalakjain keresztül. Ha ez a látlelet valakit
megbánt, az is része a játéknak. A szépirodalom végül is nem azért van, hogy mindenkit elkényeztessen. De a l’art	pour	l’art és a pamflet között elég széles a terep, ki-ki a maga ízlése szerint be tudja állítani, gondolom, hogy a kettő között körülbelül hol is kéne megszólalnia.
– Az	„Akik	már	nem	leszünk	sosem,	épp	annyira	mi	vagyunk,	mint	akiknek	hisszük	magunkat”,	
ez	 a	 regény	 egy	 kicsit	 szentenciózus	 igazsága.	 Episztemológiai	 álláspontját	 tekintve	 pedig	 a	
„visszanézve	 megértés”.	 Hol	 tartasz	 most	 ebben	 a	 megértésben,	 és	 ez	 a	 megértés	 milyen	 útra	
vezetett?	Tehát	hova	halad	Krusovszky	Dénes,	és	melyik	szerepköre(i)	erősödött	(erősödtek)	fel,	
min	dolgozik	most?	
–	Szerencsére még mindig elég kevés dolgot értek, úgyhogy nem kell aggódnom azon, hogy
nem marad mit végiggondolnom egy idő után. És egyébként is, ez a dolog, amit említesz, a
„visszanézve megértés”, nem egy befejezhető valami. Nincs olyan, hogy valamit megértettem,
és akkor az úgy marad. Ezt is folyton hajtani kell mint a mókuskereket. Tehát a megértés engem – némi túlzással – nem nagyon vezet semmilyen útra, a nem-megértés annál inkább; a
nemértés éppen az, ami visz előre, ami miatt végső soron érteni akarok. De nem is egy ilyen
távlatos megértés a lényeg, hanem annak a puszta észlelése, hogy a minket körbevevő világ,
a körülöttünk lévő emberek, a zavaros jelen és a felidézhetetlen múlt, a maguk lényegi értelmében soha nem foghatók fel egészen. Tehát ha már ezt belátom, és ez a belátás, illetve ennek következményei egyre finomodnak, én már azzal is nagyon boldog tudok lenni. A regényírás közben azt terveztem, hogy ha majd kész leszek, az elmúlt években félretett novellarészleteken kezdek el dolgozni. Elő is vettem a jegyzeteimet, aztán addig nézegettem őket, míg
végül verseket kezdtem írni. Hát így tervezhető nagyjából a dolog. De azért a novellákat sem
adom fel, és van egy regénytervem is, amihez gyűjtögetem az anyagot szépen. Úgy tűnik,
a műfajok közti kalandozás, amiről az elején beszéltünk, ezután is folytatódik majd.

2019. május

31

PEER KRISZTIÁN

Életkor és társai
Szia, elértem –
lihegsz elégedetten.
Dehát a vonat én vagyok.
*
Pokol lesz megérkezni,
az utazás untat.
A kalauzt inzultálják,
behúzzuk a nyakunkat.
*
Kelendőségem nulla fokán
a sikertelenség volt a legkisebb bajom.
Ártatlan kérdésektől kiakadó rugós erőmérő,
dührohamaitól dadogó tészta,
kifajzott kerti virág.
Igazságokat kerestem, túlzásokra találtam.
Ahol a boldogságot érzékeltem, nem láttam őszinteséget.
Ha megszólalok, minden kiderül:
nem is írok, ne is lássak verset,
fénykoromban is csak versenyeztem – ez így komolytalan.
Kegyvesztett jegyzetek:
engem a költészet még egyszer nem emészt fel –
megvakargatom a helyét a levágott kézzel.
Jaj, én kishitű, sosem dolgozó, inkább hisztiző –
arcomba kacag a visszasírt idő.
Ó, ha megmutathatnám, miből lett
ilyen pofásra meghúzva ez a mondat,
hogy közepesnek lenni is milyen nagy feladat!
Nagyjából azért jó élet ez. –
Nem rontottál el semmit, anyu!

„

„

32

tiszatáj
„Én, kicsi fiacskám, már csak azért élek,
ismerje el mindenki a különlegességed.
Lubickolj a nyelvben, ott vagy elemedben!
Kritizálsz a versben? – csak nősz a szememben!”
„Édesanyám, hadd ne legyek eszköz!
Kapj már a fejedhöz!
Ne lásd belém apukámat,
abból lesz az önutálat.
Látod, szépen szólítalak
akkor is, ha nincs igazad!
Meg se ütlek, meg se baszlak,
te se használj sebtapasznak!”
Ne lásd belém apukámat,
abból lesz az önutálat.
Abból pedig – el se hinném,
hogy mekkora – teljesítmény.
Ezzel, szegény, adós maradt,
az élete nem szólt nagyot.
Simán megérdemli, hogy szemét legyek:
minek tanított reklamálni, ha mindig nyerek?
Csak az a düh, ami idevezet,
menetközben odaveszett.
Tudósnak indultam. Költő lettem.
Senki nincs felettem.
Bele se buktam, csak lebuktam:
rajtakaptak életuntan.
Megviccelt a cél, az utat utáltam,
de tovább megyek, mert jönnek utánam.
Csajka Gábor Cyprian vécén olvasása:
nem vagyok jobb nála.
Amikor a Németh Bálint mutatta,
mulattam.
Ha szeretem, jobb lesz – csakhogy nehéz szeretni,
miközben mindenáron jobb akarok lenni.
Ahhoz, hogy jó legyen, elég szeretnem,
felékszereznem?

2019. május

33
Száműzött valódi tudás:
kerti költővé lustulás,
íróasztalnál ülés,
szükségszerű elszürkülés.
Ez akartam lenni régen,
mert vonzott a közeg,
választott értelmiségiségem:
megfizetett különbözet.
Ész nélkül áhított szerep.
Nehezített egyszeregy.
Önsúlyától széttörő
szép jövő.

„

„

34

tiszatáj

DEBRECZENY GYÖRGY

mintha nem történt volna semmi
NÉGYSOROSOK S ZENTKUTHY M IKLÓS NYOMÁN *

nem ismertem a nőt
mondta jézus
a szappanba ragadt szőr
megint alig jött le a kezéről
szellő hűse pálmák zöld füstölője
győzelem siker hódítás
disznóölés decemberi hangja
érthetetlen a halál
lehetőleg ne ácsorogjunk
négy napig meztelenül
széthányt ostyák között
uram irgalmazz
nem kompozíciós
véznaviccből mondom
hogy pincezárkába
ne kerüljünk
a piros ruha: vértócsa
a tükör: gyémántvillogó ezüst
drága kelmék között
az orchidea fehér
ezek az oroszlánok
ezek bizony gumidisznók
de hát a liturgia
amúgy is oly bonyolult

*

A Szent Orpheus breviáriuma III. kötete felhasználásával.

2019. május

35
nem ismertem
ezeket az orchideákat
sem ezeket a disznókat
mondta jézus
az orchideákat
előbb összetapossák
ezen kívül meg igazán
semmi sem érdekes
mindezt álmodhatta volna
a felszarvazott
nem mintha elvesztette volna
a türelmét á dehogy
nem ismertem a férfit
mondta a kozmetikus
a szappanba ragadt szőr
alig jött le a kezéről
nem ismertem
a szappanba ragadt szőrt
se jézust mondta a nő
valójában nem is történt semmi

Nem és nem
Nem verjük tömegesen a menekülteket a határon.
Nem a menekülteket verjük tömegesen a határon.
Nem a határon verjük tömegesen a menekülteket.
Nem gumibottal verjük a menekülteket a határon.
Nem a menekülteket verjük gumibottal a határon.
Nem a határon verjük gumibottal a menekülteket.
Nem uszítunk kutyákat a menekültekre a határon.
Nem a menekültekre uszítjuk a kutyákat a határon.
Nem a határon uszítjuk a kutyákat a menekültekre.

„

„

36

tiszatáj
A menekültek harapják meg a kutyákat,
mivel a kutyák szolgálati kutyák és szájkosarat viselnek,
ezzel szemben a menekültek nem viselnek szájkosarat.

nem hazudnak
anyám a kézi működtetésű
dobható vagy természetes
hatóanyaggal szerelt
könnygázgránátok nem hazudnak

2019. május

37

FARKAS ARNOLD LEVENTE
	

A pofon előtt
Tizenegyedik cetli. Pócsmegyer, tizenhét december tizenkettő, kedd. A
költő, aki szavak nélkül
akar verset írni, az időre gondol, az idő fájdalmára a mondatok
miatt. Elmúlnak mind
a hangok. A csönd azonban örökkévaló.
Huszonkilencedik cetli. Pócsmegyer, tizenhét
december huszonöt, hétfő. Boldogtalan vagyok,
gondolta a prostituált.
Ha volt egy kevés ideje,
szívesen rajzolgatott.
Megpróbálta elfedni a
valóságot valóságos jelekkel. Nem sikerült.
Harmincnyolcadik cetli. Pócsmegyer, tizennyolc
január kettő, kedd.
Tegnap azt mondtam Leventének, hogy fasiszták
vagyunk mindannyian.
Álltunk a Duna-parton,
Lócika megsértődött valamiért, futólag megállapítottam, hogy ezek a kecskék is megnőttek. Aztán
Gellért eltört egy nyíl-

„

„

38

tiszatáj
vesszőt, én pedig megpofoztam. A pofon előtt
Szent Ferencre gondoltam. Légy alázatos,
mondta a szent a
mozdulatnak.

A DONIS (A LI A HMAD S ZAID )

2019. május

39

CSORDÁS KATA

Örök apály
Jó lenne úgy kikeveredni ebből az évszakból,
hogy nem okozok maradandó kárt.
Ha a világ átállítható, nem lesz semmi baj.
Tudom, hogy a fák kitesznek majd magukért,
a vizek pedig újra elcsendesednek,
a szárazföld visszaköveteli az elcsatolt területeket,
a homokban gyökeret ereszt a fű.
A dagály ellenem dolgozik,
de ha két áramlat kioltja egymást,
nyert ügyem van.
Egy sziklára állva jelölöm ki
az új földrajzi egység körvonalait:
ez tómeder lesz, ez tölgyerdő,
az meg ott szántóföld, legrosszabb
esetben hínár szagú mocsár.

Cím nélkül
Ülünk egy teraszon egy galéria előtt
záróra után árnyat adó fák alatt valamitől
mindig mámorosan tűző napon
egy időtlen város holt terében
a zárt kertek felől a hullott gyümölcs
szagát hordja a szél
a lonc csatát veszt ellene
Nem is sejtjük hogy valamivel korábban
vagy valamivel később
egyik pillanatról a másikra megszűnhet

„

„

40

tiszatáj
létezni az orr fintora egy enyhe beszédhiba
egy összetéveszthetetlenül vastag hajfonat
és hiába szedelőzködnénk már
soha nem érünk oda ahova készültünk

Mellékszereplők
Puritán reggel semmi pompa
egy történet perifériáján ébredünk
az ablakból nézzük hogy a napfény
éppen a szomszéd kert széléig ér
így vesszük észre a pillangósvirágúak
között megbúvó termeszvárat
onnan indul minden
Mögöttünk a szoba részleteiben kidolgozatlan
üres teáscsészét emelünk a szánkhoz
először csak a rovarok őrült futkosása tűnik fel
a fegyelem teljes hiánya aztán a hajszálrepedés
ami pillanatokon belül szakadékká nő
mire elér minket a robaj elnyeli amit mondasz
de a történet szempontjából úgysincs jelentősége

2019. május

41

„

JÁSZBERÉNYI SÁNDOR

Egy kis szívesség
1.
Az utolsó szögeket verték a kalifátus koporsójába.
7,62-es és 5,56-os lövedékekkel verték, légi csapásokkal és nehéztüzérséggel kalapálták, amíg az eszelősek királysága falunyi méretűre nem zsugorodott. Hol voltak
már az elképzelések az Iszlám Államról, a hódításról, hol volt a kalifátus NagyBritannia méretű területe? Befújta a homok, és lánctalpak szabdalták, mint azokat a
tömegsírokat, melyeket a visszavonuláskor hagytak maguk után a dzsihadisták.
Az államot játszó terrorszervezet bukása napok kérdése volt. A nyugati sajtó eufóriában úszott. Egymást követték az optimistábbnál optimistább újságcikkek.
Egyedül annak szorult össze a gyomra, aki tudta, hogy mi zajlik Szíriában a terepen.
Odalent ugyanis négy hadsereg nézett farkasszemet egymással.
Arra vártak, hogy a préda kiadja utolsó mérgező leheletét, és egymásnak ugorhassanak a koncért. Az már tisztán látszott, hogy a polgárháború nagy vesztesei a
kurdok lesznek. Senkit sem érdekelt már, hogy ők állították meg a kalifátus offenzíváját 2014-ben, vagy hogy ők szabadították fel a szekta fővárosát, ahol a kórházakat
napi száz végtag amputációra optimalizálták a saría helyi értelmezésének jegyében.
Törökország bejelentette, hogy fellép a kurd terrorfenyegetéssel szemben. Ez
azt jelentette, hogy offenzívát indít, mely végleg szétzúzza a kurdok álmát egy független államról. Az offenzíva meg is kezdődött.
A kurdok úgy védekeztek, ahogyan tudtak.
Azokat a területeket, melyeket képtelenség volt védeni, vérontás nélkül adták át
a szíriai kormánycsapatoknak. Irán támogatásával ők legalább ellenfelet jelentettek
a törököknek, különösen, mióta az amerikai csapatok megkezdték a kivonulást az
országból.
Szíria leginkább egy megbolygatott hangyabolyhoz hasonlított. Legalábbis nekem ez volt a benyomásom, miközben a kompra vártam.
A hidat lezárták az iraki pesmergák. Fegyverekkel és lőszerekkel megrakott teherautók jöttek és mentek át rajta a langyosan sütő nap alatt. A civilek csak komppal kelhettek át.
Szíriai kurdok álltak a szőke folyó partján, minden holmijuk bálákba rakodva.
A nők a karjukban tartották a gyerekeiket, akik hangosan sírtak a fáradtságtól.
A férfiak riadt tekintettel dohányoztak. A bizonytalanra tértek haza.
A fekete hajú, síró kisfiúkat néztem, mikor megérkezett a komp. A fémkorlátjáról nagy szemekben pattogzott le a zöld festék. Piszkos arcú kurd fiúk csapták le

„

42

tiszatáj

a rámpát a folyópart homokos partjára. Fél óráig tartott, mire minden holmit felrakodtak a hazatérők. A túlparton fegyveres fiatal nők álltak, akik ellenőrizték az átkelők iratait. Amikor megláttak, mosolyogva irányítottak át a parancsnokságra, ami
egy dombon volt, néhány száz méterre az átkelőtől. A kurd parancsnok teával kínált, átnézte az engedélyeimet, majd beültetett egy bajszos, negyvenes férfi mellé,
aki teherautóval Amúdába ment.
Az amúdai sajtóközpontban mellém adtak egy húsz év körüli fiút, akit Amandzsnak hívtak, és akinek az volt a dolga, hogy elvigyen az autójával Rakkába és Haszakába, a menekülttáborokhoz. Kétszáz dollárt fizettem a központ korrupt vezetőjének, így az engedélyeket még aznap megkaptam, minden fennakadás nélkül.
Abból éltek a sajtóközpontban, hogy komoly pénzeket szedtek el a külföldi tudósítóktól. „A védelemért”, „fordításért”, „szervezésért” vették el az ember pénzét.
Mindig találtak indokot.
Nem volt apelláta, mindenki fizetett. Szíriában még mindig érhetett bárkit baleset, ha a rossz embereket haragította magára. A kurdok igénye, hogy megismerje
és támogassa őket a világ, elmúlt. Már nem reméltek semmit Európától. A segítség
nyújtását a nyugati médiának kőkemény pénzügyi alapokra helyezték. Pénzt kértek
mindenért.
Az volt a tervem, hogy fogságba esett dzsihadistákat és a családtagjaikat fogom
meginterjúvolni a táborokban. Nagyon sokan szöktek meg Európából, hogy csatlakozzanak az Iszlám Államhoz. Második és harmadik generációs európai arabok, iszlám hitre tért és radikalizálódott németek, angolok és franciák. A többségük meghalt a kalifátus ötéves pályafutása alatt, de még így is sokan maradtak. Ők a sorsukra vártak a családjaikkal együtt a sivatagban felhúzott menekülttáborokban, alkalmi
börtönökben.
Amanddzsal reggel fél ötkor indultunk Haszaka felé. Sötét volt még, csak a láthatár alján derengett a felkelő nap. Egy Toyota pickupot vezetett, az övébe pedig egy
9 mm-es Berettát tűzött, melyet folyamatosan igazgatott vezetés közben. A háborúról, az önálló kurd állam lehetőségeiről beszélgettünk. Hamar megkedveltük egymást. Az úton félóránként meg kellett állnunk az ellenőrzőpontok miatt, de a sajtóengedéllyel hamar továbbengedtek minket. Amikor elmondtam Amandzsnak a tervemet, hogy dzsihadistákkal akarok interjúzni, hosszasan telefonált. Végül azt
mondta, hogy a nagybátyja az egyik kisebb tábor vezetője Haszaka mellett. Úgy
gondoltam, ez lehet a legjobb opció, hiszen a nagy menekülttáborok tele vannak
nyugati újságírókkal. Az sem segít, hogy nem ismerek senkit a vezetőiből.
„Kell fizetnem a nagybátyádnak?” – kérdeztem Amandzsot.
„Elég, ha viszünk valami ajándékot” – felelte.

2019. május

43

„

2.
„Nagyon szeretnék visszamenni Európába” – mondta a velem szemben ülő, frissen
borotvált férfi a kamerába angolul, és elcsuklott a hangja. Ahmednek hívták. Erős
arcvonású, harmadik generációs hollandiai arab volt.
„Megbántam, hogy csatlakoztam az Iszlám Államhoz. Európa bocsánatát keresem, és békét, amiben felnevelhetem a gyerekeimet.” A szeméből folytak a könnyek.
Kifejezetten elégedett voltam az anyaggal. Az új kamerám messze jobb felbontásban
dolgozott, mint eddig bármelyik videófelvevőm. Bár még nem tapasztaltam ki a
használatát teljesen, úgy tűnt, remekül bevált a terepen. Megköszöntem az interjút,
mire a mellém adott kurd katona visszavezette a férfit a cellájába.
A börtön a katonák szálláshelyének pincéjében volt. Ahhoz, hogy az ember elérje
a parancsnoki irodát, át kellett vágnia a szögesdróttal körbevont udvaron, ahol a
dzsihadisták családjai vártak a sorsukra sátrakban. Nők és gyerekek gyilkos tekintete kísért, ahogyan átvágtam az udvaron. A gyerekeik futva követtek egészen a parancsnoki iroda lépcsőjéig. A PKM golyószórós kurd katona zavarta el őket, aki
a lépcső tetejéről pásztázta a környéket.
A tábor parancsnokát Kawának hívták. Az ötvenes éveinek a végén járó bajszos,
jókedvű férfi volt. Festette a haját, csak a vastag fekete szemöldökében voltak fehér
szálak. Örömmel fogadott minket. Ajándékba whiskyt kapott tőlem, amit eredetileg
egészségügyi célokkal hoztam magammal.
Az évek során megtanultam, hogy jobb, ha az embernél van töményszesz, ha
hosszasan utazik a Közel-Keleten és Afrikában. El tudja kerülni vele a hígfosást, ha
minden lefekvés előtt fogyaszt belőle egy adagot. Csak a megszokásból hordtam
magammal. Túl régóta voltam már úton, hogy bármi is meglepje a gyomromat.
Kawa ezredes mosolygott, amikor beléptem az irodájába. Egy nagy, tömörfa asztal mögött ült. Egy Öcelán kép lógott mögötte a falon. Amanddzsal beszélgetett.
Amikor meglátott, kihúzta az asztal fiókját, egy átlátszó, arakos üveget vett ki belőle
és három poharat.
„Iszik velünk egyet?” – kérdezte, és már töltötte is ki az italt a poharakba. A kezével intett, hogy üljek le. Leültem vele szemben, és a kezembe vettem az egyik poharat. Koccintottunk.
„Na, mit mondtak a foglyok?” – kérdezte Kawa.
„Hogy nagyon sajnálják, és vissza akarnak jönni Európába.”
Kawa hümmögött.
„Mégis, másra számított?”
„Nem tudom.”
„Nyilván azt mondják, amit ilyenkor mondani kell.”
„Az egyik el is sírta magát. Tényleg úgy tűnt, mintha bánná az egészet.”
„A holland, ugye?”
„Az.”
„Fél éve még nem sajnálkozott semmin.”

„

44

tiszatáj

„Hogyan?”
„Fél éve még tagja volt a saría bizottságnak. Ő rendelte el a dohányzók megkorbácsolását vagy a kezek levágását.”
„Ezt nem tudtam.”
„Most már tudja.”
„Mégis úgy tűnik, hogy bánja a dolgot.”
„Egy fenét bánja. Egyszerűen nincs más választása, ha meg akarja úszni az egészet.”
„Lehet.”
„Nem lehet, hanem biztos. Egy dzsihadista mindig is dzsihadista marad. Ezek sosem változnak meg.”
„Az arabok?”
„Nem, nem az arabok. Hanem minden ember. Ha egyszer valaki fegyvert fogott
a kezébe, sosem fogja azt elengedni.”
„A kurdok is fegyvert fogtak.”
„Mi sem fogjuk.”
Amandzs bólogatott. Kawa a zubbonyának a zsebébe nyúlt, és egy doboz cigarettát vett elő belőle. Slim cigaretta volt, ami divatos volt a kurd férfiak körében Szíriában. Majdnem mindegyik gerillánál láttam ilyet. Körbe kínálta nekünk. Rágyújtottunk.
„Mondhatnak ezek akármit, ott marad velük a kalifátus szelleme. Az pedig csak
alkalomra vár. Mindegy, ez már nem a mi problémánk.”
Kawa kitöltött még egy italt mindenkinek.
„Mi lesz a foglyokkal?” – kérdeztem.
„Napokon belül átadjuk őket a szíriai hadseregnek, a táborral együtt. Kezdjenek
velük, amit akarnak.”
„És ők mit fognak tenni?”
„Nem tudom. Gondolom, elengedik őket, hogy menjenek csak haza, és Európában robbantgassanak.”
„Nem zárják börtönbe őket?”
„Már miért zárnák? Minek etessék őket? Akkor fogják börtönbe zárni őket, ha
Európa fizet érte. De nem gondolom, hogy Európa fizetne érte.”
„Szerintem fizetne.”
„Európa nem tárgyal Aszaddal. És Aszad is kellőképpen meg van sértődve ahhoz,
hogy visszaküldje ezeket az embereket Európába.”
„És a kurdok?”
„Mit tett Európa a kurdokért?”
„Küldtünk fegyvereket.”
„És hagyta, hogy a törökök lemészárolják Afrint.”
Hallgattam. A képek villóztak a fejemben, a rommá lőtt kurd városról. Piszkos
munkát végzett a török hadsereg. Nem ejtettek nagyon foglyokat.

2019. május

45

„

„Nézze, ne vegye magára. Maga nagyon kedves embernek tűnik. De Európa cserben hagyott minket.”
„Nem veszem.”
„Remélem elégedett az interjúival.”
„Abszolút az vagyok.”
3.
Két napig voltam Kawa ezredes táborában, utána tovább indultunk Rakka felé.
Amandzs okosan vezetett, és nagy ívben kerülte el a kormánycsapatok ellenőrző
pontjait, ahol tehette. A kalifátus egykori fővárosa romokban állt. A szövetséges légi
csapások egész utcákat tettek a földdel egyenlővé, de nem jártak jobban az épen
maradt házak sem. Mindegyiken lukak tömege feketéllett, a gránátbecsapódásoktól
több is megsüllyedt. Sűrű fekete füst és betontörmelék. Ez volt a kalifátus néhai fővárosa. A sáros utcákon '50 kaliberes géppuskákkal felszerelt pickupok közlekedtek, a szunnita mecseteket pedig már átnevezték huszeinire a siíta önkéntes alakulatok. A város mégis nagyon aktív volt. A piacon nyüzsgött az élet, s bár az áramellátás akadozott, éjszakára több ezernyi apró fénypont jelezte, hogy visszatérnek az
emberek a városba.
Amanddzsal a Hotel Mekkában vettünk ki szobát. Egy közepesen mocskos vendéglátó egység volt, angol vécével, poros lópokrócokkal az ágyakon. Négy napon keresztül laktunk itt, miközben a városba visszatérő életről, az Iszlám Állam alatt
megélt szörnyűségekről, és nagyjából bármiről forgattam, amiről úgy gondoltam,
hogy majd el fogom tudni adni.
A negyedik nap estéjén, miután végeztünk a vacsorával, a szobámban elkezdtem
megnézni a videóimat. Szomorúan konstatáltam, hogy az első felvételeken, melyeket még a dzsihadistákkal készítettem, valószínűleg rosszul állítottam be a hangot.
Bár a kép éles volt, alig lehetett hallani valamit, hiába állítgattam a laptopomon a
keverőt. Olyan ideges lettem, hogy felhívtam egy barátomat Magyarországon, hogy
tud-e kezdeni valamit a felvételekkel. Azt válaszolta, jobb lenne, ha inkább újra felvenném.
„Semmi baj” – mondta Amandzs, miután felvetettem a dolgot. „Visszamegyünk,
és újra felvesszük.”
Reggel el is indultunk Haszaka felé. Bár Kawa ezredes nem vette fel a telefont,
önmagában ez nem jelentett semmit. A rommá lőtt országban szórványosan volt
térerő. Az utakon nagy volt a katonai forgalom. Egy idő után feladtam, hogy kövessem, melyik fegyveres csoport kihez is tartozik. Délre értünk ahhoz a földúthoz,
mely a táborba vezetett. Egy orosz páncélozott csapatszállító állt az út oldalán. Az
árnyékában terepszínű nadrágos férfiak ültek, a fegyvereiket az oldalának támasztva. Sapkaként hordták a fejükön a maszkokat, amiben támadni szoktak. Amikor
meglátták az autót, két katona felállt, és a kezével intett, hogy állítsuk le a motort.
„Shiák” – mondta Amandzs. – „Hagyd, hogy én beszéljek.”

„

46

tiszatáj

Szíria a polgárháború kitörése óta tele volt külföldi siíta harcosokkal, akik vagy
Libanonból vagy Iránból érkeztek, hogy támogassák az Aszad kormányzatot. Vallási
fanatikusok voltak, és mivel a kormányzatnak alig maradt katonája, gyakorlatilag
ők nyerték meg a háborút az elnöknek. Nem sokban különböztek a módszereik az
Iszlám Államétól. Ha valamit, hát a siíta milíciákkal nem akartam összetűzésbe keveredni.
Amandzs félrehúzódott, és elfordította a kulcsot. Az egyik katona a kocsi oldalához lépett. Erős testszaga volt, azonnal megcsapott a letekert ablakon keresztül. Kicsi, patkányszemei voltak. Több foga is hiányzott. Szemügyre vette mindkettőnk
papírjait.
„Hova viszed ezt a külföldit?” – kérdezte.
„Vissza Amudába” – mondta Amandzs.
„Miért nem a fő úton mentek?”
„Alig lehet haladni. Erre átmehetünk?”
„Át. De biztosan át akartok menni?”
„Miért, nem biztonságos?”
„Már miért ne lenne biztonságos?”
„Ez a külföldi ért arabul?” – kérdezte a katona, és rám mutatott.
„Nem” – felelte Amandzs, én pedig a tőlem telhető legbutábban vigyorogtam
a katonára.
„Idióták” – mondta a katona, és a kezével intett, hogy mehetünk.
Amandzs gázt adott, majd amikor tisztes távolságba kerültünk az ellenőrző
ponttól, annyit mondott: „Ezek libanoni siíták voltak.”
„Honnan tudod?”
„Onnan, ahogyan beszéltek. Jobb, ha szólok a nagybátyámnak, hogy ilyen közel
vannak.”
Húsz percen keresztül hallgatunk. Bámultam a mellettünk elsuhanó köves tájat.
A tűnődésemből Amandzs döbbent kiáltása riasztott fel. Odafordultam, és már én is
láttam az ég felé kígyózó vaskos fekete füstöt. Ahogyan közelebb értünk, már tudtuk, hogy a tábor füstöl. A kapuja be volt döntve, és mind a két épület ki volt égve.
Az ablakaikból még mindig szállt a füst, de már nem égett semmi sem. Valószínűleg
néhány napja gyújtották a tüzet. A tábor közepén, a felgyújtott sátrak környékén kilőtt töltényhüvelyek hevertek. Amandzs elővette a mobilját, és telefonálni próbált.
Én vettem észre a halottakat. A fal mellett hevertek. Férfiak, nők, gyerekek. Vagy
negyven holttest.
„Azonnal tűnjünk el innen” – mondta Amandzs, amikor ő is észrevette.
„Le akarom fotózni” – feleltem.
„Elment az eszed? Ha meglátják, minket is közéjük fognak fektetni.”
„De muszáj lefotóznom.”
„Fotózd, de én ugyan nem várok rád.” Gyors lépésekkel megindult az autója felé.
Néztem, ahogyan távolodik, majd futni kezdtem utána. Egyetlen kép sem éri meg,

2019. május

47

„

hogy egyedül maradjak a senki földjén, egy tömegsír mellett. Mire utolértem, már
járt a motor a kocsiban. Beugrottam mellé, ő gázt adott. Vagy ötven kilométert kerültünk, mire visszakanyarodtunk a főútra. Amandzs nem kockáztatta, hogy még
egyszer belefussunk a siíta milíciába. Mindketten végig feszültek voltunk az úton.
Akkor engedtünk fel, amikor az amúdai ellenőrző központba értünk.
„Nem voltak kurdok a halottak között ugye?” – kérdezte Amandzs, aki egyszer
sem érte el a nagybátyját telefonon.
„Nem láttam” – feleltem. Valójában fogalmam sem volt, hogy mit is láttam. Egy
dologban voltam biztos, hogy halottak feküdtek a betonfalak mellett.
Amandzs elvitt a hotelbe Amúdában. Dollárban adtam a kezébe, amivel tartoztam neki a fuvarért. Azzal búcsúztunk, hogy másnap találkozunk, és elvisz még a határátkelőhöz. Kérdeztem, hogy nem lenne-e kedve meginni egy italt még az este folyamán, de azzal utasított el, hogy így is éppen eléggé hosszú volt ez a nap, ráadásul
majdnem egy hete nem látta a családját.
Lepakoltam a hotelben, majd kimentem az utcára. A város, bár tele volt fegyveresekkel, hangos volt az élettől. Az embereket kerülgetve átvágtam a piacon. Tuktukok dudáltak és haladtak lépésben, amíg odaértem a Khammar nevű italmérésig.
A kocsma hónapokig zárva volt. A nemzetközi önkéntesek miatt nyitott ki újra, akik
harcolni jöttek az Iszlám Állam ellen, és eleget ittak ahhoz, hogy eltartsák. Szépen
lassan a helyi alkoholista vendégek is visszajöttek. A Khammar régi fényében ragyogott.
Piszkos fehér csempék borították a bár falait. Tele volt férfiakkal a hely. A kurd
milíciákhoz tartozó külföldi önkéntesek, humanitárius munkások vagy helyiek ittak
minden asztalnál. Semmilyen zene nem szólt a kocsmában, mégis hangos volt az
emberek beszélgetésétől. Terjengett a levegőben a savanyú sör és a cigaretta szaga.
Odaléptem a bárpulthoz, és vártam, hogy sorra kerüljek. Rágyújtottam egy cigarettára, mélyen leszívtam a füstöt, és bámultam a falon Bassár el-Aszad bekeretezett
fényképét.
„Jó estét, barátom, örülök, hogy újra látom” – mondta valaki, és a vállamra tette
a kezét. Kawa ezredes volt az, szélesen mosolygott.
„Mi történt? Láttuk, hogy felgyújtották a tábort.”
„Át kellett adnunk az Aszad-milíciáknak.”
A pultos, egy idősebb, erősen kopaszodó pocakos pasas felvette a rendelésem.
Két sört kértem, egyet magamnak, egyet az ezredesnek.
„Na de a foglyok?”
Kawa ezredes belekortyolt a sörébe. Bizalmasan belebámult a szemembe.
„Tudja, amikor elment, arra gondoltam, hogy azok az európaiak, akiket ismerek,
mind nagyon rendes emberek. Igazán tehetek Önöknek egy szívességet.”
„Köszönöm” – mondtam, mert nem igazán tudtam, mit is kellene válaszolnom.
Elindultunk egy asztal felé, ahol az emberei ültek. Roppantul elégedett volt magával.
Egész este nekem kellett fizetnem az italait.

„

48

tiszatáj

ADONIS (ALI AHMAD SZAID)*

Az idő
Magamhoz szorítom az idő kalászát, a fejem tűztorony
Mi ez a homokba vágó vér, mi ez a csillaghullás?
Felelj, jelenvalóság lángja, mit fogunk mondani itt?
História rongyok a torkomban
Arcomon az áldozatok jelei
Milyen keserű lett ez a nyelv, mennyire szűk az ábécé kapuja!
Magamhoz szorítom az idő kalászát, a fejem tűztorony
…/ Barátunk hóhérrá változott talán? Azt kérdi-e
A szomszéd: tatár Hülegü miért ily lassú? Ki kopog? Adóbegyűjtő?
Fizesd a járandóságot! … Asszony- és
Férfi-formák … járkáló képek / Jeleztünk
És suttogtunk egymásnak – Lépteink
A gyilkolás ösvényét adják
Urad parancsa ez a gyilkos erőszak?
Vagy éppen, hogy Urad nőtt ki a gyilkolásból?
A talány összezavarja
S a félelem ívét feszíti lebukó napjai fölé.
Az egyik fivérem elveszett, apám megtébolyodott, gyermekeim holtak
Kit hívjak, hogy segítsen? Essek az ajtónak? Sírjak az imaszőnyegbe?
Ez kába még, nincs is magánál! Hozz egy szelencét! Adj gyógyszert néki
A vallástudósok burnótjából.
Holtak, kiket a gyilkos olvasgat, akár meséket / Csonthalmok
Gyerekfej itt ez a rög vagy széndarab?
*

A szíriai Kasszábin faluban 1930-ban született Ali Ahmad Szaíd Eszber a modern arab költészet
megújítója, kritikus, szerkesztő, folyóiratkiadó. A közel-keleti meghaló-feltámadó isten Adon (görögül Adonisz) költői nevet 17 éves korában vette fel. Szíriát elhagyva az ötvenes évektől Libanonban
élt, majd a polgárháború alatt Párizsba költözött. A modern arab poézist forradalmasító kötete
– A	damaszkuszi	Mihjár	dalai	–	1961-ban jelent meg. Radikális szürrealizmusa és a misztika nyelvhasználatát idéző költészete hatalmas vitákat váltott ki a tradicionális poétika védelmezői és az ötvenes évek új utakat kereső irányzatának képviselői között. Verseit a nagy világnyelvekre fordítják,
műveinek magyar válogatása – Tükör	Orfeusznak – 2014-ben jelent meg. Számos irodalmi díjjal ismerték el munkásságát.

2019. május

49

Emberi test, amit látok? Vagy agyagcsomó csupán?
Leguggolok, két szemgolyót tolok össze, lágyékot formázok hozzá
A sejtés segít, az emlék fénye jól vezet –
De hiába követem a halovány fonalat
Hiába szedek össze fejet, két kart és lábakat,
Hogy ki ez az áldozat? Hogy kicsoda ő? –
Kinek adhat fel leckét a hangya?
Miért a döbbent rácsodálkozás? Költészet
Ahogy az égő szikra a szembe olvad, s révület is talán
Ahogy házad Alláhhoz emelkedni látszik darabokban
A mineretből egy jövendőmondó baglya rikolt
Szivárványt sző a hangjából
Fojtogatva-sírva már-már az élvezetig
Magamhoz szorítom az idő kalászát, a fejem tűztorony:
…/ A bolond feltárja titkait
Ez a lázadó idő ékszerbolt
És próféták mocsara-lápja
A bolond feltárja titkait
Az igazság halál
S a halál a költők kenyere
Mit hazának hívnak vagy azzá lehetett volna
Nem más, csak az Idő arcán feltüremkedő Jelenidő
A bolond feltárja titkait
Hol van a kulcsod, Özönvíz-ragyogás? Lágyan nyelj magadba engem!
Vigyél el utolsó partjaimra, vigyél el engem
Lángoló mélység igéz
Lobogó szalma igéz
Utak igéznek, mik utakká válnak széjjel
Magamhoz szorítom az idő kalászát, a fejem tűztorony
Lelkem feledte mire vágyott
Feledte örökségét, mit a képtárak mélyén őriznek
S már arra sem emlékszik, az esők mit mondanak, a fák tintája mit ír
Nem rajzol többé –
Csak sirályt, ahogy odavágja a hullám a hajókötélhez
Nem hall soha már –
Csak fémeket csikorogni: ez a város mellkasa itt!
Hold reped szét, ahogy ráng a szikrák szelleme köldökzsinórján

„

„

50

tiszatáj

Nem tudja
Hogy Allah s a költő két gyermek, akik egy kő orcáján alszanak
Lelkem feledte mire vágyott
Most rettent az árnyék – az előbukó holnap
S eltölt a kétség, nem jön az álom
Tűztől tűzig vágódok bilincsbe verve
Ömlő verítékben úszva álmatlanságom
Osztom a fallal (az éjszaka léptei vadak)
Hányszor is mondtam a költeménynek, ahogy emlékezetembe alámerült:
Miféle fűrész feszül nyakamnak,
Hogy a csend versét diktálja? Kinek meséljem a hamvaimat?
Mikor szívdobogásomat kiszakítani s asztalra vágni sem tudom már
Nem akarok égig hangzó dobot bánatból
Hadd vallom: az életem
Szellemek háza volt, szélmalom.
Magamhoz szorítom az idő kalászát, a fejem tűztorony
A szerelem fái Kasszábínból
A halál testvérei lettek Bejrútban,
Ez a mirtuszliget nyújt vigaszt
A száműzetés ligetének – S ahogy Kasszábín a füvek térképébe lép,
S kivonja a síkság lényegét,
Bejrút a halál térképébe lép / sírok
Akárha gyümölcsöskertek, és csonkolt végtagok – akárha mezők
Mi az, ami Kasszábínt önti Szaida s Tűrosz városába, pedig Bejrút az, ami ömlik?
Mi az, ami a távollétében is oly közeli?
Mi az, ami a térképemen mindezeket egymás vérével vegyíti?
…Száraz volt a nyár, nem érkezett meg az ősz
A tavasz elsötétült a föld emlékezetében/ A tél
Mintha csak a halál rajzolta volna meg: vérzés, haláltusa
Jelenidő támad a végzet korsójából s a sors kezéből
Jelenideje a vándorlásnak – mi az Időt összerakja és a levegőt felkérődzi.
Miként és honnan remélitek, hogy ismeritek
Az arctalan gyilkost? / Övé itt minden arc…
Magamhoz szorítom az idő kalászát, a fejem tűztorony
Fáradtan fordulok, távolból nézem – Micsodák ezek a rongyok?
Krónikák talán? Vagy országok? Lobogók a sötétség sziklafalán?
Íme, nemzedékek sorát olvasom most, a hullában ezer holt testet

2019. május

51

„

S íme, a feneketlen hiábavalóság csap át fölöttem
A test kilép uralmam alól
Arcom nem tűnik elő tükrében
A vér kirobban az ütőerekből
Azért talán, mert nem látom a fényt, ahogy álmaimat viszi hozzá?
Azért talán, mert a mindenségben, mit áldanak mindenek,
Egyedül én vagyok, én, aki átkozom azt?
Mi az, mi kitépi a mélyeimet? s áthatol
A vágyak bozótján, országokon – a könnyek óceánjain,
Jeleknek bokrain
Rasszok és fajok között, korokon, népeken át?
Magamtól micsoda választ el engem?
Micsoda pusztít el engem?
Én vagyok, én az útkereszteződés?
S hogy feltárul, már nem lesz enyém az én utam?
Több vagyok, mint egyetlen személy? Történetem bukás, a végem megégetés?
Micsoda tör fel harsogó nevetésben, fuldokló tagjaimból mi szakad ki,
Több vagyok, mint egyetlen személy? Mindenki
A másikat kérdi: Ki vagy te? Honnan jöttél?
Csupa bozótharc tagjaim
… Vérben és szélben és testben s levélben
Vagy őrület ez? Ki vagyok én ebben a sötétben? Taníts meg, vezess igaz útra, őrület!
Ki vagyok én, barátaim! – Tisztánlátók és nyomorultak!
Bárcsak kiléphetnék bőrömből, nem tudva, ki voltam, s hogy ki leszek!
Keresek egy nevet, s egy dolgot, mit megnevezhetnék
És nincsen, mit megnevezhetnék!
Vak idő, megvakult történelem
Hordalék idő, roncs történelem
S ki birtokában tartja, maga is birtok, hát áldassál, Sötétség!
Magamhoz szorítom az idő kalászát, a fejem tűztorony:
Sémi ősapámat elragadta, mit a vak végzet szőtt neki
Papagáj ez? Vagy próféta, akit a múmiába raktak?
Ősapám! Kinek útjáról most letérek,
Rendben! Te vagy hát, ki a víz mikrobáiban, és a mennyek országában laksz,
S bölcs dolog tőled, hogy sétálsz, ahogy sétálsz is büszkén hátrafelé
Te a titok vagy, prófétasággal kincses
Birodalom! – Téged megérteni én képtelen vagyok, bűnökben tévelygő!
Te vagy a csoda!
Ősapám! Akit most megtagadok, bár szerettem a teremtést

„

52

tiszatáj

Teremtő nevében –, mától nem ismersz többé, s engem sem köt hozzád semmi,
csak a mélyen
Lelkembe ült romok – Ők siratnak engem, és arra kényszerítnek, sirassalak téged.
Magamhoz szorítom az idő kalászát, a fejem tűztorony:
Az égetett téglákat esőkkel öntöző kornak vége
Összeér egy új kor kezdetével, mikor olajra hull az eső
S letérdel a pálmák istene
Az acél istene előtt
S én vagyok a két isten között kiontott vér, hátráló karaván
Kialudt tüzemet kutatva,
Keresve hogyan is
Szálljak szembe
Rettenthetetlen halálom dühöngő sivatagával
Mondom: a mindenség az, amit álmaim szőnek …/ A fonalak szétoldódnak
S látom a mélységben magam, zuhanva az éjben
Füstgyűrűkben látom a dolgokat
S látom: a világ vadászat
Terítve az asztal – a testek zöldségek,
S az edények fejek
Allah ül a vadászasztalnál, egy szarvas
Pék volt, egy gyík
Meg katona / Isten
Eszi a prédát? Vagy préda eszi az Istent?
Minden út hazudik, minden part elárul,
Hát hogyne csapna rád az őrület most!
Elhagyom az asztalt, az ételt s az étkezőket! Nyugalmat már csak a vándorlástól
várok
Vígasztal, hogy álmaim mélyen bejárom – partokat, hullámokat
S a tagadás vágyát éneklem, rajongva-fennen
A Vénusz-pálya napjaim bokaékszere, a Bak hozzájuk karperec
S mondom, a virágok koronái
Balkonok…
Megvigasztal engem, hogy távozok – s a távozásra hosszan készülök.
Nyergeljétek e vad szeleket!
A történelmet feláldozták. S ez a vérontás csak a kezdet
Hagyjátok meg tanúnak az áldozót, az áldozatot, és az áldozást
És a maradványokkal takarjatok be engem, formáljátok ki tellem
Dombbá a dombok között!

2019. május

53

„

Így vonom ki bölcsességemet a forrásból,
Kiáltva, üdv nektek, romok! Üdv neked, csillaghullás!
Holnap elfúj a halál engem, de a tüzem ki nem alszik
Holnap a fényből egy másik fénybe megyek
S bár a fonálnál gyengébb vagyok, én Isten képmása vagyok
Ekképpen kezdem
Mellemre szorítva a Földem, s vágyai titkát –
Szerelme a tenger teste, a Nap adja neki két kezét
A test viharok tára, gyöngédség kikötője
A test ígéret, csak én hiányzok belőle
Csak én emelkedek ki a kihívásból
Test/ Takarjátok a szerelmes eső fényével a margaréta arcát
És hadd legyen…
Mellemre ölelem a korszakot, ami jön, és megyek
Daccal, mint hajóskapitány, s hazámat rajzolom,
Másszatok a legmagasabb csúcsra
Menjetek legmélyebb mélyeibe
Nem találtok félelmet és bilincset ottan – A madarak mint az ágak
A Föld mintha gyermek lenne, és a mítoszok az asszonyok
Álom-e ez?
Odaadom azoknak, akik utánam jönnek, hogy meghódítsák ezt a teret.
A bőröm nem az ideák kunyhója
S a vágyam nem az emlékek favágója –
Elődöm a tagadás, nászaim átültetések
Két pólus között, s ez a korszak az én korom
Az isten a halott, a gép vak, s az én korom, hogy
Lakom a vágyak medencéjét,
A végtagok virágaim, és én vagyok
A víz alfája és a tűz omegája – az élet bolondja
Feltárva az időnek vágyai titkát
Így ismeri el
Hogy tévelygő, s lázadó ő, az elkülönböző.
Bejrút,	1982.	június	4	–	október	25.	
TÜSKE LÁSZLÓ fordítása

„

54

tiszatáj

MUHAMMAD FATEEH ZIDANY

Jázminfüzér
A nap eltűnt a füst mögött. Csak annyit hallottam, hogy emberek sikoltoznak. Az utca haláltól bűzlött.
A piac különösen zsúfolt volt azon a reggelen, mert a következő napon kezdődött a Ramadan, amikor a boltok egész nap zárva vannak napnyugtáig. Tétlenül
bámultam a járókelőket és az öreg olajfát, ami a tér közepére nőtt. A gyerekeimre
gondoltam és arra, hogy itt fognak felnőni a fa körül, hűséges támogatói lesznek az
önzetlenségnek, és igazak maradnak a gyökereikhez. Úgy elmerültem gondolataimban, hogy nem jutott elmémig a zaj és a körülöttem lévő nyüzsgés, jól esett nézni az
emberek boldogságát és izgalmát a közelgő ünnepek miatt.
Egy lány jázminfüzéreket árult az utcasarkon. Ahányszor sikerült eladnia egyet,
az arca felragyogott, és tekintete az utcai kirakatokban lévő színes ruhákra vándorolt.
A fiam, aki mellettem állt, azt kérdezte, bemegyünk-e a játékboltba. Azt feleltem,
hogy egy pusziért és egy ölelésért cserében igen.
Hirtelen repülőgépek jelentek meg az égen. Nagyon zajosak voltak. Megjelenésük váratlan fordulat volt, mert a legjobb tudomásom szerint nemrég kötöttünk
fegyverszünetet az ellenséggel. Ismerhettük volna őket, és nem kellett volna bízni
bennük!
A legfontosabb dolog most, hogy a gyerekem biztonságos fedezékbe kerüljön. Az
előttünk lévő bódéba rohant, és az asztal alá bújt. Láttam, hogy próbál vigyázni a
ruhájára, mert ünneplőt viselt. Abban a pillanatban azt kívántam, bárcsak szárnyai
lennének, mint a repülőgépeknek, de örömteli repülésre, ne a háború előli menekülésre.
Néhány másodperc múlva bombák kezdtek hullani az égből. Megtámadták a piacot. Kitört a pánik. Mikor a földbe csapódott egy bomba, megrázkódott a körülöttünk lévő világ. Hirtelen megütött valami fémdarab. Kövek zuhantak rám. Vér bugyogott elő testemből. Szédülést éreztem, és rájöttem, hogy itt fogok meghalni. Az
egész életem átvillant a szemem előtt. Ezután mintha láttam volna néhány furcsa
lényt, akik vérfoltos fehér köpenyt viseltek, és az égbe emelkedtek. Követni akartam
őket, de túl nehéz voltam, hogy legyőzzem a gravitációt. Úgy éreztem, mintha a
lámpákat kapcsoltak volna le. Fehér és kék pontok villogtak a szemem előtt. És zaj
volt, hatalmas zaj! Legalább még életben voltam. Összeszedtem minden erőm, és
megpróbáltam felállni. Vérzett a fejem, a karom és csípőm. Az eget füst, a földet ha-

2019. május

55

„

lottak szőnyege borította. Az egész piac lángban állt, és a tűz a közeli épületekre terjedt, amelyek közül sok kiégett és összeomlott.
Elkezdtem szólítgatni a fiam, mikor rájöttem, mi történt. Ásni kezdtem a törmelékben, kiabáltam, remélve, hogy megtalálom. Éreztem, közel van. Kinyújtottam a
karomat, hogy elérhessem, közben imádkoztam. Kértem a Halál Angyalát, hogy inkább engem vigyen el.
Hirtelen felbotlottam a földön, a romokon. Emberek jöttek, hogy segítsenek felállni és folytassam a fiam keresését. Hallottam, hogy hátulról kiabáltak, forduljak
vissza, de nem akartam meghallani őket. Lehet, hogy súlyosan megsebesültem, de a
fiam még mindig nem találom.
Aztán egyszer csak megbotlottam egy testben, a lány teste volt, aki a jázminfüzéreket árulta. A jázminok vértől voltak mocskosak. A lány tekintete még mindig
a kirakatban lévő színes ruhákon volt, mint amikor még élt.
Forogni kezdett velem a világ. A repülőgépek visszatértek.
BODA MAGDOLNA fordítása

„

56

tiszatáj

RIMA RAII*

Drága barátom, Sámson
Mikor láttam először Sámsont? Nem tudnám pontosan megmondani. Ahogy visszaemlékszem, a homlokán futó vízszintes vonalak összeolvadtak a szobám ablakának
vízszintes vonalaival; ez volt a kedvenc helyem bámulni az utcát. Minden reggel
iszok egy kis pohár tejet, közben egy pillantást vetek az ablakon át a kevéssé lakott
utcára és járókelőire, azokra a korai madárkákra, akik leginkább diákok, az utcaseprőkre, és azokra, akik gagyi biciklikkel maguk mögött húzzák az üres műanyag
palackokkal megpakolt utánfutóikat és a kocogókra, akik kerülgetik az irodába rohanókat.
Délután mielőtt elhagynám a házat, megfésülködöm, elintézek néhány telefont,
megiszok egy csésze kávét. Mindig ott volt, mikor kiléptem az utcára, ugyanazokban
az ócska rongyokban ült a járdán, közel a szemétgyűjtőhöz. Majdnem barátok voltunk, jobb kifejezést nem találok rá. Nem voltak hosszú beszélgetéseink, de csak
azért, mert nem vagyok valami bőbeszédű. Amikor először láttam, odaadtam neki a
reggelim, néhány főtt tojást paradicsommal. Aztán minden reggel hoztam neki valamit. Tetszett, hogy gondját viselhetem. Ledobtam az elemózsiás zacskót mellé, és
már mentem is. Nem akartam, hogy hálálkodjon.
Minden nap irdatlan sok ember járt-kelt a szobám ablakával szemközti idegenforgalmi iroda melletti zöld kuka környékén. Sámson azonban tudta, hogyan kell kitartani. Egyszer észrevettem, hogy a kuka fölé hajol. Úgy tűnt, valamit keres. Ekkor
rájöttem, hogy van valami közös bennünk: mindketten keresünk valamit, amit nem
találtunk, valószínűleg azért, mert még nem tudjuk pontosan meghatározni, hogy
mi az, amiről csak azt érezzük, hogy hiányzik.
Sámsonnak neveztem el, mert hosszú, göndör hajával, bozontos szakállával és
erős testalkatával a bibliai figurára emlékeztetett. Azon a napon adtam neki ezt a
nevet, mikor a szokásos helyén üldögélve újságot vett az ölébe, és undorral az arcán
olvasta. Számomra annyira ironikusnak tűnt az újság, és minden, aminek ereje van,
hogy megrémítse őt, amiért ennyire elrontott ez világ. Azt hiszem, kiérdemelte
a Sámson nevet.
Egy reggel kinéztem az ablakon, és láttam, nincs a szokott helyén. Megragadtam
a zacskót a reggelijével és elindultam. Láttam, hogy tömeg gyűlt a házunkhoz néhány méterre lévő alagút bejáratánál, lassítottam, és csatlakoztam, igyekeztem hoz-

*

Szíriai író és újságíró két novelláskötete jelent meg eddig: És	végül	a	világ	elmosolyodott és Jó	dolgok	
azokhoz	jönnek,	akik	várnak címmel.

2019. május

57

„

zájuk. Látni akartam, mi történt. Lábujjhegyre álltam, és a nyakamat nyújtogatva figyeltem, vajon mi folyik ott. Végül megláttam őt. Ki volt terülve a járdán, közel az
alagút másik végéhez. Azt hittem volna, hogy alszik, ha nem lett volna vértócsa körülötte.
Mélyet sóhajtottam, és felkiáltottam a mellettem álló fickónak:
– Ő a barátom, Sámson!
Megfordult, rám nézett, és szomorú hangon azt mondta:
– Az enyém is.
BODA MAGDOLNA fordítása

„

58

tiszatáj

MAHMOUD ALHSAN
	

Ahol egy város felragyog
A történelemtanárunk egyszer azt mondta, hogy a körforgalmak a halált jelentik, a
bátyám, aki költő, pedig azt mondta, hogy nincs jobb mód egy város megismerésére,
mint a körforgalmai. Amikor először láttam halottat, az a Hét Szökőkút körforgalmában történt. Egy motorkerékpár volt a fiatal férfi mellett. Eszembe jutottak a történelemtanárom szavai, és úgy gondoltam, hogy itt mindenképp közlekedési lámpákkal kellene szabályozni a forgalmat.
A tér a központjában elhelyezkedő hétfúvós szökőkútról kapta a nevét. Vízköpői
csak ritkán működtek normálisan. Ez csak egyike volt annak, amivel a városom hasonlítani akart Damaszkuszra vagy Aleppóra, ahol a körforgalmak ugyanígy vannak
elnevezve, pedig így csak egynek van neve, a többi utánzat. És Damaszkusztól vagy
Aleppótól eltérően ebben a városban nincsenek olyan magán- és kormányzati intézmények, ahol szükség lenne ilyen körforgalomra.
Nyáron az emberek menedéknek használták a szökőkutat, mert házaik szinte
betonkályhákká forrósodtak. De a legnagyobb probléma mégis az, hogy a városban
nincs hely a szerelmesek számára. Az emberek folyton figyelmeztetik a fiatalokat az
illetlen viselkedés miatt, azt mondják, hogy azoknak, akik az ösztöneikre akarnak
hallgatni, zárt ajtók mögött a helyük. Ennek eredményeként minden, amit valaha
csináltam a lányokkal, az az, hogy fotókat és dalokat cserélgettünk. Egyszer kaptam
egy virtuális csókot a lányok egyikétől, de meglehet, hogy ez is csak egy kövér,
negyvenes férfi tréfája volt, aki a közelben dohányzott vigyorogva.
A katonai szolgálat alatt egyszer megkíséreltem a szökést. Próbáltam meggyőzni
a börtönben dolgozó bűnügyi tisztet, ahová becsuktak, hogy csak néhány napra
akartam Damaszkuszba menni. Csak egy rövid látogatásra. Le akartam akadni a
horgáról, de láttam, hogy jól szórakozik nevetséges próbálkozásomon, ahogy előálltam gyenge kifogásommal vagy mentségemmel, naivan semmibe véve, hogy valójában mennyire vicces ez.
– Szerintem fogalmad sincs, mibe kerül a damaszkuszi Hét Szökőkút.
Miután leszereltem, életemben először Damaszkuszba indultam. Akkor értettem
meg a tiszt szavait, mikor az út menti ellenőrzési pontnál egy rendőrtiszt egy járművezető papírjait és holmiját vizsgálva a „hét szökőkútról” kérdezte az autóban
ülőket. A vezető úgy érezte, bölcs dolog, ha nem játssza a butát, és egy köteg pénzt
nyomott a tiszt kezébe.
– Heten vagyunk! – közölte a tiszt. – Heten, mint a hét szökőkút! – mondta a rendőrtiszt, majd ezután a vezető beindította a motort, és elhajtott.

2019. május

59

„

Az első kormányellenes tüntetés a Hét Szökőkút körforgalmában vérfürdővel
végződött, és miután a kormány elvesztette az irányítást a város felett, rendszeres
időközönként megindultak a légi csapások. A repülőgépek pilótái szerint a földön
lévő emberek nemcsak hangyákra hasonlítottak, hanem ugyanolyan értékkel is bírtak, mint a hangyák. Úgy éreztem, mintha játszanának, darált húst csinálnak a tömegből, a körforgalomban lévő több ezer embert egyszerűen ledarálják.
Három nappal ezelőtt két szakállas egy faládát dobott a körforgalom közepére.
Egy férfi volt a ládában, akit letartóztattak erkölcstelen viselkedésért. A délutáni
ima után felnyitották a ládát, és elkezdtek vele vonulni és parádézni az utcákon.
A gyerekek és a mentálisan leépült emberek ütötték a láda belsejében összekuporodott embert.
Amint elhaladtam a körforgalomnál, suttogó embereket láttam a tömeg közepén.
Úgy tűnt, hogy kíváncsiságból érkeztek oda, de a félelem miatt képtelenek továbbmenni, a látvány megbénította őket. Hirtelen eszembe jutottak bátyám szavai:
„A városok körforgalmában a történelem történik.”
Én magam sem tudtam ellenállni a kísértésnek, hogy megnézzem, mi történik, és
a körforgalomban lévő tömeghez igyekeztem. Közepén egy cölöphöz bilincselt férfi
volt. Úgy hatvanéves lehetett. Az egész teste duzzadt volt, arca, mint egy szellemé,
halovány, sápadt és ismerős. Halott szemével engem nézett. Egy ideig eltartott, míg
végül felismertem.
A második halott test, amit valaha láttam, nem más volt, mint a korábbi történelemtanárom.
BODA MAGDOLNA fordítása

	

„

60

tiszatáj

MUHAMMAD SALEM SALIMAH
	

Ami soha nem borult virágba
Rejtély számomra, hogy miért nem éreztem soha vonzódást a nőkhöz. Amikor először felmerült bennem a kérdés, pszichológiai könyveket vásároltam, próbáltam
megérteni, mi baj lehet velem, miért nem illek a normális ember fogalmába. Miután
megértettem, hogy ez nem segít az állapotomon, elmentem egy pszichiáterhez, hátha kiderül, már túl vagyok a problémán.
A ház, ahol élek, ugyanaz, ahol felnőttem. A Jezmatiyeh piac közelében van, ami
egyike a régi Damascene Al Midan szomszédságában lévő piacoknak. A forgalmas
környéken sok helyi ételt kínáló étterem van, a két leghíresebb, az Abi al-Kheir és az
Abou Arab Haidar.
Ma ötven vagyok, de nem ünnepelem. Az elmúlt tizenöt évben sem csináltam
semmi különöset a születésnapomon, főleg azóta, hogy Halát utoljára láttam.
Akkor Hala, Hazem barátom nővére, egy doboz édességet hozott nekem az Abou
Arabból, egy kis almaággal, ami tele volt virágokkal, ez volt a díszítés a tetején.
Hala angolnyelv-tanára lettem, miután a barátom megkért, hogy segítsek neki,
mert az orvosegyetemi tanulmányai elvégzéséhez szükséges. Olykor szórakoztunk
is. Az időnk felében magazinokat böngésztünk, pletykálkodtunk, zenét hallgattunk
egy csésze kávé mellett. Az angol leckékért cserében Hala kidekorálta a lakásom, és
aztán csinált valami ennivalót.
Két évig rendszeresen látogatott, erős barátság alakult ki közöttünk, barátság,
ami egy férfi és egy nő között általában a házassághoz vezet. Én azonban nem akartam hamis reményt táplálni benne, ezért óvatos voltam szeretetem kifejezésében,
nehogy félreértsen. Legutoljára akkor láttam őt, mikor befejezte az egyetemet. Eljött, hogy elbúcsúzzon. Emlékszem, ült velem szemben, és egy komoly beszélgetéssel próbálkozott.
– Most, hogy harminchét lettél, nem gondolod, hogy itt az ideje, hogy házasságra
gondolj?
Mielőtt lett volna időm válaszolni, megjegyezte:
– Azt hiszem, csodálatos férj lennél!
Elmosolyodtam, és azt mondtam:
– Tudod, hogy nem akarok senkivel összeházasodni, csak veled.
– Akkor hogyhogy még mindig egyedül vagy? Félsz vagy menekülsz?
– Nem, nem így van. Mondjuk úgy, hogy nem építek ilyen intézményre.
– Komolyan gondolod?
– Sajnos igen.

2019. május

61

„

Ez volt az utolsó alkalom, amikor beszéltünk. Azt hiszem, sértődötten hagyta el a
házat, talán azért, mert elutasítottam, vagy talán azért, mert úgy érezte, nem bízok
abban, hogy képes kezelni az igazságot. A testvérén keresztül, akivel kapcsolatban
maradtam, évekkel később kiderült, hogy Hala egy magánklinikán kapott munkát,
férjhez ment, és családot alapított.
Hirtelen megszólalt a csengő. Kinyitottam az ajtót, és meglepetésemre Hala volt
az a testvérével. Mintha a múlt emlékére emlékeztettem volna őket!
– Ő ragaszkodott hozzá, hogy meglátogassunk. Boldog születésnapot, haver! –
mondta Hazem barátom, miközben belépett a házba. Mi követtük őt a folyosón. Hala egy gyönyörű rózsát szorongatott a kezében, ami szebb volt, mint amit valaha láttam. Kinyitotta a konyhaszekrényt, tányért keresett, amibe a magukkal hozott születésnapi tortát tehetné. Ahogy kinyitotta a szekrényt, megtalálta az elrejtett gyógyszerem. Elkezdte az üvegcséket részletesen vizsgálni, és hamarosan könnyek patakzottak az arcán. Egy pillantást vetett rám, ami azt sugallta, most végre megértett.
BODA MAGDOLNA fordítása

„

62

tiszatáj

NACSINÁK GERGELY ANDRÁS

Afraszijab palotái
AVAGY IBN KHALDÚN DIALEKTIKÁJA

homok
Micsoda ötlet, a barbárokra várni.
Hiszen tudvalevő, hogy a barbárok halált hoznak magukkal és tetveket: hosszú
ruhájuk alól a sodronyinget egy percre sem veszik le, és köntösük poros szegélye
vértől rozsdállik. Asszonyaik illata ámbra meg mósusz, arcukon tetovált jelek, csemetéik a sátrak mélyén megsarcolt városok porig rombolt házaiból elorzott míves
holmikkal játszanak, melyekhez észrevétlen patinaként könny és kín tapad. A barbárokról nem tudni biztosan, honnét jönnek, a láthatárt csipkéző hegyek mely hasadékaiból bújnak elő – egyszerre csak itt vannak, ahogy a portölcsér kél a levegőben, végigvágtatnak a hőségtől remegő síkon, és csupán találgatni lehet, vajon a falaknak fordulnak-e, vagy tarka délibábként egy hang nélkül vonulnak végig a horizonton, csak ők tudják, mi okból és milyen cél felé. Egyikük-másikuk olykor látszólag békés szándékkal lép be a kapukon, és egzotikus füvekkel, sosem-látott állatok
lenyúzott bőrével, varázserővel bírónak mondott csontjaival házal. A darabontok,
ha észreveszik, hamar kiebrudalják őket, mert, mint mondják, az efféle alakok bizonyára kémek, akik a tornyok állapotát és a védők számát jöttek felmérni fürge szemükkel; ilyenkor a magisztrátus tagjai aggódva súgnak össze a főtéri díszes balkonon, míg a szerencsétlent elvezetik: alkonyatra megkettőzik az őrséget, és szürke,
hájas arcukat a sivatag felé fordítják. Én mégsem hiszem, hogy ezek a jöttmentek
fenyegetést jelentenének miránk: inkább kíváncsinak tűnnek, mint veszélyesnek, és
az egyik ilyen jövevénytől egy nap a piactér árnyékában tojásdad alakú követ kaptam: nem nagyobb egy kisgyermek ökölbe zárt kezénél, de ha elég közel hajolok a
sima felszínén futó repedésekhez, akárha végtelen térképet néznék: valamely ismeretlen országét, amelyet karavánutak hálóznak be, hegyláncok redőznek, és meddőn kanyargó folyóvölgyek szabdalnak keresztül-kasul. Arra gondolok, hogy talán
ez az ő otthonuk – ezek a völgyek, amelyek szövevényes szurdokokká ágaznak szét,
és ezek a partok, melyeken kristályos, fehér tajték pezseg. Addig szemlélem ezt a
különös tájat, a homokdűnék alakjának változását – melyek épp olyan állhatatlannak bizonyulnak, akár a felhőalakzatok az égen – míg szédülni nem kezdek: akkor
félreteszem a kavicsot, és a szobám ablakán át vágyódva nézem a rezzenetlen csillagokkal teliszórt eget, tükörképét a kő felületén megbámult konstellációknak. Mi
itt a városban, falak és szokások közé ékelve olyanok vagyunk, mint azok a merev

2019. május

63

„

pályákra szögezett égitestek odafenn – míg ők, a falakon túliak, akár a néhanap felizzó üstökösök, melyek nyomán az udvari asztronómusok és a baromfiudvar-béli
szárnyasok egyaránt eszüket vesztik. Megjelennek, majd alábuknak a láthatáron,
távoli földeket perzselve föl, és felemás örökséget hagyva maguk után: lázas tekintetű csecsemőket és félrebeszélő aggokat. Akkor tudósaink és bíráink előszedik a
hét lakat alatt őrzött, molyette fóliánsokat, és aggodalmasan böngészik a krónikákat
és jövendöléseket, majd kihirdetik, hogy az égvilágon nincs semmi baj. Ilyet máskülönben csak olyankor tesznek, ha váratlanul, az őrszemek és kereskedők figyelmeztetése nélkül bukkan fel a barbárok egy-egy csoportja a semmiből: megjelennek egy
reggel a falak alatt, aztán némi alkudozás után elvonulnak, görbe szablyáikat diadalmasan fejük fölé emelve. Ilyenkor a kő mintha fényesebb volna, valósággal megelevenedni látszik. Estelente a fejem fölé, az ablakpárkány egy mélyedésébe rejtem
a barbár kövét – ha megtalálnák, bizonyára el is koboznák tőlem –, és behunyom a
szememet, lassan lélegezve be a nappalinál enyhébb és fűszeres éjszakai levegőt.
Mikor a pirkadat derengeni kezd a háztetők felett, rendszerint engem is elnyom az
álom: a virradat első sugarával aztán a kavics opálos fénye is kihúny.
kövek	
	
Kavafisz, a költő, Alexandriában élt, de nem a huszadik század elejiben, mint azt
a kézikönyvekben olvassuk, hanem valahol a második-harmadik század fordulóján.
A biográfiai tényeken kívül legalábbis minden erre utal. Néhány nagy versét, mint
az Ithakát mindenütt ismerik, és Barbárokra	 várva is kétségkívül a „nagy” versek
közé számít. Ebben a várakozás légüres terét írja meg, a szorongással elegy türelmetlenséget, a fórumon összeverődött tömeget, a szenátorok, konzulok megkönynyebbülését, hogy immár sem törvényt nem kell hozniuk, sem népet nem kell kormányozniuk, mert íme, a barbárok már itt vannak, majd törvénykeznek, kormányoznak, döntést hoznak ők. És megírja a várakozásnál és szorongásnál is pusztítóbb tanácstalanságot és zavart, midőn a nap már leáldozott, a terek kiürültek, és
senki sem tudja, hogyan tovább – mert a barbárok végül mégsem jöttek el. S ami
még rosszabb: a költemény végén hírhozók jönnek a láthatárról, „a limesek felől”,
jelenteni, hogy nincs remény: mert barbárok többé nincsenek.
A vers görög dialektusából, képeiből, hangulatából biztonsággal kiérezni, hogy
aki írta, ugyan nem a századfordulós, modern Alexandria lakója volt, hanem a másfélezer évvel korábbié (bizonyára a nagyfokú hasonlóság miatt téveszthetni össze a
kettőt), egy olyan városé, amelyet szimmetrikusan határoltak két-kétfelől falak és
vizek, védelmezve – bárha csak ideig-óráig – ezt a szép, romlott, értékes és életképtelen dolgot, ami a kultúra.
Kavafisz, úgy látszik, jól tudta, hogy a barbárok betörésénél csak egy nagyobb tragédia elképzelhető: ha nem törnek be, hogy leszakítsák, kifacsarják és a földbe tapod-

„

64

tiszatáj

ják egy civilizáció utolsó túlérett gyümölcseit; mert akkor ezek a gyümölcsök az ágakon száradnak el, és magjuknak esélye sincs arra, hogy termékeny talajra hulljék.
	
	
falak	
Nagy hatású művében, a Muqaddimá-ban ibn Khaldún, a XIV. században élt történettudós (mármint a mi tizennegyedik századunkban, ő a maga részéről a nyolcadikban élt) igyekezett leírni a civilizációk árapály-mozgását, és kikutatni az azt
meghatározó törvényszerűségeket.1 Átfogó történelemelméletének legismertebb
tételét is itt vezeti elő: nevezetesen a nomádok (ʿumrān	badawī) és letelepedett népek (ʿumrān	ḥaḍarī) közt fennálló ellentétet és annak állandó ütközését, amely a civilizációk pusztulását, majd újra-felvirágzását eredményezi. Khaldún szerint az emberi kultúrák alapját mindig és mindenütt a csoportkötelékek (aṣabiyya) jelentik:
a modern humánetológia megfigyeléseivel összhangban az embert csoportlényként
írja le, amely a közösség kohéziós erejét sokféle módon képes kialakítani, az egyszerű vérségi köteléktől a szimbolikus kapcsolatrendszeren át a kultúra egészen
összetett, törvényeken és megegyezésen alapuló formáiig. Sajátos viszont, hogy ibn
Khaldún mintha éppen fordítva állapítaná meg e változatok közti értékhierarchiát,
mint azt mi tennénk, nemesebbnek, természetesebbnek tételezve a nomád életformát a letelepedett, cizellált és elpuhult városi életmódnál. A rokonságon alapuló
csoportszerveződés eredeti tisztaságában – mondja –, már csak a nomádoknál lelhető fel, ám egyúttal náluk a legerősebb is: itt a leszármazás jelenti az identitás
alapját, úgy egyéni, mint csoportszinten. Ám a letelepedett népekkel (közülük is a
kereskedő-kézműves városlakókkal) való érintkezés különös instabilitást hoz a társadalmak életébe, és beindítja azt a mozgást, amit mi a „történelem” névvel illetünk.
Az állattartó, vándoréletmódot folytató nomádok vágyainak netovábbjaként jelenik
meg a városok jóléte és biztonsága, így ezek megszerzésére törekszenek; a városlakók pedig a nomádok szilaj és szabad életében látják saját, szabályoktól béklyóba
vert életük antitézisét, ugyanakkor mindkét csoport kölcsönösen meg is veti a másikat, az egyik amazok elpuhultsága, a másik emezek kulturálatlansága miatt. Amikor pedig a letelepedett csoportok elérik a jólétnek és a gyöngeségnek egy bizonyos
mértékét, ezzel egyidejűleg pedig a nomádoknál létrejön a nincstelenség és sóvárgás gyúelegye, a kettő konfliktusából rendszerint az utóbbiak kerülnek ki győztesen. A nomádok lerohanják az áhított várost, és megtelepednek ott: ám a városi
életmód számukra szokatlan mintákat követ, és más viselkedési szabályokat követel meg. Ezért a hódítók, átvéve az intézményeket és helyi szokásokat, lassan maguk
is korrumpálódnak, eredeti értékrendjük és csoportkötelékeik előbb meglazulnak,
majd semmivé lesznek – míg csak új, irigy és éhes barbárok nem jelennek meg a horizonton.
1

Ibn Khaldún, Bevezetés	a	történelembe (ford. Simon Róbert), Osiris Kiadó, Budapest, 1995.

2019. május

65

„

„Miként	a	hernyó,	mely	szövöget,	s	utána	
fonalának	közepén	lesz	pusztulása”
írja ibn Khaldún, aki nem habozik ezt a sémát saját népe történetére is alkalmazni.
Amióta ugyanis az Omajjád-korban a törzsi alapú csoportszerveződést fölváltotta a
külső hatalomgyakorlás (a kalifa személyéhez kötődő vezetéssel), azóta az arabok
népe szerinte hanyatlóban van; sajátos módon az iszlám itt már mintegy a hanyatlás kísérőjelenségeként jelenik meg. A városi civilizációk pedig – bár ibn Khaldún
ezt éppenséggel már nem mondja – nyilvánvalóan züllésük megállítását, ha nem
egyenesen megújulásukat köszönhetik ennek az újra meg újra ismétlődő történésnek. Sajátságos viszont, hogy maguk a nomádok, akik pedig e folyamat motorját jelentik, alighanem mit sem tudnak történelemgeneráló szerepükről: ők csak vágyaiknak és szükségleteiknek engedelmeskedve, mintegy vakon teljesítik be a természettől rájuk mért küldetést. Tudomásuk minderről kizárólag az emlékezet különféle stratégiáival és intézményeivel felvértezett városlakóknak lehet, akik az írás
számadását gyakorolják uruk, az idő felé. Minthogy – ibn Khaldún szerint – a letelepedettek természetes védekezőképessége meggyengült, és fizikai erejük és személyes bátorságuk helyett falakra, kodifikált szokásokra és írott törvényekre bízzák
életük és javaik oltalmazását, alighanem könyveik és művészeteik sem szolgálnak
másra, mint a reszketeg emlékezőképesség megtámogatására: mindazonáltal csakis
ezek biztosítják az átörökíthető tudás ama távlatát, amely segít a történelem ingamozgásának fölismerésében. A nomádok emlékezete nem kronologikus és kumulatív, hanem mitikus: epizódokon és genealógiákon nyugszik, keretét nem külső koordinátarendszer szabja meg. Hogy mást ne mondjunk, ibn Khaldún maga is városlakó volt: Tuniszban született, és életének nagy részét különféle észak-afrikai és
andalúziai városokban töltötte, megbecsült kádiként: többek közt Fezben, Kairóban,
Tuniszban és Granadában. A puszták népének magasztalását más nem is írhatta
meg, csak egy, a birodalmak kérészéletűségét testközelből szemlélő, tipikus városi
értelmiségi pozíciójából elmélkedő tudós. Mint ahogy történetfilozófiáját sem használhatják stratégiai célzattal mások, meggyöngült védekezési ösztöneiket kisegítendő, csakis az idő és a barbárok kettős szorításában élő letelepedettek.
újnomádok	
	
Tekintet nélkül ibn Khaldún történelmi víziójának korlátaira – hiszen rég kimutatták már, hogy ez a teória leginkább a kor maghrebi viszonyaiból indul ki és azokra
reflektál, s a legkevésbé sem érvényes minden nomadizáló, nagyállattartó pusztai
nép történetére –, e séma, a civilizációk konfliktusának egyszerű, de annál plasztikusabb magyarázataként újra és újra felbukkan olyan kritikus időszakokban, mint
akár a mostani, csak épp „barbárok” és „civilizált” népek szembeállításává egyszerűsítve. (És nagyvonalúan megfeledkezve arról, hogy ibn Khaldún számára épp

„

66

tiszatáj

a pusztai népek életmódja jelentette a csoportkohézió ősmintáját, az emberi természet nemesebb változatát.) A most zajló közel-keleti események többsége, különösen a szíriai háború, a maga egymásba folyó politikai, nemzetiségi és felekezeti csoportjaival a nyugati észjárás és szemléletmód számára oly áttekinthetetlenül kusza
és többszörösen rétegzett, hogy égető szükség van egy jól érthető magyarázóelvre.
Az Iszlám Állam megjelenése és felemelkedése ebből a szempontból úgyszólván a
legjobbkor jött a nyugati interpretátoroknak, hiszen a „jó és rossz” mitologikus
küzdelmének bosszantóan primitív feltámasztása, valamint a „civilizációk küzdelmének” alaposan lerágott csontja mellé oda lehetett illeszteni egy látszatra szofisztikáltabb magyarázatot. Mert bár az Iszlám Állam sem nomád törzsi alakulat, sem
nagyállattartó, azért a „sivatagból előtörő” harcosok képe és azok pusztító haragja
minden iránt, ami a „letelepedetteket” és azok történetét illeti, így is nagyjából beleillett a Muqaddima	 sémájába. És ami a legérdekesebb, tudatosan-e vagy tudatküszöb alatt, nem tudni, de mintha a dzsihadisták is előszeretettel tekintenének úgy
magukra, mint a puszták mélyéről érkező hontalan népre (csak esetükben a hiányzó
etnikai egységet a vallási egység helyettesíti), amely elfoglalva a letelepedettek
(vagyis a létező államalakulatok lakosainak) területét és javait, a korrumpálódott
leigázottakat visszatéríti a helyes útra, azok törvényeit saját – immár nem törzsi,
hanem iszlámista – törvényekkel cserélve fel. A muszlim hit itt jószerivel a nomadizmus megfelelőjeként jelenik meg, a sztyeppei népek vadsága, kíméletlensége és
fenyegető mivolta ugyanakkor pedig a vallásra vetül vissza. Mert a Nyugat számára
a nomád mindenkor a vándorló, nyughatatlan, fékezhetetlen barbár képét hordozza, amely fonák módon egyszersmind vonzó is a maga szilaj másságában; a megcsömörlött, zsákutcába került „civilizált” egzisztencia számára pusztító erejű, de a
megújulás reményét hordozó vihar. „Ők mégis megoldás lettek volna valamiképp” –
ahogy Kavafisz írja költeménye utolsó sorában.
	
	
eleven	dialektika	
	
Két alak ül egymással szemben egy sátor félhomályának mélyén, Damaszkusz falai
alatt. Mindkettő jócskán benne jár már a korban, gyöngülő világú szemük bizalmatlanul fürkészi a másikat. Ahogy a nap delelőre ér, s az ostromra kész sereg katonáinak kezében tartott lándzsák árnyéka megrövidül, lassan a gyanakvás is enyhülni
kezd. Tézis és antitézis néz egymással farkasszemet: a nomád hódító, s a letelepedett bölcselő. Az előbbi szembogarában, ha jól megfigyeljük, városok erődítéseit,
lángba borított mezőket, felprédált gyümölcsöskerteket látunk, ezen felül a fedett
bazárok valamennyi fűszerszámát, pénzérmék villogását, a városi élet más egyéb
kincseit; az utóbbi sötét pupilláján, akár a sivatagi éjszakában, nyugtalan karavánok
vonulnak végeérhetetlen sorokban. Timur Lenk az egyik, a „Sánta Kard”, a hontalan
és kiszámíthatatlan nomád archetípusa, aki nyugtot nem lel, amíg csak földet érez a
talpa alatt, s akinek éhsége semmiféle zsákmánytól nem hagy alább; és ibn Khaldún

2019. május

67

„

a másik. Őt a mongolok ostroma marasztalta Damaszkuszban – illetve rekesztette
oda, különben már réges-rég visszatért volna a biztos afrikai vidékekre. Hajnalhasadtakor eresztette le magát egy kosárban a városfalakról, hogy tárgyalásra bírja és
megegyezést csikarjon ki a Vadállattól, aki máskülönben hírhedt volt róla, hogy sosem tárgyal, és semmiféle egyezményt nem tart be. Az időpont a mi időszámításunk
szerinti 1400. év januárjának tízedik napja. Valóban említésre méltó dátum, mert
Timur Lenk szokásától eltérően megkíméli az idős gondolkodó – és társai – életét,
ráadásul állja is a szavát. Damaszkuszt azért mégis ostrom alá veszi és meghódoltatja: méltányossága egyedül csak ibn Khaldúnnak és szűk körének szól, a városlakókra nem terjed ki.
Tézis és antitézis: ki mondhatná meg, melyikük melyik? Ibn Khaldún meggyőződése szerint – s ezt nyilván megfelelő módon elő is vezette a hódítónak – a nomádság jelenti a tézist, az eredendő törvényt, amelyet nem ember, de maga a természet
alkotott (lám csak, mondhatnánk, egy érvvel megtoldva a tuniszi gondolatmenetét,
a görög nomosz – törvény – és a nomád-szó egy tőről fakad: a „legelőt” jelentő terminusból). Minden más, amit mi kultúrának nevezünk, csak pótléka, erőltetett
utánzása eme ősi szabályrendszernek, amit mi sem bizonyít jobban, minthogy az
előbbi frissen tartja az emberi természetet, az utóbbi pedig elsorvasztja azt. Mások,
jóval ibn Khaldún után már inkább lélektani érvekkel hozakodnak elő, s az emberi
természet mélyén munkáló szüntelen nyugtalanságra mutatnak a nomadizmus elsőségének bizonyítékaképp. A	Melankólia	anatómiájá-ban Robert Burton (aki maga
nemigen mozdult ki Oxfordból) így ír: „A mennyek folyamatos körforgásban vannak, a Nap kél és nyugszik, a Hold gyarapszik, s a csillagok és planéták szüntelen
mozognak; a légtömeget szelek taszítják tova, a vizek fennmaradásuk érdekében
apadnak és áradnak – kétségkívül a célból, hogy megtanítsák nekünk: minduntalan
mozgásban kell lennünk. (…) A melankólia kórjára nincs jobb, mint a levegőváltozás, az ide-oda vándorlás – tegyünk úgy, mint a hordákban élő zalmohens tatárok,
és ragadjuk meg az idők, helyek, évszakok szülte alkalmat.”2 Baudelaire viszont ispotályként írta le az életet, ahol minden ápoltat örök vágy kínoz, hogy újra és újra
ágyat cseréljen. A letelepedettek írásait böngészve tehát újra és újra az az érzésünk
támad, hogy az ember-létet kitörölhetetlen nosztalgia hatja át a nomadizmus iránt –
ámde ha kellőképp ismernénk a pusztai népek énekeit, azokból alighanem ugyanilyen tisztán szólna az otthon és a biztos tűzhely iránti vágyakozás. De honnan ez a
nosztalgia a letelepedettekben? Talán közrejátszik benne az is, hogy a Bibliából úgy
tudjuk, Isten a pusztában születik meg; egy metafizikailag elveszett korban már
ennyi is elég lehet. „A sivatag monoteista” – írja valahol Renan. Bárhogy is, jobb híján és feltételesen tehát, de fogadjuk most el a tuniszi kádi aprólékosan kimunkált
alapvetéseit, miszerint a nomadizmus a természeteshez közelebb eső állapot, a kiindulópont.
2

Idézi: Chatwin, Bruce, Álomösvény, Balanyi és Tsa, 2010, 214.

„

68

tiszatáj

Ama sátorban Timur Lenket tekinthetjük tehát a tézisnek, a szteppe-lakónak,
a Muqaddimá‐hoz készült elsőrangú illusztrációnak. Hiszen nem építeni akar, mint
inkább a szilárdat feloldani; nem erőssége az államszervezés, nem azért vándorol,
hogy hódítson, hanem mert mozgásban lenni számára is, akárcsak a cápa számára,
maga az élet – anélkül megfullad. A leigázott vidékekkel még kevésbé törődik, mint
törődött egykor Nagy Sándor; Delhitől Moszkváig perzsel föl termőföldeket, és hagy
maga után koponyahegyeket: ahelyett, hogy a rabigába vert népeket megadóztatná,
inkább kardélre hányja őket. A letelepedettekkel nem kíván semmit kezdeni: úgy
látszik, csakis zsákmányt akar, és nem akar belőlük birodalmat. Így ő a tézis marad,
habár határozott és súlyos tézis. Ibn Khaldún pedig színtiszta antitézis, aki csakis
falak mögött, könyvei társaságában érzi jól magát. Kettejük futó találkozásából ezúttal nem születik szintézis: mindketten hetven felé járnak, alighanem késő is lenne
megrögzött szokásaikon változtatniuk. Timur Lenk Szíriát akarja, aztán Egyiptomot,
de előbb Anatóliát, és utána – közvetlen halála előtt – még Kínát. Mindenesetre írat
ibn Khaldúnnal egy összefoglalót az észak-afrikai viszonyokról (sose lehet tudni,
dörmögi ritkás szakállába, hátha egyszer arrafelé visz majd az utunk), mielőtt menlevéllel elbocsátaná. Ibn Khaldún pedig csak a menlevelet akarja, hogy hazájába
visszatérhessen, mert öreg csontjai semmire sem vágynak inkább, mint végleg letelepedni valami nagyvárosban, lehetőleg Kairóban, és onnét ki nem mozdulni. Ám
hazafelé menet még egyszer szembekerül a tézissel, mert beduin haramiák fosztják
ki, és ruhátlanul hagyják magára a pusztában, a csillagos égbolt alatt.
A szintézis – történeti mércével mérve röpke – pillanatát ama néhány generáció
életideje jelentené (ibn Khaldún négy nemzedékről beszél), amikor az újonnan jöttek erejük teljében már átvették a civilizációban a vezető szerepet, de őrzik még kezük és jellemük frissességét anélkül, hogy a korábbi uraktól eltanulták volna a züllés körmönfont módjait; vagyis amikor a nomád és letelepedett elem ideig-óráig
egyensúlyba kerül az emberi lélekben, félúton a természeti állapot és a kultúra között. A pillanat, amikor az inga áthalad a nadírponton, mielőtt valamelyik véglet felé
mozdulna tovább.
	
	
falak	
	
A szír apácák szempontjából, kiknek ezerötszáz évnél öregebb monostorát felforgatták és a földdel tették egyenlővé; a jezidi falvak lakóinak szempontjából, akik a
Szindzsár-hegy kőmosásaiban kerestek menedéket a halál elől; vagy a muszlim
többségű városok polgárainak szemszögéből, akiknek nyakára ültek a feketelobogós hódítók, és eleven túszként tartották őket fogva – nos, az ő számukra az elmúlt
évek szíriai történései valósággal a Muqaddima megelevenedő oldalainak tetszhettek – már amennyiben hallottak valaha ibn Khaldún munkájáról, és a benne foglalt
átkozott dialektikáról. A láthatár mögül, a sivatag szívéből homokvihar módjára érkező martalócok képe túlságosan is beivódott az itt élők lelkébe – volt idő rá, az el-

2019. május

69

„

múlt évezredek alatt –, semhogy ne hívná életre azt egy szempillantás alatt a tevék
és harci mének helyett ezúttal terepjárókon és könnyű harckocsikon érkező újbarbárok megjelenése. Hogy könnyű szablyát vagy ismétlőfegyvert emelnek a fejük fölé, voltaképp egyre megy. Csakhogy ezek már nem az ibn Khaldún által ismert berber nomádok, vérrokonságra épülő becsületkódexükke, és a történelem fordulatai
iránt érzett tökéletes közönnyel: ők a „re-barbarizált” újnomádok, a globalizáció
emigránsai, a gátlástalan kapitalizmus számkivetettjei, akik számára a sivatag választás, nem pedig természetes kiindulási pont; a történelem pedig eltörlendő, és
éppen általuk. Ehhez hasonlót a tuniszi kádi nem ismert: valamit, ami sem nem tézis, sem nem antitézis, hanem mindkettő negatívja: egy negatív szintézis – ha elképzelhető ilyen. E különös szerzetek számára az iszlám a sivatag: a kivonulás atopikus
helye, egzisztenciális halálugrás (Irak és Szíria pusztái ennek mindössze esetleges
kulisszái, véletlenszerű megvalósulásai), amely kivezet posztmodernségből, életuntságból, csömörből, frusztrált tanácstalanságból: ők az újra-megalkotott barbárok, akikre mindenekelőtt nem a Nyugatnak, szóval a letelepedetteknek van szükségük – megerősített falaik indoklásaképp –, hanem mindnyájunknak: az emberiségnek szüksége van önnön barbárságára.
	
	

kövek
A letelepedett népség akarja a nomádokat, még ha zsigerileg retteg is tőlük: szüksége van a sivatagra, és még csak nem is azért, hogy attól elhatárolódva saját identitását szilárdítsa meg (persze azért is), de legfőképp azért, mert nélküle maga is:
semmi. Ha nincs ott	kinn a sivatag, bárhol máshol, akkor a jelen állapot kezdi a sivatag képét mutatni, olyan pusztaságét, amelynek nincs vége, és senki sem lel benne
vigaszt. A letelepedett ilyenkor köztes létben találja magát, amelynél borzalmasabb
aligha képzelhető. Pusztaság, amelynek nem szabnak határt városfalak, és szabadság, amely nem irányul semmire, mert nincsenek többé erődítések, melyeket ostromolhatna. A létezés egyszerre megállapodott és bizonytalan: körülkerített, de annak biztonsága nélkül, és nomád, de annak függetlensége híján. A Nyugat gondosan
ügyelt arra, hogy a huszadik század elejére amennyire csak lehet, eltüntesse a horizontról a nomádoknak még a nyomát is: a kevés nyomorgó törzs az észak-afrikai területeken, Arábiában és a Sínai-félszigeten inkább csak rezervátumokba zárt látványosság lehetett, miután egyezményekkel és részletes térképekkel módszeresen
fölszámolták körülöttük a határtalan sivatagot. Márpedig anélkül nincs nomadizmus: mint a vadaskertekben tartott fácánok, amelyek látszatra szabadon sétálnak,
ámde szárny-csontjukat eltörik, hogy messzi ne röpüljenek. Európában az első világháború végével tűntek el az időszakosan vándorló, transzhumáló állattartás
utolsó nyomai, amikor a Balkánon egyszerre új államok határai húzódtak az épp
csak kimúlt Oszmán Birodalom tágas térségei helyett: s ezek a határok épp a régi
vonulási utakat metszették keresztbe. Államokkal nem rendelkező ősi népek és

„

70

tiszatáj

nyelvek, mint a dél-balkáni szarakatszánoké, kezdtek lassan felszívódni a többségi
populációban az újsütetű államalakulatok zárt határai mögött. Ha az égvilágon min‐
denütt határok húzódnak, nem képzelhető el – illetve potenciálisan veszélyesnek
tűnhet – a nomád pásztorok saját törvényekkel rendelkező, csak rájuk vonatkozó,
és legfőképp: pontosan definiálható határok nélküli, mozgó állama. Öntudatlan kísérlet volt ez a letelepedett civilizációk értékeinek és elveinek megszilárdítására és
egyetemlegessé tételére, a barbárok eltüntetésére, ahogy Kavafisz írta meg. Mintha
nemigen számolt volna senki azzal, hogy a nomadizmus szelleme az emberiségből
valamiért kiirthatatlan, és rosszabb, ha ugyan nem démonikus formában tér majd
vissza, természetes közegétől megfosztva, korábbi nemessége és tartása nélkül.
Nem olvasták elég figyelmesen ibn Khaldúnt. A sivataggá lett város kitermeli majd a
maga nomádjait, akik csak az alkalomra várnak, hogy ostrom alá vehető falakat és
határokat találjanak – még akkor is, ha azokról menet közben kisül, hogy saját házuk falai, és saját szülőföldjük határai. Legfőbb vágyuk, hogy a falak helyén újra csak
kövek legyenek, mert úgy végre feltárul a falak mögött rejtőző sivatag.
homok
Ha már az utolsó tüzek is kialudtak, és a homoktölcsérek mélyén nem maradt, csak
keserű szagú hamu és szunnyadó parázs, fölcihelődöm, és kimegyek messze, a sátrakon túlra, ahol már az állatok álmos horkantása sem hallik; letelepszem egy bucka tetejére, onnan nézem felváltva hol az eget, hol meg a tábort, ahol a ponyvák közt
megbúvó és a szélben fel-felizzó zsarátnokok fénye ismételni látszik a messzi csillagképekét. Magamban estéről estére más neveket adok ezeknek az egyszeri konstellációknak: Szablya, Ösztöke, Piramis, Kronométer. Régebben egyszerű elnevezések jutottak eszembe: pata, zabla meg más effélék. Mostanság furcsább dolgokra
gondolok, igaz, ebben bizonyára segítségemre van a kő is.
A kőre annak a városnak a romjai között bukkantam, amelyet harcosaink valamely korábbi nemzedéke prédált fel – nem tudható pontosan, mikor, mert nekünk
csak énekeink vannak, és az énekek első és utolsó sora mindig ugyanaz. A hódításnak és vándorlásnak csak jelenideje létezik, s hogy lehet másképpen is, arra éppen a
kő tanított meg. Nem nagyobb egy lándzsahegynél, egy sziklákon fészkelő madár tojásánál, egy gyermek ökölbe zárt kezénél. Amikor egy félig romba dőlt boltív alól kiemeltem, a tapintása selymes volt, hűvös, és tökéletes: azaz semmiben sem hasonló
a pusztaság köveihez, melyeket mi ismerünk; azok egytől egyig érdesek, mintha
már régtől fegyvernek készültek volna, és forróak, mint a kivont kardok áthevült
vasa. De ez zöldes árnyalatú volt és nyugodt, akár egy oázis a semmi közepén. Köpenyem alá vettem, úgy tallóztunk tovább, találgatva, melyik csarnok mire szolgálhatott, melyik ledőlt szobor lehetett isten, démon vagy király. A város hallgatott: utcáiról az élet porát is régen elhordta már a szél, és sem félelem, sem reménykedés
szagát nem lehetett már kiszimatolni a levegőben. Nem is bukkantunk semmi külö-

2019. május

71

„

nösebben érdekesre vagy hasznavehetőre: ami tűzre való volt, régen eltüzelték már
mások a hideg sivatagi éjjeleken, ami aranyból volt, régesrég elhordták, hogy leánykérőben minél ragyogóbb nyakékekkel tüzeljék fel a vágyat, úgyhogy, más dolgunk
nem lévén, célba lőttünk a torz pofájú démonokra, amelyek itt-ott még érintetlenül
vicsorogtak ránk a balusztrádokról, és azzal szórakoztunk, hogy a párkányokra vésett értelmetlen betűket ember- meg állatformákra véstük át. Azóta viszont sehogy
sem mennek ki a fejemből azok a vésetek, az írásuk szétágazó vonalai, melyek olyanok, mint azok az utak és ösvények a sivatagban, amelyeket csak mi látunk – ezek
értelmét viszont csakis ők fejthetnék meg, akik már nincsenek sehol. Néha álmaimban is visszatérnek a vésetek, és olyankor úgy tetszik, mintha épp el tudnám olvasni
őket, de mikor már kihüvelyezném az értelmüket, az álom is szétfoszlik, mint a reggeli pára a völgyek mélyén. Alighanem a kő tehet erről is, mert a felszínén futó repedések és cikkcakkok mintha pontosan követnék a romba dőlt városban látott ábrák vonalát. Ezek a vonalak befészkelték magukat a fejembe, és aggodalommal töltenek el: hátha valami varázslatot mondott rá egy városbéli vajákos, hogy aki rápillant, annak fejében elkerülhetetlenül megsokszorozza az ő átkozott krónikáikat –
mert amióta a vonalakat látom viszont, a mi útjaink és ösvényeink mintha rejtőznének a szemem elől. Néha arra gondolok, jobb volna visszavinni a követ pontosan
oda, ahol találtam, a falak mögé, a boltív omladéka alá, vagy elásni a sivatag homokjába, mielőtt továbbvándorolunk – de aztán elhessegetem az efféle gondolatokat,
mert hisz egyebem sincs, mint ez a kő, a csillagképek új nevei, melyeket éjjel súg, és
a sosem-látott betűk igézete.
*
A történetírók följegyezték, hogy amikor a hódító szultán, Mohamed győztesen vonult be seregei élén az áhított Konstantinápolyba, látván a hosszú századok óta hanyatló várost, egy ismeretlen perzsa költő sorait mormolta:
„Pók	áll	most	őrt	Hoszrau	csarnokainak	boltíve	alatt,	
bagoly	szava	jelzi	az	órák	múlását	Afraszijab	palotájában.”3

3

Egyesek a sorokat Háfiznak tulajdonítják, és számos, eltérő változatban idézik. Az Afraszijab-palota
Szogdiána fővárosában, Szamarkandban állt egykor.

„

72

tiszatáj

MÉRCZ ANDRÁS

Szír kereszténység és a Biblia
	

Talán nem túlzás kijelenteni, hogy a Biblia az irodalomtörténet egyik legnagyobb hatású műve. Se szeri, se száma a Biblia által ihletett irodalmi alkotásoknak, és egy élet is kevés lenne,
ha össze akarnánk gyűjteni a világirodalom összes bibliai utalását. Abban, hogy számtalan
szerzőt inspirált, nyilvánvalóan szerepet játszik a kora – hiszen 2000 éve ott van az írók és
költők asztalán – és az is, hogy a Föld legelterjedtebb vallásának a szent könyve. További fontos szempont, amely az előbbi két sajátosságával szorosan összefügg, hogy a Biblia messze a
legtöbbet fordított mű is.1 A könyvek könyvének lefordítása nemzeti nyelvre minden nép életében kultúrtörténeti mérföldkő, amelynek jelentősége évszázadok múltán sem halványul el.
Elég csak arra gondolni, hogy Vizsoly mind a mai napig az iskolai osztálykirándulások kedvelt úticélja, Károli Gáspár nevét pedig számtalan utca és tér, valamint egy egyetem is viseli
hazánkban.
De vajon milyen utat járt be a Biblia és fordítása azon a földön, amelyen először hívták a
keresztényeket keresztényeknek? Azon a földön, amely a Máté- és Lukács-evangélium szerzőinek a szülőhelye, valamint számos egyéb ókeresztény írásnak és apokrifnek is a szülőföldje? Hogyan alakult a Biblia sorsa azon a nyelven, amely Jézus anyanyelve? Hogyan hatott a
térség bibliafordításaira az iszlám megjelenése? Jelen tanulmány a szír Biblia kultúrtörténetét vizsgálja négy fontos mérföldkőre fókuszálva. Bemutatja az első szír Újszövetség-fordítást
és a legelterjedtebb szír bibliafordítást, ismerteti az arab hódítás fordításokra gyakorolt hatását, és áttekintést ad a legfontosabb kiadásokról.
Szíria	és	a	szírek	
Mielőtt a címben megjelelölt témára rátérnénk, fontos tisztázni a szír nyelv, a szír kultúra,
Szíria és a szírek kapcsolatát. Erre azért is szükség van, mert magyarul a ‛szír’ szónak két
egymástól elkülönülő jelentése is van. A köznapi nyelvben szírnek, szíreknek hívjuk egyrészt
Szíria lakóit – legyenek azok akár kurdok, drúzok vagy örmények – és az ott beszélt (arab)
nyelvet. A szíriai arab nyelvjárás tulajdonképpen csak beszélt nyelv. Ugyan fel-feltűnik reklámszövegekben, a fiatalok használják sms-eikben, és megjelenik irodalmi művekben is
– egyes írók szívesen használják műveik párbeszédes részeiben ezzel szinte életre keltve a
dialógust, illetve hazafias költők is ezen a nyelven verselnek kifejezve hazaszeretetüket ‒,
írásbelisége mégis gyakorlatilag elhanyagolható, ezért bibliafordítás sem született ezen a

1

Egy Bibliát népszerűsítő szervezet adatai szerint 683 nyelvre fordították le a teljes Bibliát és további
1534 nyelven olvasható az Újszövetség. Ezen felül 1133 nyelven léteznek töredékes fordítások, öszszesen tehát 3350 nyelven érhetőek el bibliai szövegrészek (vö. http://www.wycliffe.net/statistics letöltés: 2019.02.22.). Ez még mindig csak a fele a Föld körülbelül 7000 ismert nyelvének, viszont
tízszerese a dobogó második és harmadik helyén álló Pinocchió és A	kis	herceg fordításainak, amelyeket 300 nyelvre fordítottak le.

2019. május

73

„

nyelven. Másrészt szírnek hívjuk az arámi-szír nyelvet, kultúrát és embereket is, akikről szó
lesz ebben a cikkben.2
A szír nyelv Jézus anyanyelvének, az aráminak az egyik dialektusa, amely az ókori KözelKelet közvetítő nyelve, lingua	francája volt. Az I–II. században az arámi nyelv Edessza (mai
Șanlıurfa, Délkelet-Törökország) környéki dialektusára saját írástípust fejlesztettek ki, gyakorlatilag innentől beszélhetünk szír nyelvről. A szír kultúrának hatalmas irodalma van,
egész könyvtárakat lehetne megtölteni a szír nyelvű művekkel. A biblikus tanulmányok, a
patrisztika és a liturgia területén nélkülözhetetlenek a szír munkák, történeti műveik pedig a
Közel-Kelet történelme iránt érdeklődők számára elengedhetetlen források.3 Szépirodalmi
alkotásaik kevésbé ismertek, leghíresebb költőjük a IV. században élt Szent Efrém.4 A szírek a
kultúra közvetítésében is kiemelkedő szerepet játszottak. Köztudott, hogy a görög filozófia
egy jelentős része, elsősorban az arisztotelészi hagyomány, az arabok közvetítésével érkezett
a középkori latin Európába. Azt viszont már kevesen tudják, hogy az arabok a szír szerzőknek köszönhetően jutottak e fontos ismeretek birtokába, ugyanis a szírek – sokszor saját
anyanyelvük közbeiktatásával – fordították arabra a görög filozófia nagyjait. A szír kultúra
aranykora a IV–VI. században volt, ekkor születtek a legjelentősebb bibliafordítások is,
a XI‒XIII. század pedig a szír reneszánsz korszaka.5 A szír nyelv bölcsője a történelmi Szíria,
amely a modern Szíriát, Libanont, valamint Irak északi és Törökország délkeleti területeit
foglalja magába. A nevét is innen kapta, tehát ez a közös földrajzi vonatkozás az alapja a magyar ‛szír’ szó kettős jelentésének. A szír-arámi kultúra missziós mozgalmak révén már a középkorban eljutott Iránba, Kínába és Indiába is.6 A XX. századi események még tovább gyorsították az elvándorlást, ezért ma már a világ minden pontján találhatók kisebb-nagyobb szír
diaszpórák Ausztráliától Európán át az Egyesült Államokig. Látható tehát, hogy ezek a szírek,
az arámi-szír kultúra örökösei nem csak Szíriában élnek. Sőt, többen vannak Szíria határain
kívül, mint belül. Számuk világszerte több millióra tehető. Vallásukat tekintve kivétel nélkül
keresztények, és valamelyik szír liturgiájú egyház (a legjelentősebbek: az Asszír Keleti Egyház, a Szír Ortodox Egyház, a Maronita Egyház, a Káld Katolikus Egyház és a Szír Katolikus
Egyház) tagjai. Az ő bibliafordításaikról lesz szó a továbbiakban.

2

3

4

5

6

Vannak olyan nyelvek, amelyek két külön szóval jelölik ezt a két eltérő jelentéstartalmat. Angolul a
‛szíriai’ ‛Syrian’ az ‛arámi szír’ pedig ‛Syriac’. Franciául ugyanez ‛Syrien’ és ‛Syriaque’.
A szír kultúra jelentőségének rövid összefoglalását lásd: Sebastian P. Brock, An	introduction	to	Syriac	
Studies, In Horizons in Semitic Studies: articles for the Student, szerk. John H. Eaton, University of
Birmingham, 1980, 1–33.
A szír irodalom két referenciaműve: Anton Baumstark, Geschichte	 der	 syrischen	 Literatur,	 mit	
Ausschluss	der	christlich‐palästinensischen	Texte, A. Marcus und E. Webers, Bonn, 1922; Robert Macuch: Geschichte	der	spät‐	und	neusyrischen	Literatur, W. de Gruyter, Berlin, 1976.
Ez utóbbiról lásd: Herman Teule, The	Syriac	Renaissance, In The Syriac Renaissance, szerk. Herman
Teule, Carmen Fotescu Tauwinkl, Bas ter Haar Romeny, Jan van Ginkel, Peeters, Leuven ‒ Paris‒
Walpole MA, 2010, 1‒30.
Az indiai Kerala államban mind a mai napig több mint 6 millió keresztény él. Ők az ún. Tamáskeresztények, akik döntő többsége szír rítusú egyházhoz tartozik.

„

74

tiszatáj

A	legkorábbi	szír	Újszövetség‐fordítás:	Tatianosz	Diatesszaronja	
Ugyan a közvélekedés gyakran Luther nevéhez köti a nemzeti nyelvű bibliafordítás ’feltalálását’, valójában a reformáció előtt is számos fordítás (pl.: angol, német, francia) létezett, de
fennmaradtak magyar és cseh nyelvű töredékek is ebből az időszakból. Nem is beszélve a keleti (szír, kopt, örmény, grúz, etióp és arab) bibliafordításokról, amelyek már a II. századtól
kezdve napvilágot láttak.7 A híres biblikus tudós, Eberhard Nestle ezek közül is kiemelte a
szír fordításokat, hangsúlyozva, hogy a szír nyelvű közösség tette a legtöbbet a korai egyházban a bibliafordítások terén, és nagy hatással volt a többi keleti bibliafordításra.8 Elterjedtségüket jól mutatja, hogy a Közel-Keletet messze elhagyva eljutottak az indiai szubkontintensre
és Kínába is.9
A szír fordítások jelentőségét ősiségük adja. Az Ószövetség első szír fordításai az első
század végére datálhatók, és az Újszövetség egyik legkorábbi fordítása is egy szír fordítás:
Tatianosz Diatesszaronja. Tatianosz ‛az asszírok földjén’ született, majd Rómába ment tanulni, ahol keresztény hitre tért.10 Idővel heterodox tanokat kezdett vallani, és egy aszketikus
szekta, az enkratiták követője lett. Valószínűleg szülőföldjére való visszatérésekor, 160‒170
környékén született meg a Diatesszaron, amely nem pusztán fordítás, hanem egy evangéliumharmónia. A cím a görög ‛διὰ τεσσάρων’ (dia tessarōn) kifejezésből ered, ami azt jelenti:
‛a	négyből’ illetve	‛a	négy	által’. A szírek ‛kevert’ vagy ‛vegyített’ evangéliumnak (Evangelion
da-Mhallete) hívják. Az elnevezés arra utal, hogy Tatianosz az általa elérhető négy – vagy
egyes kutatók szerint öt – evangéliumot egy műbe gyúrta össze, és egy egységes jézusi életművet alkotott. A párhuzamosságok felszámolásával egyes evangéliumi szakaszok kimaradtak a Diatesszaronból, belekerültek ugyanakkor olyan elemek, amelyek a kanonikus bibliai
szövegtől eltérnek. Tatianosz aszkéta életfelfogásába nem illett bele például, hogy Keresztelő
Szent János nem teljesen vegetáriánus koszton élt, hanem sáskát és vadmézet evett (Mt 4,4
és Mk 1,6), ezért fordításában a sáska szót egyszerűen hegyi tejre cserélte. Ezzel ‒ amellett,
hogy helyreállította a Keresztelő Szent Jánosról kialakult önmegtartóztató képet ‒ egyszersmind utalt az ígéret földjére, a tejjel és mézzel folyó Kánaánra (MTörv 6,3).11
Felvetődhet a kérdés, milyen megfontolásból vonta össze Tatianosz a különböző evangéliumokat, és miért nem a szövegek egységét megtartva végezte a fordítást. Ez a kérdés egy7

8

9

10

11

Ezekről részletesen lásd: Bruce M. Metzger, The	 Early	 Versions	 of	 the	 New	 Testament:	 Their	 Origin,	
Transmission,	 and	 Limitations, Clarendon Press, Oxford, 1977; Kurt Aland (szerk.), Die	 alten	 Über‐
setzungen	des	Neuen	Testaments,	die	Kirchenväterzitate	und	Lektionare. Der	gegenwärtige	Stand	ihrer	
Erforschung	und	ihre	Bedeutung	für	die	griechische	Textgeschichte, W. de Gruyter, Berlin ‒ New York,
1972.
Eberhard Nestle, Syriac	Versions, In A Dictionary of the Bible Dealing with its Language, Literature
and Contents Including the Biblical Theology, szerk. James Hastings, Vol. IV, T. & T. Clark, Edinburgh,
1902, 645.
A szír kultúra kínai jelenlétének leghíresebb példája a 781-ben emelt Xian Fu-i sztélé. Az ezen található szír–kínai felirat említést tesz 27 szent szövegről is, amely feltehetőleg az Újszövetség 27 könyvére való utalás. Vö. Max Deeg, Die	Strahlende	Lehre.	Die	Stele	von	Xi’an, LIT Verlag, Wien, 2018, 63 és
95.
Életrajzát lásd: William L. Petersen, Tatian’s	Diatessaron.	Its	Creation,	Dissemination,	 Significance	&	
History	in	Scholarship, E. J. Brill, Leiden‒New York‒Köln, 1994, 67‒72.
Sebastian Brock, The	Bible	in	the	Syriac	Tradition, St. Ephrem Ecumenical Research Institute, Kerala
(India), 1988, 25.

2019. május

75

„

részt jogos, másrészt viszont anakronisztikus. Tatianosz korában ugyanis még nem létezett
az Újszövetség abban a formában, ahogy azt ma ismerjük. A keresztény kánon formálódásának kezdete a III. század elejére tehető, a 27 könyvből álló gyűjtemény csak a IV. századra állt
össze, és még utána is hosszú idő telt el, míg elterjedt.12 A II. században még kontrollálatlanul
terjedtek a később hitelesnek elfogadott iratok az apokrifnak nyilvánított művekkel együtt.
Tatianosz pont ebben az összevisszaságban igyekezett rendet teremteni apologetikus elhivatottságtól vezérelve. Pogány szerzők keresztények elleni támadásainak egyik visszatérő eleme volt ugyanis, hogy rámutattak az evangéliumok közti ellentmondásokra. Tatianosz elejét
akarta venni ezeknek a támadásoknak, és egy egységes és harmonikus mű létrehozásával kívánta bizonyítani a kereszténység igazát.13 Azt is meg kell jegyezni ugyanakkor, hogy nem
Tatianosz volt az egyetlen, aki hasonló művel állt elő, tulajdonképpen csak a korszellemet
követte. Többek között római tanára, Szent Jusztinusz is szerkesztett egy evangéliumharmóniát a szinoptikus evangéliumokból, amely a Diatesszaron mintájául szolgált.14
Tatianosz műve nagy népszerűségnek örvendett, és gyorsan elterjedt a szír keresztények
körében. Az újszövetségi kánon kialakulásával azonban az V. században a szír egyház is a
négy evangéliumot tartalmazó változatot fogadta el hivatalosnak, és igyekezett visszaszorítani a korábbi fordítások használatát. Egy korabeli egyházatya, Küroszi Theodorétosz például
egyik művében megjegyezte, hogy egyházmegyéjében több mint 200 példányt talált és cserélt le Tetraevangéliumra.15 Az egységesítés olyan jól sikerült, hogy a Diatesszaronból ‒ a biblikus tudósok nagy bánatára ‒ egyetlen egy példány sem maradt ránk. A veszteség azért húsbavágó, mert olyan korai kéziratokból, amelyekből Tatianosz dolgozott, alig maradt ránk néhány töredék. A második századból összesen két biblai szövegrészt tartalmazó görög papiruszfragmentum ismert (𝔓52 és 𝔓90)16, tehát a Diatesszaron rendkívüli forrásértékkel bír az
evangéliumok eredeti szövegére vonatkozóan. Ezért igyekeznek a filológusok rekonstruálni a
Diatesszaron szövegét a megmaradt források alapján. Munkájuk során egy rövid görög töredéken kívül Szent Efrém szír nyelvű Diatesszaron-kommentárjára támaszkodhatnak, valamint további fordításokra, amelyek két fő csoportra oszthatók: keleti (pl.: arab, perzsa, örmény) és nyugati (pl.: latin, ófelnémet, középholland).17

12

13

14

15
16

17

Bruce Metzger, The	Canon	of	the	New	Testament:	Its	Origin,	Development,	and	Significance, Clarendon
Press, Oxford, 1989; Hermann von Lips, Der	 neutestamentliche	 Kanon.	 Seine	 Geschichte	 und	 Bede‐
utung, Theologischer Verlag, Zürich, 2004.
Tatianosz lehetséges motivációinak összefoglalását ld. William L. Petersen, Tatian’s	 Diatessaron,
72‒76.
William L. Petersen, From Justin to Pepys: The History of the Harmonized Gospel Tradition, Studia	
Patristica 30 (1997) 71‒96.
William L. Petersen, Tatian’s	Diatessaron, 41‒42.
Kurt Aland ‒ Barbara Aland, Der	 Text	 des	 Neuen	 Testaments.	 Einführung	 in	 die	 wissenschaftlichen	
Ausgaben	sowie	in	Theorie	und	Praxis	der	modernen	Textkritik, Deutsche Bibelgesellschaft, Stuttgart,
1989, 67.
A források tételes felsorolását lásd William L. Petersen, Tatian’s	Diatessaron, 445‒490. A Diatesszaronnak nincsen magyar fordítása, megjelent viszont angolul az arab szövegből fordítva. Vö.: J. Hamlyn Hill, The	earliest	life	of	Christ	ever	compiled	from	the	four	Gospels:	being	the	Diatessaron	of	Tatian	
[circ.	A.	D.	160], T.&T. Clark, Edinburgh, 1894.

„

76

tiszatáj

A	legelterjedtebb	szír	bibliafordítás:	a	Pesitta	
Nem a Diatesszon volt az egyetlen fordítás, amely az egységesítési törekvéseknek áldozatul
esett. A III. századi régi szír Újszövetség-fordításból (Vetus	Syra) is csak két példány maradt
ránk.18 A hivatalos változat térnyerése jól nyomon követhető a különböző fordítások szöveghagyományait vizsgálva. Szír nyelven 4 ószövetségi és 5 újszövetségi fordítás született, és
meglehetősen nagy eltérések mutatkoznak a tekintetben, hogy ezek közül melyik szöveg
hány példányban maradt ránk.19
Keletkezés ideje
Ószövetség

Pesitta (héber szöveg alapján)

I–III. század

350+20

Mabbúgi Philoxénosz-féle fordítás

508

töredékek21

Szír Hexapla (görög szöveg alapján)

616

40+22

VII. század

5+23

Edesszai Jakab fordítása
Újszövetség

18

19

20

21

22
23
24

25

26

27

Fennmaradt
kéziratok száma

Tatianosz Diatesszaronja

160–170

–

Régi szír fordítás (Vetus	Syra)

III. század

224

Pesitta

400 körül

350+25

Mabbúgi Philoxénosz-féle fordítás

508

–26

Herakliai Tamás fordítása

616

60+27

A legújabb kutatások fényében egyébként a Diatesszaron jelentősége csökkent, a többi szír fordításé
– köztük a Vetus	Syráé ‒ pedig nőtt. Vö.: Peter J. Williams, The	Syriac	Versions	of	the	New	Testament,
In The Text of the New Testament in Contemporary Research. Essays on the Status Quaestionis,
szerk. Bart D. Ehrman, Michael W. Holmes, Brill, Leiden, 2012, 143‒166, különösen 144‒145. A Diatesszaron-kutatás előtt álló új kihívásokról lásd: Ulrich B. Schmid, The	Diatessaron	of	Tatian, In The
Text of the New Testament in Contemporary Research. Essays on the Status Quaestionis, szerk. Bart
D. Ehrman, Michael W. Holmes, Brill, Leiden, 2012, 115‒142.
Peter J. Williams, The	Syriac	Versions	of	the	Bible, In The New Cambridge History of the Bible. Volume
I: From the Beginnings to 600, szerk. James Carleton Paget, Joachim Schaper, Cambridge University
Press, Cambridge, 2013, 527‒531.
Michel van Esbroeck,	Les	versions	 orientales	de	la	Bible:	Une	orientation	bibliographique, In The interpretation of the Bible: the International Symposium in Slovenia, szerk. Jož e Kraš ovec, Sheffield
Academic Press, Sheffield, 1998, 399‒509, itt 487.
Robert Geoffrey Jenkins, The	 Old	 Testament	 quotations	 of	 Philoxenus	 of	 Mabbug, Peeters, Louvain,
1989.
Willem Baars, New	Syro‐hexaplaric	Texts, Brill, Leiden, 1968, 1‒27.
Alison Salvesen, The	Books	of	Samuel	in	the	Syriac	Version	of	Jacob	of	Edessa, Brill, Leiden, 1999, X.
Agnes Smith Lewis, The	 old	 Syriac	 Gospels	 or	 Evangelion	 da‐Mepharreshe, Williams and Norgate,
London, 1910.
Bruce M. Metzger ‒ Bart D. Ehrman, The	Text	of	the	New	Testament.	Its	Transmission,	Corruption	and	
Restoration, Fourth Edition, Oxford UP, New York ‒ Oxford, 2005, 98.
Sebastian Brock szerint elképzelhető, hogy néhány VI. századi kézirat, amely a Pesittából hiányzó
bibliai könyvek fordítását tartalmazza, Philoxénosz-féle fordítást őrzött meg, de ez még nem bizonyított. Vö. Brock, The Bible in the Syriac Tradition, 43.
Metzger, The	Early	Versions, 71.

2019. május

77

„

A pontos összehasonlítás nehézkes, mert a legtöbb kézirat nem a teljes Ó- vagy Újszövetséget tartalmazza, hanem csak egy könyvet vagy könyvcsoportot (pl. evangéliumok, páli levelek, Mózes öt könyve). A Pesitta Ószövetség több mint 350 kéziratából például csak 20 teljes.28 Mindenesetre a fenti táblázatból is egyértelműen kiviláglik a Pesitta-kéziratok elsöprő
fölénye. De mi is az a Pesitta?
A szó jelentése ‛egyszerű’, tehát nagyjából ugyanazt fejezi ki, mint a ‛vulgata’ szó a latin
fordítás esetében. A Pesitta nem egy fordító műve, sőt még csak nem is egy korszak terméke.
Az elnevezést a IX. században kezdték el használni mind az Ó-, mind az Újszövetség vonatkozó fordítására, hogy megkülönböztessék azokat a többi változattól.
A Pesitta Ószövetség az I–III. századra datálható, és keletkezésének körülményei meglehetősen homályosak. Annyi biztosan állítható, hogy nem egy fordítási program keretében készült, mert több fordító keze nyomát viseli, akik nem is mind kortársak. Mindannyian a héber
szöveg alapján dolgoztak, de néhol a Septuaginta nyomai is felsejlenek, máshol a zsidó arámi
targumokkal mutat szoros rokonságot az elkészült fordítás.29 Ez utóbbi hatása Mózes öt
könyvében, és különösen a Teremtés könyvében olyan erős, hogy az is lehet, hogy ezeket zsidók fordították.30
A Pesitta Újszövetség nem új fordítás, hanem a régi szír változat (Vetus	 Syra) revíziója
a görög szöveg alapján. Azzal a céllal jött létre, hogy a szír Újszövetség mértékadó fordítása
legyen, és felváltsa a korábbi különböző olvasatokat. Sokáig úgy tartották, hogy a híres edeszszai püspök, Rabbula (megh. 435) műve, de filológiai kutatások meggyőzően cáfolták ezt a
feltételezést.31 Valószínűleg az V. század elején született, és célját beteljesítve nagyon gyorsan kiszorította a Diatesszaront és a régi szír fordítást. A mai, 27 könyvet tartalmazó újszövetségi kánontól eltérően csak 22 könyvből áll: nem része néhány rövidebb levél (2 Péter,
2 János, 3 János, Júdás) és a Jelenések könyve sem. A többi könyv szövegében is mutatkoznak
apróbb eltérések: János evangéliumából például hiányzik a házasságtörő asszony története
(Jn 7,53–8,11).32 Több mint 350 kézirata ismert, amelyek közül a legkorábbiak majdnem egyidősek a fordítással, vagyis V–VI. századiak.33 Az egyik legismertebb Pesitta-példány kétségkívül az 586-ra datált ún. Rabbula-kódex. Nevét a készítőjéről, egy Rabbula nevű szerzetesről
kapta ‒ aki nem azonos a korábban feltételezett fordítóval –, és a firenzei Laurentiana könyv-

28
29

30
31

32

33

van Esbroeck, Les	versions	orientales	de	la	Bible, 484.
A targumok a héber Biblia arámi nyelvű – olykor bővebb magyarázatokkal is kiegészített – fordításai.
Brock, The	Bible	in	the	Syriac	Tradition, 17–22.
Vö. Arthur Vööbus, Studies	in	the	History	of	the	Gospel	Text	in	Syriac. (Corpus Scriptorum Christianorum Orientalium 128), Peeters, Louvain, 1951.
Ennek a szövegrésznek a hitelessége egyébként sok vitát váltott ki, mivel a legkorábbi görög papiruszok és kéziratok sem tartalmazzák. A biblikusok döntő többsége egyetért abban, hogy nem jánosi
eredetű ez a betoldás. Vö. Bruce M. Metzger, A	Textual	Commentary	on	the	Greek	New	Testament, 2nd
edition, United Bible Societies, New York, 1994, 187‒189.
Bruce M. Metzger ‒ Bart D. Ehrman, The	Text	of	the	New	Testament.	Its	Transmission,	Corruption	and	
Restoration. Fourth Edition, Oxford UP, New York ‒ Oxford, 2005, 98.

„

78

tiszatáj

tárban őrzik. Hírét művészettörténeti értékének köszönheti: egy miniatűrökkel gazdagon díszített kötetről van szó, amely a szír ikonográfia mesterműve.34
Az	iszlám	megjelenésének	hatása	
Ha megfigyeljük a szír bibliafordítások keletkezési idejét, feltűnhet, hogy mind a kilenc változat a Krisztus utáni első hét évszázad terméke, és az azóta eltelt 1400 év alatt egyetlen új
fordítás sem született. Ez az időszak túl hosszú ahhoz, hogy az új fordítások hiányát a hagyománytisztelet számlájára írjuk. Kétségtelen, hogy egy mértékadó verzió kijelölése szükségszerűen visszaveti az újabb fordítások megjelenesét, de hogy teljesen ki is oltsa!? Szent
Jeromos Vulgátája egy időre visszaszorította a búvópatakként több helyütt felbukkanó korábbi latin fordítói próbálkozásokat, amelyek gyümölcseit összefoglaló néven Vetus	 Latiná‐
nak hívjuk, de a reformáció időszakában a filológia tudományának fejlődése, valamint a bibliai nyelvek (görög, héber, arámi) ismeretének elterjedése új lendületet adott a latin bibliafordításoknak. Sőt, még a XX. században is, amikor a latin nyelv jelentősége már jócskán viszszaszorult, született új latin verzió: a Neo-Vulgata.35 Mi állhat akkor a szír nyelvű fordítói tevékenység teljes eltűnésének hátterében?
A jelenség összetettebb annál, minthogy egyetlen okra vezessük vissza, de nagyban segítheti a megértést, ha tudjuk, hogy a szír fordítás nem tűnt el, csak átalakult. A VII. században
bekövetkezett muszlim hódítás eredményeként a térség keresztényei fokozatosan elarabosodtak: előbb a hétköznapi életben vált domináns nyelvvé az arab, aztán a liturgiában is megjelent. Az arab nem tudta teljesen kiszorítani a szírt,36 de a bibliafordításokra nagy hatással
volt, ugyanis a szír ajkú keresztények elkezdték arabra fordítani a Bibliát.
A kutatók között nincs konszenzus abban a kérdésben, hogy pontosan mi motiválta az
arab fordítások megjelenését: liturgiai szükségszerűség vagy apologetikai cél. Az előbbi álláspontot képviselők az iszlám előtti időszakra teszik az arab nyelvű bibliafordítások megjelenését. Irfan Shahid azt a keresztény gyakorlatot alapul véve, hogy a keresztények más térségekben is azonnal lefordították a Bibliát helyi nyelvekre, amellett érvelt, hogy a IV–V. században már léteztek arab nyelvű bibliafordítások.37 Hikmat Kashouh pedig több mint 210
kézirat szövegét megvizsgálva arra a következtetésre jutott, hogy a legkorábbi, 800 körül
másolt, arab nyelvű evangéliumot tartalmazó kézirat tartalma a szöveg nyelvezete és a pa-

34

35

36

37

Biblioteca Medicea Laurenziana, Plut. 1.56. A kézirat teljes egészében megtekinthető online:
http://teca.bmlonline.it/ImageViewer/servlet/ImageViewer?idr=TECA0000025956&keyworks=Plu
t.01.56#page/1/mode/1up – letöltés 2019.02.22.
A Vulgata felülvizsgálatának szükségességét X. Piusz pápa vetette fel, aztán erről a II. vatikáni zsinaton határozat is született, és végül II. János Pál pápa idejében jelent meg a teljes kötet 1979-ben.
Általánosságban elmondható, hogy a Rómával uniált egyházak liturgiájában nagyobb szerepet kap az
arab nyelv – a maronita egyházban például csak az átváltoztatás szavai hangzanak el szírül –, a keleti
ortodox egyházakban (Szír Ortodox Egyház és Asszír Keleti Egyház) viszont jobban megőrződött a
szír nyelv.
Shahid érvelésében azokra a korai forrásokban talált passzusokra hivatkozik, amelyekben megjelennek arab nyelvű liturgiai kifejezések, vagy ahol arab nyelvű környezetben történik utalás az
evangéliumokra vagy azok tanítására. Lásd például: Irfan Shahid, Byzantium	 and	 the	 Arabs	 in	 the	
Fourth	Century, Dumbarton Oaks, Washington DC, 1984, 440; Irfan Shahid, Byzantium	and	the	Arabs	
in	the	Fifth	Century, Dumbarton Oaks, Washington DC, 1989, 427.

2019. május

79

„

leográfiai indokok alapján a VII. század közepén keletkezhetett.38 Ezzel szemben Sidney Griffith azon a véleményen van, hogy az arab fordításokat az iszlám megjelenése és a muszlimokkal folytatott hitviták beindulása ösztönözte. Szerinte a legkorábbi arab bibliafordítások
a Szentföld kolostoraihoz köthetők, és a VII–VIII. századra datálhatók.39 Az biztos, hogy a legkorábbi ránk maradt kéziratok ebből az időszakból származnak, az arab bibliafordítások virágkora pedig a IX. század.
A szír ajkú keresztények kivették a részüket a fordításból. Az egyik első történelmi személyiség, akit név szerint említenek a források, mint az ószövetségi könyvek fordítóját:
Ḥunayn ibn Isḥāq (808–873).40 Ḥunayn amellett, hogy al-Mutawakkil kalifa (847–861) háziorvosa volt, görög orvosi és filozófiai munkák arabra fordításával szerzett elévülhetetlen érdemeket. Az abbászida kor fordítói mozgalmának egyik vezéralakja,41 aki – ha csak tehette –
igyekezett több kéziratot összevetni munkája során. Fordításaiban a szöveg értelmének viszszaadására (sensus	 de	 sensu) törekedett a korábban elterjedt szó szerinti (verbum	 e	 verbo)	
módszer helyett. Ószövetség-fordítása nem maradt fenn, ezért elképzelhető, hogy tévesen
kapcsolták a nevéhez.42 Richard Steiner egy kéziratban az ő munkáját vélte felfedezni, de feltételezését nem fogadta el egyöntetűen a tudomány.43 Ha Ḥunayn ibn Isḥāq nem is, számos
más kollégája biztosan fordított bibliai könyveket arabra. Az asszír keleti egyházhoz tartozó
Peṯion ibn Ayyūb al-Sahhār al-Tarǧumānnak (IX. század) Jób, Jeremiás, Izajás, Ezekiel és Sirák fia könyvének arab fordítását köszönhetjük, a szír ortodox al-Ḥāriṯ ibn Sinān ibn Sunbaṭ
al-Ḥarrānī (956 előtt) Mózes öt könyvét, a Példabeszédek könyvét, a Prédikátor könyvét, a
Bölcsesség könyvét, az Énekek énekét és Sirák fia könyvét fordította arabra, Abū al-Faraǧ
ʿAbd Allāh ibn al-Ṭayyib (megh. 1044) pedig Tatianosz Diatesszaronját ültette át arab nyelvre, hogy csak néhányat említsünk azok közül, akiknek a nevét is megőrizték a források a
nagyszámú ismeretlen fordító mellett.44
Az arab bibliakutatás gyerekcipőben jár a szír és a héber bibliakutatáshoz képest – nem
is beszélve arról az aprólékos munkáról, amelyet a görög filológia végzett az Újszövetség
38

39

40

41

42

43

44

Hikmat Kashouh, The	Arabic	Versions	of	the	Gospels:	The	Manuscripts	and	Their	Families, De Gruyter,
Berlin – New York, 2012, 142–171.
Sidney H. Griffith, The	Gospel	in	Arabic:	An	Inquiry	into	its	Appearance	in	the	First	Abbasid	Century,
Oriens Christianus, Vol. 69, 1985, 126–167. Sidney H. Griffith, The	Bible	in	Arabic.	The	Scriptures	of	
the	 “People	 of	 the	 Book”	 in	 the	 Language	 of	 Islam, Princeton University Press, Princeton – Oxford,
2013, 97–126.
Aaron M. Butts, Ḥunayn	b.	Isḥāq In Gorgias Encyclopedic Dictionary of the Syriac Heritage: Electronic
Edition, szerk. Sebastian P. Brock, Aaron M. Butts, George A. Kiraz and Lucas Van Rompay, Gorgias
Press, 2011; online ed. Beth Mardutho, 2018, https://gedsh.bethmardutho.org/Hunayn-b-Ishaq – letöltés: 2019.02.26.
Erről részletesen lásd: Myriam  Salama-Carr, La	 traduction	 à	 l’époque	 abbasside.	 L’école	 de	 Ḥunayn	
Ibn	 Isḥāq	 et	 son	 importance	 pour	 la	 traduction, Didier Érudition, Paris, 1990. Dimitri Gutas, Greek	
Thought,	 Arabic	 Culture:	 the	 Graeco‐Arabic	 Translation	 Movement	 in	 Baghdad	 and	 Early	 'Abbasaid	
Society	(2nd–4th/5th–10th	c.), Routledge, London, 1998.
Meggyőzően érvel emellett Ronny Vollandt, Arabic	Versions	of	the	Pentateuch:	A	Comparative	Study	
of	Jewish,	Christian,	and	Muslim	Sources, Brill, Leiden – Boston, 2015, 47–48.
Richard C. Steiner, A	 Biblical	 Translation	 in	 the	 Making:	 The	 Evolution	 and	 Impact	 of	 Saadia	 Gaon’s	
Tafsīr, Harvard University Center for Jewish Studies/Harvard University Press, Cambridge, MA,
2010, 52–68.
Griffith, The	Bible	in	Arabic, 127–154; Vollandt, Arabic	Versions	of	the	Pentateuch, 60–67.

„

80

tiszatáj

szövegének rekonstruálásában –, ezért nehéz számszerűsíteni a szír keresztények hozzájárulását ehhez a hatalmas korpuszhoz.45 Egy ebből a szempontból érdekes elemzést viszont érdemes megemlíteni. Úttörő tanulmányában Hikmat Kashouh az arab nyelvű evangéliumok
szövegét vizsgálva 24 féle szövegvariánst különböztetett meg. Ezek többsége több forrásra
megy vissza, vagy olyan többszörösen másolt, kevert szövegváltozat, amelyek esetében a vizsgált szövegrészek alapján nem egyértelmű, hogy milyen nyelvből fordították. Azon 11 verzió
közül, ahol egyértelműen megállapítható a forrásnyelv: 1 latin, 3 görög és 7 szír.46
A muszlim környezet nemcsak a fordítások nyelvét változtatta meg, hanem nyomot hagyott a fordítások szövegén is. Mivel a vallásos közbeszédet az iszlám határozta meg, ezért a
koráni szókincs beivódott a keresztény bibliafordításokba is. Peṯion ibn Ayyūb al-Sahhār Jeremiás könyvének fordításában számtalan alkalommal felbukkan a muszlim szóhasználat:
a sunna szót használja példának okáért a törvényre qānūn helyett, ami szokásjogot, muszlim
hagyományt jelent.47 Több változatban megfigyelhető a koráni alak használata tulajdonnevek
esetében a keresztény forma helyett (pl.: Jézus Yasūʿ helyett ʿĪsā, Keresztelő Szent János
Yūḥannā helyett Yaḥyā). A nisibisi metropolita, ʿAbdīšōʿ bar Brīkā (megh. 1318) evangéliumos könyve egy muszlim üdvözlő formulával, a basmalával kezdődik, ami megismétlődik az
evangéliumi perikópák kezdetén is.48 Az arab bibliafordítások apologetikus indíttatása azonban jócskán túlmutat a szóhasználat kérdésén.
A hitviták egyik visszatérő érve volt az iszlám igazságára a Korán utánozhatatlansága
(iʿǧāz	al‐Qurān). A hagyomány szerint amikor az arabok meghallották Mohamedtől a Korán
első szúráit, nem tudták hová tenni a hallottakat, annyira lenyűgözte őket a kinyilatkoztatás
gyönyörűsége mind tartalmában, mind formájában. A Korán csodás páratlanságának eszméje
dogmává fejlődött, amely bizonyítani hivatott a könyv isteni eredetét és Mohamed prófétaságának hitelességét. A keresztények egy idő után megelégelték a Korán felülmúlhatatlanságáról szóló tanítást, és a Korán speciális rímes prózában (saǧʿ) írt stílusát utánzó verses
(manẓūm) bibliai fordításokat készítettek annak igazolására, hogy az ő szent irataik sem maradnak el a muszlimok szent könyvétől. Hat ilyen mű is ismert – nagy valószínűséggel mind a
hat szír szerző munkája –, de csak négy maradt ránk.49 Az egyik egy IX–X. századi munka egy
ismeretlen szír szerző tollából, aki a négy evangéliumot ültette át verses formába. Szintén
45

46

47

48

49

Az arab bibliafordítások és a szír keresztények kapcsolatának számos aspektusát veti fel tanulmányában Sidney H. Griffith, Les	premières	versions	arabes	de	la	Bible	et	leurs	liens	avec	le	syriaque, In
L’ancien Testament en syriaque, szerk. Françoise Briquel-Chatonnet, Philippe Le Moigne, Geuthner,
Paris, 2008, 221–246.
Ha a kéziratok darabszámát vesszük figyelembe, akkor görög eredetire vezethető vissza 21 kézirat
(a vizsgált példányok 10%-a), szír Vorlage figyelhető meg 68 kézirat esetében (32,4%), és egy változat készült latin forrásból (0,48%). Vö. Kashouh, The	Arabic	Versions,	79–80.
További példákat is megemlít cikkében Richard M. Frank, The	 Jeremias	 of	 Pethion	 ibn	 Ayyūb	 al‐
Sahhār, Catholic Biblical Quarterly, Vol. 21, 1959, 136–170.
Vö. Anāǧīl	ʿAbdīšōʿ	al‐Ṣūbāwī	(d.	1318)	al‐musaǧǧaʿa, szerk. Sami Khoury, Samir Khalil Samir, 2 vols,
CEDRAC, Beirut, 2007, Vol 1, 85 és 113. A basmala (bi‐smi	llāhi	r‐raḥmāni	r‐raḥīm) egy rövid muszlim imádság, ezzel kezdődik minden fejezet (sūra) a Koránban. Jelentése: az irgalmas és könyörületes Isten nevében.
Georg Graf, Geschichte	 der	 christlichen	 arabischen	 Literatur, 5 Vols, Biblioteca Apostolica Vaticana,
Città del Vaticano, 1944–1953, Vol 1., 163‒166. Samir Khalil Samir, Les	 prologues	 de	 l’évangéliaire	
rimé	de	ʽAbdîšûʽ	de	Nisibe, Proche-orient chrétien, Vol. 31, 1981, 43–70.

2019. május

81

„

a négy evangéliumot verselte meg a XVII. századi maronita, Yaʿqūb al-Dibsī. Az Asszír Keleti
Egyház két püspöke pedig, a XIII. századi Īšōʿyahb ibn Malkūn és a már említett ʿAbdīšōʿ bar
Brīkā egyházuk evangéliumos könyvét szedte rímbe. Ez utóbbi a leghíresebb. ʿAbdīšōʿ egy
hatalmas műveltségű szerző, aki számtalan teológiai, filozófiai, egyházjogi és természettudományos művet írt szír és arab nyelven. Keresztény kultúrája mellett járatos volt az muszlim kultúrában is: verses evangéliumi fordításában gyakran utal a Koránra és az iszlám második legfontosabb szövegkorpuszára, a ḥadīṯokra is.50
Szír	Biblia	és	a	nyomtatás	
A szír Biblia történetének kiemelkedően fontos állomása az 1555-ös első kiadása, az editio	
princeps. A nyomtatáshoz szükséges technika villámgyorsan terjedt Európában, a XV–XVI.
században gombamódra szaporodtak a nyomdászműhelyek, és e forradalmi újítás hamar elérhetővé vált a legtöbb bibliai és közel-keleti nyelven. A görög és a héber nyomtatás egy-két
évtizeddel a latin után elkezdődött.51 1512 és 1514 között három egymást követő évben látott napvilágot az első örmény52, etióp53 és arab könyv.54 Mindössze száz esztendővel Gutenberg Vulgata-kiadásának megjelenése után pedig a szír Újszövetség, a Pesitta is sajtó alá került. Egy-egy új nyelv nyomdai bevezetéséhez a technikai adottságokon túl szükség volt egy
humanista tudós és egy anyanyelvi beszélő együttműködésére is, akik a betűk prototípusának előállításában segédkeztek, és a szöveg szedését végezték. A szír esetében ezek Johann
Albrecht Widmanstetter (1506–1557) és Mardini Mózes (megh. 1592) voltak.
Mardini Mózes egy szír ortodox szerzetes volt, aki diplomáciai szolgálatot teljesítve érkezett Rómába 1549-ben.55 Abban az etióp kolostorban, a Santo Stefano degli Abissiniben szállt
50

51

52

53

54

55

Sami Khoury, L’évangéliaire	rimé	de	ʽAbdīšūʽ	de	Nisibe	et	son	importance	cultuelle	et	Culturelle, Parole
de l’Orient,	Vol.	22, 1997, 381‒390, különösen 387‒389.
A görög nyomtatásról lásd: Nicolas Barker, Aldus	 Manutius	 and	 the	 Development	 of	 Greek	 Script	 &	
Type	in	the	Ffteenth	Century, Fordham University Press, New York, 1992. Szentírási könyvek görög
kiadásáról lásd: Kurt Aland ‒ Barbara Aland, Der	Text	des	Neuen	Testaments,	13–16. A héber nyomtatás kezdeteinek összefoglalását lásd Raphael Posner és Israel Ta-Shema (szerk.), The	Hebrew	Book:	
An	Historical	Survey, Keter, Jerusalem, 1975. A héber könyvnyomtatás rendkívül gyorsan fellendült:
a XVI. században csaknem félezer hagyta el a nyomdát. Erről lásd: Marvin J. Heller. The	 Sixteenth	
Century	Hebrew	Book:	An	Abridged	Thesaurus, 2 Vols, (Brill's Series in Jewish Studies 33), Brill, Leiden and Boston, 2004.
Sylvie L. Merian, Armenian	Printed	Books, In. Armenia: Art, Religion, and Trade in the Middle Ages.
szerk. Helen C. Evans, Metropolitan Museum of Art, New York, 2018, 294–299.
Renato Lefevre, Giovanni	Potken	e	la	sua	edizione	romana	del	Salterio	in	etiopico	(1513), La Bibliofilía,
Vol. 68, 1966, 289–308.
Philip K. Hitti, The	 First	 Book	 Printed	 in	 Arabic, The Princeton University Library Chronicle, Vol. 4,
1942, 5–9. Miroslav Krek, The	Enigma	of	the	First	Arabic	Book	Printed	from	Movable	Type, Journal of
Near Eastern Studies, Vol. 38, 1979, 203–212.
Ez Mózes első római útjának a hivatalos narratívája, a legújabban előkerült dokumentumok alapján
azonban ez kétségbe vonható. Egy későbbi pátriárkája Mózest a saját egyházából kiátkozott rágalmazónak hívja. Vö. Pier Giorgio Borbone, From	 Tur	 ‛Abdin	 to	 Rome:	 The	 Syro‐Orthodox	 Presence	 in	
Sixteenth‐Century	 Rome, In Syriac in Its Multi-Cultural Context: First International Syriac Studies
Symposium, Mardin Artuklu University, Institute of Living Languages, 20-22 April 2012, Mardin,
szerk. Herman Teule et alii, Peeters, Leuven, 2017, 277–288. Egy másik forrás pedig csaló gazembernek (mariolo	 et	gabba	mondo) nevezi, és azt állítja róla, hogy a saját pátriárkájának a kézírását

„

82

tiszatáj

meg, ahol az etióp Újszövetség nyomtatása folyt, illetve épp csak befejeződött. A sokszorosítás új formája teljesen lenyűgözte, mivel maga is írnok volt, és saját tapasztalatból tudta, milyen fáradságos munka egy kézirat másolása. Következő alkalommal már szír kéziratokkal
megpakolva tért vissza az Örök Városba, remélve, hogy azokat is sikerül kinyomtatni. Ugyan
Cervini bíboros, a későbbi II. Marcell pápa (1555) támogatta a szír nyomda létrehozását,
a terv mégis meghiúsult, ezért Mózes Augsburg felé vette az irányt, hogy a vagyonos német
bankár és mecénás, Johann Jakob Fugger támogatását kérje.56 Útközben egy szerencsés véletlen folytán találkozott Johann Albrecht Widmanstetterrel, akinek megtetszett Mózes ötlete,
ezért magával vitte őt Bécsbe. Azt, hogy mennyire szerencsés volt ez a találkozás, jól mutatja,
hogy Widmanstetter egyike volt annak a mindössze három európai tudósnak, akik a szír
nyelvet valamelyest ismerték a korban.57 Ráadásul Alsó-Ausztria kancellárjaként és Ferdinánd király tanácsosaként a nyomda felállításához szükséges anyagi erőforrásokat is elő tudta teremteni. Közös munkájuk eredményeként és Ferdinánd király támogatásával 1555-ben
Bécsben megszületett a Pesitta első kiadása.58 A kötetből 1000 darab készült, amelyből a király megtartott 500 darabot, munkája elismeréséül 200 példányt Mózesnek adományozott,
300-at pedig elküldött vele a szír ortodox és a maronita pátriárkáknak.59

56

57

58

59

meghamisítva becsapta a római hierarchiát. Vö. Giacomo Cardinali, Ritratto	 di	 Marcello	 Cervini	 en	
orientaliste	(con	precisazioni	alle	vicende	di	Petrus	Damascenus,	Mosè	di	Mārdīn	ed	Heliodorus	Niger),
Bibliothèque d'Humanisme et Renaissance, Vol. 80, No. 1, 2018, 77–98 és Vol. 80, No. 2, 2018, 325–
343. E két forrás alapos értékelésével még adós a kutatás, de elképzelhető, hogy kiderül, hogy a szír
Újszövetség kiadását egy vagabond szerencselovagnak köszönhetjük.
Andreas Müller, Epistolae	duae	Syriacae	amoebaeae.	Una	Mosis	Mardeni,	Sacerdotis	Syri,	altera	And‐
reae	 Masii,	 JCti	 et	 Consil.	 Olim	 Cliviaci	 cum	 versione	 et	 notis, In Andreas Müller, Symbolae syriacae,
Berolini, 1673, 1–36, itt 10. Az út egy részét Mózes Reginald Pole angol bíboroshoz csatlakozva tette
meg. A bíboros mintegy 100 fős kíséretében ott volt a fiatal Dudith András, későbbi pécsi püspök, a
reneszánsz magyar irodalom jeles alkotója is. Teológiai érdeklődésén túl talán a Mózessel való közös
útjának is köszönhető, hogy Dudith megjelenése után néhány évvel megszerezte Mózes szír tanítványának, Andreas Masiusnak a könyvét, amely a szír Mózes Bar Kepha Paradicsom-kommentár című
művének latin fordítása mellett Mardini Mózes hitvallását is tartalmazza. Vö. Jankovics József ‒ Monok István, Dudith	András	könyvtára;	Részleges	rekonstrukció, Scriptum Kft., Szeged, 1993, 30.
Életéről lásd: Max Müller, Johann	 Albrecht	 von	 Widmanstetter	 1506–1557.	 Sein	 Leben	 und	 Wirken,
Verlag der Handels Druckerei, Bamberg, 1907. Widmanstetter nyelvek iránti érdeklődésének egyébként magyar kultúrtörténeti vonatkozása is van. Az ő könyvespolcáról került a Bayerische Staatsbibliothek gyűjteményébe egyik fontos magyar nyelvemlékünk, az ún. Müncheni kódex, amely a legkorábbi magyar bibliafordításnak, a XV. században keletkezett huszita Bibliának a szövegéből tartalmaz részleteket. Erről lásd: Lioba Tafferner,	Der	„Münchener	Kodex”.	Sein	Weg	nach	München	und	se‐
ine	 Entdeckung	 in	 der	 Kgl.	 Hof‐	 und	 Staatsbibliothek, Ungarn Jahrbuch – Zeitschrift für interdisziplinäre Hungarologie, Vol. 28, 2005–2007, 199–228, itt 202–206.
A kiadásról részletesen lásd: Robert John Wilkinson, Orientalism,	Aramaic	and	Kabbalah	in	the	Cat‐
holic	Reformation.	The	First	Printing	of	the	Syriac	New	Testament, Brill, Leiden ‒ Boston, 2007.
Andras Müller, Dissertationes	duae	de	rebus	itidem	Syriacis,	et	e	reliquis	Mardeni	Epistolis	maxime.	De	
Mose	Mardeno,	una;	De	Syriacis	librorum	sacrorum	Versionibus…	altera, In Andreas Müller, Symbolae
syriacae, Berolini, 1673, 1–46, itt 30. Néhány példányt különböző európai könyvtárak őriznek. A Bayerische Staatsbibliothekben megtalálható Widmanstetter saját példánya. A kötet teljes egészében
megtekinthető online: http://daten.digitale-sammlungen.de/~db/0007/bsb00070810/images/ –
letöltés: 2019.02.27.

2019. május

83

„

A Pesitta történetének egy másik fontos kultúrtörténeti állomása az 1610-es libanoni
zsoltárkiadás, amely az első szír betűkkel nyomtatott ószövetségi könyv.60 Kétnyelvű kiadásról van szó, amely a Zsoltárok könyvének szír és arab fordítását is tartalmazza.61 A kiadást
Sarkis Rizzi maronita püspök kezdeményezte, aki a római maronita kollégiumban tanulva
ismerkedett meg a Közel-Keleten még ismeretlen nyomdatechnikával. Az ő közreműködésével került nyomdagép a qozhayai Szent Antal-kolostorba, amelynek későbbi sorsáról semmit
nem tudni. Tipográfiai vizsgálatok alapján mindenesetre úgy tűnik, hogy ez az egyetlen
könyv, amely ebből a nyomdából származik.62 A vállalkozás kiemelkedő jelentőségű abból a
szempontból is, hogy messze a legkorábbi arab nyelvű nyomda volt a térségben. Az Oszmán
Birodalom első arab–török nyelvű nyomdája több mind száz évvel később, 1728-ben jött létre Isztambulban a kolozsvári születésű, muszlim hitre áttért Ibrahim Müteferrika (1674–
1745) vezetésével.63
Az első kiadások óta több tucat újabb kiadás született, és napjainkban is egyre alaposabb
szövegkiadások látnak napvilágot.64 Az 1959-ben alapított, leideni Peshitta Intézetben a Pesitta-Ószövetség kritikai kiadásán dolgoznak, és a 17 tervezett kötetből 13 már megjelent,
a münsteri Institut für Neutestamentliche Textforschung gondozásában pedig a szír Újszövetség kritikai kiadása kezdődött el.

60

61
62

63

64

Szír ószövetségi könyveknek léteznek korábbi kiadásai is, de azokat héber karakterekkel nyomtatták.
Az arab szöveget is szír betűkkel szedték. Ezt az írástípust garsúninak hívják.
A kiadás történetének összefoglalásához lásd: Joseph M. Moukarzel, Le	psautier	syriaque‐garchouni	
édité	à	Qozhaya	en	1610.	Enjeux	historiques	et	présentation	du	livre, Mélanges de l’Université SaintJoseph, Vol. 63, 2010–2011, 511–566.
Müteferrika életéről, a nyomda egyéb magyar nyelvű vonatkozásairól és a kiadott könyvekről lásd az
MTAK Keleti Gyűjteményének online összeállítását: http://muteferrika.mtak.hu/index.html – letöltés: 2019.02.27.
A szír nyomdászat történetéről lásd: James F. Coakley, The	Typography	of	Syriac:	A	Historical	Cata‐
logue	 of	 Printing	 Types,	 1537‐1958, Oak Knoll Press – The British Library, New Castle, Delaware –
London, 2006.

„

84

tiszatáj

MESTYÁN ÁDÁM

Szíria trónja
Az újkori arab államok történetének elfeledett epizódja, hogy 1920-ban egy pár hónapig királyság volt Damaszkuszban. Általános vélemény szerint a városi előkelők Fejszállal (1883–
1933), a mekkai emír fiával egy kétségbeesett kísérletet tettek, hogy a terület ne kerüljön a
mandátumrendszer hatálya alá. A franciák nem fogadták el, hogy a nekik jutó területen egy
független állam legyen, így megtörték a friss szíriai sereget, és száműzték Fejszál királyt 1920
júliusában (őt egy évvel később a britek kárpótolták Irakkal). Ez a rövid előtörténete a francia népszövetségi mandátumnak ezen a területen.1
Ennek a tanulmánynak két célja van. Egyrészt rekonstruálni ezt a kevéssé ismert epizódot a magyar olvasók számára. Hogy jöhetett létre egy királyság Damaszkuszban éppen akkor, amikor császárok buktak világszerte? Mi volt (pontosabban hol volt) Szíria 1918 és 1920
között? Mit értettek királyságon arabul ebben a pillanatban? Van-e egyáltalán jelentősége
ennek a pillanatnak az újkori történelemben? Az elemzés voltaképpeni tétje annak vizsgálata, hogy a háború utáni rendezés időszakában milyen összefüggés állt fenn a királyság intézménye és a független állami lét között. A szíriai példán azt szeretném demonstrálni, hogy a
modern arab királyság eszméje egy katonai diktatúra keretei között született. A hódító arab
és angol katonák a helyi előkelők függetlenségi törekvését csak monarchikus formában fogadták el. Így két klasszikus érvet is kritizálok: az egyik szerint az arab monarchiák valamiképpen az iszlám és egy feltételezett törzsi kultúra által vannak determinálva; a másik szerint éppen ellenkezőleg, az arab királyságok pusztán gyarmati kitalációk voltak, és az új arab
királyok csak bábok.2 Másrészt az a célom, hogy egy hosszabb történeti ívben bemutassam,
hogy a szíriai királyság ötlete nem volt teljesen légből kapott. A XIX. század közepétől kezdve
különféle elképzelésekkel szembesülhetünk újságcikkekben, pamfletekben, költeményekben
és konzuli pletykákban (elsősorban arabul és franciául) valamifajta királyságról egy képzeletbeli Szíriában. Mi több, a királyság eszméje Szíriában nem halt el Fejszál kiűzésével, hanem
időről időre felmerült egészen az 1940-es évekig.

1

2

A lehető legkönnyebb arab–magyar átírást alkalmazom ebben a cikkben és a magyarul bevett használatú arab szavakat – pl. Fejszál – annak megfelelően írom.
Az első vélekedés hívei általában az Öböl-államokat szokták példának hozni, de az arábiai Hidzsázi
Királyságot (lásd alább) is mint „törzsfőnökséget” szokták leírni, pl. Joseph Kostiner, ed., Middle	East	
Monarchies	–	The	Challenge	of	Modernity (Lynne Rienner Publishers, Boulder, 2000), Introduction, illetve Joshua Teitelbaum, The	 Rise	 and	 Fall	 of	 the	 Hashimite	 Kingdom	 of	 Arabia	 (Hurst & Company,
London, 2001). A második vélekedés hívei elsősorban Irakkal és Jordániával példálóznak, Samira
Haj, The	 Making	 of	 Iraq,	 1900–1963:	 Capital,	 Power,	 and	 Ideology (State University of New York
Press, Albany, NY, 1997), Chapter Two; Toby Dodge, Inventing	 Iraq:	 The	 Failure	 of	 Nation	 Building	
and	a	History	Denied (Columbia University Press, New York, 2003); Tariq Moraiwed Tell, The	Social	
and	Economic	Origins	of	Monarchy	in	Jordan	(Palgrave Macmillan, New York, 2013).

2019. május

85

„

Az első világháború alatt a Közel-Keletre vonatkozó nagyhatalmi megállapodások, vagyis
a Sykes–Picot-egyezmény (egy titkos angol–francia egyezség 1916-ban az Oszmán Birodalom
kisázsiai területeinek háború utáni elosztásáról) és a Balfour-deklaráció (Balfour brit külügyminiszter 1917-es nyílt ígérete a Cionista Kongresszusnak egy zsidó „haza” kialakításáról
Palesztinában) közismert tények. Ezek az ígéretek és szerződések azonban nem azonnal és
nem is eredeti formájukban váltak valóra a háború után. A szíriai királyság történetén keresztül nyomon követhetjük, hogy miképpen történt „helyben” a volt oszmán tartományok
rendezése.
A	szíriai	királyság	az	angol	és	arab	történetírásban	
Kezdjük azzal a kérdéssel, hogy miként értelmezik Fejszál királyságát az angol és arab történészek változó időszakokban? A királyság létrejöttét az 1930-as évek legnagyobb hatású angol-arab írója, George Antonius (1891–1942), a pánarab nemzeti eszme egyik fontos epizódjaként írta le. Szerinte az arab nemzeti ébredés élére az ún. Hásimita család tagjai álltak az első világháború alatt. Az angolok a családfőnek, al-Huszajn mekkai emírnek ígértek egy hatalmas arab királyságot, mely felölelte volna Arábiát, a mai Szíriát, Palesztinát, Izraelt és Irakot, így az emír fellázadt az „oszmán iga” ellen. A háborúban azonban az angolok elárulták alHuszajnt, írja Antonius, hiszen az angolok és franciák csak egy kicsiny államot, a Hidzsázi Királyságot ismerték el Arábiában. A Sykes–Picot-egyezség (1916) és a Balfour-deklaráció
(1917) pedig ellentmondott ígéreteiknek. A függetlenségi nemzeti mozgalom azonban új erőre kapott 1919-ben, hiszen al-Huszajn fia, Fejszál állt annak élére, aki alkudozni kezdett a
nagyhatalmakkal. Ekkor – csaknem akarata ellenére – Damaszkuszban „a népakarat” királlyá
nyilvánította 1920 márciusában. A szerző szerint másodszor árulták el az arabokat az angolok, mert engedték a franciáknak, hogy erővel törjék meg ezt a bimbózó királyságot.3
Volt a két világháború között egy másik narratíva is. Ezt jobbára arabul írták, és jobbára
olyanok, akik kiábrándultak a Hásimita családból. Például Muhibb al-Dín al-Khatíb (1886–
1969), tehetséges damaszkuszi író és korai arab nacionalista, aki al-Huszajnt és Fejszált is
szolgálta 1916 és 1920 között. Al-Khatíb az 1920-as vereség után egy újságcikkben keserűen
állapította meg, hogy al-Huszajn és fiai eltérítették az eredeti arab nacionalista mozgalmat,
mely egy demokratikus föderációban bízott volna. Szerinte al-Huszajn ráadásul nemcsak ezt
tette, hanem önfejűségével és autokratizmusával („bárcsak alkotmánypárti lett volna”) lerombolta a mégoly kevés esélyt is.4 Rasíd Rida (1865–1935), egy sikeres vallási „vállalkozó”
és újságíró, aki a damaszkuszi alkotmányozó gyűlés elnöke volt 1920-ban, két évvel későbbi

3

4

George Antonius, The	Arab	Awakening	–	The	Story	of	the	Arab	Movement (1938; J.B. Lippincott Company, Philadelphia, 1939), 277–280; 304–305. A hásimita narratívát írta meg professzionálisan a
történész Zeine N. Zeine, The	 Struggle	 for	 Arab	 independence:	 Western	 diplomacy	 and	 the	 Rise	 and	
Fall	of	Faisal’s	kingdom	in	Syria (1960; Caravan Books, Delmar, N.Y., 1977).
Muhibb al-Dín al-Khatíb, „Al-Huszajn b. ‛Ali – Kamá rá’ajtuhu fí thaláth szanavát,” Al‐Zahrá, 1343
Rabí‛ al-Avval / 1924 szeptember, 190–200. Ma Muhibb al-Dín al-Khatíbra általában mint a szalafista mozgalom megalapítójára emlékeznek, de egy jóval összetettebb figuráról van szó, például:
Amal N. Ghazal, “Power, Arabism and Islam in the Writings of Muhibb al-Din al-Khatib in al‐Fath,”
Past	Imperfect 6 (1997), 133–150.

„

86

tiszatáj

cikkében azt állítja, hogy Fejszál nem fogadta volna el az alkotmányos királyságot, hanem
a minisztereket közvetlenül saját magának tette volna felelőssé.5
A késő XX. századi hivatalos szíriai történetírásban arabul, különösen a függetlenség
után, a fejszáli királyság fontos szerepet játszott mint a független Szíria előképe. Egyrészt Antonius könyvének arab fordítása (1946), másrészt Száti‛ al-Huszrí (1880–1968, Irakban és
Egyiptomban tevékenykedő oktatási szakember és pánarabista filozófus) és Konstantin
Zurajq (1909–2000, a damaszkuszi egyetem pánarabista történész-filozófus rektora) határozták meg az elgondolható történet kereteit.6 Al-Huszrí, aki Fejszál rövid életű damaszkuszi
kormányában oktatási miniszter volt, Majszalún	 csatája címmel adott ki egy könyvet az
1940-es években. Ebben a fejszáli királyság, illetve annak elvesztése, a Majszalún hegység
melletti francia–szíriai csata (1920. július 24.), az egész pánarab nemzet tragédiáját jelenti.
A szerző egyrészt egy egységes mozgalom képét festi meg, a szíriai királyságot az arab lázadás gyümölcsének állítja be, másrészt Szíriát egy létező, szuverén államként kezeli Damaszkusz elfoglalásának napjától.7 Ez a csúsztatás központi elemévé vált a pánarab oktatásban, és
még ‛Ali al-Vardí, az 1950-es és 1960-as évek legismertebb iraki szociológusa is két éven át
működő államként beszéli el a fejszáli királyság történetét.8 Szíriában Khajríja Qászimíja
(1936–2014) írta az alapvető történészi munkát a damaszkuszi királyságról 1971-ben,
melyben számos értékes információt közöl. Ebben finomítja al-Huszrí narratíváját: például
„arab kormányzatról” beszél, amely egy állam „karakterisztikáját” (ar. szifa) öltötte magára,
és hangsúlyozza Fejszál angol támogatottságát. Az ő történetének hőse a szíriai kongresszus,
amivel egy pszeudo-republikánus narratívára helyezi a hangsúlyt.9
Amikor az 1960-as években az újkori Közel-Kelet története angolul intézményesülni kezdett (tehát amikor az ezzel foglalkozó kurzusok és az erre specializálódó oktatók megjelentek az angolszász egyetemeken), a kérdés szakértői, bár az Antonius-narratívát több helyen
is korrigálták és kritizálták, a brit felelősség kérdését helyezték a középpontba. Elie Kedourie
(1926–1992) például, Antoniusszal homlokegyenest ellenkező módon Fejszál damaszkuszi
királyságát pusztán brit kreálmánynak tartotta. Később, az 1970-as évek kritikai kutatása inkább a szíriai területek oszmán integrációjával foglalkozott. Philip S. Khoury könyvében például a helyi Oszmán Birodalomhoz hű előkelők pánarabizmusra való kényelmetlen és gyors

5

6

7

8

9

Rasíd Rida, “Al-Rihla al-Szúríjja al-Thánijja,” Al‐Manár 23, 5 (1922. május 22.), 390–396, itt 392–393;
lásd még Elizabeth F. Thompson, “Rashid Rida and the 1920 Syrian–Arab Constitution – How the
French Mandate undermined Islamic liberalism,” in Routledge	Handbook	of	the	History	of	the	Middle	
East	Mandates, ed. Cyrus Schayegh and Andrew Arsan (Routledge, London, 2015), 244–257, itt 249.
A szíriai historiográfiához kitűnő bevezető Eduard Gombár, „Contemporary Historiography in Syria,”
Asian	and	African	Studies 9, 1 (2000): 67–75.
Később ez a könyv egy új kiadásban kibővült még több résszel. Figyelemre méltó, hogy a szerző párhuzamosan egy átívelő pánarabista történettel megfogalmazza a francia hatalmi törekvések az ő
szemében összefüggő történetét is, mely Napóleon egyiptomi hódításával kezdődik. Száti‛ al-Huszrí,
Jaum	Majszalún:	Szafha	min	Táríkh	al‐‛Arab	al‐Hadíth	–	Muzakkirát, új kiadás (1947; Dár al-Ittihád,
Bejrút, 1966).
‛Alí al-Vardí, Lamahát	 Idzstimá‛íja min	 Táríkh	 al‐‛Iráq	 al‐Hadíth (Matba‛at al-Irsád, Bagdad, 1979),
6:4; 82–177.
Khajríjja Qászimíja, Al‐Hukúma	al‐‛Arabíja	fí	Dimasq,	1918–1920 (Dár al-Ma‛árif, Kairó, 1971), 1, 50,
261–262.

2019. május

87

„

„áttérése” Fejszál királyságában tetőzik.10 A modern Közel-Kelet történetének mesternarratívája az angolszász egyetemeken tehát két nagy téma irányába indult el: a brit gyarmatbirodalom politikája, illetve a tizenkilencedik századi oszmán recentralizáció hatásai az arab területeken. Ez a két kutatási súlypont máig meghatározó.
Antonius és a hásimita történetírás teljes kritikáját James Gelvin végezte el 1998-ban
megjelent könyvében, melyben nagyítóval vizsgálta meg az 1918 és 1920 között történteket
Damaszkuszban és az elit történetével szemben a köznép politikáját (popular	politics) mutatta fel. Álláspontja szerint a damaszkuszi előkelők és Fejszál kiegyezésének nagy ára volt:
a szegény városiak, a vidékiek és végső soron a nem-szunni muszlimok kizárása a politikai
közösségből. Akárcsak Anatóliában, 1919 folyamán számos népi ellenálló bizottság alakult az
arab területeken, ezeket azonban a fejszáli kormány nem szervezte meg úgy, mint Mustafa
Kemál a törököket.11 Ezt az álláspontot erősíti Keith Watenpaugh, aki Aleppó történetén keresztül mutatta be a megosztottságot, illetve azt, hogy az aleppói keresztények Fejszál uralmát katonai diktatúrának látták.12 Végezetül újabban Michael Provence amellett érvel, hogy
az oszmán hadseregben harcoló szíriai tisztek a fegyverszünet után igencsak kelletlenül álltak be Fejszál seregébe, és ha már beálltak, önállósították magukat. A szíriai nemzetgyűlés
Fejszál királyságát tulajdonképpen „saját maga ellenére” jelentette be. Az oszmán „aura”
– akárcsak Magyarországon a Habsburgok szelleme – jóval tovább tartott, mint a háború hivatalos vége.13
Megszállás	gyakorlatilag	és	jogilag	
Ha az új kutatás fényében vesszük szemügyre a kortárs Közel-Kelet keletkezését, és ráadásul
Michel Foucault-ra is hallgatunk, aki szerint a jog a háború folytatása, akkor a katonai megszállás mint az újkori arab politika egyik kulcsa nem is tűnik olyan merész ötletnek.14 Ebben
a részben röviden azt szeretném bemutatni, hogy a megszállás adminisztratív és talán nemzetközi jogi értelemben is adekvát fogalom az első világháború utáni oszmán-arab állapot leírására.
10

11

12

13

14

Elie Kedourie, England	 and	 the	 Middle	 East:	 the	 Destruction	 of	 the	 Ottoman	 Empire	 1914–1921
(Bowes & Bowes, London, 1956); C. Ernest Dawn, From	Ottomanism	to	Arabism:	Essays	on	the	Ori‐
gins	 of	 Arab	 Nationalism	 (University of Illinois Press, Urbana, 1973); Philip S. Khoury, Urban	 No‐
tables	 and	 Arab	 Nationalism (Cambridge University Press, Cambridge, 1983), 75–88. Egy későbbi
kritikai értékelés Kedourie érvéről: Matthew Hughes, “Elie Kedourie and the Capture of Damascus,
1 October 1918: A Reassessment,” War	&	Society 23, n. 1 (2005): 87–106.
James L. Gelvin, Divided	Loyalties:	Nationalism	and	Mass	Politics	in	Syria	at	the	Close	of	Empire (University of California Press, Berkeley, Cal., 1998).
Keith David Watenpaugh, Being	Modern	in	the	Middle	East:	Revolution,	Nationalism,	Colonialism,	and	
the	Arab	Middle	Class (Princeton University Press, Princeton, New Jersey, 2006).
Michael Provence, The	Last	Ottoman	Generation	and	the	 Making	 of	the	Modern	 Middle	 East (Cambridge University Press, Cambridge, 2017), 114, a teljesség igénye nélkül a korszakra vonatkozó jelentős alapvető munkák még John Darwin, Britain,	Egypt	and	the	Middle	East:	Imperial	Policy	in	the	
Aftermath	of	War,	1918–1922 (Macmillan Press, London, 1981); David Fromkin, A	Peace	to	End	All	
Peace:	 Creating	 the	 Modern	 Middle	 East,	 1914‐1922 (A. Deutsch, London, 1989); és Eliezer Tauber, The	Arab	Movements	in	World	War	I (Frank Cass, London, 1993).
Michel Foucault, „Il	faut	défendre	la	société”	–	Cours	au	Collége	de	France,	1975‐76, Cours du 14 janvier 1976.

„

88

tiszatáj

Amikor az Oszmán Birodalom lerakta a fegyvert 1918. október 30-án, az úgynevezett
„arab tartományai” (ahol a népesség többsége valamilyen arab nyelvjárásban beszélt) általában angol katonai megszállás alatt voltak. Mi több, az egyiptomi tartomány 1882 óta angol
megszállás alatt állt, amit a britek 1914-ben formálisan protektorátussá változtattak, és
1918-ban sem szűnt meg ez a státusz.15
1917–1918 folyamán egy brit–egyiptomi sereg hatolt be az Oszmán Birodalom szíriai
tartományaiba, délről pedig al-Huszajn mekkai emír hidzsázi csapatai támadtak, fiai (‛Ali,
Fejszál, ‛Abdallah és Zejd) vezetésével. A brit–egyiptomi sereg foglalta el Jeruzsálem kiemelt
közigazgatási kerületét (ún. mutaszarrafíja), a bejrúti tartományt (a tengerpart kb. Latakiától
Jaffáig, beleértve Libanon hegyeinek kiemelt közigazgatási területét) és Aleppó tartományát.
A hidzsázi arab csapatok szállták meg nagyjából a Medina–Damaszkusz vasútvonalat, majd a
Fejszál által vezetett csapat egyesült a brit–egyiptomi sereggel 1918 szeptemberében Damaszkusz közelében. Október első napjaiban a britek (illetve az ausztrál lovasság) elegánsan
hagyták Fejszálnak, hogy bevonuljon Damaszkuszba, és mentek tovább északnak.16 Egy másik sereg, nevezzük brit–indiai seregnek (mert a Brit Birodalom indiai kormánya rendelkezett felette), a három keleti tartományt foglalta el: Baszra, Bagdad, és Moszul tartományait.
(Az első kettőt együtt a britek egyszerűen Mezopotámiának nevezték.) Így 1918 őszére az
összes „arab” oszmán tartomány általában brit katonai megszállás alá került.17
A brit–egyiptomi sereg és a hidzsázi csapatok által megszállt területek adminisztratív
rendszerét a brit katonai parancsnokság alakította ki a gyakorlatban. Október 22-én, vagyis
még az oszmán fegyverletétel előtt, Allenby tábornok a „Megszállt Ellenséges Terület”-et (Oc‐
cupied	Enemy	Territory) először két részre osztotta. A belső területek (Észak-Arábiától Aleppóig) a „Keleti Megszállt Ellenséges Terület Adminisztrációja” (OETA	–	East) nevet kapták, és
ahogy a brit külügy tervezte, Allenby Fejszált nevezte ki katonai parancsnoknak. A parti zóna,
kb. Hajfa felett, Bejrút székhellyel, a „Nyugati Megszállt Ellenséges Terület” nevet kapta
(OETA	–	West), és irányítását a britek hamarosan a francia hadseregnek adták át.18 A franciák
az északabbra lévő Alexandretta tartományt is megszállták. Ezt egy közös brit–francia nyilatkozat kísérte, melyben a területek „felszabadítását” jelentették be, és önálló kormányzatokat ígértek. 1919 nyarára végül négy katonai zóna keletkezett: Kelet (OETA	East vagyis kb.

15

16

17

18

Hivatalosan az angolok Egyiptomot független államnak ismerték el 1922-ben. Azonban még az
1936-os angol–egyiptomi szerződésben is az első pont az, hogy „Egyiptom katonai megszállása” akkor ért véget. Treaty	of	Alliance (His Majesty’s Stationary Office, London, 1937), 4.
Hughes, „Elie Kedourie,” 91–93 szerint az ausztrál levéltári anyagok alapján Kedourie-nek igaza volt:
a brit külügy azt akarta, hogy Fejszál csapatai érkezzenek meg először, és egy arab katonai adminisztráció legyen Damaszkuszban (más kérdés, hogy a terep miatt néhány ausztrál csapat mégiscsak
keresztülment a városon aznap). A háborúban egyébként másnak is eszébe jutott Damaszkusz. ‛Abd
al-‛Azíz b. Sa‛úd (1876–1953), a későbbi Szaúdi Arábia megteremtője, aki ekkor még csak a Nedzsd
szultánja volt, egy brit tisztnek 1917 novemberében elmesélte, hogy azt álmodta, hogy beveszi Damaszkuszt és lerombolja. A tiszt ezt kitűnő ötletnek találta. A bökkenő csak az volt, hogy két erős
törzs az útjukban állt, akik az oszmánokhoz voltak hűek. “Diary of Colonel Hamilton’s Visit to Nejd
1918,” 17–18, IOR/R/15/5/104, India Office Records and Private Papers, British Library.
Kitűnő összefoglaló a háború alatti oszmán-arab kapcsolatokról és a „közel-keleti” frontról, Eugene
Rogan, The	Fall	of	the	Ottomans	–	The	Great	War	in	the	Middle	East (Basic Books, New York, 2015),
11. és 12. fejezet.
Gelvin, Divided	Loyalties, 27.

2019. május

89

Syrie:	structure	physique	et	voies	de	communication (1919),
leltári szám: 10-13-08-1, Université Bordeaux-Montaigne.
http://1886.u-bordeaux-montaigne.fr/items/show/70354

„

„

90

tiszatáj

a mai belső Szíria) „arab katonai kormányzat” alatt, Nyugat (OETA	West, vagyis a mai Libanon és Alexandretta) francia megszállás alatt, Észak (OETA	North, vagyis a ma Törökországhoz tartozó Adana, Mersina, Tarsus), míg egyedül Dél (OETA	South, vagyis a mai Palesztína–
Izrael–Jordánia) területe maradt közvetlen brit parancsnokság alatt.19
Jogi értelemben a megszállt területek szuverenitásának rendezése még hosszú évekig
nem történt meg. Míg a katonai csapatok ki- és bevonultak a különböző oszmán-arab városokba, a győztes hatalmak Párizsban megnyitották a békekonferenciát, hogy elsősorban a
németekkel lezárják a vitás kérdéseket, az európai helyzetet rendezzék, és amerikai nyomásra megalapítsák a Népszövetséget. Itt nincs hely annak elemzésére, hogy a Sykes–Picotegyezség elvei és a Balfour-deklaráció miképpen vált valóra az al-Huszajnnak adott brit ígéretek kárára. A lényeg, hogy a német békeszerződés és a Népszövetség csak áttételesen függött össze az oszmán területi rendezéssel, mégis mind a népszövetségi alapító okiratba, mind
a német békeszerződésbe (ezt hívjuk általában versailles-i szerződésnek) belefoglaltak cikkelyeket, melyek a megszállt oszmán-arab területek sorsát illették. Jogi értelemben azonban
az ekkor még létező Oszmán Birodalom nem adta át szuverenitását. Ez csak jóval később, a
török honvédő háború után történt meg 1923-ban, s a késedelem még komoly fejtörést fog
okozni a Népszövetség jogászainak az elkövetkezendő években.
A katonai megszállás érve ellen lehet ellenérveket sorolni. Például 1919 augusztusában
Fejszál egy Tanácsot hozott létre Damaszkuszban, hogy a katonai kormányzást lecserélje, végül pedig a királyság bejelentése Damaszkuszban a katonai kormányzat eltörlését is bejelentette; vagy hogy 1920-ban a brit hadsereg végső soron átadta a hatalmat Mezopotámiában
egy polgári főbiztosnak (High	 Commissioner), és ezzel a katonai megszállás ott formailag
megszűnt; vagy hogy Libanonban is polgári kormányzás kezdődött 1920-ban. A nyilvánosság
előtt a nagyhatalmak így is érveltek. Azonban gyakorlatilag katonák uralták az oszmán-arab
városokat, és a hovatartozás kérdését még nyugati magánbeszélgetésekben is a „hódítás joga” döntötte el. Például 1920 júliusában egy bizonyos Mrs. Forbes, az arab ügy egy gazdag
támogatója, Eric Drummond népszövetségi főtitkárt megkérdezte, hogy Fejszál fordulhat-e a
Népszövetséghez. Drummond kifejtette, hogy „Szíria ebben a pillanatban a franciákhoz tartozott a katonai megszállás jogán.”20 Ezeken a magánbeszélgetéseken túl, a török szabadságharc miatt a Népszövetség nem tudta ratifikálni a mandátumrendszert egészen 1924-ig,
ezért valószínűleg nemzetközi jogi értelemben is a katonai megszállás adekvát fogalom ezen
évek leírására.
Damaszkusz,	1918–1920	
Ebben a keretben érdemes a damaszkuszi eseményeket 1918 októbere és 1920 nyara között
összefoglalni. Ez az elemzés nagyban támaszkodik Khoury, Gelvin, Provence és mások munkáira, a két hásimita kormányzat hivatalos propagandalapjaira (al‐Qibla, „az ima irányának
jelzése [vagyis Mekka]” és al‐‛Ászima, a „főváros”) és levéltári dokumentumokra.
19

20

“Report of American Section of Inter-Allied Commission on Mandates in Turkey,” Editors	&	Publis‐
hers, 2 December 1922, IV–XX, itt IV. A mezopotámiai területek adminisztrációja egy másik logika
mentén zajlott, lásd Iraq	 Administration	 Reports,	 1914–1932, vol. 1 (1914–1918), szerk. Robert L.
Jarman (Archive Editions, Cambridge, 1992).
Eric Drummond memoranduma, 1920. július 22., 1/5690/4284, R21, Népszövetségi Levéltár (NL
a továbbiakban).

2019. május

91

„

A szíriai királyság alapító eseménye egy miniatűr vérfürdő. 1918. október 1-jén kora reggel a damaszkuszi előkelők Muhammad Sza‛íd ‛Abd al-Qádir al-Dzsazá’irí vezetésével feladták a várost a brit seregnek (pontosabban az ausztrál lovasságnak). Ugyanekkor a fiatal
Thomas E. Lawrence (1888–1935), a legendás „Arábiai Lawrence”, aki Fejszál brit katonaipolitikai összekötője volt, a parancsot megtagadva Damaszkuszba szökött egy Fejszál-hű
arab katonatiszttel, Núri al-Sza‛íddal. Magukat hivatalos küldötteknek kiadva Lawrence egy
megbízható Fejszál-párti városi előkelőt nevezett ki Damaszkusz katonai kormányzójának,
mert ‛Abd al-Qádirt túlzottan franciapártinak érezte. Másnap ‛Abd al-Qádir támogatóival az
utcára vonult, amit azonnal határozott megtorlás követett: a brit csapatok, Lawrence parancsára, tüzet nyitottak és több embert megöltek, többek között ‛Abd al-Qádir testvérét is.21
A mészárlás mint alapító esemény azért is lényeges, mivel egy fennálló arab-oszmán polgári kormányzást váltott fel egy arab–brit katonai. ‛Abd al-Qádir azt mondta a brit csapatoknak kora reggel, hogy őt a távozó oszmán katonai parancsnok nevezte ki Szíria tartomány civil kormányzójának. Így jogilag ő volt az adminisztráció feje, és a hódító csapatoknak vele
kellett volna tárgyalniuk. Kijelentette, hogy készen áll al-Huszajn király nevében is kormányozni. Már előző nap táviratokat küldött a környező arab városoknak, hogy mostantól alHuszajn uralmát fogadja el.22 Azonban Lawrence – hatáskörét túllépve – a fennálló polgári
adminisztrációt helyettesítette egy katonai arab kormányzattal, melynek ugyan volt valamennyi helyi támogatása, de nyilvánvalóan túlzó lépés volt, hiszen a helyi polgárok nem tanúsítottak ellenállást.
A polgári kormányzat eliminálása nem vezetett automatikusan egy új királysághoz. Fejszál két nappal később egy katonai csapat élén érkezett, a hódító britek támogatásával, és
1918 és 1919 folyamán újabb katonák – elsősorban az oszmán hadsereg arab származású
tisztjei – csatlakoztak hozzá. Első beszédében bejelentette, hogy az arab kormány apja alHuszajn „szultán” (!) nevében alakul meg.23 Innentől kezdve kettős szerepe volt: egyrészt ő
volt apjának, a hidzsázi királynak a képviselője (ezért sokszor volt távol Párizsban és Londonban alkudozni 1919-ben), másrészt a brit hadsereg őt nevezte ki a „Keleti Megszállt Ellenséges Terület” parancsnokának („általános katonai parancsnok,” al‐hákim	 al‐‛aszkarí	 al‐
‛ámm) és havi 150 000 font támogatást kapott a brit kormánytól. Ő további alparancsnokokat
nevezett ki Aleppóba és Damaszkuszba, akiket a korabeli arab sajtó így is nevezett: „katonai
parancsnok” (al‐hákim	al‐‛aszkarí).24
Ma már nyilvánvaló, hogy 1918–1919 folyamán a brit hadsereg bizonyos tagjai, különösen Sykes és Lawrence, a külügy szemhunyásával, Fejszál számára valamifajta államot akar-

21

22
23
24

Al-Huszrí elegánsan nem ír erről a mozzanatról; Qászimíja annál inkább „Al-Dzsazá’irí kihívása” alcímmel, Al‐Hukúma, 47–50; Khoury, Urban	Notables, 79; Hughes, „Elie Kedourie,” 95–97; Lawrence
saját elbeszélését lásd, Seven	Pillars	of	Wisdom	–	A	Triumph (Pinguin Books, 1922), Chapters CXXX,
CXXXI; valamint Fromkin, A	Peace, 333–339; Tauber, The	Arab	Movements, 238–240.
A táviratok a Szíriai Állami Levéltárban vannak, Qászimíja még látta őket: Al‐Hukúma, 48.
Al-Huszrí, Jaum	Majszalún, 210.
Khoury, Urban	 Notables, 82–83. Például a mekkai propagandalap, az Al‐Qibla, így hívta Sukri alAjjúbít, aki Aleppó katonai kormányzója volt. Al‐Qibla, 1337 Rabi‛ al-Avval 15 / 1918. december 19.,
2. Az iszlám jog ismerőinek mulatságra adhat okot a al‐hákim	al‐‛aszkarí elnevezés (vö. al‐hákim	al‐
sar‛í).

„

92

tiszatáj

tak létrehozni a Sykes–Picot-megegyezés szerint eredetileg a franciáknak jutó területen.25
Jóval a damaszkuszi bevonulás előtt, már 1918 tavaszán a külügy (talán Sykes maga) egyfajta
„intelmeket” írt Fejszál számára, például hogy a keresztények egyenrangúságát mindig tartsa
fent, illetve hogy a „zsidó mozgalomra” (vagyis a cionistákra) úgy tekintsen, „mint az arab
mozgalom sikerének kulcsára.”26 1919 januárjában Fejszál másodjára találkozott Chaim
Weizmann-nal (1874–1952), a cionista kongresszus elnökével, és aláírtak egy megegyezést,
melyben bizonyos feltételekkel Fejszál támogatta volna a zsidó emigrációt Palesztinába, de
kizárta egy önálló zsidó állam létrejöttét. Míg a cionisták mindenáron egy „arab Belfourdeklarációt” szerettek volna kipréselni Fejszálból, az ő terve valószínűleg az volt, hogy a brit
intelmekkel összhangban a cionistákat is latba veti, hogy a nagyhatalmak függetlenséget adjanak az egykori oszmán-arab területeknek.27
A franciák gyanakodva figyeltek. A francia gyarmati diplomata, későbbi főbiztos, Robert
de Caix (1869–1970) 1919 márciusában úgy látta, hogy Fejszál OETA East kormánya az
„arabomán” Lawrence kreálmánya, és egy „emirátust” akarnak létrehozni Szíriában. Egy vacsora alkalmával Lawrence felvetette neki Párizsban, hogy ez az állam természetesen csak
francia jóváhagyással jönne létre, De Caix azonban úgy vélte, hogy az angolok Fejszált használják fel, hogy kizárják a franciákat Szíriából, valamint attól is tartott, hogy a pánarabizmus
begyűrűzik francia Észak-Afrikába. Fejszál és Clemenceau francia miniszterelnök 1919 áprilisában szóban mégis megegyeztek, hogy a franciák talán elismerik a szíriai függetlenséget,
amennyiben Fejszál meggyőzi a szíriai előkelőket, hogy majd francia tanácsadókat kérjenek a
Népszövetségtől.28 Két megállapodástervezet is készült a francia külügyminisztériumban az
„Arab Királyság” (vagyis al-Huszajn király, akinek hivatalosan Fejszál a képviselője volt) és a
francia kormány között 1919 áprilisában.29
Paradox módon az Amerikai Egyesült Államok (pontosabban hiánya) döntötte el a kérdést. Wilson elnök ugyanis egy nemzetközi küldöttséget akart küldeni 1919 nyarán az elfoglalt területekre, hogy elveivel összhangban a legyőzött birodalom lakossága kifejezhesse,
hogy melyik nagyhatalmat választja „gyámjának”. (Ekkor a mandátumrendszer elméletileg
már állt, de az egykori német gyarmatok és oszmán területek még nem voltak kiosztva hivatalosan mandátumhatalmaknak). A franciák és az angolok kihátráltak ebből a bizottságból,
így végül csak az amerikaiak mentek: ez az úgynevezett King–Crane-bizottság, amely 1919.
június–július folyamán az OETA különböző területein találkozott a helyiekkel. Talán nem
25

26

27

28

29

Voltak persze eltérő vélemények. Néhány civil utazó, botcsinálta diplomata, például Gertrude Bell,
1917-ben egy federatív tanács létrehozatalát tartotta célszerűnek Damaszkusz központtal. Gertrude
Bell, „Comments on paragraph 2 of the Sykes memo to M. Picot,” 1917. június 25., FO 882/3, Brit
Nemzeti Levéltár (BNL a továbbiakban).
Aláírás nélküli levél (Foreign Office levélpapíron) Fejszálnak, 1918. március 3., FO 882/3, BNL. Sykes
közismerten támogatta a cionista mozgalmat, Rogan, The	Fall	of	the	Ottomans, 348.
A.L. Tibawi, “T.E. Lawrence, Feisal and Weizmann: The 1919 Attempt to Secure an Arab Belfour
Declaration,” Journal	of	the	Royal	Central	Asian	Society 56, 2 (1969): 156–163.
Robert de Caix levele Philippe Berthelot-hoz, 1919. március 27., és Rapport levele M. St. Pichon-hoz,
1919. április 22., in Gérard D. Khoury, Une	tutelle	coloniale	–	Le	mandat	français	en	Syrie	et	au	Liban,	
écrits	politiques	de	Robert	de	Caix (Belin, Paris, 2006), 154–158, 162–178 (mellékletekkel).
Két aláírás nélküli megállapodástervezet, 1919. április 2. és 11., 45CPCOM-4, Archives Diplomatiques, Ministre des Affaires Étrangères, La Courneuve (A francia külügyminisztérium levéltára, La
Courneuve-ban).

2019. május

93

„

csoda, hogy a szíriai közvélemény ekkor azt szerette volna, ha az Egyesült Államok lenne a
mandátumhatalom. Azonban időközben az Egyesült Államok szenátusa szembement Wilsonnal, és az USA végül teljesen kivonult a Népszövetségből. Ráadásul a helyi nyílt deklarációk arra késztették az angolokat, hogy teljesen lemondjanak Szíriáról. Így a dühös franciák
számára nyitva állt az út, hogy érvényesítsék a Sykes–Picot-egyezmény elveit.
Egy szíriai királyságról a helyi arab előkelők ekkor már nyíltan beszéltek találkozókon és
szóvá tették petícióikban. A King–Crane-bizottság 1863 petíciót kapott, ebből 1107 „demokratikus királyságot” szeretett volna, és 1102 ezt Fejszál királyságával képzelte el.30 A „Szíriai
Kongresszus” (a Fejszál által összehívott egyfajta választott nemzetgyűlés), egy rögtönzött
programban 1919. július 2-án jelentette be, hogy a szíriai államforma egy „demokratikus
polgári monarchia” legyen Fejszál vezetésével.31 Tehát ekkor „Szíria” egy alkotmányos királyság lett volna amerikai gyámság alatt.
Talán nyolc hónap alatt ennyire megszerették a damaszkusziak a hidzsázi emírt? Nem valószínű, hiszen Fejszál legalább az idő felében Európában tárgyalt (1918 decemberétől 1919
áprilisáig). A King–Crane-bizottság úgy látta, hogy „Fejszál ügynökei” mindenhol „jelentős
nyomást” fejtettek ki, hogy az embereket körülötte egyesítsék.32 Ezek az „ügynökök” a katonai megszállás alatt arra kényszerítették az embereket, hogy Fejszált követeljék királynak.
Számos történész úgy érvel, hogy a katonai kormányzás alatt egy háború előtti arab pánarabista társaság, az al‐Fatát tagjai jutottak a legfontosabb pozíciókhoz. Ezek az általában
oszmán-arab katonatisztek Fejszálhoz álltak 1917–1918 folyamán, miután brit hadifogságba
estek, és hozzá maradtak hűségesek. Fejszál a damaszkuszi adminisztrációba számos követőjét nevezte ki. Időközben megalakult az ún. „Arab Klub” (al‐Nádí	 al‐‘Arabí) is Damaszkuszban, akik vonakodva, de támogatták Fejszált. Az al‐Fatát és az Arab Klub tagjai szervezték a
suttogó és nyilvános monarchista propagandát 1919-ben.33
Professzionális propagandista is érkezett a városba Muhibb al-Dín al-Khatíb személyében
1919 júliusában. Mint említettem, ő szerkesztette az al‐Qibla	című hivatalos lapot Mekkában
1916-tól, al-Huszajn király uralma alatt (angol titkosszolgálati támogatással), és most elérkezettnek látta az időt, hogy szülővárosába visszatérve al-Huszajn fia, Fejszál zsoldjába álljon.
Ő lett a „nyomtatványok és a kormánynyomda” vezetője, vagyis egyfajta cenzor 1919 augusztusától. Átvette a hivatalos fejszáli kormánylap szerkesztését is.34 Ez a lap, al‐‛Ászima, 1919.
február 15-től jelent meg, és első számaiban még nem a fiatal parancsnokot, hanem apját, alHuszajn királyt éltette mint az „arab területek királyát.” Sőt, a fejszáli adminisztráció 1919
tavaszán, legalábbis hivatalosan, al-Huszajnt tekintette Szíria potenciális uralkodójának, noha a katonai kormányzók és Fejszál emír rendeletekkel kormányoztak. Úgy tűnik azonban,
hogy az 1919. júliusi nyílt deklaráció után az arab katonai kormányzat és al-Khatíb úgy érezték, hogy nincs visszaút, és immáron Fejszált kell a hivatalos sajtó középpontjába állítani. (Ez
természetesen azt jelentette, hogy Fejszál és apja között a korábbról meglévő feszültség is
elmérgesedett).
30
31
32
33

34

“Report of American Section,” V.
“Report of American Section,” VII.
“Confidential Appendix,” Editors	&	Publishers, 2 December 1922, XX–XXVI.
Khoury, Urban	Notables, 84; Eliezer Tauber, The	Formation	of	Modern	Syria	and	Iraq (Frank Cass, Ilford, 1995), 18–19; 39–48; 49–54.
Al‐‘Ászima, 1337 Dhu al-Qa‘da 6 / 1919. augusztus 3., 3.

„

94

tiszatáj

Innentől kezdve az események felgyorsultak. Fejszál 1919 szeptemberétől ismét Európában tárgyalt, és 1920 januárjában sikerült egy újabb feltételes megegyezésre jutnia a francia
kormánnyal. Ebben a feltételes megegyezésben elismerte volna a francia mandátumot Szíria
felett, és elismerte volna Libanon különállását, cserébe a franciák elismerték volna az ő királyságát. Ma már tudjuk, hogy De Caix megint élesen ellenezte, saját szavaival, „egy nagy
arab állam megteremtését, amely nacionalista és kétségkívül monarchista lesz, kevéssé lesz
kezelhető, sőt mi több, aggodalomra okot adó módon befolyásolhatja Észak-Afrikát.”35
A francia megegyezés lehetősége megosztotta Fejszál támogatóit Damaszkuszban. Az újra
összehívott nagy kongresszus – melynek voltaképpen a megegyezést kellett volna megvitatnia – 1920. március 4-én Szíriát független, alkotmányos királyságnak deklarálta, I. Fejszál királlyal a trónon (ar. ‘ars).36 (A sietség oka a San Remó-i konferencia volt, ahol a nagyhatalmak
hivatalosan kijelölték a mandátumhatalmakat, vagyis saját magukat.)
A királyság nemcsak a függetlenséget jelképezte, hanem a belső városok területi	egységét
is a Mediterráneum partján lévő területekkel. Praktikusan azonban az új hatalom (vagyis az
új Szíria) csak néhány várost uralt. Fejszál képtelen volt megértetni a kongresszussal, hogy a
mandátumrendszer egy eleve eldöntött dolog, és Libanon, valamint Palesztina már el voltak
választva Damaszkusztól. Ráadásul nem mindenki értett egyet a területi egységgel. Néhány
történész ezért is hangsúlyozza, hogy miközben olykor „Szíriai Egyesült Királyságról” beszélünk, a libanoni maronita egyház például elég határozottan tiltakozott Fejszál ellen.37
Fejszál gyakorlatilag elvesztette az irányítást a kongresszus felett. Általános sorozást hirdettek például, amit Fejszál ellenzett. Ezt a francia diplomata De Caix – logikusan – jogtalannak gondolta, hiszen „egy megszálló hatalomnak nincs joga, még sorozással sem, hogy katonai csapatokat készítsen fel az általa megszállt területen.”38 (A gyarmatosító De Caix nem ismerte el a szíriai előkelők önálló cselekvési jogát vagy potenciáját, ő Fejszált látta minden lépés mögött.) Fejszált az al‐Fatát	csoport	egy új kormány kinevezésére is kényszerítette, hiszen francia támadásra készültek.
Jól tették. De Caix ekkor már a fejszáli kormányzat erőszakos elűzése (évincer)	 mellett
érvelt. Azt javasolta kormányának, hogy a francia presztízs az egész Mediterráneumban vereséget szenved, ha nem tesznek valamit, hiszen a „serífianizmus” „a francia befolyás elleni
küzdelem szimbólumává vált.”39 Ezt a francia kormány elfogadta, és így végül brit jóváhagyással francia katonai csapatok indultak meg Damaszkusz felé 1920 júliusában.
Ahogy Fejszál hatalma egy kisebb mészárlással kezdődött 1918-ban, úgy egy mészárlással is fejeződött be 1920-ban. De (még) nem a franciák öldököltek. Az új király ugyanis – saját
helyi támogatóival szemben – júliusban elfogadta a francia ultimátumot, vagyis azt, hogy leszereli a katonaságát és elfogadja a mandátumrendszert is. Ekkor azonban a damaszkuszi
nép fellázadt, és megtámadták a királyi rezidenciát. Ahogy Lawrence két évvel korábban,
35

36
37
38

39

"Note sur la politique de l’accord avec Faysal,” 1920 február 26, in Khoury, Une	tutelle, 187–206, idézet: 190.
A deklaráció arab szövege: Al-Huszrí, Jaum	Majszalún, 278–281.
Zeine, The	Struggle, 127–132.
Levél Albert Kammererhez, 1920. március 9., in Khoury, Une	tutelle, 215–216. Ez az elv az 1907-es
Hágai Hadijogi Egyezményben lett kodifikálva.
„Esquisse de l’organisation de la Syrie sous le mandat francais, note de M. De Caix,” 1920. július 17.,
in Khoury, Une	tutelle, 248–270, idézet 248 és 250.

2019. május

95

„

most protezsáltja, Fejszál adta ki a tűzparancsot, és több mint száz tüntetőt öltek meg leghűségesebb katonái.40 Ez a belső erődemonstráció (mely egyben az első bűntett volt, amit egy
modern arab uralkodó saját népe ellen követett el) azonban későn jött. A franciák már megindultak, Majszalúnnál szétszórták a szedett-vedett sereget, megölték a fővezért (a németek
által képzett egykori oszmán tábornokot, Júszuf al-Azmét), és pár nap múlva felkérték Fejszált, hogy távozzon az immár általuk elfoglalt Damaszkuszból.
Ebben a történetben nem egy egységes mozgalom szerepel. Fontos, hogy az oszmán-arab
városokon belül rengeteg csoport és ellentétes vélemény formálódott ezekben az években.
Már 1919 decemberében voltak olyan demonstrációk Damaszkuszban és Aleppóban, melyek
fő szlogenje az volt, hogy „Le Fejszál emírrel!”41 Az 1920. januári francia megegyezés híre
végképp lerombolta Fejszál legitimitását.42 A franciák nem Fejszált és a hozzá hű közeli katonákat verték meg, hanem egy vegyes csapatot, egy helyi oszmán-arab katonatisztekből, középosztálybeliekből és parasztokból álló hadtestet, akik júliusban már függetlenítették magukat a királyuktól. A hivatalos történeti emlékezet őket elfeledte, noha a helyiek a majszalúni csata évfordulóiban nem Fejszált, hanem Júszuf al-Azmét gyászolták.43
Szíria	trónja	
Így ért véget a damaszkuszi királyság. Vajon a monarchikus eszme teljesen levegőből kapott
ötlet volt? Az alábbiakban azt szeretném röviden bemutatni, hogy a XIX. század közepétől
hallhatunk egy egyre erősebb duruzsolást valamifajta királyságról Szíriában, és ez az eszme
hol erősen, hol halkabban megmaradt egészen az 1940-es évekig.
Érdemes egy fontos adalékkal kezdeni. Olyan független (nemzet)állam, amit Szíriának
(Szúríja	vagy	Szúrijá) hívtak, nem létezett a történelemben az 1930-as évekig. Egy mélyebb
szolidaritási formát vagy kapcsolatot takar a regionális egység, az arabul jól ismert bilád	al‐
sám kifejezés (Sám, vagyis Damaszkusz). A „sámi területek” lényegében a Sínai-félsziget, az
Arábiai sivatag, Aleppó és az Eufrátesz között lévő területeket jelenti, ahol nyelvjárásbeli,
kulturális, gazdasági, családi és gasztronómiai hasonlóság és hálózatok együtt adott egy regionális identitást az etnikailag és vallásilag rendkívül kevert lakosságnak. Néhány urbánus
csoport, elsősorban kereskedők és nagy földbirtokosok, a világháború elejére már kisebb regionális követeléseket fogalmaztak meg egy palesztin, egy damaszkuszi és egy bejrúti centrummal. Ekkorra már a „pánarab” etnikai, vagy legalábbis kulturális összetartozás eszméje is
rendszeresen megjelent az arab és francia nyelvű sajtóban. A „Szúríja” vagyis Szíria eredetileg latin nevét az oszmán hivatalos levelezésben is ekkoriban kezdik el használni, és ez volt a
címe az oszmán tartományi hivatalos lapnak is, amit Damaszkuszban nyomtattak. Tehát Szíria mint fogalom párhuzamosan létezett egy nagyobb sámi identitással, ehhez azonban független államiság nem társult. Összefoglalóan, a sámi területek egy elképzelt kulturális régiót,
egy valós gazdasági hálózatot és vasútvonalakat és egy oszmán tartományi rendszert alkottak az első világháború előtt.

40

41
42
43

Khoury, Urban	 Notables, 91; jellemzően Zeine, The	 Struggle, 161 annyit ír csak, hogy „it was with
great difficulty that the demonstrators were prevented from approaching Faisal’s residence.”
Tauber, The	Formation, 24.
Zeine, The	Struggle, 124–125.
Al‐Muszavvar, 1925. augusztus 7., 4.

„

96

tiszatáj

A helyi történeti képzeletben Szíria politikailag üres fogalmát régi államok töltötték meg
a XIX. század végére. Noha Benedict Anderson a technológiai időfogalommal magyarázza a
nemzetnarratívák hódítását, itt nem beszélhetünk „üres időről.” Inkább egy intézményileg
üres fogalom képzeletbeli feltöltéséről van szó. Az arab irodalmi reform része lett a pogány
és kora keresztény arab ütközőállamok sokszor európai orientalisták által kutatott története.
Például a későhellén Zenóbia királyné (kb. 240–274), aki Palmürából uralkodott, és a rómaiak ellen egy ideig sikeresen vezetett hadjáratokat (még Egyiptomot is elfoglalta), a késő XIX.
századi arab irodalom egyik kedvelt alakja lett. Általában az arabul beszélő maronita, görög
orthodox és protestáns keresztények kapták fel. Szalím al-Busztáni (1848–1884) az egyik első modern arab regényt Zenóbiáról írta. Ez először folytatásokban jelent meg 1871–72 folyamán az al‐Dzsinán című népszerű bejrúti lapban.44 Később drámát is írtak a „tadmuri királynőről,” amely az új arab színház egyik kedvelt darabja lesz az 1880-as évektől. Egy másik
példa Iljász Díb Matar 1874-ben publikált történelemkönyve, mely az első modern történet
„a szíriai királyságról” (al‐mamlaka	al‐szúríjja). Ő a modern oszmán politikai földrajz szerint
definiálta a területet: „ez a hatodik rész az Oszmán Birodalom (mamálik) kisázsiai területei
között.” Matar az európai történetírás hagyományai nyomán (konkrétan Baptistin Poujoulat
1841-es Voyage	à	 Constantinople,	 dans	 l’Asie	 Mineure,	 en	 Mesopotamie,	 en	 Palmyre,	 en	 Pa‐
lestine	et	en	Égypte használta forrásnak) úgy emlegette a késő hellén és római Szíria történetét, mint egy olyan királyságét, melyet egymást követő uralkodók uraltak, s természetesen
kiemelte Zenóbia királynőt is. A fentiekben vázolt regionális sokféleség és oszmán adminisztráció jegyében nem meglepő, hogy Busztáni bejrúti protestáns, míg Matar eredetileg egy
Haszbíjjából származó görög ortodox volt, aki Isztambulban csinált karriert, és könyvét is a
híres Dzsevdet pasának, az oszmán oktatási miniszternek ajánlotta.45
Ezek a széles körben olvasott munkák óvatosan fedezték fel, teremtették meg a szíriai
múltat: használják a malik (király), malika (királynő) és mamlaka (domínium, királyság) arab
szavakat, de ezek nem párosulnak tudatos és nyílt függetlenségi törekvésekkel. Különösen
a mamlaka, vagy törökösen memleket szóval kell csínján bánni. Noha al-Busztáni például
Zenóbia esetében valóban királyságot értett alatta (egy független monarchikus államot), a kortárs oszmán-arab szóhasználatban még Damaszkuszban is jelenthetett egyszerűen tartományt vagy területet.46 Az 1840-es évekbeli adminisztrációs reformban létrejövő oszmán városi tanácsokat például memleket	medzsliszleri-nek (tartományi/helyi tanácsok) hívták.47
A XIX. század elején egy katonai hódítás egy új valódi, intézményesült államiság lehetőségét villantotta fel. Ez nem más, mint a kb. tíz évig tartó megszállás (1831–1840), amikor az
44
45

46

47

Az első rész az Al‐Dzsinán 1871. szeptember 15-i számában jelent meg, 637–643.
Iljász Díb Matar, Al‐‘Uqúd	 al‐Durríja	 fí	 Táríkh	 al‐Mamlaka	 al‐Szúríja (Matba‘at al-Ma‘árif, Bejrút,
1874), lásd hozzá Yusuf Choueiri, “Two Histories of Syria and the Demise of Syrian Patriotism,”
Middle	Eastern	Studies 23, 4 (1987), 496–511.
Pl. egy 1845-ös szultáni parancsot a damaszkuszi városi tanács azzal kifogásolt, hogy a benne foglalt
szakszavak nem léteznek a sámi tartományokban, hiszen „minden területnek (mamlaka) megvan a
saját terminológiája.” Idézi Astrid Meier, “‘Waqf only in name, not in essence’ - Early Tanzimat Waqf
Reforms in the Province of Damascus,” in J. Hanssen, Th. Philipp and S. Weber (eds.), The	Empire	in	
the	City	–	Arab	Provincial	Capitals	in	the	late	Ottoman	Empire (Ergon Verlag Würzburg in Kommission, Beirut, 2002), 201–218, itt 215.
Carter V. Findley, “The Evolution of Provincial Administration,” Palestine	in	the	Late	Ottoman	Period	–	
Political,	Social,	and	Economic	Transformation, ed. David Kushner (Leiden, Brill, 1986), 3–29, itt 5–6.

2019. május

97

„

egyiptomi kormányzó Mehmed Ali pasa és fia, Ibráhím elfoglalták a szíriai oszmán tartományokat. Ekkor a szíriai, elsősorban keresztény költők írtak verseket Ibráhím pasához, melyekben ezt az alapvetően oszmán, törökül beszélő nagyurat arab hódítónak állították be.
(Ezt az ötletet használta fel száz évvel később Antonius, melyben ehhez a pillanathoz kötötte
az arab „ébredést”). Az 1830-as években, az európai forradalmak és az oszmán európai tartományok lázadásai közepette úgy tűnt, hogy bizonyos szíriai csoportok felkészültek egy új
monarchiára, amely törekvés végül a nagyhatalmak közbelépése miatt meghiúsult.48
Az irodalmi előképek és az egyiptomi hódítás mellett egy konkrétabb tervnek alapozott
meg a híres algériai ‘Abd al-Qádir b. Muhjí al-Dín (1808–1883). Őt a franciák száműzték, mivel a gyarmatosítás elleni ellenállást vezette, és Damaszkuszban telepedett le (az ő leszármazottja Sza‘íd ‘Abd al-Qádir, aki a brit sereget fogadja 1918-ban). Az 1860-as években több
francia terv is született, hogy őt használják fel az angol befolyás ellensúlyaként, és ezek a tervek mint uralkodót képzelték el. Például 1860-ban egy francia pamflet mint egy „arab császárt” éltette Párizsban, majd nemsokára a francia sajtó elkezdte azt vitatni, hogy miképpen
lehetne felhasználni egy független szíriai királyság vagy még inkább arab birodalom megteremtésére. Később, 1877-ben damaszkuszi előkelők egy csoportja felajánlott neki valamifajta
szíriai királyságot (a részletek nem ismertek), melyet ő el is fogadott azzal a feltétellel, hogy
az oszmán szultán megmarad spirituális kalifának. Egy évvel később egy libanoni keresztény
előkelő (Júszuf Karam) hasonló ajánlatát is elfogadta, és még az 1880-as évek elején, halála
előtt is biztosította immár az angolokat, hogy készen áll egy fegyveres felkelésre, ha királyságot adnak neki.49
Ezek a nagyrészt nagyhatalmi játszmák hálózatában keletkező tervek és ellentervek nem
jelentek meg az arab nyilvánosságban hivatalosan, de különböző szóbeszédek terjedtek egy
lehetséges szíriai királyságról, melyben csak az volt a biztos, hogy Damaszkusz lesz a központja. Ezen állam történeti előképe az Omajjád Kalifátus lett volna, annak minden világi
pompájával és romantizált hatalmával.
Az első világháború előtti évtizedben mind Palmüra királysága, mind az Omajjád Kalifátus beépült a sámi értelmiségiek történeti képzeletébe (Zenóbia állama egyébként egészen a
2000-es évekig a szíriai iskolákban a modern Szíria előképeként jelent meg). Ez nem jelentette azt, hogy feltétlenül független államot szerettek volna. Az Oszmán Birodalom jó lehetőségeket biztosított a lojális arab polgároknak. A birodalmi hűség még az 1908-as, erőszakos törökösítéssel járó forradalom után sem tört meg általában. A sámi elégedetlenek egy része
például a magyar–osztrák kiegyezést modellnek tekintve egyfajta dualista arab–török monarchiát szeretett volna. Persze nagyhatalmak és romantikus képzelgők időről időre vadabb
terveket vetettek fel. Például 1905-ben francia pamfletek egy egységes arab birodalmat kö-

48

49

Adam Mestyan, Arab	 Patriotism –	 The	 Ideology	 and	 Culture	 of	 Power	 in	 Late	 Ottoman	 Egypt (Princeton University Press, Princeton, 2017), Chapter One.
Marcel Emerit, “La crise syrienne et l’expansion économique française en 1860,” Revue	 Historique
207, Fasc. 2 (1952): 211–232, itt 216, 218, 221; Ş. Tufan Buzpinar, “Opposition to the Ottoman
Caliphate in the Early Years of Abdülhamid II: 1877–1882,” Die	Welt	des	Islams 36, 1 (1996): 59–89,
itt 69–71.

„

98

tiszatáj

veteltek az Eufrátesztől a Szuezi-csatornáig.50 Itt most nincs mód megvitatni az összes első
világháború előtti ötletet egy etnikai vagy nyelvi alapú arab monarchia létrehozására a sámi
területeken (vagy legalábbis Damaszkusz központtal). A lényeg az, hogy az 1918-as katonai
hódításnak és Fejszál embereinek volt mire építeniük a propagandában, amikor egy szíriai
királyságról kezdtek el beszélni.
Így az sem meglepő, hogy Fejszál katonai szíriai királysága után is megmaradt a monarchikus eszme mind a helyi, mind a nemzetközi politikában. Amikor 1926 után a franciák elkezdtek egy alaptörvényt készíteni és több kisebb államból összerakni a mai (vagy legalábbis
2011-ig ismert) Szíriát, mind ők, mind a helyiek egy királyságot is fontolgattak. De hát ki legyen a király? Jelentkezőkből nem volt hiány.
A hásimita család és azon belül ‘Abdallah (1882–1951), Fejszál testvére, akit időközben
Transzjordánia emírjévé tettek az angolok (ma ez a Jordán Királyság), az 1940-es évekig nem
adta fel Szíria trónjának ábrándját. 1920 őszén ő már azt mondta követőinek, hogy a Fejszálnak tett szíriai hűségeskü továbbra is érvényes, merthogy az igazából a hásimita család számára történt. Csak immáron saját maga képviseli ezt a családot. A jordániai emirátust valami
nagyobbra való várakozásként fogta fel. 1936–39 között többször is javaslatot tett a franciáknak Szíria és Transzjordánia egyesítésére királysága alatt. 1941-ben, amikor a britek és a
Szabad Francia csapatok elfoglalták Szíriát, megint próbálkozott az angoloknál, de ismét sikertelenül.51 Testvérei, Fejszál és ‘Ali is többször próbálkoztak a francia hatóságoknál vagy a
helyieknél, hogy királyként iktassák be őket. Ez azért volt lehetséges, mert mint fent említettem, nem alakult meg rögtön egy Szíria nevű állam a francia mandátum alatt. A franciák vallási és nemzetiségi alapon hat kisebb államot hoztak létre a nekik jutó sámi területeken (Palesztína és Transzjordánia természetesen az angoloké lett), és csak az 1925-ös nagy lázadás
után kezdték lassan egyesíteni ezeket, először Damaszkusz és Aleppó államokat.
A nagy lehetőség 1928-ban jött el, amikor – a mandátum eredeti céljával összhangban –
a franciák fogcsikorgatva bár, de bejelentették, hogy választások lesznek egy alkotmányozó
nemzetgyűlésre, hogy végre (újra) megalakuljon Szíria állama. Természetesen az alkotmányozó nemzetgyűlés első kérdése az volt, hogy milyen államformája is legyen ennek az új
alakulatnak. A franciák nem voltak feltétlenül egy királyság ellen. Auguste Ponsot (1877–
1963) francia főbiztos Khoury interpretációja szerint az alkotmányozó folyamat megzavarására tudatosan vetette fel egy királyság ötletét.52 Valójában azonban a francia konzervatív birodalomépítőknek volt egy monarchista csoportja (vagyis akik Szíria kormányzását egy helyi
királyon keresztül képzelték el) 1926–28-ban. Mind Fejszál Irakból, mind ‘Abdallah Transzjordániából talált támogatókat, illetve küldtek ügynököket, olyannyira, hogy még egy Monarchista Nemzeti Párt is megalakult. A sámi városokban erre reakcióként jelentős köztársaságpárti csoportok alakultak.
1928-ban egy érdekes polémia is kialakult, melynek elemzésébe itt nem lehet belemenni.
A lényeg, hogy ebben a pillanatban a damaszkuszi muszlim vallástudósok nyíltan megnyilvá50

51
52

Document without date, attached to Adana British Vice-Consul’s letter, dated 1 February 1905,
in Anita L. P. Burdett, ed, Arab	Dissident	Movements,	1905–1955 ([Slough]: Archive Editions, 1996),
1:3–9.
Yehoshua Porath, In	Search	of	Arab	Unity,	1930–1945 (Frank Cass, London, 1986), 22, 25–26, 29, 32–33.
Philip Khoury, Syria	 and	 the	 French	 Mandate	 –	 The	 Politics	 of	 Arab	 Nationalism,	 1920–1945 (Princeton University Press, Princeton, 1987), 337.

2019. május

99

„

nultak politikai kérdésekben, és elkezdték hirdetni, hogy csak a monarchikus kormányzási
forma biztosítja a majdani független Szíria muszlim karakterét. Egy muszlim király kell tehát.
Ez természetesen szorosan összefüggött az abban az időben dúló még nagyobb, nemzetközi
muszlim vitával a kalifátusról. Nemcsak a fejszáli nosztalgia, hanem egy új politikai teológiai
interpretáció is megjelent a sámi közvéleményben.
Igazi versenyfutás alakult ki 1928 és 1931 között, hogy – amennyiben Szíria királyság
lesz – akkor ki legyen a trónon. A lapok olyan értesüléseket szellőztettek meg, mely szerint a
trónra várakozók között szerepel: Fejszál b. ‘Abd al-‘Azíz, a szaúdi elsőszülött, Zejd hásimita
herceg, a helyi oszmán arisztokrata „Damad” Ahmad Námi és egyiptomi arisztokraták: Omár
Tuszun, illetve az ex-kedive, II. Abbász Hilmi. Végül feltűnt még egy arab-francia arisztokrata
is, észak-afrikai és egyiptomi gyökerekkel, ‘Ádil bin ‘Ayad (1883–1953). Ezt a Sorbonne-on
végzett embert 1929-ben néhány arab és francia újság „hivatalosan” nominálta a trónra,
természetesen francia támogatással. Noha időközben a szíriai alkotmányozó gyűlés egyértelműen köztársasági formát deklarált, Ponsot felfüggesztette tevékenységüket, és ő maga jelentett be egy alaptörvényt 1930-ban. 1931-ben úgy tűnt, hogy mégis lehetséges egy monarchia, és ‘Ali hásimita herceg lenne a befutó.53
Az 1940-es évekig a hásimita uralkodóházak és hűséges embereik olykor-olykor kísérleteket tettek arra, hogy akár a franciákat, akár az angolokat meggyőzzék egy szíriai monarchiáról, sokszor pánarabista tervekben (tehát Irakkal vagy Transzjordániával perszonálunióban) vagy maguk a franciák kezdtek el jelölteket keresni. De a szaúdi uralkodóház is megmaradt lehetőségnek, például még 1939-ben is felmerült, hogy Ibn Sza‘úd egyik fia legyen a szíriai király.54 Szíria trónja, ez a képzeletbeli trón tehát nagyon is valóságos politikai tartalommal rendelkezett: miközben a nagypolitika különböző érdekek mentén használta, a regionális elit potenciális zsákmányként tekintett rá, számos helyi számára a független állami létet, egy morális büszkeséget és nosztalgiát, míg megint másoknak egy új iszlám politikai teológiát képviselt.
Összefoglalás	
A „Szíriai Királyság” az oszmán kisázsiai tartományok angol–arab katonai megszállásának
eredménye volt 1920-ban. A volt oszmán-arab városi előkelők és katonatisztek megegyezést
kerestek a függetlenség érdekében. Alkotmányos monarchia, függetlenség és területi egység
(Palesztinával és Libanonnal) együtt járt az állami lét deklarálásában. Noha az angolok már
korábban felkészítették Fejszált, és egy képzeletbeli királyság és annak képzeletbeli trónja az
arab értelmiség számára nem volt teljesen új, a szíriai királyság nem egy mesterterv alapján
jött létre. A helyiek, Fejszál embereinek nyomására, 1919 nyarán az amerikai bizottságnak
prezentálták először ezt az ötletet nyíltan, mintegy előre menekülve a mandátumrendszer
elől. 1920 márciusában, belső ellentétektől feszítve, a mandátumrendszer hivatalos beiktatása előtt, az ad hoc nemzetgyűlés kétségbeesetten deklarálta a királyságot.
Fontos, hogy királyságként független államot kreálni nem volt idejétmúlt ötlet. Államalapító királyok általában hódítással kezdik uralmukat, és erőszak árán verik le az ellenzéket, és
ebből a sorból Fejszál sem lógott ki. A világháború utáni nemzetközi rendezés számos kisebb
53
54

Arab sajtóösszefoglalók 1928 és 1931 között, R2328-R2329, NL.
Porath, In	Search	of	Arab	Unity,	27.

„

100

tiszatáj

független királyságot eredményezett Afganisztántól Jugoszláviáig. Fejszál apja, a magára hagyott al-Huszajn is magányos királyként uralkodott Mekkában. Ne felejtsük, még Magyarország is királyság volt a két világháború között, és számosan úgy vélték, hogy a korona, legalábbis szimbolikusan, az ország területi integritását képviseli. Ez a monarchikus rend kiegészült még a brit és francia birodalomban alkalmazott vazallus monarchiákkal (pl. az indiai
„Native States” vagy az öbölbeli arab „Trucial States”). Tehát egy király mint egy új nemzetállam összetartó ereje, fizikai szimbóluma, a kor normáinak megfelelt.
Összességében, az első világháború hivatalos lezárása utáni nyolc év több szenvedést hozott az arab területeken mint a világháború maga. Az 1918 és az 1926 közötti időszakban egy
késleltetett háború zajlott. Ekkor a megszálló angol és francia hadseregnek többet kellett
harcolniuk a helyiek ellen, mint korábban az oszmán hadsereg ellen. Két nagy lázadás
– a nemzeti történetírásokban „forradalom” – 1920 nyarán Dél-Irakban és 1925-ben Szíriában tört ki, de 1919-től folyamatos harcok és villongások voltak Egyiptomban és Palesztinában is. Ebben az időszakban a szíriai eseményeket is a mandátumrendszer elleni lázadásnak
tekinthetjük. Sok helyütt könyörtelen, sokszor bejelentés nélküli (a polgári lakosságot szándékosan célzó) légi bombázással és olykor az elfogott lázadók kínzásával és kivégzésével válaszoltak a francia és angol hatalom képviselői.

	mérlegen		

LOSONCZ-KELEMEN EMESE

Emlékek között botorkálva
KRUSOVSZKY DÉNES : AKIK MÁR NEM LESZÜNK SOSEM

	Magvető	Kiadó
Budapest,	2018
539	oldal,	3999	Ft

 

Krusovszky Dénes első regénye a 2018-as Ünnepi Könyvhét
talán legjobban várt kötete ‒ nem véletlenül. Már a fülszöveg
is beharangozza, hogy nemzedékének egyik legjelentősebb
költője versek és novellák után regénnyel jelentkezik, amelyre már csak a terjedelme miatt is rögtön a nagyregény címkét
kezdték használni. Ez a megjelölés máris arra készteti az olvasót, hogy olvasatlanul is megpróbálja elhelyezni a regényt
különböző korok és irodalmak horizontján. A nagyregény szó
hallatán többek között Lev Tolsztoj és Thomas Mann, Nádas
Péter és Esterházy Péter nevei merülhetnek fel. Érdemes
azonban mindenekelőtt figyelmet fordítani arra, miért használatos ez a kifejezés azon felül, hogy egy tekintélyesebb oldalszámú könyvről van szó.
A fülszöveg már jelzi, hogy a regényt tagoló idősíkok a
zárófejezetben összeérni látszanak, így a figyelem a mozaikkockák összeillesztése helyett magukra a leírásokra és a történésekre fókuszálhat, nem kell görcsösen arra összpontosítani, hogy a különböző szálak vajon hol és mikor érnek össze.
Hiszen nem is az a legfontosabb a regényben, hogy meglepve
felkiáltsunk, amikor rájövünk arra, ki lehet a Prológusban
autóbalesetet szenvedett férfi, vagy hogy ki A dzsinn című fejezet központi figurája, sokkal inkább az, hogy milyen aprólékos, részletekbe menő leírásokba bocsátkozik Krusovszky.
Ebben rejlik a regény nagysága: minden apró mozdulatot
igyekszik a legpontosabban, legélethűbben leírni. Nemcsak a
lelki történések kerülnek részletes kidolgozásra, hanem az
olyan feleslegesnek tűnő, mégis megszokott kényszercselekvések is, mint egy morzsadarab szétnyomása. „Magam elé
bámulva hallgattam egy darabig, az asztalon fekvő kézfejem
mellett egy kenyérmorzsát vettem észre, és jobb híján azt
kezdtem ropogtatni az ujjaim között” (377). Ezek az aprólékos leírások teszik igazán befogadhatóvá a regényt, és egy
olyan felismerhető, hozzánk időben igazán közel álló világot
teremt meg, melybe könnyen egyeztethető a mindennapi valóságélményünkkel. Krusovszky tulajdonképpen a minden-

„

102

tiszatáj

napjaink hű leírását adja a város zajától kezdve a lakodalmi menet vonulásának látványán át
az ételszagban fürdő lépcsőházakig („Följebb érve, a lift előtt a bűz enyhült, s helyét az olcsó
rántások falba maródott illata vette át. Mélyre szívtam, valahogy szerettem ezt, de meg is
tudtam szédülni tőle néha” [59]). Mintha nem is regényt olvasnánk, hanem sorozatot néznénk: a hétköznapok fakó képeit néha bevilágítja az erős napsugár, a nyomasztó életérzést
hol a végtelen keserűség, hol a reménykedés hatja át, miközben fejezetről fejezetre várjuk, mi
lesz Lente Bálinttal. Boldog vég vár ránk a könyv végén, vagy csak egyszerűen elhagyjuk életét, hogy tovább folytatódjon minden, ahogy eddig?
A regény nagy része Lente Bálint életének egy-egy szeletét öleli fel, ami 2013-ból és
2017-ből lett kiragadva, és az akkori Budapestet, Hajdúvágást és Bécset eleveníti fel. Krusovszky útvonalleírásai pontosan végigkövethetők a térképen, Budapest szórakozóhelyei
még ma is nyitva állnak, ahogyan a debreceni vasútállomás mellett álló késdobáló is. Ha nem
is lennének megnevezve ezek az ivók, az elhelyezkedés és a belső terek leírása alapján is fel
tudnánk őket ismerni. Ehhez pedig elengedhetetlenek a pontosan megfogalmazott, fegyelmezett mondatok. Krusovszky mondatai egytől egyig át vannak gondolva, gondosan meg vannak szerkesztve (a kivételre később térek ki). Érződik a közéletbeli tájékozottsága, valamint
a múlt eseményeinek az alapos ismerete (a köszönetnyilvánításban, valamint a Literán megjelent interjújában is utal a valós események utáni kutatására), így elég alapos korrajzot kapunk mind a 2010 utáni Magyarországról, mind az 1986-os tüdőgondozó életéről, valamint
az Aszalós által elmesélt 56-os történésekről. Érdekes megfigyelni, milyen eljárásokat használ Krusovszky az emlékezésre. A regény öt nagyfejezete négy idősíkot ölel fel: két visszaemlékezést és két jelen idejű elbeszélést. A jelen idejűek lineáris narratíváját körkörösen megszakítják Lente epizódnyi információközlő visszaemlékezései. Mind a Prológus, mind A dzsinn
című fejezet múltban játszódó történeteibe ékelődik egy-egy visszaemlékezés: az elsőnél az
ápoló reggeli készülődés közben visszagondol a feleségével való megismerkedésére, míg a
másodiknál Aszalós felmondja a magnókazettára gyerekkori élményét az ’56-os vágási pogromról, ami megpecsételte egész életét. A regény szerkesztési elve egyben az egyik üzenete
is: nem lehet emlékezés nélkül élni, a mindennapokat folyamatosan átjárják a múlt eseményei, legyen szó történelmi vagy személyes emlékezetről. Az emlékezeti síkok mozgása teszi
dinamikussá a regényt, és ezek adják meg annak alaphangulatát.
Vajon nevezhetjük-e Krusovszky kötetét újnaturalista regénynek? A múlt század eleji naturalizmus védjegyei közé tartozik, hogy a regények a hétköznapi jelenségek részletekbe
menő leírását adják, valamint a tények egyszerű közlésére törekszenek. Legtöbbször külvárosokban és falvakban játszódnak, szereplőik lecsúszott, hánykolódó figurák. Krusovszky regényének legfőbb helyszíne Hajdúvágás, ahol az éppen magánéleti válságban szenvedő, öszszezavarodott Bálint hirtelen ötlettől vezérelve a vártnál korábban megjelenik, és egykori
osztálytársánál, Tubánál köt ki. A barátság felmelegítése csikorgósan indul, de a fővárosból
hazalátogató elbeszélő nagyon gyorsan egy elmaradott falu mélyében találja magát, ahol a
még ottmaradt fiatalok legfőbb szórakozása a kocsmázás, majd az elhagyatott szanatórium
berendezésének szétverése. Bálint ezt a rombolást a lelkiállapotának javítására, a stressz levezetésére használja, míg barátai heti rendszerességgel esnek neki a tárgyaknak. A lejtőn való lecsúszás a lakodalomban tovább folytatódik, bár az okokra később derül fény: Tuba Bálint
miatt, Bálint volt szerelme, Juli miatt, Juli pedig gimnazistakori abortusza miatt fojtja alkoholba bánatát. Az aprólékos leírások nem maradnak el a kötet egyetlen szexjeleneténél sem,

2019. május

103

„

bár a fülledt erotika helyett keserű próbálkozással találjuk szemben magunkat. Krusovszky
minden pátoszt, szemérmet és ok nélküli vulgaritást mellőzve, nyersen, tényszerűen írja le
Bálint és Juli együttlétét, ami azért érdekes, mivel nem egy harmadik személyű narrátor elbeszélésében olvashatunk róla, hanem a főszereplő közvetítésében.
Bár a regény szerzője Krusovszky, értelmezhetjük úgy is, hogy ez a kötet Lente Bálint regénye, az ő visszaemlékezése életének két meghatározó szakaszára, valamint nagybátyja történetének megírása annak a hangfelvételnek az alapján, amelyet az elhagyatott szanatóriumban talált. Az értelmezést alátámaszthatja egyrészt az a jelenet, amikor Bálint megismerkedik
majdani feleségével, Jankával, és elmeséli neki, hogy élete legjobb cikkét még nem írta meg.
Ez a cikk lett volna az, amit a szalag alapján még a Reflexnek kellett volna leadnia, ha a kazettát nem felejti Tubánál. Janka akkor azt mondja neki: „ne cikket írj belőle, hanem valami
mást” (461). Nem pontosít, nyitva hagyja a kérdést, gondolhatott akár a regényre is. (Krusovszky egész regénye alatt jellemző ez a fajta szálelvarrás: megválaszolatlanul hagy bizonyos kérdéseket, amivel mégis irányítani tudja az olvasó értelmezését.) Az utolsó fejezet végén Bálint nekiül megírni nagybátyja történetét, ami újra olyan érzést kelt az olvasóban, hogy
akkor dönti el, ezzel együtt életének ezen szakaszát is beleírja majd a regénybe. „Amikor a
monitoron az egészből kirajzolódott valamiféle háló, hátradőlve nézegettem egy darabig,
majd nyitottam egy új fájlt, és mintha magától értetődő lenne, elkezdtem leírni, hogy a felvázoltak alapján mi történhetett Zoli utolsó napján. Nem tudom, mit is akartam ezzel az egészszel pontosan, de úgy éreztem, ebből az utolsó pillanatból visszanézve kellene megértenem
valamit, aminek a létezésében sem voltam egyelőre teljesen biztos. [...] A szöveghez aztán egy
jó ideig hozzá se nyúltam” (532). Másrészt a Prológus című fejezet utolsó bekezdése ekképpen kezdődik: „Úgy szeretném képzelni, hogy boldog volt, amikor gázt adott, és fennhangon
énekelve anélkül fordult ki a főútra, hogy alaposan körülnézve, az egyre erősödő reggeli napsütésben oszlásnak indult ködpamacsok között meglátta volna a felé robogó kamiont” (18). A
Zoliról szóló fejezetek harmadik személyű narrátora ebben az egy mondatban vált át első
személyűre, a Lente-fejezetek pedig mind a főszereplő narrációjában íródtak. Így lesz igazán
regény a regényben: Lente Bálint regénye a visszaemlékezéseit teszi ki, valamint hozzákapcsolja egy-egy fejezetben nagybátyja elképzelt utolsó magyarországi, illetve életének utolsó
napját.
Korábban már szó esett arról, milyen dinamikus a regény, hogy a leírások nem nyomják
el a történéseket, inkább erősítik azok hangulati megjelenítését. Egy ponton számomra mégis
megtört az olvasási ritmus, ez pedig egy kellemetlen hiba folytán alakult így, ami mellett
mégsem mehetek el csukott szemmel. A regény, annak ellenére, hány eseményszálat futtat
egyszerre, nem dolgozik túl sok szereplővel, és ezeket a figurákat egyszerűen el lehet különíteni egymástól. A dzsinn című fejezetben a két orvoson kívül a bentlakók vannak nevesítve,
innen tudhatjuk, hogy három beteg nőt ápolnak a szanatóriumban: Ilonát, Kiskatit és Hajnal
Ágnest. Ezért is nagyon szembetűnő, hogy az utóbbi hölgy neve kétszer is Annaként szerepel
a szövegben. Ez a szerencsétlen véletlen nagyban rontott az olvasás további élvezetén, főleg,
ha közben számos olyan könyv jut eszünkbe, amely sokkal több szereplővel, sokkal bonyolultabb időkezeléssel dolgozik, mégsem változnak meg útközben a szereplők nevei. Elég csak a
Száz	 év	 magányra gondolnunk. Ettől eltekintve Krusovszky regénye izgalmas próbálkozás,
hogyan jeleníthető meg a mindennapi valóságélmények apró leírásával a közelmúltunk az
egyén emlékezetének perspektívájából.

„

104

tiszatáj

SERES LILI HANNA

Belül lüktet a dzsinn
KRUSOVSZKY DÉNES : AKIK MÁR NEM LESZÜNK SOSEM
Mohácsi	Balázsnak	

	Magvető	Kiadó
Budapest,	2018
539	oldal,	3999	Ft

 

Krusovszky Dénes új nagyregényének értelmezését leginkább a közepén kellene kezdeni. A több mint 500 oldalas regény legrizikósabb, legveszélyesebb vállalását ugyanis az
egyben legemlékezetesebb középső, A dzsinn című fejezet jelenti. De haladjunk szépen sorban.
Az Akik	 már	 nem	 leszünk	 sosem	 öt, különböző idősíkon
játszódó részre tagolódik: az (1) 1990-es prológust egy (2)
2013-as rész követi, ezután jön a (3) beékelt 1986-os fejezet,
ahonnan visszaugrunk (4) 2013-ba, végül pedig (5) a még
közelebbi múltban, 2017-ben zárunk. Nem csak időben, térben is ugrálunk: a regény egy rövid, csattanós amerikai sztorival indul, melynek névtelen szereplőiről csak a könyv végén tudjuk meg, hogyan kapcsolódnak a szépen kibontakozó
viszony- és történetrendszerhez.
Ezután ismerjük meg a magyar fővárosból szülőfalujába
(Hajdúvágásra(!)) magánéleti zűrzavarok és egy esküvő miatt elmenekülő Lente Bálintot, a regény főhősét, aki vágási
ismerőseivel egy szokatlan módú stresszlevezetős „bulin” talál egy ’86-ban rögzített kazettát – ennek háttértörténetét
kapjuk meg a legsikerültebb, legemlékezetesebb harmadik
részben. Ezután visszatérünk a 2013-as, hajdúvágási Lenteszálhoz, hogy a volt osztálytársai kínosan művi esküvőjén és
lagziján végigkövessük a harmincas fiú múlt- és jelenbeli lelki-kapcsolati esetlenségeit, zavarait és aha-élményeit. Végül
pedig a nem túl messzi, ámde sokkal jobb életszínvonalat kínáló Bécsben kötünk ki, ahol az eltelt négy évben történtek
összegzése után a munkát és lakhelyet váltott főhősünk számára fény derül az utolsó múltbéli titokra, hogy minden szál
(kicsit túlságosan is) tökéletesen elvarródjon és megszülethessen, (kicsit túlságosan is) kimondódhasson a tanulság.
A mozaikosan – kis túlzással novellákból és kisregényekből – összeálló regényt nemcsak idő- és térbeli, de elbeszélői
heterogenitás is jellemzi: kérdéses, hogy több elbeszélőnk

2019. május

105

„

van-e, az viszont biztos, hogy többféle elbeszélésünk. A szövegegyüttes háromötödét uraló
narrátor, Lente Bálint a fiktív Reflex online lap belföld rovatának újságírója. Talán ez a tény
indokolhatja a zavaró narrációs hangnembeli elemeket. A visszaemlékező énelbeszélő rögzíteni akar, a mélyinterjú, a nagyriport igényességével feltárni mindent. Leginkább önmagát.
Amivel nincs probléma, hiszen az állandóan jelenlévő önfeltáró, önanalizáló közbevetésekben még néhol megvan a találgatás, a bizonytalanság. Ám a leírások túlzott precizitása, a cselekvések túlrészletezése és az életeseményeit, illetve a hozzá csatolható személyeket körülíró folyamatos magyarázkodások szükségessége megkérdőjelezhető. Ehhez szorosan kapcsolódik a következő kérdéskör: mit olvasunk, hol a helye az olvasónak, hol az elbeszélő pozíciója, mi a viszonyuk? Válasz lehet például, hogy az olyan műfajmeghatározási próbálkozásokhoz, mint fejlődésregény, lélektani regény, történelmi regény, riportregény, családregény,
csatlakozhat a memoár is. Realista igénnyel megírt, dramaturgiailag kicsit széttört, tudatos
ívbe konstruált emlékirat. Benne az elbeszélő és holdudvarának lélektana, a jelenkor és a
múlt történelme, magánélet és közösségi kérdések, filozofikus ráébredések, tanulságok.
Az ötrészes szövegegyüttes mindennek tehát változatos elbeszélését adja, ám e változatosságban is feltűnik a középső rész (A dzsinn) kiemelt, de a szövegegészbe bizonytalanul illeszkedő pozíciója. A könyv közepén lüktető ’86-os fejezet nem csak a maga komplettségében
emelődik ki, és nem is „csak” abban, hogy tulajdonképpen a teljes regény köré épül, azt írja
körbe minden rész. Ezeken túl az elbeszélő kiléte az, ami megbontja az egységet. A többi fejezettel együtt Domján Edit kritikájában ezt a részt is Lente Bálint elbeszélői tulajdonaként tételezi, még ha „retorikájában eltéréseket is mutat a két szöveg”, számomra viszont ez kérdéses. Ebben a kiugró részben a mindentudó elbeszélő nemcsak hogy Lente által nem ismert
részleteket árul el, de tökéletes háttérben maradásával hiányzik bármiféle olyan utalás,
amely – az első, szintén Lente által nem tudott információkat tartalmazó részhez hasonlóan –
arra mutatna, hogy Bálint invenciójáról lenne szó. Természetesen hiba volna erre tett utalások sokaságával terhelni a szöveget, így viszont a bizonytalanság teljes hiányában valamiféle
deus ex machinának megfelelő narratív eljárásként érthető meg ez a narratíva. Fölülről az
énelbeszélés tengerébe dobott palackposta az olvasónak. Ugyanakkor az első fejezet elbeszélői stílusához, hangneméhez hasonlít ez a rész, tehát – annak ellenére, hogy számomra
A dzsinnben sokkal jobban működik ez a fajta narráció – mégis megmaradhat a feltételezés,
hogy a két E/3-as elbeszélés ugyanazé a narrátoré. Bárki is legyen az elbeszélő, neki köszönhetően az olvasó fölénybe kerül a korlátozott tudatú, egyre több információval gazdagodó
Lente Bálinttal szemben, későbbi nyomozáskísérlete a mindentudás birtokában figyelhető.
Jobban mondva a többlettudás birtokában, A dzsinn zárása ugyanis – hasonlóan tehát e rész
narrátorának személyéhez – nem egyértelmű, ami ugyanakkor a regény erénye is.
Itt érdemes rátérni kicsit részletesebben a kiemelt harmadik részre. Az Akik	már… nehéz,
zavarbaejtő helyzetbe hozza kritikusát: azért kellene hibáztatni a regényt, mert tartalmaz
egy erős, megrázó fejezetet, ami szinte tökéletes, kompakt egész, a karakterek jól felépítettek, a megteremtett világ hangulata egyedi, emlékezetes, a viszonyok ábrázolása és a motívumrendszer (itt is) igen érzékeny, a dramaturgiai ív hatásos, de nem hatásvadász, a lezárás
által pedig egy pontosan kikerekített kisregénnyé emelődik, vagyis önmagában is megállná a
helyét. Ugyanezek nem mondhatók el a többi fejezetről. Ez az 1986-ban játszódó rész egy
kisvárosi tüdőkórház légzésbénultjainak életét és két kiemelt szereplő, az ápoló és az Aszalós
Ferenc nevű beteg történetét írja le. A fejezet külön feszültségfaktora a narrációs játék:

„

106

tiszatáj

a harmadik személyű elbeszélő szorosan az ápoló perspektíváját és tudatát követi, miközben
ő, a fokalizátor-főhős az egyetlen szereplő, akinek nem tudjuk a nevét. A férfi, az ápoló, így
utal rá az elbeszélő, és a regény végén ki is derül, miért. Aszalós pedig a regény legjobban kidolgozott karaktere, holott ez a közbülső rész nem szűkölködik a rétegzett figurákban.
A dzsinn című fejezet tehát időben és térben is távoli, szokatlan, az elbeszélés mégis otthonos környezetet fest, autonóm univerzumot, amely olyan zárt, hogy falai közé még a csernobili atomkatasztrófa is csak távoli, a kórház lakóit nem érintő, bár izgató hírként szüremkedik be. A történelmi-politikai-társadalmi háttér tehát megmarad – hangsúlyos és jól érzékelhető – háttérnek. A zárt világ a közkedvelt ápoló attitűdje okán olykor szinte családiasnak
mutatkozik, ami termékeny feszültségbe kerül a légzésbénultak sivár, kiszolgáltatott létmódjával. Ez a két komponens, az intim viszonyrendszer a kórház mint kolónia terében és a kilátástalan életképtelenség folyamatos vibrálása egészen érzékeny összhangba kerül. Ám a
mérleg az előbbi javára billen: a nyers drasztikumot ugyanis általában feloldják az életképtelenséghez kapcsolódó gép-ember viszony esztétizált, poétikus (s a ma egyre divatosabb kutatási irány, a poszthumanizmus felől értelmezhető) megfogalmazásai. Nemcsak az ápoló tudatában – tengeralattjáróba zárt búvárokhoz és űrhajóba zárt kozmonautákhoz hasonlítja az
éjszakai kattogó csöndben a betegeket –, de a külső elbeszélői szólamban is finom, lírai képek
társulnak a magatehetetlen ember és az őt éltető(!) gép összefonódásához. Például: „Az épület hűvös kamráiban, mintha belső szervek lennének, egyre csak lüktettek, pulzáltak a súlyos
berendezések” (241).
Már az elzárt betegvilág miliője eszünkbe juttathatja A	varázshegyet, de Krusovszky egy
határozottabb apró gesztussal is utal Mann regényére: a különösen feltűnő Hajnal Ágnes nyitott légcsövét az ápoló valahogy úgy nézi, ahogy Hans Castorp Madame Chauchat röntgenfelvételét: „Ám amikor a lány testét a ráterített törölközőn kívül más nem fedte el, nyitott légcsöve ismét hangsúlyos lett. Mégsem volt visszataszító, inkább megejtő és bizonyos szempontból felkavaró; habár valójában nem lehetett rajta benézni, az ápoló gyakran úgy képzelte
maga elé a sebet, mint egy ablakot, ami a lány huzatos bensőjébe nyílik, s amit valami képtelen hiba miatt lehetetlen bezárni” (212).
Még emlékezetesebb viszont az a folyamat, ahogy a kis varázshegyszerű zárt világba beleterpeszkedik a történelmi trauma az oral history, az 1956-os zsidó pogromról szóló monológkísérlet által. Bár nem a legszokatlanabb elbeszélői eszköz, de a gyerekszemszög jól kiaknázható, főleg, hogy nem az áldozati, hanem az elkövetői oldalon jelenik meg. Mindezt
Krusovszky egy magatehetetlen, lélegeztető géphez kötött mogorva ember – ráadásul a rossz
állapota miatt az orvos által megtiltott – kitárulkozásának kontextusába helyezi, és így olvasztja össze a különböző emberi közösségekhez köthető különböző problémákat, traumákat
egy életben és egy szövegben. Komoly kihívás, amelynek A dzsinn képes megfelelni.
Ám ez a kétségtelenül legsikerültebb fejezet sem hiba nélküli: a regényt amúgy is jellemző túlírás sajnos itt is tetten érhető. A kompakt elbeszélésből egy jelenetet érdemes lett volna
húzni, a kocsmait. Ez a rész kiviszi az olvasót a kórház, az ápoló otthona és a kettő közti (bicikli)út szoros teréből, ami által megbomlik a fejezetben ábrázolt zárt létmóddal összhangban lévő minimalista térkezelés, de nem gazdagítja sem az ápoló karakterét, sem a korrajzot.
Utóbbi megvalósul az újságolvasások és a kintről érkező szereplők egy-egy sztoriján keresztül, a férfi empatikussága pedig tökéletesen megmutatkozik/megismerhető a kórházban tanúsított viselkedésében.

2019. május

107

„

Ám a túlírás nem itt a legfeltűnőbb. Nem állítható, hogy a 2013-ban és 2017-ben játszódó
– szintén elég olvasmányos – fejezetek történései és a mondanivalói ne lennének érdekesek,
de sem a túl részletesen elmesélt vidéki lagzi, sem Lente Bálint családi és magánéletének taglalása nem olyan katartikus, mint a kórházi történet.
Az viszont biztos, hogy e fejezetek nagy erénye, ahogy a középső részt magukba dolgozzák. A légzésbénult Aszalós Ferenc monológját félálomban hallgatja Lente Bálint egy kazettáról, így víziószerű minőségbe hajlik a szöveg, amely végig ott van Bálint fejében, hol halványabban, hol erősebben. Amikor pedig a kazetta, jobban mondva az ápoló története a centrumba kerül, szinte semmit nem ismételnek el a szereplők a ’86-os fejezetben olvasottakból,
egyszerűen csak más szemszögből dolgozzuk fel.
A körülírás mikéntje tehát nem illethető a túlírás vádjával, nem így a cím kezelése. Az
„akik	már	nem	leszünk	sosem” állítás első előfordulása izgalmasan (ön)ironikus-gúnyos megszólalásba ágyazódik, s a cím e rétegelt kontextusú megidézése tökéletesen elegendő lett
volna. A szöveg azonban nem hagyja, hogy olvasójában dolgozzon a – talán túl sokszor alátámasztott – mondanivaló: a lezárásban Lente Bálint aha-élményeként kell megismételni,
immár hosszas magyarázó körítéssel a kijelentést, vélhetőleg azért, hogy a regény tételmondata elhangozhasson: „Akik már nem leszünk sosem, épp annyira mi vagyunk, mint akiknek
hisszük magunkat” (539).
Az „túl sokszor alátámasztott mondanivaló” kis kibontást kíván: a regény egyik, ha nem a
központi kérdését, a figyelem/figyelmetlenség problémáját illusztráló cselekményszálakból
mintha kicsit több lenne a kelleténél. Legalább négy súlyos dolog van, amire a főszereplő késleltetve jön rá (és plusz egy, aminek felfedezését nem tematizálja, csak egy másik szereplő
szólamában említődik). Bizonytalan vagyok a téren is, hogy a szöveg szándékai szerint olvasom-e ezeket a ráébredéseket: Például Tuba – egy másik jól kidolgozott szereplő – szerelmére már jóval korábban gyanakodhatunk, mint ahogy az a regényben nyilvánvalóvá válik, ami
ugyan nem lenne gond, kerülhet az olvasó e téren is az elbeszélő tudata fölé, de akkor másként kellene elbeszélni a nagy felismerést. A Juli-szál szintén tartalmaz vitatható lélektani
elemeket, a szomszéd kislány betegségére való igen megkésett rádöbbenés viszont finomabban megoldott, eltaláltabb jelenet, ami Lente figyelmetlenségét talán a legjobban szemlélteti.
A regény erényei közt kell említenünk a motívumrendszert és a különböző síkokat összekötő párjeleneteket. Bár ezek értelemszerűen az újraolvasás során válnak inkább feltűnővé,
természetesen a kezdettől fontos szerepük van a szövegkohézió létrejöttében. Szereplői és
beszédhelyzeti hasonlóságokra gondolok: Aszalós és Bálint apja egyaránt (poszt)kórházi szituációban beszél a róla gondoskodó ápolóval, illetve Bálinttal. Vagy egy másik példa: jelentéses a szexualitás hasonlósága, illetve elkülönböződése (Hajnal Ágnes, Hárs Juli és Janka, a feleség). Ezek mellett apróbb visszatérő motívumok például: a vibráló-hangos tévé fel-feltűnése (különösen emlékezetes a zajos	meditáció kifejezés mint a lefekvés előtti bamba tévékapcsolgatás meghatározása), az orchidea motívuma és érzékletes leírása vagy a zseblámpa/mobilfény folyamatosan visszatérő derengése – s még folytatható volna a sor.
Fontos kitérni röviden a politikai olvasatra is. A belföld rovatba író Lente perspektívája,
világlátása liberális, társadalmi kérdésekre érzékeny tudatot tükröz, a szöveg pedig nem
próbál implicit utalásokkal élni: az olyan erős képektől, mint a vidéki kocsma lenémított tévéjére bekúszó „Életfogytiglant kaptak a romagyilkosok”-felirat vagy az autópályán álló, „űrruhás figurák” által körülvett, 71 menekült holttestet rejtő kamion, a fővárosi gyűlölet és

„

108

tiszatáj

a vidéki „magától értetődő” rasszizmus különbségére tett reflexión át a bécsi hidzsábos nők
és fekete kosaras fiúk közti nyugodt sétálgatás említéséig mindenféle rétegben megjelenik a
politikum. Fontos korrajz. A gender-perspektíva is érdemes a továbbgondolásra. A macsó
szemlélet hol reflektáltan, hol reflektálatlanul tör fel a szövegben, ami – ki tudja, szándékoltan-e – pontosan mutatja fel, hogy egy baloldali, társadalmi kérdésekre, hátrányos helyzetű
emberek problémáira érzékeny fiatal férfiban is ott lehet a megkérdőjelezhető igazságú
maszkulin perspektíva. A családi beszélgetések alatt megnyilvánuló női diskurzusokat és a
külső, esztétikai gesztusokat érő főszereplői-elbeszélői ítéletekre talán azért lehetünk különösen figyelmesek, mert a regénynek is, hasonlóan A	 fiúk	 országa című novelláskötethez,
erénye az érzékenység, amellyel a családi viszonyrendszereket ábrázolja: a kimondatlan reflexiók másik általi dekódolását, a testtapasztalatokat.
Élvezetes, olvasmányos könyv az Akik	már	nem	leszünk sosem, néhány rendkívül erős, kiemelkedő résszel, és a kollektív és egyéni problémák, traumák igen széles spektrumának érzékeny felrajzolásával. A dzsinn című fejezete maradandó alkotás, ami a komplett dramaturgia, a prózapoétikai elemek és a történelmi és lélektani problémák ábrázolása okán önálló
szövegként is megállná a helyét. A pusztán élvezetes, gördülékeny olvasási élményen túl az
izgalmas és mély kor- és emberrajz teszi emlékezetessé Krusovszky Dénes első regényét.

2019. május

109

„

TAKÁTS MÁRK DÁVID
	

Nyilvános agónia
GONDOLATOK
PEER KRISZTIÁN 42 CÍMŰ VERSESKÖTETÉRŐL

	Jelenkor	Kiadó
Budapest,	2017
76	oldal,	1699	Ft

 

Peer Krisztián 15 éves költészeti csendet – hisz előző kötete,
a Hoztam	 valakit	 magammal	 2002-ben jelent meg a Palatinusnál – megtörve jelentette meg	 42 című verseskötetét.
A kötet megírását inspiráló tragédia – Peer kedvesének korai
halála –, annak körülményei és az arra való reflexiók adják
a verseskötet alapvető magvát.
A vallomásalapú, önreflexív, az író személyes érzéseit
naplószerűen közlő költészet nem új keletű, de mai közegben
annál ünnepeltebb irány. Érdemes megemlíteni, hogy ilyenkor az alkotó és a műve közötti elválasztó vonal leesik, és
akarva-akaratlanul nem teljes értékben magát a művet, hanem részben az alkotóját is értékeljük. Az alkotó és a műve
közötti vonal eltörlése valóban XXI. századi tendencia – gondolok ilyenkor a MeToo mozgalom által exponált alkotók
művészi tevékenységének látszólagos kitörlésére, azonnali
diszkreditálására. Ez azt mutatja, hogy az alkotásokat nem
mint önálló entitást értékeljük, hanem alkotójával együtt,
emberi, tehát morális szemszögből. Viszont ha a művészet
befogadásának aktusát és a befogadott művészet értelmezését megadott körülményekhez (legyen az morális, tehát
szubjektív) kötjük, bajba kerülünk – ez esetben ki kell dobjuk
az ismert művészettörténelem nagyobbik részét.
Ebből fakadóan, hogy ha egy művészeti alkotás befogadásának az élménye növekszik/csökken amiatt, mert ismertük/nem ismertük az alkotójának vagy az alkotás folyamatának egy sajátos körülményét, az az alkotás nem tekinthető
önálló műnek.
Ez a dilemma már csak azért is fontos, mert mély kapcsolatot mutat a bemutatni kívánt verseskötettel is.
A kötet olvasása közben mély, pszichoanalitikus értelemben merülünk el az alkotó fájdalmában, emlékeiben és
reflexióiban. A versek lélekbe-beengedő, szív-kiürítő, vallomásos költészeti tartalmához fontos szempont azok olvasásának az élménye. A könyv lapjai, a századforduló előtti nyom-

„

110

tiszatáj

dák és kötészetek által nyomott és kötött könyveket megidézve (amely visszanyúlás látszólagosan nem vagy legalábbis nem ez-irányban tudatos) kettesével „összenőve”, egy papírt képezve jelennek meg újonnan, a befogadónak magának kell azt felvágni, hogy a tartalmához
hozzájuthasson. Érdemes még megemlíteni, hogy a bezárt versek a lány halálának előttről, a
nyitott versek pedig a lány halálának utánról adnak tanúságot.
Így az (első) olvasás élménye nem csak mint tartalmi, hanem mint cselekvő aktus is hat a
befogadóra. Mert hát fel kell nekünk vágni Peer Krisztián papírként beforrott sebeit, hogy
azok tartalmát megnézhessük, és tapsolhassuk. Mivel a művészetnek tapsolnunk kell – és itt
a sebeket látjuk kiállítva.	
A költészeti vallomás és beengedés mozzanata inkább terápiai, mint művészeti kvalitásokkal rendelkezik, ezért a kritizálása problémássá válik. Akinek ez a feladata, annak először
el kell tekintenie a „megtiszteléstől”, attól, hogy valaki beengedte	 magába, valaki kiöntötte	
neki magát. Mert nem kritizálná kebelbarátja lelkének vallomását sem – és hétköznapi esetben csakis kebelbarátnak van felhatalmazása arra, hogy azt prezentálja –, miután azt meghallgatta. Ez után eltekinteni mindentől, ami az írói szubjektum része, tehát kritizálhatatlan
(mint az író személyes önreflexiója, emlékei), és csak arra figyelni, ami ez után marad – milyen a versek többlettartalma, formája, nyelvezete, változatossága, időtállósága; hogy megállja-e a helyét a témaválasztása miatti szempontok figyelmen kívül hagyása után is.	
Első olvasásom alkalmával nem voltam tisztában a már említett tragikus körülmények
mibenlétével, és csupán az információ későbbi megszerzése útján nyert értelmet/értéket a
szememben a versek nagy része, hisz egy-két kivétellel mindegyik vers arra a megdönthetetlen és alapvető prekoncepcióra épít, hogy az író kedvese elhunyt. Ami a már felsorolt szempontokon túl csupán akkor válik problémává, ha a prekoncepció hiánya rontja a befogadó értelmezési esélyeit, és itt pontosan ez a helyzet.
Ez a fajta „öncélúság”, amikor az írói szubjektum fájdalmának a terápiás felszabadítása a
művészeti érték és a befogadó élménye fölé van helyezve, számos versben tetten érhető. Sokszor találkozunk olyan mondatokkal, amelyeknek nyilvánvaló jelentése van az író számára,
de az olvasónak (hacsak nincsen tisztában a sokat említett körülményekkel) ez már nem anynyira evidens. Példának okáért az Aranykorban,
	
Szeretem,	akiket	szerettél	
Akiket	nem,	ők	gondoskodnak	most	rólam	
Rájuk	furcsa	szemmel	nézek	
	
és később, ugyanebben a versben,
Anyu	azzal	vette	fel:	
azonnal	indulok.	
Bőgés	közben	is	fel	tudott	röhögni.	
„Hogy	fogok	ezután	karalábét	enni?”	
	
A versek naplóbejegyzések – pillanatnyi helyzetjelentések az írójuk lelki fájdalmának,
és az azt viselőnek állapotáról. Témájuk variáltan a következő négy kategóriára oszlik: az
író kora és az idő múlása, a tragédia előtti emlékek bemutatása, a tragédia utáni emlékek

2019. május

111

„

bemutatása, és a negyedik, a folyamatos reflexió az itt felsoroltakra és az írói szubjektumra
magára.
A kötet terápiás célzata nincsen titkolva, felvállalt és prezentált tény. Prezentálva van abban, hogy a tragédia egyéves évfordulójára jelent meg, prezentálva van abban a kétoldalas
névlistában, ahol az író publikusan megköszöni mindenkinek, aki segítséget nyújtott neki
ebben az egy évben, és prezentálva van a vizualitást mellőző gyermeki minimalizmusra törekvő tollrajzokban is, amelyek a versek folyamát itt-ott megszaggatják. Ezek Peer volt kedvesének terápiás rajzai, hogy kiegészítsék Peer terápiás verseit.
Egyetlen olyan verset tudnék kiemelni, ahol egy időre szakítunk a személlyel mint a vers
alapvető forrásával és témájával, ez pedig az Odüsszeusz	visszafordul,	amely emellett a versfüzér egyik legerősebb darabja is, igaz, itt is csak egy metafora erejéig, ami ugyancsak a kötet
megszokott és várt tematikáját sejteti.
Tévedtem,	változtass	disznóvá.	
Az	ember	dönthet	így,	tévedtem.	
Kirké,	könyörülj.	
	
...	
	
Bizonyításra	nem	szoruló	sertés,	
tele	emberi	gondolatokkal:	
oda‐vissza‐odavisszavágyni‐	
visszatértem,	itt	vagyok.	
Már	nem	hiányzik,	hogy	akard.	
Nem	kell,	hogy	egyetlen	legyek,	
elég,	ha	én	leszek	az	egyik.	
	
A versek külön-külön nem, hanem inkább mint egy kerek egész nyernek értelmet, és öszszetartozásukat sok visszatérő mozzanat és karakter – gondolok itt a spanglizás aktusára,
Flopra, a kutyára és Peer szüleire – is mutatja.
A versek mindegyikét rímtelen, szabadverses formában kapjuk. Ha rímel is valami, az
spontán, nem egy hagyományos verstani szerkezetnek megfelelve teszi. A költői hang őszinte, még akkor is, amikor ez az őszinteség nem vet jó fényt a taps fejében nyilvánosság elé tett
önmagára, csak hogy távozzon belőle a sötét, csak hogy a tollából ömöljön ki a papírra, csak
hogy a papírról ömöljön át belénk.
A szöveg intim mivoltából fakadóan, ha valaki kritizálni szeretné, akaratlanul is tapintatlanságot követ el. Mivel a megfigyelni kívánt alkotás és alkotójának fájdalma ennyire szoros
kapcsolatot képeznek, amikor az alkotással szemben kritikát fogalmazunk meg, annak alkotójával személyeskedünk.

„

112

tiszatáj

V. GILBERT EDIT

Szövegterápia,
interperszonalitás
és irodalmi erő
BÉRES J UDIT: „AZÉRT OLVASOK, HOGY ÉLJEK”.
AZ OLVASÁSNÉPSZERŰSÍTÉSTŐL
AZ IRODALOMTERÁPIÁIG

	Kronosz	Kiadó
Pécs,	2017
292	oldal,	2950	Ft

 

Béres Judit jól szerkesztett könyve hiánypótló, elméleti és
gyakorlati jelentőségű vállalkozás az olvasáskutatásban. Feladatgyűjtemény, esettanulmányok sora általa vezetett foglalkozások forgatókönyvével; képanyaggal, mellékletekkel,
függelékkel, kérdőívvel és bőséges szakirodalommal, valamint szépirodalmi ajánlásokkal az egyes témákhoz. Preferálja a kortárs irodalom felhasználását (181), ami kézenfekvőnek tűnik, s mégsem az: egyes alapozó szakirodalmak nem
így vélik. A szerző ugyanis a pécsi centrumú biblioterápiás
képzés alapítója és vezetője, aki nagylelkűen és előzékenyen
osztja meg velünk tapasztalatait, a praxisban bevált olvasmányait, s számol be egyúttal terápiás munkájáról. Könyve
olvasásnépszerűsítő programokkal, kritikai olvasással is foglalkozik, taglalja az azóta híressé vált Emberség Erejével Alapítvánnyal közös varázslatos Élő könyvtár-programot. Kismamákkal, hátrányos helyzetű középiskolásokkal, nőkkel s
más tematikus csoportokkal tartott foglalkozásairól értesülünk jó stílusban, szabatosan, precízen, szakszerűen megformált tanulmányaiból.
Béres (korábban Zsák) Juditot az egyetemi könyvtártudományi intézet s a könyvtár, ahol dolgozik, előtte a magyar
szak, majd a pszichológia doktori iskola (melyeket Pécsett
végzett), azt követően pedig a Pázmány Péter Katolikus Egyetem biblioterápia képzése ezen érintkező területek avatott,
sokoldalúan művelt értőjévé és művelőjévé tették. Tipológiája és terminológiája átgondolt, kutatásait nemzetközi áramlatokba ágyazza. Meggyőzően érvel a fejlesztő és a klinikai
biblioterápia közelsége mellett azzal, hogy az előző normatív
krízisek megoldásában segít (148–152), s mutatja be a terá-

2019. május

113

„

piás, expresszív, kreatív és reflektív írást (152). Többször érinti s érti az irodalom (literature) közegét tágan, kiterjesztett értelemben, sokféle szöveget, filmet, képregényt stb. is bennfoglalva, aminek lehet létjogosultsága (149), ám a szerző határozottan elhatárolódik az irodalmi érték és a műből származható katarzis hatóelvétől a biblioterápiában. Pécsi könyvbemutatóján is felmerült: ha a szövegeket csupán kiindulópontnak tekinti, s az általuk indukált
személyes lelki, önismereti folyamatok és interakciók érdeklik, miben különbözik módszere
a pszichoterápiától. A másik kérdés, amely biblioterápiás gyakorlatát övezi: az iskolai biblioterápia megkérdőjelezése, legalábbis osztálykeretben, minthogy az nem önként szerveződő
közösség, s a tanár nem tudhatja kézben tartani, kezelni a megnyíló folyamatokat. Érdekes,
termékeny és tartalmas diskurzus bontakozik ki mindahányszor e kérdések felmerülnek.
A könyv remek címében is megjelenő állásfoglalás értelmében azonban e recenzió szerzőjének álláspontja szerint nem vethető, nem hanyagolható el éppen az iskolai alkalmazás, az
irodalomoktatás biblioterápiás jellege. Ami inkább szemlélet, az irodalomból történő életteli,
életszerű részesülés, a benne való megmerülés lehetne. Az olvasói ráismerés, az egzisztenciális érintettség felismerésének elősegítése. A reform- és alternatív pedagógiákban, az élményszerű irodalomtanításban ennek óriási a szakirodalma. A sokoldalúan képzett szerző mintha
ezen a ponton megkötné magát, s katonás, formális, magolós, életrajzot és mitmondaköltőattitűdöt tételezne irodalomórákon. Béres Judit biblioterápiás vonatkozásban nemcsak a
közoktatásban, hanem az irodalomtudományban sem bízik, amelynek utóbbi bő félszázada
pedig a befogadót élteti, s kíváncsian tekint a hermeneutikai, recepcióesztétikai megfontolásokra, a szövegek gyakorlati alkalmazására, hasznára változó határokkal és horizontokon.
Béres valószínűleg mindezek tudatában mégsem a szöveg-, hanem a személyközpontú, az interperszonális és intrapszichés irányú elmozdulást képviseli, Yalommal s Hász Erzsébet vitatkozva (161), akik az ő olvasatában túlzottan a katarzisra, annak automatikus hatásmechanizmusára alapoznak. A műközeli terapeuták nézetem szerint azonban korántsem így gondolkodnak, hanem engedik és bátorítják, hogy vissza-visszatérve a szöveghez a kliensek ráolvassák saját életüket arra, merítsenek abból, ismerjék fel mintázataikban magukat, s közelítsenek e dinamikában a mű, önmaguk és a világ megértéséhez ezek egymáshoz való viszonyán – s a csoporttagok egymáshoz történő viszonyulásain át.
Az egyes fejezetek következetesen épülve egymásra, kimerítően tárgyalva résztémájukat
adnak ki egészet: valóban körüljárják a tárgy nyúlványait is. Dicséretére válik ez a kiadónak
szintúgy, amely engedte s kivárta, hogy valóban olyan kötet jöjjön létre, amivel alkotója elégedett, s így többféle szakma és az érdeklődők hasznára is szolgál. Ahogy a szerző elmondta:
biblioterapeuta hallgatói is inspirálták, olykor kitapintva olyan fontos kiszögelléseit a témának, mint például az önsegítő könyveké. Ilyenkor ő is utánajárt azoknak, hogy beemelje őket
munkájába.
A szövegben alig van elírás; a Zsolnay Negyed szerepel egyszer i-vel (217), s ki-kimarad
betű helyenként (155), korántsem számottevő mértékben. Pontosak, következetesek formátumukat is tekintve a hivatkozások, kiegyensúlyozott az egyes témák tárgyalása. A szerzőnek
akadnak azért sarkos megfogalmazásai, karcos ítéletei. Egyetemi oktatóként nem rejti véka
alá rossz tapasztalatát arról, milyen nehéz megmozgatni a hallgatókat, felkelteni érdeklődésüket kulturális programok iránt: „Általános gond, hogy a koncerteken, bulikon kívül alig
akad rendezvény, amely vonzaná az egyetemista fiatalokat” (100). Meglehetős rigiditás árad
ebből a sommás megfogalmazásból, s az, hogy oktatóként nem talált rá az egyetemisták be-

„

114

tiszatáj

vonódásának, bevonásának módjára a programokba. Megnyerő egyúttal, amit a hagyományos referátumforma elégtelenségéről ír (82). Regisztrálja, hogy az egyetemisták többsége
nehezen szólal meg, mert nem erre kondicionálják az órák, s nem tanulja meg megtalálni és
képviselni véleményét (81), hiányzik a rálátása az összefüggésekre, a lényegre. Valóban,
a kritikai együttgondolkodás érvényesítése egyik legfontosabb feladatunk, s nemcsak az oktatásban.
A könyv számos értéke közül kiemelkednek a saját biblioterápiás tapasztalatából leszűrt
érdekes megfigyelések – az irónia fájdalmáról (198–201) a terápiában, s arról például, hogy a
legnagyobb népszerűségnek a meleg könyv örvendett az Élő könyvtárban. A szakma által
aranyszabálynak vélt elvek pontos, kerek megfogalmazásait találjuk nála, ám befogadójukként időnként máshova tehetjük a hangsúlyt: „…mindig egészséges arányban kell tartani a
csoportbeszélgetés során a személyesről és az általánosról való eszmecserét, hiszen utóbbi
teret enged a rejtőzködésnek, a ’másról beszélésnek’, a személyes problémák elhallgatásának.” Saját gyakorlatomban az irodalom közegével egyenlítődik ki e kettősség. Hadd tegyem
hozzá így a fentiekhez általam vallott biblioterápiás alapvetésként, hogy amikor nem saját
magunkról, hanem az irodalmi szereplőről van szó csoportjainkban, akkor a másról: az irodalmi anyagról való beszédet, a szereplőhöz s a mű világába történő visszatérést nem tekintem ’másról beszélésnek’ és elzárkózásnak, hanem a személyes probléma projekciós síkon
történő feldolgozásának. Hasonlatosan ahhoz, ahogy a terápiás folyamatban a másik belehelyezkedik az én világomba (163), s próbál megérteni a változó-megnyíló perspektívában. Ez a
saját élményt tekintve szégyenlősebb, áttételesebb, kevéssé direkt; irodalomközelben maradó, az irodalommal dialogizáló szemlélet lenne nevezhető inkább irodalomterápiának, a Béres Judité pedig talán szöveg- vagy beszédterápiának.
Az Azért	olvasok,	hogy	éljek	szakszerű, semleges hangon szigorú, korrekt analízist végez
tárgyairól, kategóriákba rendezi, pontokba szedi érveit, gondolatmenetét. Sokfelől megközelíthető. Számomra pontos, alapos esetleírásai a leginkább informatívak és meggyőzőek,
s nyitnak meg irodalompszichológiai, olvasásszociológiai kérdésirányokat.

2019. május

115

„

DEMUS ZSÓFIA

Nézőpontok tere
ZOLTÁN GÁBOR: SZOMSZÉD

	Kalligram	Kiadó
Budapest,	2018
392	oldal,	3990	Ft

 

Megjegyzések, nevek, firkák, utcanevek, térképrészletek, rajzok és persze a mindezeket összekötő történetek – így áll
össze egy rekonstruált történelem Zoltán Gábor esszéregényében. Azonban a kötet említett összetevőin túl a legfontosabb mégis a megfelelő nézőpont megválasztása és a szomszéd szerep perspektívája. „Éldegélünk, egy-egy óvatlan pillanatra szabadnak érezzük magunkat, azt hisszük, megválaszthatjuk, kikre figyelünk oda, és kiknek adunk a szavára,
kiket szeretünk, miközben közvetlen közelről figyel halálos
ellenségünk: a szomszéd” (154). A „Mindenki szomszéd”
mondat az elsőként megjelent, Földet	 venni című Zoltán Gábor-novella replikája, mely a fentebbi idézettel együtt rendkívül jól árnyalja a kötet eszenciáját.
A Szomszéd azt próbálja bemutatni, hogyan formálja egy
város és annak területei az emberek identitását, és hogyan
alakítja át a történelmi helyzet, a hatalom, a város egységesnek mondható képét. Budapest esetében erről az egységről a
város helyzetét tekintve sem beszélhetünk, Buda és Pest
vagy Buda és Judapest; de akár a forradalom, ellenforradalom, felszabadulás megjelölések is kerületenként és persze
nézőpontonként eltérnek. „Általában a zsidó származásúak
számára kevésbé otthonos Buda, mint Pest, és viszont, azok,
akik nemzeti elkötelezettségűként és zsidó származástól
mentesen érkeznek a fővárosba, Budát kevésbé találják ellenszenvesnek” (13). Ebből a sokféle nézőpontból vajon hogyan is áll össze a mindig problematikus „igazi” vagy a valósnak hitt történelem, és vajon milyen célt szolgál ezzel a megvilágítással? „A nézőpontom maga lett a vizsgálatom tárgya.
Ahonnan vizsgálódom, oda szeretnék belátni. Arra irányul
a figyelmem, hogy honnan is figyelek” (80).
A kötet felépítését a város lakóinak ismertetése tagolja,
melyet sokszor a megjegyzések, az oldalak szélén szereplő
kézzel írt nevek is jelölnek, újabb és újabb eseményt, elbeszélést kapcsolnak össze. A kézzel írt szövegekkel a szerző a
jegyzetelés fontosságát emeli ki, amit több esetben is hang-

„

116

tiszatáj

súlyoz; a megjegyzés jelenléte lehet valaminek a hiánya, vagy épp ellenkezőleg, valami igazán
fontosat, esetleg vitathatót emel ki. A kötet egészében úgy gondolom, jelen van a jegyzetelés
motivációja, kért hozzáállás az olvasótól, ami abból is fakadhat, hogy a kötet sok tényanyagon és információn túl az elbeszélt történelem (oral history) meglétét is ugyanolyan fontosnak tartja – vagy még fontosabbnak.
A múlt hiteles felidézése sok esetben problematikusnak tekinthető, Zoltán Gábor kötetének lábjegyzetei, hivatkozásai vagy akár a korszak költőinek egy-egy idézett verse mind ahhoz járulnak hozzá, hogy egy összetett képet adjon főleg a ’44–45 telén történt városmajori
eseményekről. Ezen túl annak hatásait is kiemeli, és reflektál a jelenkorra is, ugyanakkor
megkérdőjelezi, ellentmond néhány emléknek, hiszen akármennyi adat marad is, egy része
az utókor számára csak feltételezés. Egy lábjegyzetben foglalja össze hozzáállását mindehhez: „Talán akadnak majd, akik éppen hogy keveslik a neveket, számokat, hivatkozásokat.
Tudom, többféle irányba mozdul ez a szöveg, egyes szakaszai mintha alapkutatásokat feldolgozó értekezések lennének, máskor meg történeteket próbálok elbeszélni. De hát ez volt, ezt
csináltam ezekben az években, neveket és számokat kerestem, és közben időről időre képeket, arcokat, hangokat is találtam” (243).
A múlt történéseit egyedül az utcák, az építészet, az épületek őrzik ténylegesen, melyek
tanúságot tesznek a korról, igazolják a változásokat: egy mai lakóház hogyan lehetett nyilas
bázis vagy zsidók számára befogadóhely, hogyan válik az otthon a meghurcolás színhelyévé.
Megmarad néhány hír, fontosabb tény az utókornak, de könnyű így is nemtudónak lenni,
ahogy a könyv szerzője is írja, könnyű tudomást sem venni a múltról, például a Maros utcai
zsidókórházról és az ottani borzalmakról. A kötet érdekessége talán, hogy ha nem is minden
esetben, de azokat az információkat tartalmazza, igyekszik vázolni, amiket el tudnánk kerülni, de ezt a feltételes módot Zoltán Gábor próbálja cáfolni, pontosabban a nemtudó szerepéből igyekszik kiléptetni az olvasót – és bevallottan saját magát is. A szerző vívódása a várossal: „Az én csataterem most nemcsak az agyam és a szívem, hanem az a terület, ahol szinte
egész eddigi életemet leéltem. A Városmajor és környéke” (18). A nemtudás a szerző magatartását is árnyalja, egészen a könyvben említett 2011-ig, mely egyfajta válságpontnak is tekinthető: „ötven és a halál közt”; és a kitalált történetek helyett a téma önmaga lesz, „Illetve a
folyamat, amiben a tizenkettedik kerületi, nemzeti elkötelezettségű fiatalemberként felnő,
aztán idővel mégis sikerül a nemzet ellenségévé válnia. Jobban mondva: a nemzetnek sikerül
a maga ellenségét felfedeznie benne” (6). Sajátos időszerkezet lép érvénybe a kötetben, öszszekötve a múlt történéseit annak semlegesnek tűnő szomszéd karakterével, emellett a jelenkorra tett hatásával, és annak nemtudó, de mégis nyitott karakterei, mozgatói a történetnek (történelemnek) és a jövőbeni terveknek. Éppen ezért többféle olvasói attitűdöt kínál,
a linearitás követelése pedig nem feltétlenül jó befogadói stratégia. Az időbeliségre a kötet
szerkezetén kívül maga az alcím is utal: Orgia	előtt	és	után, sok esetben visszautal az előző,
Orgia című kötet eseményeire, szereplőire, vagy konkrétan a kötet hatására reflektál, de nem
feltétlenül kell folytatásként tekintenünk a műre – inkább továbblépés: egy nézőponttal távolabb áll ez a kötet. Ahogy a szerző is megfogalmazta „Az Orgia az a könyvem, ami nem szorongásból táplálkozik. Amennyiben a szorongás tárgytalan, általános félelem. Az Orgia már a
félelemből táplálkozik, a felismert és tudatossá vált félelemből. Szorongásomat félelemre
cseréltem. Félni végül is jobb, mint szorongani” (85). A Szomszéd pedig az a könyv, amiben az
Orgia félelme émellyel és iszonyattal keveredik, és ebből tárgyilagosság és unalom marad.

2019. május

117

„

Ugyanakkor a kiemelt emberek, akik strukturálják a kötetet, már önmagukkal sem a tárgyilagosság felé mutatnak. Kun András, Fiala Ferenc, Solti György, Szabó Dezső, Murgács Kálmán,
Ék Sándor, Sztehlo Gábor, Rákosi Zoltán és Göncz Árpád, hogy csak pár nevet ragadjak ki;
portréjuk, emlékeik és benyomásuk a korszakról kirajzolják a város képét. Ahogy a történelmi korok, politikai nézetek rendezték egy-egy ember életét, úgy hatottak egymásra cselekedeteik is. Zoltán Gábor nagy hangsúlyt fektet a nézőpontok és a mögöttük lévő portré körvonalazására – némely esetben a wikipédia vagy az irodalomkönyvek felütéseihez áll közelebb.
A születési dátumok és ennek alapján a szereplő kortársainak megnevezése által egy nagyobb rendszerben próbálja elhelyezni az itthoni eseményeket. Ez talán azért is fontos, mert
kapaszkodót kínál, biztos pontokat. „Nézem a fennmaradt képeket, szeretném kivenni a jelentőségteljes apró részleteket, és legtöbbször nem azt találom, amit kerestem. A képek szétesnek, szemcséssé válnak, vagy pixelessé, attól függően, hogy a régi vagy az új technológia
nem elég részletgazdag” (74). A dátumokon kívül az írói magatartások nyújtanak még fogódzót a történetek rögzítésére, ezért is szerepeltet a kötetben több írót. A megfigyelés, önmonitorozás mellett némi tárgyilagosság, unalom vegyül a munkájukba, melyekre a szerző is
példaként tekint. A szomszéd ebből a szempontból taktikai nézőpontváltásnak is tekinthető,
aki előbb vagy utóbb kilép a semleges szerepből, akár tudatosan vagy akár a körülmények
hatására, és ennek a kilépésnek a bemutatásában segít a kötet, ezek után a szerző meghagyja
a döntést az olvasónak, hogy ítélkezzen, véleményt formáljon. „Máshonnan származó információkból lehet tudni, hogy azok félemlítették meg embertársaikat, akik körülöttük éltek,
akikkel egy nyelvet beszéltek. Akikkel közös üzletei, hivatalos, szerelmi ügyeik voltak korábban. A szomszédok” (216).
A szerző egy tág önéletrajzi elbeszélésbe ágyazva rajzolja ki a város történetét, mely további elbeszélt történeteken, visszaemlékezéseken keresztül mutat újabb részleteket, összefüggéseket. Ugyanakkor a szerző identitására is hatottak a történetek, a körülötte lévő történelem: sokszor reflektál önmagára, hozzáteszi emlékeit az elbeszéléshez. A kötet a zsidókórház kapcsán többféleképp árnyalja az akkori helyzetet, mind a zsidók, mind a nyilasok szempontjából. A korszak többek között olyan fogalmakat generált, mint zsidóvér, zsidóálom, zsidótörvény, zsidóüldözés, zsidóellenes, zsidómentes, zsidó térfoglalás, elzsidósodás, zsidókérdés, zsidódosszié. Ezen fogalmak mentén óhatatlanul is a felelősség kérdése merül fel,
amely mindig vitatott, és ez a kötetben lévő történetek alapján is világosan látszik. Ugyanakkor a szerző újra és újra próbál távolságot tartani, tárgyilagos maradni. „A vadgesztenye levelei ősszel megbarnulnak és lehullanak, az emberek időről időre embereket ölnek. Ez a természet rendje” (93).
Zoltán Gábor kötetében az említettek függvényében talán nem is kérdéses, hogy a nemzetfogalom mellett a név és a nyelv is fontos összevetője lesz a szerepeknek. A nemzetfogalomhoz elválaszthatatlanul kapcsolódik a párt fogalma is. A szerző ezekkel összefüggésben
fogalmaz meg több aktuálpolitikai megjegyzést is. „Közel száz év alatt nem lett definiálva, mi
az, hogy magyar társadalom, és ez – nekem most úgy tűnik – eleve és szükségszerűen lehetetlenné teszi az ország problémáinak megismerését, jövőjének elgondolását” (76). Azonban
nem feltétlenül tartom fontosnak a definíciókat, vagy azt, hogy a definícióktól várjunk bármilyen igazságot. Irányt mutathatnak, de a kötet történéseiből is látszik, hogy a történelem és a
környezet folyamatosan változtatja az embereket, a szerepeket, még a neveket is, így talán a
definíciókat sem tekinthetjük állandó együtthatóknak. Ekkor térhetünk át a nyelv szerepére,

„

118

tiszatáj

ahogy a szerző is kiemeli dr. Schiller József gondolatait: „Az emberek gondolkozását, észjárását, szokásait, modorát mind a nyelve dirigálja. A nyelv szerkezetében, törvényeiben, hangrendszerében rejlik valamely titokzatos erő, amely formálja annak az embernek a lényét,
akinek agyvelejét először foglalja el” (170). A nyelvet azonban a nézőpontok is sokszor átírják, melyhez még a szerző is csatlakozik, és megkérdőjeleződik a tulajdonos személye, akihez
a nyelv köthető. „Az enyém ez a nyelv? A gyilkosok nyelvén beszélek a gyilkosokról. A frissen
megásott sírokat, a sebesre vert testeket nem láthatom, de a szavak ki-be járnak bennem.
Mindegyik mocsoktól ragad, hazugságtól bűzlik” (254). Az elbeszélő nem úszhatja meg azonban a hitelesség szempontjából sem a gyilkos, sem az áldozat nézőpontját, egyik sem megkerülhető, hiszen a történelem sem tekinthető egy perspektívából, ugyanakkor az emlékezetközösségek hiányában nehéz bármelyiket is rekonstruálni.
Zoltán Gábor kötelességtudata és kötete egy kísérlet arra, hogy tisztán lássuk a tényeket,
hogy megismerjük az emberi természetet, magukat az embereket, címkék nélkül, annak tudatában, hogy elismerjük saját negatív nézőpontunkat is. Sokféle illuzórikus gondolat van a
szerző hozzáállásában, ha ugyan nem is mindegyik teljesíthető, mint a közös értékek megteremtése, közös gondolkozásra azonban sarkallhat bennünket, ami a történelmi múltfeldolgozás egyik alapvető eleme lenne. Az emberek nincsenek predesztinálva, folyamatos döntések
vannak, melyek megkérdőjelezik az egyént. Szerepeket alakítunk ki, melyeket így vagy úgy,
de vállalunk: művész, nyilas, író, zsidó, szomszéd, de mindezeken túl ember.

2019. május

119

„

VISY BEATRIX

Az esélytelenek
nyugalmával?
BÖDECS LÁSZLÓ: AZ ÁRVÍZ HELYE

FISZ
Budapest,	2018
76	oldal,	1800	Ft

 

	
Bödecs László második kötete is a hiány esztétikájára épít,
ahogy számos műalkotás a XX. század elejétől egészen napjainkig. A hiányérzet, a töredezettség, szétesettség, az értékvesztettség tapasztalatából táplálkozó művek a világot, a
dolgokat in absentia ábrázolják. A hiány azonban olyan jel
nélküli jelölet, olyan üres hely, lyuk, hézag, repedés, űr stb.,
amely mindig a valamivel – az artikulálhatóval, jelenlévővel –
szembeállítható. A semmi is a valamivel, mindennel szemben
megképződő nemlét. Az	 árvíz	 helye kötetcím és a verseket
meghatározó címadás a hiány megragadásának, reprezentációjának koncepcióját sejtetik. A fosztóképzős verscímek sokasága épp ennek, a dolgok „megfosztásának”, a jelentések
ellentétbe fordíthatóságának, a körbe írható, megfogalmazható hiányoknak jelölői (Értelmetlen,	 Tehetetlen,	 Esélytelen
stb.) A fosztóképzős alakok olyan nyelvi lépéssel (képzővel)
létrejövő kifejezések, melyek éppen a jelentések megfordíthatóságát, kiüresíthetőségét érzékeltetik, sok esetben a dichotómiát, az ellentétes struktúrákat, jelentéseket tárják fel,
s amennyiben ismert, ismerhető az adott szó jelentése, a fosztóképzős alak, még egyéb jelentésmódosulások esetében is
pontosan határozza meg a valami-vesztettséget, a hiányt.
Bödecs László kötete kapcsán nemcsak azért érdemes erre az eljárásra felfigyelni, mert a versek jó harmada ilyen
címadással él, figyelembe véve azt is, hogy a fosztóképzős
alak nem minden esetben bír negatív jelentéssel (pl. Megin‐
gathatatlan), hanem mert ez a nyelvtani képző és használata
jól jellemzi a szerző viszonyrendszerét, közérzetét, élethez,
léthez való viszonyát. Az	 árvíz	 helye nemcsak a hiányok,
a semmi, az űr ijesztő kísértésének kötete, hanem a viszonyok, viszonylagosságok és viszonyrendszerek felvázolásáé
is. Az eddigiekben jellemzett hiánypoétikai vonások mellett a
mintha,	talán,	lehetséges alapállása („talán mondhatom, hogy
a főutcán állok”; „Suttogni kéne, hátha a sötétben valaki hall-

„

120

tiszatáj

gat”) is jellemzi a verseket. A bizonyosságokra való rákérdezés, a sokféle nézőpont és igazság
lehetőségének felvetése következtében egy gondolati, az értékeket, létlehetőségeket kereső
költészet áll előttünk. Ám nem egy kívülálló felső hatalom, metafizikai erő indulatos faggatása történik, mint az első kötetben, a Semmi	zsoltár több versében, és szintén nem a dolgokra
rákérdező lendületes, felforgató erők működnek itt, hanem mindez az állapotrögzítés és értelemkeresés nagyon visszafogott, elégikus, reflektív hangokon szólal meg a semmi, sehol, esély‐
telenség, a nem és a nincs folyamatos árnyékában, a tagadószavak és hiánynévmások erdejében. („és nem magára gondolt / az övéit tartotta szem előtt de / nem fogyatkoztak meg csak
lehetséges / hogy innen a magasságból / ott lent a mélységben / kevésbé látszanak // ha
nem is néz le sejti már …” vagy a Képtelen című vers: „Nem látlak, de néha beszélünk, / azért
felismerem az időszakaid, / olyan ez, mint az évszakok, ahogy / minden alakul, de semmi
sem változik.”) A versbeszélők talán túlságosan is beletörődők, nyugodtak ebben a kötetben,
a keserédes megállapítások, a rezignáció, a csend (mint szintén hiányalakzat), az egzisztenciálisan, érzelmileg beérkezett, érett személy mindent relativizáló belátásai szomorú és szürke
– igen, pont ezekkel a jellegtelen jelzőkkel jellemezhető – (vers)világokat teremtenek.
A beszédhelyzetek tehát sokszor feltételesek, a beszélők mintha-helyzeteket, minthaérzeteket közvetítenek, jövőbeli, álombeli pozícióból szólalnak meg, amelyeknek mindig
eleme erre a minthára, nem valóságosra való ráébresztés, visszazökkentés, vagy még bonyolultabb esetben a látszólagos és valós, el/odaképzelt és valóban ott lévő váltakozása, a jövő-,
jelen- vagy éppen a múltbeli folyamatos szembesítése egymással. Ezek az ellentételező gondolatkísérletek (nem	szédül), tudati vagy idősíkbeli áttételek megnehezítik a versek követését, Bödecs költeményei nem adják könnyen magukat. Már csak azért sem, mert költészete
inkább fogalmi-logikai természetű, a létezés, az emberi élet alapjait, morális és metafizikus
létlehetőségeit és a mindezekhez kapcsolódó érzéseket vizsgálja. Ez nem jelenti azt, hogy poétikája nélkülözné a trópusokat, a képi, jelentésátvitelekkel élő láttatást, sőt egyfajta szituációteremtés, a hely és a tér használata fontos a versekben. A város, az otthon és a lakás mint a
városi életmód lenyomatai, benyomásai ugyanúgy jelen vannak e lírában is, mint az utóbbi
tizenöt-húsz évben oly sokaknál. „Élni itt is lehet, / Ez is csak egy város.” Az Örök	reggelben a
megszólaló az „alig napfényből”, a lakás éjjeli csöndjét megsértő zajokból, kellemetlen zörejekből, a nyugalom burkát feltörő éles fényekből bontja ki költeményét. A „szűkös légtér” és a
„reggel rozoga díszlet” nemcsak ezt a verset jellemezheti, hanem talán átfogóan is érvényes a
versek világára. A konkrét terek, helyszínek, a városi képek itt hamar elvesztik konkrétságukat, átlényegülnek, elvonttá válva simulnak be a költemények gondolati-fogalmi síkjába. Sőt,
rendjébe, rendszerébe, „itt minden rendben egyébként / a házak mint katalógusok / a könyvespolcon egymáshoz simulnak – / az emberek bennük képek // és nézheti őket valaki”. A felülről, kívülről láttatott „alvó skatulyák” Kosztolányi Hajnali	részegségét is idézik, a kötetben
visszatérő rend, rendkeresés motívuma pedig József Attilához köthető, az emberi élet, a világ
működésének, rendjének kutatása, a létezés rendezettségének és „folyton felfeslésének”
számbavétele Bödecs több versében tetten érhető. Az imént idézett itt	minden című vers mellett ilyen az Erre	 van	 idejük vagy a pillanatnyi csendben feltárulkozó (pillanatnyi) rend a
Megállíthatatlan című műben: „pár pillanatra csend lett, / akkor pedig eszembe jutottál, /
mialatt a kihunyó zajok / megadták magukat a rendnek.”
Az otthonosság, megérkezés tematikus szinten is meghatározó, az egyfajta beérkezettség,
megállapodottság konstatálása mégis korlátozott, némileg visszavont, nincs határtalan öröm,

2019. május

121

„

boldogságra való ráhagyatkozás, az idő múlása és a múlt elvesztése feletti fájdalom, a beszélőt övező külvilág és az ebből fakadó közérzet inkább a töprengésnek, rezignációnak enged
teret, a boldog-szomorú dalok (Szenvtelen), pátosz és érzelmi felfokozottság nélkül, akár az
érett Kosztolányi alapállásával is rokoníthatók. A hétköznapok hétköznapisága, szürkesége,
lassúsága, a fásultság és az unalom érzetei „ragályosak”, az olvasót ezek is elidegeníthetik.
Van ezekben a versekben valami létösszegző, rendszerező gesztus; adott helyzetekből, látványokból, napszakokból bomlanak ki ezek a pillanatnyi „létegészek” vagy azoknak elképzelt,
versben, nyelv által konstruált változatai. A mozdulatlanság, a csend, a dolgok különböző –
sokszor felülnézeti – nézőpontú szemlélése ad ezekre lehetőséget, késztetést, s a múlt öszszegzése, emlékek rendezése mellett az újra, életre való örök várakozás is hangot kap olykor,
mint például a Szinte	felesleges című költeményben, de ez a várakozás inkább túlélés, „így vészelnek át a tetszhalottak”. S bár a múlt eseményei, emlékei és a jövő élhetőségének, minőségének kérdései fontosak tűnnek, a versekben mégis a tehetetlenség, általános esélytelenség
fogalmazódik meg, ahogy itt is: „Nincs történet, e mozdulatlanságot hívjuk életnek, / ha beszélni van kedvünk róla, / telik vagy múlik, sőt egyszerűen van, / nincsenek erre jobb szavak.” Ezek a létértelmező, rendszerezésre törekvő, a dolgok összefüggéseit láttató, átfogó rezignált „tablók” a hangulatokon túl azáltal kapnak súlyt, komorságot, hogy a szerző sokszor
eloldja a versbeszélőket a személyességtől, a közvetlen hangtól. A más(ik)hoz fordulás aktusai, a többes szám első személyű vagy a személytelen megszólalásmódok közösségi, általános
(érvényű) beszédet érzékeltetnek, e poézis – nemzedéki, általános emberi – „sensum communis” jellegét erősítik, a személyes mindaddig tűnik lényegesnek, míg az érzékelés zajlik, a
helyzet által létrejövő benyomások, nézőpontok kialakulnak, vagy azokban az esetekben,
amikor a versbeli alany szereplőként vagy megfigyelőként részese egy szituációnak. A személyes élmények azonban gyakran absztrahálódnak, továbblépnek egy elvontabb megállapítás irányába: „Hátunkon viszünk nyarakat, teleket, / vállunkat nyomják az egek súlytalan, /
széthordják szőke tincseinket a szelek.”. A lírai én finom változatai, a megszólalásmód változatossága, a versen belüli nézőpontok váltakozása mindenképpen e líra erényei között említhető, hiszen tovább erősítik a fentiekben már kifejtett viszonyrendszerek, árnyalatok relativitását, a személyes és az általános létezés közti átmeneteket, a dolgok szerepe és súlya
közti finom különbségeket, a nyelvet egy rögzített pozícióból (le)uraló beszédmódok lebontásának próbálkozásait.
Ugyanakkor, ahogy az eddigiekből is kitűnhetett, Bödecs lírája vagy pontosabban lírai alkata érzékeny megoldásaival és vállalt fásultságával, magára kényszerített nyugalmával elszántan keresi a létezés, a történelem értelmét, az ember mint olyan általános igazságait, metafizikai, antropológiai és morális kapaszkodóit. Az ilyesfajta dolgokba vetett bizalom vagy
legalábbis ezek felismerésére, megragadására tett próbálkozások és ezek versbeli megformálása, a hangvétel, versépítkezés, a nyelvi, logikai eljárások (például gondolatritmus, ellentétpárok, az általános névmások [semmi, mind, minden stb.] használata) a modernség, elsősorban Kosztolányi és József Attila 30-as évekbeli lírájához kapcsolja versvilágát. Bödecs reménytelensége, elveszettsége „mindössze” annyival nagyobb, túl a XX. századon, hogy nála
már nemigen találjuk a forma ellenpontozó, megtartó, abroncsoló szerepét, mely a „legszebb
rímmel csap a jajra”.
Az éjszakákból, esti és reggeli állapotokból kibomló versek, ahogy az elődöknél is, a kiélesített percepció időszakai, a tudatállapotok elmozdulhatnak, a különböző létsíkok – álom,

„

122

tiszatáj

képzelet, valóság – egymásra csúszhatnak. A nyugodt napszakok eseménytelen eseményességéből, a megfigyelés helyzetéből, a csendből, a látványból elinduló gondolatok, meglátások
mindkét költővel összefüggéseket mutatnak, gondolhatunk József Attila éjszaka verseire
(Külvárosi	éj,	Téli	éjszaka,	Hazám) vagy a Hajnali	részegségre is.
A Kosztolányi-hatást a boldog-szomorú dalok bödecsi alakváltozatai mutatják, a beérkezés elégedettségének és veszteségeinek paradoxonjai, ambivalenciái, illetve a Számadásciklus nagy összegző verseinek otthon-otthontalanság víziói, tudatállapotokat megbontó, ég
felé tekintgető metafizikai bizonyosságkeresése, melynek során az élet mulandóságával,
szépségével, szociális-társadalmi aspektusaival egyaránt számolnak a megszólalók. József Attila hatása még ennél is egyértelműbben megmutatkozik, a már említett rend és a hideg űr
motívuma több alkalommal is feltűnik, így a Nem	volt	esély című záróversben is, a kötet talán
legszemélyesebb vallomásában. A cím és az első két szakasz még leíró, személytelen. A forró
nyári képet mint az élet (túl)érett tetőpontjának, élettelítettségnek az ábrázolását a „Mennyire szeretlek, élet,” elragadtatott vallomás szakítja meg, az ódai magaslatok, a másik iránt érzett szerelem, szeretet nyelvi áradása azonban rögtön meg is megtorpan, az érzelmek kimondása ugyan nem szakad meg, de a költemény mégis a veszteségeket, az elveszett esélyt
fogalmazza meg, és a dolgok mögötti háttérhez, a minden mögött ott feketéllő József Attila-i
hideg, közönyös semmihez érkezik: „a feketülő légtér mögül kileső ár, / a hideg csillagok.”
A vers emelkedettsége hasonló, mint a kötetben helyet kapó Oda című versben, mely alcímével, műfajmegjelölésével is rögtön megidézi a költőelőd Ódáját. Az Oda pedig szintén a belső
szervek útvesztőibe, meleg csendjébe vezet, „nyirkos melegbe, kényelembe, csendbe, / földillatú súlytalanságba, / egyformán közel minkét véghez”, mely egyszerre az anyaméh kezdet
előtti védelmező bugyra, a születés előtti ősegység és a szerelem, két test egyesülésének, egy
gyermek megfoganásának helye is. A második rész, tovább feszítve a József Attila korában
még szokatlan nézőpontot, képtársítást, egy nőgyógyászati lelet átpoétizálásában számol be
a magzat befogadására alkalmas női testről. S ezt az orvosi diagnózis által eltávolított, objektivizált szervleírást követi, ahogy a vers pretextusában is, a „Szeretlek, mondom…” kezdetű
vallomás, itt formailag inkább a Mellékdalra komponálva.
A tér, a rend, az emlékezet szövedékét a kötet legmeghatározóbb hiányalakzata, a csend
szövi. Csönd, némaság, hallgatás. E hiányok többféle jelentéssel bírnak, egyrészt a tehetetlenség, szenvtelenség, esélytelenség jelzéseiként is szolgálhatnak, „Ő nem kiáltott, csak nézte, /
ahogy lezárul a jóllakott kukafedél.” A feszült csend, az elakadó hang, a cselekvés blokkolása,
a kimondás képtelensége többször megfogalmazódik a versekben. Ugyanakkor ezek a bénult
helyzetek, „Nem jött ki hang a torkán,” „Csak az ér feszült pattanásig”, a versben, vers által
való megszólalás metafikciói is egyben. A költemény nem más mint a hiánnyal szemben létrejövő, a csendből, beszéd nélküliségből kiszakadó valami, a „lét dadogása.” De épp ez adhatja Bödecs csöndjeinek pozitív töltetét is, a csend állapota valamiféle teljesség is, a teremtés,
létezés „normális” alaptónusa, az ezzel harmóniában lévő ember egysége; a reménynek, a bizakodásnak a csendje, melyet végül a külvilág és az ott megképződő hiányok, zavarok kénytelenek feltörni: „de a csend csak addig volt elviselhető, / amíg még hittem benne, hogy eléd
állhatok / megtörni”. A csendhez hallgatáshoz, szóláshoz való viszony dilemmáit a Meggon‐
dolatlan című költemény is exponálja, nemcsak azzal a kijelentéssel, hogy a „szeretet néma,
kétfejű szörnyeteg”, hanem sokkal inkább a hallgatás, a csend „viselésének” morális hátterét,

2019. május

123

„

a tettek felelősségét veti fel az „Akik még akarnak valamit, / viselik a legmélyebb csendeket”
sorokkal.
Van valami bénító, általános tehetetlenség a világ dolgaival, a társadalommal szemben,
mintha ez lenne Bödecs László kötetének alapállása. Mintha az ember, az egyén nem lenne
hatással a világra, saját létezésére, az igazán fontos dolgokra – nem bír, képtelen, nem adatik
meg számára. Ám ez nem mentesít, az emberi tettek követelme, a cselekvés belső késztetése
attól még érvényben van. Ez a feszültség, a kell és a van (vagyis a nincs), a kételyek, bizonytalanságok (vagyis a van-e) és a biztos, hétköznapi dolgok közti hiányok adják a művek felhajtóerejét, a dilemmákat – „Hogy teszünk még, szégyen, / hogy remélünk, meggondolatlan” –,
a hiányérzeteket, és termelik ki a hiány poétikáját. Az árvíz érkezése fenyeget (Tájékoztatás	
káresetről), tán jogos büntetés lenne az emberiség számára, amennyiben az özönvízre is
gondolunk. Az árvíz helye jó esetben nem más, mint az ártér, mely olyan „hiány”, olyan medence, gyűjtőterület, amely befogad, elvisel, eltűr nagy dolgokat is. De mi van, ha a víz kilép
medréből, elsodor mindent, ami ember és emberi. Az árvíz még nem jött el, ám ebből a nézőpontból, a költő nézőpontjából, az árvíz helye is épp elég fenyegető.

A TISZATÁJ DIÁKMELLÉKLETE
171. szám

FOGARASI GYÖRGY

A ballada a brit hagyományban:
a romantikától napjainkig
A	romantikus	műballada	
Az ún. műballadákat, melyeket Scott gyűjteménye a régi balladák „utánzatainak” nevezett,
a mai angol szaknyelv a „népi” (popular,	folk) vagy „hagyományos” (traditional) balladákkal
szemben legtöbbször „irodalmi” (literary) balladaként említi. A jelző alapvetően e művek
utánzott jellegére, egyéni szerzőségére, személyesebb hangvételére és írásban rögzített formájára utal, de nem feltétlenül jelenti azt, hogy e művek egytől egyig puszta fikciók volnának,
mint ahogy azt sem, hogy tisztán az írás és olvasás néma világába utalnák a népballadák
hangzó formáját. Megtörtént eseményeken alapuló műballadákkal éppúgy rendre találkozhatunk, mint énekelt balladákkal, melyeknek olykor a dallamát is maga a balladaköltő szerzi,
aki éppen ezért művét éppannyira tekinti zeneműnek, mint irodalmi alkotásnak. A XX. században pedig az is gyakran előfordul, hogy a szerző előadóművész is egyúttal, s így nem is
pusztán alkotóként tekint magára.
A modern műballadák nagyjából három fázisban jelentek meg az angol irodalomban
a XVIII. század utolsó évtizedeiben. Ezek a fázisok időben egymásra torlódva, de tendenciájukban mégis egyfajta törvényszerű egymásutániságot mutatva épültek egymásra. Az első fázisnak a mímelt vagy szimulált régi balladákat tekinthetjük, melyek utánzatok voltak ugyan,
de ezt álcázták. A ballada alkotója – mint korábban láthattuk1 – olykor egy régi, eredeti mű
közreadójának vagy fordítójának tüntette fel magát, egy hajdan volt (valós vagy kitalált) költő maszkjába bújva. Második fázisként tekinthetünk mindazon esetekre, melyekben a szerző
ugyan nem tünteti fel magát másik szerzőként (avagy népként), egyszerűen csak anonimitásban, inkognitóban marad. A névtelenséget – ahogy talán már a színlelést is – vagy annak
érdekében választja, hogy megóvja magát publikációja nem kívánatos következményeitől,
vagy még inkább talán azért, hogy nevével, kilétével ne befolyásolja kedvezőtlen irányba az
olvasást, művének megítélését. Az anonim közzététel természetesen azt az eshetőséget is
magában rejti, hogy az olvasó egy régi ismert vagy ismeretlen szerző műveként vagy kollektív kultúrkincsként tekint majd a műre, így az anonimitás jótékony homályába burkolózó
szerző anélkül jelentkezhet másnak tulajdonított alkotással, hogy csalással vagy hamisítással
vádolhatnák. Ilyenkor a szerző nem mond valótlant, csupán elhallgatja a valóságot; s mivel

1

Az előzményekről lásd „A ballada a brit hagyományban: a középkortól a XVIII. századig” című tanulmányt (Tiszatáj, 2019/április, 98–112, Diákmelléklet). A szövegben később is erre az írásra utalok vissza.

2019. május

125

„

– Rousseau-val szólva – egy haszontalan igazságot hallgat el, hallgatása nem tekinthető hazugságnak.2 A harmadik fázisba akkor érkezünk el, amikor a balladaszerző immár nyíltan
vállalja szerzőségét, s ezzel nemcsak magát teszi ki kockázatos következményeknek, hanem
mindenekelőtt balladáját teszi ki annak, hogy az előítéleteik fogságában vergődő olvasók
esetleg negatív véleményt formálnak róla, olvasását félbehagyják, vagy egyáltalán meg sem
kísérlik az olvasást, meg sem veszik a művet.
A balladaíró lépcsőzetes „előbújásának” iménti második és harmadik fázisát látványosan
járta be az angol romantika nyitányának, költői színrelépésének legfőbb dokumentumaként
számon tartott verseskötet, a Lírai	 balladák	 (Lyrical	 Ballads).3 Az első, 1798-as kiadáskor
még névtelenül megjelentetett kötet szerzői, William Wordsworth és Samuel Taylor Coleridge, a későbbi változatokat (1800, 1802, 1805), melyek előszóval kiegészülve és némileg
átalakított verstartalommal jelentek meg, immár névvel vállaltan publikálták.4 A kezdeti
anonimitás mögötti motiváció jól kibontható a kötetnyitó Figyelmeztetésből (Advertisement)
és a versek elé illesztett későbbi Előszóból (Preface).5 Ezekben Wordsworth, aki e prózaszövegek szerzője volt, mindenekelőtt az olvasás és ítélkezés lassítására kéri a balladák olvasóját. Az óvatosságra minden oka meg is van, mert Sidney, de még inkább Addison vagy Burke
elismerő gesztusai ellenére a balladaköltészet még a XVIII. század végén sem tartozott az
irodalmi kánonhoz. A kötött klasszicista eszméket csak lassanként oldották a sorra megjelenő, egyre szaporodó balladagyűjtemények, a más nyelvről fordított utánzatok s az azok nyomán átalakuló ízlésvilág. Így még a század legvégén is jó oka volt Wordsworthnek aggódnia,
nehogy a fennkölt stílus eszményén nevelkedett olvasók elforduljanak majd ezektől a kísérleti daraboktól. A lírai balladák sem témaválasztásukban, sem formájukban nem illeszkedtek
a klasszicista elvárásokhoz (a nemes tárgyakhoz és az azokhoz illően emelt beszédmódhoz,
az ún. „költői dikcióhoz”), sőt valójában a megszokott balladagyűjteményekből is kilógtak
volna. Tartva attól, hogy az olvasót majd az „idegenkedés és furcsállás érzései” (feelings	 of	
strangeness	and	aukwardness, „Advertisement”, LB 7; vö. „Bevezető megjegyzés”, 146) szállják meg, Wordsworth már előre óva inti közönségét az elhamarkodott ítélettől, és arra kéri,
szenteljen kellő időt a költészetben való elmélyülésnek. Mint írja, csak a versekben való
„hosszan tartó elmélyedés” (long	continued	intercourse) képes „mérsékelni a döntés gyorsaságát” (temper	 the	 rashness	 of	 decision)	 („Advertisement”, LB 8; vö. „Bevezető megjegyzés”,
147–148).
A klasszicista poétikával való nyílt szembefordulásként értékelhetjük azt, hogy Wordsworth és Coleridge a népballadákat tekintik költői mintának. Ezzel nemcsak a hétköznapok
történéseit vagy a népi babonás hitvilágot hozzák be verseikbe, de azokhoz kapcsolódva „az

2

3

4

5

Jean-Jacques Rousseau, A	 magányos	 sétáló	 álmodozásai, ford. Réz Ádám (Európa, Budapest, 1997),
53.
A kötetről a ballad	revival kontextusában lásd John Blades, Wordsworth	and	Coleridge:	Lyrical Ballads	(Palgrave Macmillan, Basingstoke, 2004), 231-233.
William Wordsworth és Samuel Taylor Coleridge, Lyrical	 Ballads, szerk. R. L. Brett és A. R. Jones
(Routledge, London – New York, 2005 [1991]); további hivatkozások a főszövegben: LB, oldalszám.
A Figyelmeztetés részleges magyar fordítása: „Bevezető megjegyzés a Lírai	balladákhoz”, ford. Mohay
Béla, in A	romantika, szerk. Horváth Károly (Gondolat, Budapest, 1965), 146-148. Az Előszó szemelvényes magyar fordítása: „Előszó a Lírai	balladák 1802-es kiadásához”, ford. Péter Ágnes, in Angol	
romantika, szerk. Péter Ágnes (Kijárat, Budapest, 2003), 147-160.

„

126

tiszatáj

emberek valódi nyelvét” (the	 real	 language	 of	 men) is költői rangra emelik („Preface”, LB
233; vö. „Előszó”, 147). Wordsworth elismerően szól a régi balladák „művészietlen” (artless)
verseléséről (uo. 252). Másutt, a Prelude című önéletrajzi költeményének könyvekről szóló
5. könyvében egyenesen meg is áldja a madártrillázásra hasonlító „alacsony” (low), „balladás
dallamok” (ballad	 tunes) ismeretlen szerzőit. A Lírai	balladák előszavában védelmébe veszi
az	 egyszerű emberek nyelvét, melyet Dr. Johnson – Garrick nyomán – szellemes, ámde
Wordsworth szerint szűklátókörű gúnyverssel karikírozott (uo. 255). Az	erdei	gyerekek	balladáját idézve foglal állást a hétköznapi nyelv gyakran nem is sejtett költői és bölcseleti értékei mellett, melyek épp a tárgy túlontúl ismerős voltánál fogva maradnak legtöbbször észrevétlenek. Ám pontosan ez az, amiben segíthet a költő: képzeletével és kifejezőkészségével sajátos színben láthatja és láttathatja a mindennapi jelenségeket (helyszíneket, alakokat, történéseket), miáltal azok újszerűen, a meglepetés erejével hatnak, és talán némi tanulsággal is
szolgálnak majd az olvasók számára.
Másfelől viszont – épp az iméntiekből következően – a balladahagyomány sem marad
érintetlen. Mi sem hangsúlyosabb ennél, hiszen már a kötet címe is arra irányítja a kortársak
figyelmét, hogy itt nem egyszerűen balladák, hanem lírai balladák várnak az olvasóra. Többről van itt szó, mint pusztán ilyen-olyan formai átalakításokról, amilyenekre maga a balladahagyomány is számtalan példával szolgál, vagy amire maga Wordsworth saját balladája,
a Goody	Blake	és	Harry	Gill (Goody	Blake	and	Harry	Gill) kapcsán hívja fel a figyelmet, amikor
annak szokatlan verselésére utal (253). A líraiság a balladáktól megszokott – mint korábban
láttuk: inkább drámai, mint narratív – cselekményességgel szemben egy sajátos költői látásmódra, a mindennapi életből vett „incidensek” különleges, poétikus láttatására utal, arra,
amiről épp az előbb esett szó. A kötet balladái – legalábbis a Wordsworth által szerzettek –
részei egy olyan kísérletsorozatnak, melyben a költő nem egyszerűen arra törekszik, hogy
pergő eseménysorokat, kuriozitásokat, csiricsáré látványosságokat mutasson – akár a mindennapi életből is véve ezeket –, hanem arra, hogy kiszállva a hatásvadászatnak ebből a spiráljából a képzeletet (saját magáét és az olvasóét) hívja segítségül az érzelmileg felfokozott
állapot előállításához. Wordsworth meglehetősen szenvedélyes képet fest arról, miként uralkodik el a „rendkívüli esetek utáni sóvárgás” (craving	for	extraordinary	incident, 240) a szürke hétköznapokba beleunt városlakók tömegein, s hogy korának irodalmi és színházi termése miként próbálja kiszolgálni ezt a már-már állatias ínséget a fantázia féktelen ingerlésével.
Az elme és az érzékek erőteljes ingerlésének addiktív gyakorlata szakadatlanul újratermeli
ezt a „lealacsonyító szomjúhozást az őrületes izgatás után” (degrading	thirst	after	outrageous	
stimulation, uo.), Wordsworth ezért inkább a képzeletre bízná a testi-szellemi izgalmak előidézését. Törekvése határozott elmozdulást jelez nemcsak a korabeli sajtó szenzációhajhász
termékeitől, s nem is csupán az egykorú regény- és drámairodalom (vagy akár színházművészet) hasonló irányultságú darabjaitól távolodik el, hanem részint magától a balladai hagyománytól is. Bírálatának fő célpontját az „őrjítő regények”, valamint a „beteges és ostoba német tragédiák” mellett a „mindent elöntő üres és féktelen verses történetek” képezik (uo.).6
6

Ezzel a véleményével Wordsworth korántsem volt egyedül. A rémtörténetek ekkortájt tetőző divatja
másokat is kritikára serkentett, gyakran parodisztikus gesztusok formájában. Horace Walpole (The	
Castle	 of	 Otranto, 1764) és Clara Reeve (The	 Old	 English	 Baron, 1777) művei nyomán az 1790-es
években sorra jelentek meg a tömegeket vonzó rémregények (Ann Radcliffe, The	Romance	of	the	Fo‐
rest, 1791, The	Mysteries	of	Udolpho, 1794; Matthew Lewis, The	Monk, 1796), valamint rémdrámák,

2019. május

127

„

Korábban szó esett róla, hogy a XVI–XVII. századi broadside balladák – köztük megannyi népi
eredetű ballada is – afféle bulvárfunkciót láttak el. Most Wordsworth mintha korának kommersz balladaterméséről állapítana meg hasonlót. Olyan stimulációs elvet követnek, melyet ő
épp elvetni látszik a „közvetlen külső izgatás nélkül” (without	externel	excitement) kialakuló
felindultság, az emlékek fantazmatikus megidézésén vagy a jelenvaló dolgok imaginatív átlényegítésén keresztül előálló szenvedélyesség javára. A képzelet elidegenítő hatása Wordsworthnél fontos kritikai funkciót kap – mely később az orosz formalisták defamiliarizációs
irodalomfelfogásában vagy Brecht elidegenítés-elvű színházpoétikájában köszön vissza –, ám
ez a kritikai működés egyúttal újabb vakfoltot is termel, mert miközben a kulturális beidegződések kibillentésére, a „második természet” ideologikus leplének lerántására vállalkozik,
a „természetességre” és „közvetlenségre” való hivatkozással egy mindennél hatékonyabb
ideológiát erősít. A stimulációtól megtisztított ballada egyszerre ígéretes ideológiakritikai
fegyver és önmagát már-már tökéletesen álcázó ideológiai csapda.
Az alcíme szerint egy konkrét hétköznapi „incidensről” szól Simon	 Lee,	 az	 öreg	 vadász
balladája. Ebben Wordsworth előbb hosszú versszakokon át az egykor daliás és erőtől duzzadó, később fél szemére megvakult, idős korára pedig teljesen elgyöngült és elszegényedett
férfi sorsát és nehéz helyzetét ecseteli, majd hirtelen váltással olvasójához szól, aki az alcím
alapján joggal egy konkrét eset „elmesélését” is várja a műtől:
O	reader!	had	you	in	your	mind	
Such	stores	as	silent	thought	can	bring,	
O	gentle	reader!	you	would	find	
A	tale	in	every	thing.	
What	more	I	have	to	say	is	short,	
I	hope	you’ll	kindly	take	it;	
It	is	no	tale;	but	should	you	think,	
Perhaps	a	tale	you’ll	make	it.	
	
[Ó	olvasó!	ha	volnának	elmédben	
Tartalékok,	amiket	a	néma	gondolat	előhozhat,	
Ó	nyájas	olvasó!	akkor	
mindenben	mesét	találnál.	
Mi	mondandómból	hátravan,	rövid;	
Remélem,	szívesen	veszed;	
melyek olykor épp e regényeket adaptálták színpadra (Henry Siddons, Sicilian	Romance;	or	the	Ap‐
parition	of	the	Cliff, 1794; James Boaden, Fontainville	Forest, 1794; Matthew Lewis, The	Castle	Spect‐
re, 1797). Ipari mennyiségük és elsöprő népszerűségük szellemes reakciókat váltott ki a kortársakból: Ismeretlen szerző, „Terrorista regényírás” (Terrorist	 Novel	 Writing, 1797), ford. Fogarasi
György, Tiszatáj 2019/április, 60–61; Jane Austen, A	klastrom	titka (Northanger	Abbey, 1803/1817);
Thomas Love Peacock, Nightmare	Abbey, 1818. A „gótikus” hullám, melynek hátterében Shakespeare
vérdrámái mellett a népballadák babonavilága is ott volt, pár éven belül a balladagyűjteményeket is
elérte. Efféle balladaválogatást tett közzé fordításokból, valamint Robert Southey és John Aikin verseiből szemezgetve Walter Scott (An	Apology	for	Tales	of	Terror, 1799), valamint ugyancsak vegyesen fordításokból, illetve saját és mások, például Scott és Burns alkotásaiból Matthew Lewis (Tales	of	
Terror, 1799; Tales	of	Wonder, 1800; Tales	of	Terror	and	Wonder, 1801).

„

128

tiszatáj

Nem	mese,	de	ha	úgy	tartja	kedved,	
Majd	te	talán	mesévé	teszed.]	
A ballada elbeszélője végül teljesíti az olvasói elvárást, és megoszt az olvasóval egy konkrét történést. Egy alkalommal, amikor Simon Lee egy korhadt fatuskót próbált kicsákányozni,
s ereje fogytán már épp feladni készült a küzdelmet, az arra járó elbeszélő besegített neki, s
egyetlen csapással átvágta a földbe kapaszkodó kusza gyökereket. Az idős vadász könnyes
szemmel köszönte meg a segítséget, mire a narrátor zárásul megjegyzi: mindig búskomorsággal tölti el az emberek hálája. Vagyis, noha olvasóként megkapjuk az ígért incidens történetét, ez azonban Wordsworth szerint nem maga a „mese” (tale). A mese ugyanis az előbb
idézett részlet szerint olyasmi, ami mindenben megtalálható, de csakis akkor, ha az olvasó
mozgósítja a maga „tartalékait” (stores), emlékezeti és képzeleti forrásait, és ezek segítségével fedezi fel magának az elmondottakban a mesét mint tanulságot hordozó történetet, mint
valamiféle fabulát. Vagyis ha ő maga – képességeinek bevetésével – mesét „csinál” (make) az
olvasottakból. A szöveg elbeszélője sugalmazza, hogy van tanulság, maga meg is fogalmaz egy
záró gondolatot, de kifejtett magyarázattal nem szolgál, ekként késztetve olvasóját a mese
megalkotására.
A sugalmazásnak ez a mozzanata visszatérő gesztus Wordsworth balladáiban. Elég talán
két olyan darabra utalni, melyekben a gyermek alakja jelenik meg a természethez hasonló
tanítómesterként,7 vagy – ahogy másutt, A	szivárvány (The	Rainbow) című versében fogalmaz
a költő – „a férfi apjaként” (father	 of	the	man). Az egyik példa a széltében ismert Heten	va‐
gyunk (We	 Are	 Seven) lehet, mely még Wordsworth életében broadsheet formában terjedt,
ám népszerűsége később visszaütött, szatirikus támadások céltáblájává téve a szöveget (például Karinthy Frigyes számára). Ez egy tanyasi kislány sajátos fantáziavilágával ismertet meg
minket, aki szerint eltávozott testvérei (függetlenül attól, hogy városba mentek, tengerre
szálltak vagy sírba költöztek) továbbra is együtt élnek vele, elevenen élnek benne, s távollétükben vagy holtukban is élőként, jelenvalóként tartja számon őket. Mivel a vers elbeszélője
nem fűz magyarázó kommentárt a kislány gondolkodásához vagy képzeletvilágához, itt is az
olvasóra marad, hogy kimunkálja a maga számára – akár például Wordsworth sírfeliratokról
írt esszéinek (Esszék	sírfeliratokról, Essays	upon	Epitaphs, 1810) kontextusában,8 a holtak továbbélésének archaikus hitével összefüggésben, akár egyéb módon –, hogy miféle burkolt
költői felismerés indokolhatja e látszólag jelentéktelen találkozás részletező taglalását.
Hasonlóképpen, de még ennél is hangsúlyosabban jelenik meg a visszatartott vagy kidolgozásra váró tanulság gondolata Wordsworth apáknak szóló anekdotájában (Anecdote	 for	
Fathers), melynek utolsó versszakában az elbeszélő apa pusztán azt közli, mennyi minden
tanulnivaló van a vele és fiával történt minapi esetben, s hogy milyen jó volna a szerzett belátásoknak akár csak töredékét is továbbadni. Ám az elbeszélő semmilyen kísérletet nem tesz
arra, hogy kimondja, megfogalmazza akár a maga, akár mások számára, hogy mit is tanult ő, s
tanulhatunk mi az elmesélt incidensből.

7

8

A természet mint könyveket felülmúló tanítómester a témája a Szemrehányás	 és	 felelet (Expostu‐
lation	and	Reply), valamint a Visszaadva	a	kölcsönt (The	Tables	Turned) című párbeszédes verseknek.
Vö. William Wordsworth, „Esszék sírfeliratokról”, ford. Fogarasi György, Pompeji 1997/2–3, 68–92.

2019. május

129

„

Oh	dearest,	dearest	boy!	my	heart	
For	better	lore	would	seldom	yearn,	
Could	I	but	teach	the	hundredth	part	
Of	what	from	thee	I	learn.	
[Ó	drága,	drága	fiú!	szívem	
Jobb	tan	után	aligha	áhítozna,	
Bár	csak	századát	is	taníthatnám	annak,	
Mit	tőled	tanulok.]	
Így igazi enigmaként áll előttünk az apa által előadott, más apák számára elgondolkodtató példaként megverselt eset, melynek anekdotikus jellege egyszerre utal a történet mindennapiságára, de utal humoros-szellemes, azaz bizonyos tekintetben fölöttébb tanulságos voltára is. Ahogy erre a versre, úgy az előzőekre és Wordsworth sok más szövegére is igaz, hogy
inkább a cselekmény narratív bemutatása jellemzi őket, kevésbé a népballadákban uralkodó
drámai, párbeszédes jelleg. A hézagosság e darabokban nem a narráció minimalizálásából és
a párbeszédes részek uralmából fakad, inkább abból, hogy az elbeszélt eseménysor mögötti
személyes motivációkról, érzelmi-gondolati folyamatokról nem számol be az elbeszélő, csupán hangsúlyosan utal azok fontosságára, ezzel éppen arra serkentve az olvasót, hogy próbálja kinyomozni ezeket az indítékokat és összefüggéseket. Az az olvasó például, aki végigköveti a szóban forgó anekdotát, s kellő időt és analitikus figyelmet szentel neki, akár az aszszociáció gépies működését, a szenvedélyes nyelvhasználat figuralitását vagy a „nemmorálisan” felfogott hazugság Nietzschét megelőlegező gondolatát is kiolvashatja a szövegből, különösen, ha enged az alcím sokat sejtető invitálásának, mely szerint a szöveg „azt mutatja be, hogyan tanítható a hazudás művészete” (showing	how	the	art	of	lying	may	be	taught).
Ha egy pillanatra formai oldalról tekintjük az iménti két balladát, azt is megfigyelhetjük,
hogy némi átalakítással ugyan, de nagyjából érvényesül a népballadák formavilága. A Simon	
Lee nyolc soros versszakainak első négy sora 4-4-4-3, második négy sora 4-3-4-3 hangsúlykiosztású jambikus darab (a második négy sor egy az egyben a balladastrófát mutatja, abcb
rímeléssel), a négy soros strófákból építkező Anekdota	apáknak pedig az enyhén módosított
4-4-4-3 változatot követi. Tényleges balladastrófát (4-3-4-3, abcb) Wordsworth a Heten	va‐
gyunk és a Visszaadva	a	kölcsönt (The	Tables	Turned) című versekben használ, vagy például a
kötet 1800-as kiadásában közreadott Lelkem	álom	béklyózta	le (A	Slumber	Did	My	Spirit	Seal)
című rövid darabban. E strófa egy sorral kibővített változatát (4-3-4-4-3, abccb) kínálja A	fél‐
eszű	fiú (The	Idiot	Boy). Megjegyzendő, hogy Coleridge a Rege	a	vén	tengerészről (The	Rime	of	
the	Ancyent	Marinere) című költeményében sűrűn alkalmazza a balladastrófát, de meglehetősen szabadon bánik vele, és a vers egyes szakaszaiban szinte versszakról versszakra módosít rajta.
Bűn és bűnhődés jellegzetesen balladai színterébe visz A	 tövisbokor (The	 Thorn) című
hosszabb Wordsworth-költemény. A leírt helyszín meghatározó elemei – a tavacska, a mohás
földhalom és a tövisbokor – egy gyanított bűntett (csecsemőgyilkosság) díszleteiként szimbolikus hordozókká válnak. A bűntények tetthelyéhez hasonlóan olyan nyomhalmaz lesz belőlük, mely képzeleti úton történetté olvasható, a bűnelkövetés eseménysorává narrativizálható. Szimbolikus jelentőségük, látens összefüggésük vagy értelmük azonban mindvégig fel-

„

130

tiszatáj

függesztett marad a babonás képzelet bizonytalan sejtelmei között. A vershez fűzött hosszú
jegyzetében (Note	 to	 „The	 Thorn”, 1800) Wordsworth a babonás hit képzeletgazdagságáról
beszél. A képzelet azonban nem stabilizálja a mögöttes jelentést, s így nem helyezi szilárd
alapzatra a színtér szimptomatikus olvashatóságát. A leírások nyomán türelmetlenné váló és
az elbeszélést tudakolózással félbeszakító olvasónak azzal felel a narrátor: „Ha azon a helyen
jársz, talán / felfedezed majd történetének nyomait” (Perhaps	when	you	are	at	the	place	/	You	
something	 of	 her	 tale	 may	 trace). A teherbe ejtetten elhagyott, s így akarata ellenére leányanyaságba kényszerített nő (Martha Ray) előtörténete, feltételezett tragikus tette (megszült
gyermekének talán vízbefojtása, talán felakasztása, végül elhantolása) mind sejtelem csupán,
s ekként csak valamiféle lebegtetett, de biztosra nem vehető értelmet sugall a leírt helyszín
három kulcseleme (a tó, a bokor és a halom), valamint a vélelmezett tetthelyre visszajáró nőalak borzongató jajongása mögött.
A babonavilághoz tartozó átok a meghatározó témája Wordsworth már említett, Goody	
Blake	és	Harry	Gill című balladájának, ahogy Coleridge Rege	a	vén	tengerészről című, szürreális elemekben bővelkedő, a fantázia világába vivő hosszú elbeszélő költeményének is. A természetfölötti erőkkel szembeni súlyos kihágás – az előbbi versben a tűzifát lopó szegény aszszony megtámadása, az utóbbiban az albatrosz megölése – életre szóló csapást mér az elkövetőre, aki ezzel mementóvá válik környezete számára, s élete hátralevő részében eleven
traumatikus tanújelként hirdeti a felsőbb metafizikai törvények áthághatatlanságát. A romantikus költészetben Coleridge Christabel című töredékes alkotása mellett John Keats La	
Belle	Dame	sans	Merci című rejtélyes, románcos verse egyaránt a nőiség és a természetfeletti
hatalom összekapcsolásával, a boszorkányság vagy a végzetes női varázserő toposzának újjáélesztésével viszi tovább a babonás képzelet gondolatkörét.
Tragikus életutak jelennek meg a többi balladában is: kitaszított, elmagányosodott, sorsukra hagyott anyák (The	Female	Vagrant,	The	Mad	Mother,	The	Complaint	of	a	Forsaken	In‐
dian	Woman), fényesebb időket látott, szinte mindenüket elveszített, de erkölcsi tartást mutatni próbáló férfiak (The	 Last	 of	 the	Flock,	Old	Man	Travelling, vagy például az 1800-as kiadásba felvett Michael), de előfordul az is, hogy egyszerre több nehéz sorsú karakterrel találkozunk egyetlen történetté összekombinálva. Ez a helyzet A	féleszű	fiúban, ahol az éjszakában tévelygő fiú (Johnny) és annak aggódó anyja (Betty Foy) mellett a beteg szomszédaszszony (Susan Gale) is belép az együttérzést kiváltó karakterek sorába. Sőt, belép e sorba a fiút vivő póni is, a „gondolkodó ló” (a	horse	that	thinks), mely a fiúval szorosan összenőve, annak ellenpárjaként, egyszersmind hasonmásaként, éppúgy félúton van animalitás és humanitás között, mint maga a fiú, csak míg a fiú az emberiből csúszik le, addig a ló a puszta állatiból
lép feljebb a „humanimális” bizonytalan, átmeneti létformájába. Végül társadalmi helyzetük
szomorú következményeinek elszenvedőiként jelennek meg bizonyos versekben – Wordsworth A	 fegyenc (The	 Convict) című balladisztikus alkotása mellett Coleridge A	 tömlöc (The	
Dungeon) című rövid meditatív darabja említhető – egyes elítélt, börtönben senyvedő bűnözők, ami a jog visszásságainak és a társadalmi igazságosság igényének romantikus megfogalmazódásaként előrevetíti számos posztromantikus ballada hasonló irányultságát.9
9

Efféle témát versel meg az a későbbi szonettciklus is (Sonnets	Upon	the	Punishment	of	Death, 1841),
melyben Wordsworth a halálbüntetés jogszerűségéről gondolkodik, legtöbbször kerülendőnek, bizonyos esetekben (hazaárulás, gyilkosság) azonban indokoltnak látva, sőt az erkölcsi megtisztulás
lehetőségének biztosításaként értelmezve a legsúlyosabb büntetés kiszabását. A sorozat 12. darab-

2019. május

131

„

Utóélet:	a	posztromantikus	balladák	
A társadalomkritika nem egyértelmű eleme a műballadák XIX. századi hagyományának. Rudyard Kipling Kaszárnyaballadái (Barrack‐Room	Ballads, 1892) a távol-keleti szolgálatból hazatért brit katona nosztalgikus emlékképeit verselik meg, a gyarmati és birodalmi gondolkodás jellegzetes toposzaival, amilyen például a „burmai lány” alakja a Mandalay című darabban. Találkozunk ugyan a katonaélet sötét oldalával is, a kolera (Cholera	Camp) vagy a fosztogatás (Loot) képeivel, ám utóbbi vers például épp azért okoz fejtörést az irodalomtörténészeknek, mert örömittasan zengi az „angol morál” kötelmei alól felszabadult katonák gátlástalan zsákmányszerzési szokásait, sőt egyfajta gyakorlatias módszertant is felkínál a sikeres
szabadrabláshoz. Ám ha szerepversként, a katonalélekbe tisztán a hiteles ábrázolás kedvéért
belehelyezkedő, de egyébként pártatlan újságírói beszámolóként olvassuk – ami azért kétséges lehetőség –,10 talán még ebben a darabban is felfedezhetjük a balladaköltészet társadalomkritikai élét, metsző iróniává fokozva.
Egészen más a helyzet A	readingi	fegyház	balladájával (The	Ballad	of	Reading	Gaol, 1898),
melyet Oscar Wilde a kétévi börtönből való szabadulásakor írt, de nem saját büntetése kapcsán – homoszexualitás vádjával ítélték el –, hanem egy épp ez idő tájt felakasztott feleséggyilkos, bizonyos Charles Thomas Wooldridge esetére reflektálva. A hatsoros versszakokban
írt, 4-3-4-3-4-3 hangsúlykiosztású és abcbdb rímelésű vers sokáig csak a rejtélyes „C.3.3.” álnéven jelent meg (Wilde cellájának jelzetére utalva), s egészen a hetedik kiadásig kellett várni, mire a szerző tényleges neve is a címlapra került. Ez persze, a vers népszerűsége folytán,
már 1899-ben elérkezett. Wilde a törvényen kívüliek megalkuvás nélküli viselkedését helyezi a vers középpontjába. Lenézően szól arról, hogy bár „mind megöljük kedvesünk” (each	
man	kills	the	thing	he	loves), a kultúra képmutató abroncsai közt ezt a nagy többség alig észrevehető szimbolikus aktusokkal követi el, és csak kevesen vannak, akik szörnyű tettük következményeit felvállalva az egyenes, gátak nélküli viselkedés útjára lépnek: „A gyáva fegyvere a csók, / A bátoré a kard!” (The	 coward	 does	 it	 with	 a	 kiss,	 /	 The	 brave	 man	 with	 a	
sword!).11 Ebben a betyárromantikát továbbvivő és a XIX. századi alkotók közül leginkább talán Dosztojevszkij regényvilágával rokonítható versben Wilde a jól neveltség kultúráját „az
emberiség gépezeteként” (Humanity’s	machine) láttatja, és a társadalmi kötöttségekből való
kilépés szorgalmazása mellett elemi erővel kérdez rá az igazságszolgáltatás és büntetésvégrehajtás modern intézményrendszerének alapjaira.
A XIX. század utolsó évtizedeiben ismét erőre kapó balladaköltészet XX. századi nyomait
olyan modernista költők munkáiban fedezhetjük fel, mint Thomas Hardy, William Butler
Yeats, Dylan Thomas vagy Wystan Hugh Auden. A brit balladahagyomány kutatói 1957-ben
mégis e műfaj vagy versforma fokozatos kiszorulásáról, sőt eltűnéséről adtak hírt („az utcai
ballada mára teljességgel eltűnt”), mivel a populáris regiszterből csupán olyan kortárs példákat tudtak felmutatni, amelyek szélsőségesen egyszerű formájukkal, profán témaválasztásukkal és trágár nyelvezetükkel legfeljebb a kimúlás előtti „degeneráció” bizonyítékaiként

10

11

jában a meggyónt elítélt „Jer, halál!” (Welcome	death!) felkiáltással egyenesen sóvárogja a megváltó
halált.
Lásd Andrew Lycett bevezető jegyzetét. In Rudyard Kipling, Barrack‐Room	Ballads (New York: Signet Books, 2003), 26.
Oscar Wilde, „A readingi fegyház balladája”, ford. Kosztolányi Dezső, Nyugat, 19. évf. 1926/10.

„

132

tiszatáj

voltak felhozhatók.12 Ám épp a XX. század derekán, amikor lesújtó látleletüket kiadták, a balladaköltés újabb lendületet vett az ún. folk	revival keretében, olyan énekes zenészek jóvoltából, akik tradicionális népballadák előadása mellett számtalan saját szerzeménnyel is előálltak, köztük jó néhány olyannal, amely nyíltan szerepet vállalt a nyugati társadalmak modern
átalakításában, emancipációs megreformálásában. Igaz, ez az újjáéledés leginkább a tengerentúlon ment végbe, például – Martin Luther King oldalán – az amerikai feketék szegregációja ellen folytatott küzdelemben, vagy általában a perifériára szorult néptömegek jogaiért vívott harcban.
Az 1960-as évek polgárjogi és pacifista mozgalmainak Bob Dylan lett az ikonikus amerikai dalnoka. Az eredetileg Robert Zimmerman névre hallgató ifjú énekes 1959-től a walesi
költő, Dylan Thomas iránti tiszteletének jeleként kezdte el használni a „Dylan” nevet. Ebben a
szimbolikus gesztusban a brit és az amerikai balladahagyomány közti sokrétű kapcsolat
újabb példáját fedezhetjük fel. Dalainak hátterében a modern európai költészeti hagyomány
mellett a bevándorlók nyomán a XVIII–XIX. században megsokasodó amerikai népköltések is
fontos helyet foglalnak el, a törvénykerülőkről szóló történetektől a szegény sorsúakat megéneklőkön át az egyéb társadalmi furcsaságokkal foglalkozókig. Változnak	az	idők (The	Times	
They	 Are	 A‐Changing) című, forradalmi hatású 1964-es albumának címadó darabját az énekes – jellemző módon – kottával együtt a kor befolyásos szaklapjában, a folkzene egyik fő orgánumának számító Broadside magazinban publikálta. Erről a lemezről két másik jellegzetes
szerzeményt is érdemes megemlíteni.13
A szegénység és törvényen kívüliség nyers összekapcsolását hajtja végre a Hollis	Brown	
balladája (Ballad	of	Hollis	Brown). Egy dél-dakotai farmerről szól, aki a nélkülözés és kilátástalanság miatti végső elkeseredésében utolsó megmaradt dollárját hét töltényre költi, s végez
feleségével, öt gyermekével, végül magával is. A szöveg a befejező sorokban a hét halál mellett hét új életről is szót ejt, mintha a babonás hit az elhunytak lelkét a halál beálltakor új testekbe költöztetné át (uo. 88). Az azonban nem tudható, hogy ez reményteli új kezdet-e, vagy
csak szakadatlan ismétlődése ugyanannak a sorsszerű tragikumnak.
Egy gyilkosság áldozatául esett fekete nő tragédiáját és a szégyenletesen részrehajló
igazságszolgáltatást énekli meg a Hattie	 Carroll	 magányos	 halála (The	 Lonesome	 Death	 of	
Hattie	Carroll) című darab. Az 1963-ban Baltimore-ban történt bűncselekmény során egy részegen dühöngő hotelvendég, a 24 éves William Zanzinger mért halálos csapást – a ballada
szövege szerint „minden ok nélkül” (for	no	reason), csak mert „történetesen épp olyanja volt”
(just	happened	to	be	feelin’	that	way) (uo. 99) – a szálloda bárjában dolgozó 51 éves családanyára, aki nem sokkal később a kórházban belehalt sérüléseibe. A fehér és nem mellesleg
jómódú férfit a bíróság végül gyilkosság helyett csak súlyos testi sértésben találta bűnösnek,
így hat havi elzárást és 500 dollár pénzbüntetést róttak ki rá, ami érthető módon közfelháborodást váltott ki, és nem csak a fekete lakosság körében.

12

13

Vivian de Sola Pinto és Allan Edwin Rodway, „Introduction”, in The	 Common	 Muse:	 Popular	 British	
Ballad	Poetry	from	the	15th	to	the	20th	Century, szerk. Vivian de Sola Pinto és Allan Edwin Rodway
(Penguin, Harmondsworth, 1965 [1957]), 49; vö. uo. 591–598.
Bob Dylan, The	Lyrics:	1961–2012 (Simon and Schuster, New York, 2016, e-könyv), 84. A The	Times	
They	Are	A‐Changing magyar fordítását lásd: Bob Dylan, Lyrics/Dalok (Európa, Budapest, 2017), 19–
21. Az itt idézendő többi dalszöveg fordítása nem szerepel ebben a válogatásban.

2019. május

133

„

Egy évvel korábban, 1962-ben játszotta először a rádió a szintén megtörtént eseten alapuló Donald	White	balladáját (Ballad	of	Donald	White), melynek alacsony sorból származó
hőse elítélt gyilkosként, akasztásra várva, mintegy az „utolsó szó” (final	words) jogán mondja
el élete alakulását (uo. 41). Beszámol róla, hogy árván és iskolázatlanul, egyéb lehetőségek
híján hogyan lépett a bűn útjára, s hogyan vált már fiatalon otthonává a börtön, ahol övéi
közt nyugalomban érezhette magát. A dupla balladastrófákból építkező vers éles paradoxonokban éri el megrendítő pillanatait: egyrészt akkor, amikor a börtönök zsúfoltsága miatt
szabadlábra helyezett fiú érzi, hogy számára a legfőbb veszélyt maga a társadalom (a szabad
élet) jelenti, s azért könyörög, hogy inkább csukják le megint, másrészt akkor, amikor halálra
ítélten annak örül, hogy se szülei, se barátai nincsenek, akiknek most fájdalmat okozna életének ily gyalázatos lezárulása. Befejezésül elbúcsúzik mindentől és mindenkitől, ám búcsúztában azért odaszúr egyet a hallgatóságnak. A kérdés, melyet nyomatékosan kívülállóként,
törvényen és társadalmon kívüliként intéz hozzájuk, úgy szól: az efféle gazfickók, amilyen ő
is, „vajon ellenségei vagy áldozatai a ti társadalmatoknak” (Are	they	enemies	or	victims	/	Of	
your	society)? Az időbeli, térbeli, sőt nyelvi távolság ellenére ez a kérdés Villon egyik történetét idézheti az olvasóban. A Nagy	Testamentum elején, a kalóz Diomedesről szóló epizódban
olvasunk arról, miként látja be Nagy Sándor makedón király, hogy a szegénység szükségszerűen törvénykerüléssel jár, s e belátás nyomán miként kegyelmez meg a „lator” (larron) kalóznak, sőt hogyan emeli jólétbe, ellenség helyett áldozatnak tekintve őt. „Éhségében gyilkol
a vad, / Embert bűnbe a kényszer űz” (Necessité	fait	gens	mesprendre	/	Et	faim	saillir	le	loup	
du	bois)14 – hangzik a végső determinisztikus bölcsesség a villoni műben, melynek képsora
szerint, ahogy a farkast csalja elő az erdőből és készteti gyilkolásra az éhség, úgy teszi az embert, ezt a szelídnek látszó – agresszív késztetéseit szublimáló – lényt ismét vaddá, „farkassá”
a túlélésért folytatott mindennapi küzdelem. E középkori háttér előtt szemlélve tűnik elő igazán Dylan balladájának aktualitása, az, hogy a Donald White-féle modern „latrokat” kitermelő
szűkölködés milyen mértékben marad kívül a társadalom látókörén, avagy hogy a társadalom milyen mértékben nem is akarja látni a szegénység és a bűnözés lehetséges kapcsolatát.
1955-ben nagy médiavisszhangot váltott ki egy 14 éves fekete fiú története, akiről Dylan
szintén 1962-ben költött balladát Emmett	Till	halála (The	Death	of	Emmett	Till) címmel. A fiút brutális kegyetlenséggel kínozta halálra két fehér férfi mondvacsinált okokból – ahogy
Dylan fogalmaz: „merő szórakozásból”, a fiú „lassú halálában” lelve örömet (just	for	the	fun	of	
killing	 him	 and	 to	 slowly	 watch	 him	 die, 29). A törvényszék sokak döbbenetére elfogadta a
gyilkosok érvelését, akik azzal védekeztek, hogy a fiú molesztálta egyikük feleségét, és a bíró
végül felmentette a két férfit a vád alól. A ballada egyfajta figyelemfelkeltés vagy „emlékeztető” (reminder) kíván lenni. Narrátora a hírhedten feketeellenes XIX. századi „Jim Crowtörvények” szellemének és a Ku-Klux-Klan fajgyűlölő hagyományának továbbélését látja a bí-

14

Franςois Villon, Összes	versei (Budapest: Európa, 1992), 29; Franςois Villon, Oeuvres (Paris: Champion, 1992), 17. Diomedes meséje emellett a szuverenitás premodern fabulája is, mely – Marc Redfield
megfogalmazását előrevetítve – mintha azt demonstrálná, hogy „szuverén az, aki a [latorságról, kalózságról] dönt – aki képes a másikat [latornak, kalóznak] nevezni és ezt a nevet a másikra ráragasztani” (vö. Marc Redfield, A	terror	retorikája:	töprengések	9/11	és	a	terror	elleni	háború	kapcsán, ford.
Fogarasi György, Szeged: Americana e-könyvek, 2019, II. rész., 1. fejezet, http://ebooks.americanaejournal.hu/hu/, megjelenés alatt).

„

134

tiszatáj

rói döntésben.15 Dallamát Dylan – amint erről egy 1962. március 11-i rádióműsorban maga
beszélt – egy zenésztársától, Len Chandlertől „lopta”, aki eredetileg egy másik akkori tragédiát, egy húsz gyermekáldozatot követelő coloradói buszbalesetet énekelt meg vele.16
A modern balladaéneklés emblematikus női képviselője a szintén amerikai állampolgárságú, egyébként mexikói és skót felmenőktől származó Joan Baez, aki Dylannel nagyjából egy
időben, 1960-ban indult, és Dylannel együtt lépett fel az élelemért és munkáért meghirdetett
1963. augusztus 28-i washingtoni tömegtüntetésen, melyen Martin Luther King Van	egy	ál‐
mom (I	Have	a	Dream) beszéde is elhangzott. Noha Baez inkább előadóként, mint alkotóként
vált jelentős énekessé, mégis fontos említést tenni róla, egyrészt azért, mert lemezeire az
évek során számos népballadát is felénekelt, melyeket 1972-ben külön albumon jelentetett
meg The	Joan	Baez	Ballad	Book címmel, másrészt azért, mert az általa népszerűvé tett szerzemények éppúgy társadalomkritikai irányultságúak voltak, mint Dylan balladái. Ilyen például a feleségét és annak szeretőjét meggyilkoló féltékeny férjről szóló dala, A	9‐es	számú	fo‐
goly (El	preso	número	9), 1960-ból, mely eredetileg Roberto Cantoral alkotása, és sok tekintetben Oscar Wilde börtönballadájának hasonmása. De ilyen még inkább a Sacco	és	Vanzetti	
balladája (La	ballata	di	Sacco	e	Vanzetti) 1971-ből, mely az 1920-ban ártatlanul perbe fogott,
halálra ítélt, majd többszöri fellebbezések után 1927-ben villamosszékbe küldött két olasz
bevándorló – Nicola Sacco, cipész és Bartolomeo Vanzetti, halárus – balsorsáról emlékezik
meg. Koholt vádak alapján találta őket bűnösnek a bostoni törvényszék, rablás és gyilkosság
bűntettében, holott valójában anarchista nézeteik és szakszervezeti aktivitásuk miatt szúrták
a hatalom szemét. Kivégzésüket a San Franciscótól Londonig fellángoló tömeges tiltakozások
sem tudták megakadályozni. Történetükről 1971-ben készült játékfilm Giuliano Montaldo
rendezésében, melyhez Woody Guthrie 1947-es balladáitól (Ballads	 of	 Sacco	 and	 Vanzetti)
inspiráltan Ennio Morricone írt zenét, s a két tragikus hős balladáját Joan Baez adta elő, három részben. Az angol nyelvű dalszövegeket maga Baez írta az áldozatok leveleinek felhasználásával. Baez ebben egyébként a Guthrieval összedolgozó Pete Seegert követte, aki a század közepén Szép Margaret, Barbara Allen vagy Jesse James története mellett nemcsak a Titanic 1912-es katasztrófáját énekelte meg, hanem – Saccónak fiához írt levele alapján – a két
anarchista elleni pert is dalba öntötte. Az 1950-es évek második felében ugyancsak Seeger
tette népszerűvé az erőszakmentesség és a polgárjogi mozgalmak himnuszává vált Győzni	fo‐
gunk (We	 Shall	 Overcome) gospelt is, melyet Joan Baez az 1963-as tömeggyűlésen háromszázezer emberrel énekeltetett, maga Seeger pedig 1964-es Broadsides:	 Songs	 and	 Ballads
című albumára is felénekelt.

15

16

A Ku-Klux-Klan mozgalom közelmúltbeli filmes bemutatásaként Quentin Tarantino XIX. századba
visszatekintő balladisztikus műve, a Django	 elszabadul (Django	 Unchained, 2012) említhető, míg a
mozgalom XX. századi továbbélését – az 1970-es évekbe, a polgárjogi mozgalmak közegébe helyezve
– Spike Lee Csuklyások (BlacKkKlansman, 2018) című munkája ábrázolta.
Daniel Karlin, The	Figure	of	the	Singer (Oxford University Press, Oxford, 2013), 191. Az illető rádióműsorban debütáló ballada, melyet Dylan csak tíz évvel később, 1972-ben a Broadside	Ballads 6. kötetében adott ki lemezen a Donald	 White	 balladájával együtt, azonnal elnyerte a műsorvezető,
Cynthia Gooding tetszését, aki azért dicsérte, mert a dalszöveg „a legkevésbé sem kelti azt az érzést,
hogy meg van írva” (it	doesn’t	have	any	sense	of	being	written), mivel nincsenek benne „nyakatekert
költői frázisok” (poetic	contortions). Mintha csak Wordsworth jó másfél évszázaddal korábbi, költői
dikcióval szembeni szólamait hallanánk.

2019. május

135

„

Mindebből látható, hogy a romantikus műballadák örökségén túl a broadside balladák
hagyománya – akár a vándorló („lopott”) dallamokat, akár a tragikus esetekre kihegyezett
hírközlő funkciót tekintjük – is elevenen él tovább a XX. század második felében, igaz, javarészt a tengeren túl. S nem pusztán magányos dalnokok alkotásaiként, hanem zenekarok kollektív szerzésében és előadásában is, „rockballadák” formájában. Sőt, talán napjaink történetmondó rapzenéjét és street	 art	 alkotásait is idevonhatjuk. E példák tárháza minden korábbinál látványosabban veti fel a „népballada” és a „műballada” kezdettől problematikus
megkülönböztetésének kérdését, mint ahogy a ballada irodalmi státusának kérdését is. Amikor 2016-ban az irodalmi Nobel-díj friss elnyerőjeként köszönetet mondó Bob Dylan saját
szerzeményeinek zenei oldalát hangsúlyozta, annak adott hangot, hogy korántsem magától
értetődő egyáltalán „irodalomnak” tekinteni ezeket az alkotásokat. Ahogy Shakespeare sem
olvasásra, hanem színpadi bemutatásra szánta műveit, úgy a balladaköltő is előadásban,
énekes-zenés produkcióban gondolkodik, a modern hang- és mozgókép-rögzítési technikák
megjelenésével pedig hang- vagy filmfelvételben is.17 A ballada története egyebek mellett arra figyelmeztet bennünket, hogy a kimondott vagy írott szó művészete – énekléssel, zenével
vagy akár tánccal is kiegészülve – gyakran olyan formát ölthet és funkciót hordozhat, amely
nem könnyen szorítható az irodalomról mint írásról és néma olvasásról, illetve mint fiktív
szövegről alkotott szokványos elgondolásaink keretei közé. A balladák szerzői-előadói mintha személyükben is hordoznák ezt a komplexitást. Ha a Mr.	 Tambourine	 Man alkotójában
meglátjuk ezt a sokféleséget, akkor talán a Tamburás	 öregúréban is megpillantjuk majd, és
akkor a ballada nem annyira letűnt korok népi vagy népieskedő történelmi relikviájaként fog
állni előttünk, mint inkább a „populáris kultúra” próteuszi módon átalakuló, velünk változó
és mindig kortárs elevenségének talán legtanulságosabb példájaként.

17

Bob Dylan, „Nobel Prize acceptance speech”, The	 Independent, 2016. december 11. Ez a gondolat
Dylan néhány hónappal későbbi Nobel-előadásának is alapmotívuma lett: The	Nobel	Lecture (Simon
and Schuster, New York, 2017).

		Az	utolsó	oldalon		

SZÍV ERNŐ

Szülővárosom
És egyszerre csak meghallottam a szülővárosom nevét a rádióban. Énnekem ilyenkor
rendesen nagyot dobban a szívem. Meglátom leírva, hallom a hírekben, dobbanás, piffpuff. Pedig ha egy ilyen szétszakadt, megesett alföldi kisváros neve bekerül a hírolvasók
papírjai közé, az nem jelent jót, baleset történt, bűnügy, tragédia, valami slágerkriminalisztika. De hogy minek szól ez a dobbanás mégis, én jól tudom. Hát persze,
a gyerekkornak. A múlt váratlan fölkavarodásának, mintha egy konfettis üvegcsét ráznánk meg, merthogy az élet fölét, nagyját, azt a több-kevesebbet, fájdalmat, félelmet, jót
és rosszat ott tanultam meg. Mennyi minden zsúfolódik egy névbe. Idős asszony volt,
bölcsen beszélt a rádióban, merthogy ez a település neki is szülővárosa volt, innen vitték
el a családjával, ő hatévesen élte meg mindezt, emlékszik mindenre, emlékszik a gettóból vezető, az állomáson véget érő kora nyári gyalogútra, emlékszik a helyiek gúnyára,
közönyére, csöndjére, a csendőrök parancsszavaira, az állomáson várakozó vasúti kocsikra, hogy döngtek az ajtók. Túlélte. Aztán később visszahozta a gyerekeit ide, ebbe a
városba, és visszahozza az unokáit is. Járnak évente. Itt állt a szülőház. Itt voltak a redőnyös, fahéjszagú kis boltok, a műhelyek, a kereskedések, hol zsírpapírra írt dülöngélő
számoszlopokat a tintaceruza, itt állt a zsinagóga. Írt erről egy könyvet is, tanúság, emlékezés. Erről a könyvről beszélt. És nekem nem csak azért dobban meg újra a szívem,
mert a szülővárosomról volt szó, hanem mert egy regényben, egy lassan készülő, igencsak terjedelmes nagyepikában pontosan azt is megírom, kimunkált hősökkel és figurákkal, kitalált és életre keltett alakokkal, ami vele és a családjával történt ott, ahol szűk
harminc év múltán én is világra jöttem a városi szülészeten, egy meleg októberi napon.
Hiszen szemtanú! Hiszen el fog nekem mondani mindent! Beavat! Hozzáférést biztosít!
Hiszen a valóság, ez a nagyon is kétséges, nagyon is bonyolult valami, amihez talán a hitelesség érzése párosulna a leginkább, az az érzés, hogy így volt, így történt, korrekt és
pontos a beszámoló. És szerencsém is lett, mert az idős hölgy másnap, fantasztikus: már
másnap! a szomszédban dedikált, egy kicsiny, de annál kedvesebb könyvesboltban.
Odasiettem azon a vasárnap délelőttön. Ott ült a néni a sarokban, irkálta alá szépen a
könyvét. Kivártam a sorom. S amikor eléje értem, kimondtam én is a szülővárosom nevét, tulajdonképpen örömmel és várakozással ejtettem ki, mint aki közösséget támaszt,
mint aki összetartozást feltételez, kimondtam azt a nevet, csakhogy egyszerre mintha
azt hallottam volna, hogy na, nem, ezt aztán igazán nem, hogy zárulnak ajtók és ablakok,
riglik zörögnek, lakatok és ajtózárak csattognak, hogy hallgatni kezd, hogy gyanakvó és
fürkésző csöndbe menekül mindaz, ami pedig tanúskodhatna nekem. Pedig tényleg csak
a szülővárosunk nevét mondtam ki.

IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

az Emberi Erőforrások Minisztériuma
és a Nemzeti Kulturális Alap támogatásával.

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
SINKOVICS BALÁZS korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu	
Online változat:	tiszatajonline.hu	
Szerkesztőség: 6720 Roosevelt tér 10–11. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

