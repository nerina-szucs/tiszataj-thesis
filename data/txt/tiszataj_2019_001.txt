Ára: 600 Ft
Előfizetőknek: 500 Ft

73. É V F O L Y A M

EURÓPAI ELSŐKÖNYVESEK
Csutak Gabi
Jan Kristoffer Dale
Ivana Djilas
Weronika Gogola
Matěj Hořava
Giorgos Panagi
Matteo Trevisani
Krešimir Bagić
Bozsik Péter
Kóbor Adriána
Nagy Dániel
Szőllősy Balázs
Tornai József
versei

Farkas Zsolt
Lőrincz Csongor
tanulmánya

TISZATÁJ 2019/1

Klajkó Dániel beszélgetése
Kemény Istvánnal

1

2019. január
9 770133 116008

19001

CMYK

Tartalom
LXXIII. évfolyam, 1. szám / 2019. január
Európai elsőkönyvesekről (Karádi Éva) ...................................................................................
MATTEO TREVISANI

Fulgur Conditum Summanium (Höhn Darinka fordítása) .............................................................................................................

3
4

IVANA DJILAS

A ház (Rajsli Emese fordítása) ...................................................... 10

WERONIKA GOGOLA

Apránként (Sipos Tamás fordítása) ........................................... 15

JAN KRISTOFFER DALE

Nem idevalósi (Domsa Zsófi fordítása) .................................... 18

MATĚJ HOŘAVA

Pálinka. Bánáti prózák (Peťovská Flóra fordítása) ............. 21

GIORGOS PANAGI

A csábító (Pávai Patak Márta fordítása) ................................. 24

CSUTAK GABI

Leia hercegnő hazafelé száguld ................................................... 27

TORNAI JÓZSEF

Ars poetica; Kínzóoszlop; Kis-dunai emlék ............................ 32

BOZSIK PÉTER

Miért nem olvasunk verseket?; Reklám; Áldás hava; Vásári tangák, Nőnek indul ............................................................. … 34

KREŠIMIR BAGIĆ

Le kellene bontani a falakat (Fordították az ELTE BTK
horvát szaka műfordító műhelyének hallgatói: Beloberk
Petra, Kanizsai Dorottya, Lajos Máté, Perak Dalma) .......... 37

NAGY DÁNIEL

Testhőmérséklet; Boldog; Aki szerelmes ................................ 47

KÓBOR ADRIÁNA

FÜRDÉS VÁJT VÁLYÚBAN … ( késleltethető ); Improvizáció ..................................................................................................... 50

SZŐLLŐSY BALÁZS

Négy Bugge Wesseltoft-koncert között; Mohamed hazahúz; Viszlát, és kösz ...................................................................... 55

„…bármilyen tudás elengedése az önkéntes halál felé mutat” (Klajkó Dániel beszélgetése Kemény Istvánnal) ....................................................... 58
FARKAS ZSOLT

A magyar nyelvtörténeti diskurzus problémái .................... 64

LŐRINCZ CSONGOR

A rezonancia biopoétikája ............................................................. 83

mérlegen
KOCSIS LILLA

Kényszerített pillanat (Csutak Gabi: Csendélet sárkánnyal) ......................................................................................................... 105

KLAJKÓ DÁNIEL

„Igazi nagy költő szeretnék lenni” (Kemény István: Nílus) ........................................................................................................... 108

FAZEKAS SÁNDOR

Töredezettségmentesítés (Szilasi László Luther kutyái
című regényéről) ............................................................................... 112

GÖMÖRI GYÖRGY

Szilasi László: Luther kutyái ......................................................... 114

MÁRJÁNOVICS DIÁNA

„Jár a képzelet, mint a huzat” (Szív Ernő: Meghívás a
Rienzi Mariska Szabadidő Klubba) ............................................ 116

BALÁZS-HAJDU PÉTER – MACZELKA CSABA „Jobb aranyat csinált a császárénál is”
(Fazekas Sándor [szerk.]: A szebeni Nicolaus Melchiornak tulajdonított alkímiai mise és utóélete) .......................... 119
művészet
PATAKI FERENC

Laci (Rajzvázlat Miklosovits Lászlóról) ................................... 123

Az utolsó oldalon
SZÍV ERNŐ

A regény és az ujjam ......................................................................... 124

Illusztrációk
Válogatás MIKLOSOVITS LÁSZLÓ kiállításának anyagából (Tiszatáj Galéria, 2018. október 11–26.) a címlapon (Magyar történet), a 3., 14., 23., 82.,
107., 118. oldalon és a belső borítón.

Európai elsőkönyvesekről
18 éve indult a Francia Intézet kezdeményezésére a Budapesti Nemzetközi Könyvfesztivál keretében az Európai Elsőkönyvesek Fesztiválja. Évente közel húsz fiatal
író vesz részt ezen a találkozón az európai kulturális intézetek, a EUNIC és a könyvfesztivál meghívására. Katalógus készül első, a hazájukban díjat nyert regényükből
vagy prózakötetükből vett részletekkel az eredeti nyelven, angolul és magyarul,
fordításokat közölt a műveikből a litera.hu, évekig a Lettre és az Élet és Irodalom is,
s a sikeres bemutatkozás után sokuknak egész kötete megjelent magyar kiadóknál.
Angol, francia, ír, holland, belga, portugál, spanyol, olasz, ciprusi, német, svájci, osztrák, dán, norvég, finn, észt, lett, lengyel, cseh, szlovák, szlovén, horvát, román, bolgár és magyar pályakezdő írók voltak az évek során az elsőkönyvesek között. Köztük volt Dragomán György és Grecsó Krisztián, magyarul is megjelent kötete utóbb
olyan szerzőknek közülük, mint a svájci Arno Camenisch, a belga David van Reybruck, a román Filip Florian, a lett Inga Żolude, a francia Olivier Bourdeut, az osztrák Verena Rossbacher, a németül író délszláv Saša Stanišić, a finn Tommi Kinnunen, az olasz Alessandro Mari, a cseh David Zábranský és Dora Čechova, a lengyel
Weronika Murek, a portugál Rui Cardoso Martens, a holland Gerbrandt Bakker,
a ciprusi Maria A. Ioannou és még sokan mások.
A Tiszatájban most a tavalyi elsőkönyvesek írásaiból közlünk válogatást.
Karádi Éva

HOSSZÚ, FORRÓ NYÁR

„

4

tiszatáj

MATTEO TREVISANI*

Fulgur Conditum Summanium
Másnap visszamentem a Forum Romanumhoz. Szombat reggel volt, az egész területet napszemüveges, színes túraruhás turisták lepték el. Az idegenvezetők mikrofonba beszéltek, miközben esernyőkkel és kis botokkal hadonásztak.
Fáradt voltam, egész éjjel azon a szertartáson járt az agyam, aminek véletlenül
lettem részese, mégsem jutottam semmire. Mielőtt mindez megtörtént, az utóbbi
heteket azzal töltöttem, hogy az antik mágia történetéről szóló kurzusomra készültem, amit októberben kellett volna megtartanom. Évek óta tanulmányoztam az ókori mágiát, a rítusokat, amelyeket azért tartottak, hogy lecsendesítsék az istenek haragját, vagy hogy elűzzék az ellenség szerencséjét. De a tegnapi szertartás semmi
eddigihez nem volt fogható. A mágia hagyományában a helyszínnek létfontosságú
szerepe van, szóval az sem lehetett véletlenszerű, amit én pillantottam meg a Dioszkuroszok oszlopainak tövében. Bíztam abban, hogy ha megtalálom a pontos helyet, ahol a szertartás zajlott, további jelekre bukkanok majd.
A Via dei Cerchin hagytam a robogómat, majd a Via San Gregorio felőli bejáraton
mentem be: azt terveztem, hogy innen felmegyek a Palatinuson a Szent Sebestyéntemplomig, aztán a Farnese-kerttől jobbra elterülő lépcsősoron sétálok le a Forumhoz. Megváltottam a belépőt, majd igyekeztem eltűnni a tömegben. Attól féltem,
hogy valaki követ, bár én magam sem értettem, honnan jön ez az aggodalom. Elkezdtem véletlenszerűen bolyongani, úgy tettem, mintha érdekelnének a dolgok,
amiket megpillantok, de valójában semmire sem tudtam koncentrálni. Végül, amikor már biztos voltam benne, hogy egyszerű turistának tűnök, elindultam a hely felé, amire emlékeztem.
A Via Sacra végéből láttam a Tabularium oszlopsorát. A Tabularium teraszát
használtam viszonyítási pontként, hogy megtaláljam a szertartás pontos helyszínét
valahol Castor és Pollux antik templomának oszlopai körül.
Az ikertestvérpár története kapcsán különböző antik hagyományok keltek
szárnyra. Legendájuk az égbolt megfigyelése közben született meg. Léda, Spárta ki*

Matteo Trevisani (1986, San Benedetto del Tronto) olasz író és újságíró, a Nuovi Argumenti, a Rivista
Studio és az Ultimo uomo munkatársa.
A villámlás könyve az első regénye. A szerző és a nevét viselő elbeszélő izgalmas útra viszik az olvasót Róma különböző korszakain és titkain keresztül, a villám ősi kultuszának nyomait követve, le
egészen az alvilágba, majd vissza az élők (vagy magukat annak vélők) közé. A jóslás tudományának
ősi római hagyományára és antik latin forrásokra építve A villámlás könyve halál és újjászületés lenyűgöző története, amely két dimenzió és két világ között jár át, egy tér-idő kontinuumban kapcsolva össze a mai fővárost az ősi várossal, ugyanakkor eredeti és meglepő könyv a felnőtté válásról.

2019. január

5

„

rálynéja hozta őket napvilágra, miután együtt hált Zeusszal, aki Hattyú képében
csábította őt el. Nem véletlen, hogy a Hattyú csillagkép az égen éppen az Ikreké mellett helyezkedik el.
A mítosz szerint, amint Léda hazaért, egyesült férjével, Tündareósszal is, majd
ebből a kettős egységből született Castor és Pollux, görög nevükön Kasztor és Polüdeukész, a kiváló lovas és az ökölvívó. Rengeteg történet született a testvérpárról, a
leghíreseb mese szerint együtt indulnak útnak Iaszónnal és az argonautákkal az
aranygyapjú nyomában. Egy másik legenda szerint az ikrekkel együtt két lánygyermek is született, az antik történelem legnagyobb háborújának hősnői: Helené
és Klütaimnésztra.
Spártából végül Rómába, egyenesen a Forum Romanum központjába ért az ikrek kultusza, templomukat Vesta temploma mellett építették meg. Kettősségüket titokzatosság, furcsa erők, elfeledett és titkos nyelvek, valamint a jövőbe látás különleges képessége lengi körül: egyszerre képviselik az elkülönülésben lévő egységet
és az egységben lévő elkülönülést. Ahogy belegondoltam, magától értetődő volt a
hasonlóság a legendához, mely Romolusról, Remusról és Róma rejtélyes születéséről mesél.
Miközben a Via Sacrán sétáltam, megpillantottam egy faragott gránittömböt,
amely a három oszlop egyike mögül látszott ki. Meglepődve saját bátorságomon átugrottam a kordont, majd sietősen fedezékbe vonultam.
A félelem helyét egyfajta izgatottság vette át, soha nem éreztem még ilyet.
Csak néhány lépést tettem, és azon kaptam magam, hogy máris az első oszlop
mögött vagyok. Amit az előbb távolról láttam, egy antik alapzat volt, amelyet mára
megviselt az idő. Közelebb léptem, a háttérben turisták és idegenvezetők zajongását
hallottam.
El tudtam képzelni a nagy szobrot, mely ezen a talapzaton itt állhatott, minden
bizonnyal valamelyik istenséget ábrázolta, a helyszínből kiindulva talán Vesta vagy
Herkules lehetett. Közelebb léptem, és arra lettem figyelmes, hogy egy fekete madár
csipegeti a körülötte lévő sárguló füvet. Holló volt. Mosolyogtam, amolyan szerencsehozó jelnek vettem, éreztem, hogy jó helyen járok.
A talapzat önmagában nem volt különösen érdekes, egy másfél méteres négyzet,
lemértem a kezemmel: körülbelül két tenyér magas. Magam sem tudtam, pontosan
miért, de megérintettem a kő közepét. Talán azt vártam, hogy valamiféle melegséget érzékelek, mint a felfedezők, akik a nemrég kialudt tábortűz parazsában keresnek nyomokat. Semmit nem éreztem.
Megsimogattam, az előző este látott szertartásra gondoltam. Meg voltam róla
győződve, hogy valamit a kőre helyeztek, és a három fáklya fénye akörül táncolt.
A holló továbbra is körülöttem repkedett, már-már örömmel fogadtam jelenlétét. Amikor a jobb kezemről a farmernadrágomba töröltem a port, észrevettem,
hogy a kő földes és fűvel benőtt részén egy felirat áll.

„

6

tiszatáj

Leguggoltam, hogy megfejtsem, közben néha-néha megfordultam és körülnéztem, nehogy váratlanul tetten érjen valaki. Kézzel arrébb toltam a talapzatot fedő
kőlap egy részét.
Három különálló betű tűnt fel:
FCS
Készítettem egy fotót a telefonommal, majd becsúsztattam a zsebembe. Utoljára
ránéztem a hollóra, úgy tűnt, mintha viszonozná a pillantásomat. Aztán újra átugrottam a kordont, és igyekeztem elvegyülni a Via Sacrán sétálgató tömegben.
Csak egy dologban voltam biztos: aki azt akarta, hogy meglássam az előző esti
szertartást, azt is akarta, hogy megtaláljam ezt a feliratot.
Egész éjjel a számítógépet és az egyetemi történelemkönyveimet bújtam. Első
lépésként kinyomtattam a Forum Romanum térképét, és bejelöltem rajta az előző
este történtek pontos helyét. Néhány óra leforgása alatt az íróasztalomon felhalmozódtak a latin feliratokkal teli lapok, képek már nem létező szobrokról és szertartások leírásai, amiknek viszont az általam látottakhoz semmi közük nem volt.
Nagyobb szerencsém volt a kőbe vésett betűkkel kapcsolatban. A felirat rengeteg jelentése közül az egyik a Fulgur Conditum Summanium kifejezés volt, azt a helyet jelölte, ahol régen villámcsapás érte a földet. Az antik Rómában nagyon tisztelték a villámokat, úgy hitték, az isteni akarat közvetítői. A rómaiak a villámlás kultuszát és a villámok ismeretét az etruszk mitológiából vették át, ők helyezték elsőként
minden jelenségüket különböző istenek oltalma alá. Kilenc istenségnek volt hatalma a villámlás felett.
Lassacskán a kultusz leegyszerűsödött. A legenda szerint az éjszakai villámok
egészen a pokolig vájtak utat maguknak, olyan intenzitással, hogy az ember térde
beleremegett. Annak a gondolata, hogy a felettünk történő jelenségek gyökeret
ereszthetnek az alattunk lévő világban, számtalan következményt von maga után,
még azt is feltételezhetjük, hogy a föld mélysége az ég titkait rejti magában, és
ugyanez fordítva is igaz. A derült égbolt mellett is előforduló nappali villámok viszont Jupiter, az istenek atyja tulajdonába tartoztak, akinek nyilai Róma ellenségét
találták el, szétkergetve így hadseregüket. Summanus egy kisebb istenség volt, aki a
pokolba érkező éjjeli villámokat felügyelte.
Amikor a villámok a földbe csaptak, átjárókat nyitottak meg az élők és a holtak
világa között. Az éjjeli villám sújtotta területek olyan elátkozott helyszínekké váltak,
amelyeket el kellett tünteni a szem elől. Így a papok valódi temetési szertartást tartottak minden tárgyért vagy helyért, amibe villám csapott, aztán mindent egy nagy
márványkő alá temettek, egyrészt, hogy megtisztítsák a területet, másrészt, hogy
lezárják az átjárót az élet és a halál világa között. Az F C S mozaikszót vésték a márványba, ami azt jelentette: „Ezen a helyen Summanus isten villáma megrepesztette
a földet.”
Summanus egy kecske külső jegyeit viselte magán, neve pedig egyértelműen a
Summus Manium, vagyis a Kezek legnagyobbika, a halottak lelke kifejezésből szár-

2019. január

7

„

mazott. Nem volt nehéz rájönni, ki is ő valójában: Plútó, azaz Hadész, az alvilág istene. Ahogy egy könyvben olvastam, ünnepe június 20-ára esett, amikor rengeteg zarándok gyűlt össze az emlékének szentelt templomban a Circus Maximus közelében, hogy tiszteletét fejezze ki az isten előtt.
Lakomákat tartottak, állatokat beleztek ki, és jövendölést mondtak. A világ akkoriban még nem egynek számított, hanem legalább kettőnek, a valóság ingázott a
kézzel fogható élet és a hiedelmek világa között. Hadész éppen annyira volt valós,
mint a jövő, sőt, Hadész maga a jövő volt.
Valaki azt akarta, hogy észrevegyem azt a feliratot, és megismerjem a villámok
történetét. Aznap éjjel, ahogy a számítógép fénye megvilágította arcomat, azon töprengtem, miért éppen hozzám kellett eljutnia ennek az üzenetnek? Mégis mit kellene kezdenem vele? Az jutott eszembe, még ha egy hatalmas hibáról volna is szó,
még ha össze is kevertek volna engem egy másik személlyel, kell, hogy legyen valamiféle jelentése ezeknek a furcsa szavaknak. Olyan volt, mint amikor abban próbálunk értelmet keresni, hogy a földre esett könyv miért éppen egy bizonyos oldalon
nyílik ki: próbáltam megfejteni, hogy a világ vajon miért sodorta utamba a villámokat, és mégis mit kellene velük kezdenem.
Fekete méhek
Ahogy átsétáltam a Campo de’ Fiorin, megálltam néhány pillanatra Giordano Bruno
szobra előtt. Kívülről tudtam élete történetét, Nolához, Párizshoz, Oxfordhoz és Velencéhez való kötődését, sőt valamilyen furcsa módon úgy tekintettem rá, mint
amolyan nevelőapára, bizonyos szempontból az is volt nekem. Egyetemi pályafutásom első vizsgája De l’infinito, universo e mondi című könyvéről szólt, ez olyan belső
ébredések sorát indította el bennem, amely aztán egy tetoválásban öltött elpusztíthatatlan jelet a jobb karomon: Brunót ábrázolta, lángok nyaldosták, körülötte bolygók, amelyeknek létezését feltételezte, a képen ez az írás futott körbe: Qui auget scientiam auget et dolorem. Valóban úgy gondoltam, hogy minél többet tudunk, annál
nagyobb a fájdalmunk is? Nehéz kérdés, de az biztos, hogy rég felhagytam azzal,
hogy vágyakozással gondoljak a boldogságra, inkább amolyan gyermeki játékként
tekintettem rá, számomra olyasmi volt, amin az ember akkor ábrándozik, ha esténként fáradt, álmos, és nem képes semmi mást csinálni. Vagy talán éppen egy apró
lépés lett volna a tudatosság irányába? Ahogy Mulini lakása felé sétáltam, és közben
megpróbáltam a lelkem mélyére ásni, azt gyanítottam, hogy ezt a bizonyos lépést én
már megtettem. Otthagytam a szobrot, és tovább haladtam a Librari tér felé.
Felszóltam a kapucsengőn, megmondtam a nevem, és hogy a professzorhoz jöttem. Felmentem a legfelső emeletre, és egy színesbőrű lányt pillantottam meg, aki a
küszöbre csúsztatta a lábát, így támasztotta ki az ajtót. Egyszerre keveredett benne
valamiféle karibi és keleti vonás, fekete haja a tarkóján volt összefogva. Fogalmam

„

8

tiszatáj

sincs, miért, de azt képzeltem, hogy hátul egy masni van rajta. Nem lehetett idősebb
huszonöt évesnél, visszafogott volt, de gyönyörű.
– Szóltam a professzor úrnak, már várja – mondta, és intett, hogy lépjek be. Bólintottam és megköszöntem.
Ahogy beléptem az előszobába, ami egykor egy értelmiségi szalonként működő
tágas helyiségbe vezetett, észrevettem, hogy sok minden megváltozott. Emlékeztem
egy 1300-as évekbeli oltárképre, amely a lakás legsötétebb zugába volt rejtve, nehogy a napfény tönkretegye. Most nem láttam sehol. Minden rendezett volt és patyolattiszta, nagyon különbözött attól a bohókás összevisszaságtól, ami néhány évvel ezelőtt élettel töltötte meg a lakást.
A dolgozószobához a szalonon át vezetett az út, a magányosan álló zongora tetején megpillantottam Letizia egyik bekeretezett fiatalkori képét. Beléptem a dolgozószobába: Mulini az ablak mellett üldögélt, egy faragott bot fogantyúján pihentette
mindkét kezét. Nem így emlékeztem rá, eljárt felette az idő. A Giubbonari utcát figyelte, arcán gúny és rosszallás tükröződött.
– Tanár úr – szólítottam meg.
– Trevisani – válaszolt, anélkül hogy felém fordult volna –, mi az akarat ellentéte?
– A szükség, tanár úr.
Barátságosan kuncogott, köhécselve bólogatott hozzá. Majd megfordult, és a bot
segítségével közelebb jött. Néhány másodpercre megöleltük egymást, arcszesz és
pipadohány illata érződött a bőrén. Szerettem ezt az illatot, múltbéli dolgokra emlékeztetett. Az íróasztalhoz ültünk, mint a régi szép időkben, amikor a diplomamunkámról eszmecseréztünk.
Megemlítettünk néhány jelentéktelen dolgot, főleg én beszéltem. Ő azt mondta,
nincs sok mesélnivalója, felesége halála óta minden napja egyformán telik. Csak
Ines – minden bizonnyal az engem fogadó lány – jelenléte nyújt hatalmas segítséget
a ház és a könyvtár gondozásában. Meséltem neki különböző munkáimról a folyóiratnál és a könyvkiadónál, meg a felderítő útjaimról. Meglepődött, hogy teljesen
felhagytam a tudományos pályával.
– Nagy tudós lett volna magából, ha akkor rám hallgat. Az biztos, hogy soha nem
lett volna híres, de az csak használ. Milyen kár.
– Hoztam valamit – mondtam, próbáltam figyelmen kívül hagyni a szavaiban rejlő fullánkot. Igaza volt, sok minden lehetett volna belőlem, többek között az ókori
történelem tudósa is.
Elővettem vászonszatyromból a piros dobozt, amit Silvia lakásából loptam el, és
a hatalmas, sötét faasztalra csúsztattam. Mulini kinyitotta, kezébe vett egy követ, és
mielőtt még azt a szemétől pár centire emelhette volna, mellkasára ejtette távollátó
szemüvegét, majd elsápadt.
Ezután heves lelki felindultság közepette tért magához. Eltelt néhány perc, újra
megnézte mind a hat követ, majd mielőtt az utolsót is letette volna, mélyen a szemembe nézett.

2019. január

9

„

– Honnan szerezte ezeket?
– Egy barátnőmtől. Megmutatta, mert nincs tisztában az értékükkel. Gondoltam,
ön talán segíthet.
Bólintott, visszazárta a piros dobozt, és gondolataiba mélyedve hátradőlt a párnás karosszékben. Úgy tűnt, mintha hatalmas belső tusát vívna önmagával, kényelembe helyezte hát magát, hogy nyugodtan dönthessen arról, mit mondhatna.
– Az biztos, hogy tudok segíteni – mondta. Nem sokkal később kiment a szobából, el is feledkezett a botjáról. Hallottam, hogy Inest szólítja. Míg egyedül maradtam, körülnéztem: a dolgozószoba éppen olyan volt, amilyennek emlékeztem, nem
túl nagy, a terjedelmes polcok könyvekkel voltak telizsúfolva, egészen a plafonig értek, itt-ott néhány fából készült irattartó, a levegőben pedig dohány- és papírszag.
Minden ugyanolyannak tűnt, mint régen, kivéve egyetlen részletet. A trecentós oltárkép az ablakkal szemközti falon volt elhelyezve: Jézus keresztről való levételét
ábrázolta, amely így, utólag, van der Weyden műveihez hasonlított. Volt valami brutális abban, ahogy az a vakító fény megvilágította, nem is tudom, hogy lehetséges-e,
de az volt az érzésem, mintha a Jézus meztelenségét takaró élénkpiros lepel már
kissé kifakult volna.
– A túl sok fény ártalmas – bökte oda a tanár úr, mikor visszajött, és észrevette,
hogy az oltárképet bámulom. – Bizonyos dolgoknak a sötétség mélyén kell nyugodniuk, amint felfedik őket, elveszítik értéküket.
– Mint némelyik egyiptomi szobornak... – tettem hozzá.
– Pontosan. Vagy, ahogy Nietzsche figyelmezteti az olvasót a Vidám tudomány
elején: nimfája azzal játszadozik, hogy felfedi a szobrokat, lerángatja a leplet a márványról, hiszen nem tudja, hogy a felfedett igazság már nem több, mint vélemény.
Kezében vaskos könyvet tartott. Újra leült az íróasztalhoz, miután közben elment mellettem.
– Tudom, honnan származnak ezek a kövek. El is fogom mondani, aztán visszaadom őket, és arra kérem, hogy soha többé ne jöjjön ide. De előbb engedje meg,
hogy elmeséljek egy ősi történetet egy családról, jobban mondva egy család csonka
ágáról és a halottak egyik istenéről, akiről már mindenki megfeledkezett.
Kihúztam magam, és figyelmesen hallgattam.
HÖHN DARINKA fordítása

„

10

tiszatáj

IVANA DJILAS*

A ház
Az orosz
– El kell ásnunk József szobrát – mondja furcsa lelkesedéssel a férjem. – Emlékszel
arra a párra, akiket a nyáron ismertünk meg? Tudod, a hollandok. Mesélték, hogy
árulták a házukat, sokan meg is nézték, de egy istennek se tudták eladni, és akkor
valaki azt javasolta nekik, hogy el kell ásniuk egy Szent József-szobrot úgy fordítva,
hogy a bejárati ajtó felé nézzen. És egy hét múlva megjelent egy bevándorló, akinek
gyorsan kellett házat vennie, még mielőtt a családja is megérkezne Hollandiába. És
három napon belül aláírták a szerződést, és elintéztek minden papírmunkát. Azért,
hogy minél gyorsabban kiköltözzenek, még valami plusz pénzt is kaptak, és még a
bútorok egy részét és a konyhát is megvette tőlük az új tulajdonos. Úgyhogy vettem
egy József-szobrot, karjában a Kisjézussal.
– A sok hülyeségnél, amit elmondtál, sokkal jobban érdekel, hogy hol a fenében
találtál egy ilyen szobrot.
– Fölásták az egész várost, tudod. Hosszan araszoltam a dugóban, amikor észrevettem egy kegytárgyakra szakosodott boltot, gyertyákkal, keresztekkel, szobrocskákkal. És eszembe jutott az a holland pár és a József-szobor. De nem tudtam leparkolni, mert a környező utcákat is föltúrták. Olyan gyorsan változik a város, hogy
képtelenség megjegyezni, mi hol van. Alig tudtam ismét megtalálni a boltot. Bementem és megkérdeztem, van-e Szent Józsefük. Mindenféle szobor volt ott, az asztali
betlehem apró, kerámia- és fafiguráitól a méteres, viaszból faragott szent családig.
– Jól fest majd, ha Mária feje elkezd olvadozni. És egyáltalán, hova teszed majd?
– Nem tudtam eldönteni, hogy egy kis faszobrot vegyek, vagy egy nagyobb kerámiajózsefet. Végül a nagyobbat vettem meg, mert olcsóbb volt. Nem valami nagy
műalkotás, de ahhoz, hogy elássuk, nagyon is jó lesz, az a fontos, hogy Józsefet ábrázolja. Nem tudom, az is fontos-e, hogy a karjában ott legyen a Kisjézus is, de ártani
biztos nem árt.
Elképzelem, ahogy a hithű ateista férjem belép abba az átszellemült boltocskába,
a lángoló fejek közé, és megkérdezi, van-e Szent József-szobruk.

*

Ivana Djilas színházi rendező és neves publicista, Belgrádban született 1976-ban, 1999 óta Szlovéniában él. Művész. Szabadúszó. A karrierjének él. És a családjának. Az első házasságában, egy örökbe
fogadott és egy fogyatékos gyerekkel. Házzal, banki kölcsönnel, tudományos fokozattal és némi súlyfelesleggel rendelkezik. A ház az első regénye, lebilincselő stílusban, tele keserédes iróniával.

2019. január

11

„

– Az elárusítónő megkérdezte, milyen alkalomra kell, és én azt hazudtam, hogy
már a betlehemet készítem. Mire a legdrágábbakat kezdte mutogatni, és én szégyellhettem magam, hogy a legolcsóbbat veszem meg.
Minden nap úgy tűnik, elértük a legmélyebb pontot. A tulipánfa átültetése már
kifejezetten mély volt, noha romantikus is, de a babona és a szobor elásása már
földmélyi mélységeket jelent.
Egyszer, jó ideje már, meggyújtottunk egy vudubabát. Nem igazi vudubaba volt,
csak egy kis gondűző bábu. Az embernek a párnája alá kellett rakni, és akkor éjszaka, álmában a bábu elűzte a gondokat. Mi meg, az építési vállalkozóval való csúnya
ügyek végén, még az előző lakásban, amikor a pasi mindent tönkretett, meglopott
bennünket és lelépett, elhatároztuk, hogy a gondűzést egy kicsit meggyorsítjuk, és
megbeszéltük, hogy elégetjük a bábut. Abban is megállapodtunk, hogy közben csak
arra kell gondolnunk, hogy az az ember eltűnjön az életünkből, és nem arra, hogy
valami baleset történjen vele, vagy hogy dögöljön meg, noha lényegében ezt kívántuk neki. A bábut a hamutálba tettük, elszívtunk egy füves cigit, és elkezdtük elégetni. Egyáltalán nem volt egyszerű feladat, mert a bábu ruhája valami olyan anyagból
készült, ami nem akart meggyulladni, és mi bepánikoltunk, hogy soha nem fogunk
megszabadulni a pasitól és a disznóságaitól. Egy csomó ideig bajlódtunk, aztán bedobtuk a cserépkályhába. Nem állíthatom, hogy hatott a varázslat, mert a pasi már
korábban lelépett a pénzünkkel, de valahogy működött az, hogy megbeszéltük: nem
foglalkozunk vele többet, és valóban nem is foglalkoztunk. Talán József is segít majd
abban, hogy abbahagyjam az aggódást, ne folyton csak a házzal foglalkozzam, megnyugodjak, és nyugodtan megvárjam, hogy Szent József odavezesse a vásárlónkat.
– Van egy kis gond. A bejárati ajtónk előtt járólapok vannak, aztán meg már az
aszfalt. Hogy fogjuk elásni a szobrot?
Erre nem gondolt.
– Mi lenne, ha a zöldségesbe tennénk, az tulajdonképpen a háznak ugyanazon az
oldalán van, ahol a bejárati ajtó, kicsit srégen ugyan, de szerintem még jó lesz. Az a
fontos, hogy abban az irányban legyen, amerről az emberek bejöhetnek a házba.
Vagy elővehetnénk egy nagy virágcserepet, és abba tehetnénk.
Végül arra jutottunk, hogy a zöldségesben ássuk el. Kiástunk egy kis gödröt, még
Maks is segített. Folyton csak ásunk valamit. Lassan kész szakértők leszünk. Amikor
kiástuk a lyukat, titokban beletettük a szobrocskát, és a tetejére visszaültettünk egy
mentabokrot, a menta nem sínyli meg az ide-oda ültetgetést. És vihogni kezdtünk,
pedig nem szívtunk előtte, nem is kellett, ezúttal világos tudattal csináltuk a hülyeséget.
Néhány nap múlva fölhívtak bennünket az ingatlanosok, hogy egy orosz embernek keresnek házat. Kihangosítottam a telefont, és a férjemmel csak röhögcséltünk,
mint valami kölykök. Szent József akcióba lépett. Ez már az. Az oroszok gyorsan
kötnek üzletet, mert csak néhány napra érkeznek, hogy kimentsék a pénzt Oroszor-

„

12

tiszatáj

szágból és aránylag biztonságos helyre befektessék. Kösz, Putyin. Lehet, hogy erre
az emberre vártunk mindvégig. A mi oroszunkra.
Kiszállt az autóból, és a férjem rögtön azt mondta: – Ez nem fogja megvenni a
házat. Nézd, 400 eurós cipője van.
A konyhaablakból láttuk a fényes, fekete autóját, amelyet a félig elvadult, rendezetlen kertünk porában parkolt le. Az autóból egy igazi orosz szállt ki, legalábbis
szerintem ilyen egy igazi orosz. Egy tündérszép kislánnyal és a várandós feleségével
érkezett. Fényesre kefélt cipőjével a második lépésnél belebotlott a műanyag teherautóba, amelyet Maks parkolt le a járda közepén, és a cipőjére borult a teherautó
egész rakománya. A kislánya olyan volt, mintha egy magazinból lépett volna elő,
nyilván nem fogja soha a sarat túrni és a traktorral földet furikázni. Ez egy teljesen
fölösleges kör lesz, most fél órát udvariaskodhatunk valami miatt, amiről mindannyian tudjuk, hogy nem fog megtörténni. Szerencsére az ingatlanügynökség aznapra hat házlátogatást szervezett nekik, úgyhogy aránylag gyorsan elmentek.
– Nincsenek arany csapjaink – mondta a férjem.
Kellemetlen tud lenni, ha valaki úgy ítéli meg, olcsójános vagy.
A tulipánfa
– Magunkkal vihetjük a tulipánfát?
– A tulipánfát?
– Igen. Hisz a miénk. Illetve Maksé.
– Te megőrültél, nem tépheted ki a földből. A fának gyökere van.
– Nem tépném ki, hanem óvatosan átültetném.
– Ültethetünk másikat.
– Az nem lenne ugyanaz, ezt a tulipánfát azért ültettük, hogy majd együtt növöget Maksszal, és ha már nekünk mennünk kell, jöjjön a tulipánfa is.
– De hisz itt tovább növögethetne.
– Az új tulajdonosok kivághatják, vagy lemetszhetik az ágvégeit, és többé nem
nőne a magasba, megnyomorítanák.
– Te most komolyan beszélsz?
Nem válaszoltam.
– Nem ültethetsz át egy fát. Az nincs összhangban a fa természetével. A fának
huzamosabb időre van szüksége, hogy nőjön és fejlődjön, nem veheted emberszámba. Ha egy öregember fát ültet, tudja, hogy ő nem ül majd a hűvösében, mire a
fa megnő. A fák arra emlékeztetnek bennünket, hogy a világ előttünk is létezett, és
utánunk is létezni fog, már nélkülünk. A fa átültetése szimbolikus melléfogás.
– Az otthon eladása is szimbolikus melléfogás.
– Ez egy ház. Csak egy ház.
Ismét nem szóltam egy szót sem.
– És hová ültetnéd, hisz panelban fogunk élni.

2019. január

13

„

– Az épület elé.
– A városközpontban nem ültethetsz csak úgy el egy hatalmas fát az épület elé.
Megvannak erre az illetékes szolgálatok, a városrendezési és még ki tudja milyen
zöld tervek. Ne mondd, hogy soha nem láttad, hogyan metszik a fákat. Őrültség ez
az egész. Tulajdonképpen miért is beszélgetünk ilyesmikről?
Szünet.
– És ha a városi parkba ültetnénk? A várdombra? Ott annyi fa van, hogy észre se
vennék.
– Nem, te tényleg nem vagy normális.
Szünet.
– Nem fogok fákat átültetni.
Rövid szünet.
– Tényleg nem.
Másnap sétálni megyünk a városközpontba, a parkba. Nagy park. Inkább hegy.
Sok fa nő rajta. Erdőnyi. Megfelelő helyet keresünk a tulipánfánknak. Ez a fa akár
húsz méteresre is megnőhet, megfelelő térre van szüksége. Maks ide-oda szaladgál,
és egy útközben talált pálcával hadonászik. Időnként elesik. Csupa sár. Ma nagy divat a gyereket úgy nevelni, hogy kapcsolatban maradjon a természettel, ezért nem
akadályozzuk a fölfedezésben. Emiatt folyton sárosnak kell lennie.
– Ide! – teszek egy teátrális mozdulatot.
– Oké – mondja a férjem.
Összeesküvők lettünk, szeretem őt, amiért ezt rám hagyta. Hazamegyünk.
Kiássuk a fát egy hatalmas földlabdával, hogy ne sérüljenek a gyökerei. Ez azért
eltart. Nagyon sokáig. Nincs megfelelő szerszámunk, valami régi, túl kicsi ásólapátokat használunk. A gyökérlabdára egy lepedőt tekerünk, mivel nincs valami régi
darab, azok közül használunk föl egyet, amin aludni szoktunk. A barátainktól kölcsönöztünk egy utánfutót. Ekkor rájöttünk, hogy nincs az autónkon vonóhorog,
ezért egy autót is kölcsönkértünk. Ha elkap bennünket egy rendőr, ahogy a városi
parkban autózunk, majd a tulajdonost bünteti meg. Föltesszük a fát. Nagy már, sokat nőtt az öt év alatt. Gumipókokkal fixáljuk. Remélem, menet közben nem fog az
útra borulni. A hátsó ablakon át nem látni semmit. Várjuk a sötétet.
Az alvó Maksot betesszük a hátsó ülésre. Nem hagyhatjuk egyedül otthon. Jól betakarjuk. Elautózunk a parkba. Behajtunk a tilosba, és az erdei úton kanyargunk a
kiválasztott hely felé. Egy autót látunk útközben, az út mentén áll, a lámpái lekapcsolva. Valószínűleg szexelnek benne. Odaérünk. Éjszaka minden másként fest. Nagyon sötét van. Az autólámpák fényénél látunk neki az ásásnak. A sok ásástól már
mindenem fáj. Egyáltalán nem könnyű munka. Az erdőben a föld eleinte laza, de
ahogy mélyebbre jutunk, egyre tömörebb és átszövik a gyökerek, amelyeket nem
lehet átvágni. Elfáradok és abbahagyom. A férjem mint egy megszállott vagdossa a
gyökereket, eldöntötte, hogy ezt a baromságot mielőbb befejezi, ha már nyakig
benne vagyunk. Fázom. Már egy órája ásunk. Én még alszom is egy sort az első ülé-

„

14

tiszatáj

sen, magamra terítem az egyik takarót, amit Maksnak hoztunk. Figyelem a férjemet
az autó fényszórójának sugarában, olyan szexi. Mi lesz, ha majd nem gyújt az autó,
mert lemerítettük az aksit? Aggódom, nehogy valaki arra jöjjön. Aligha tudnánk elmagyarázni, hogy a saját fánkat költöztetjük. Miért nem foglalkoznak inkább a szexelőkkel? Nem maradhatunk tovább. Úgy döntök, elég mély már a gödör. A gyökér
majd tovább nő. Segítek a férjemnek leemelni az utánfutóról a fát. Néhány ágát letörtük. A kisebbek közül. Kinövi majd magát. Valamikor majd eljövünk megmetszeni, kialakítani a lombját. Betemetjük a gyökerét. Fölébresztettük a bogarakat. Egy
kicsit ferdén ültettük el. Egészen kicsit. Remélem, nem fog emiatt harminc év múlva
kidőlni.
Maks fölébred.
– Anyuci, pisilni kell.
És megöntözi a fánkat.
– Fázom, szeretnék hazamenni.
– Megyünk, kicsim. Befejeztük.
RAJSLI EMESE fordítása

KORPUSZ

2019. január

15

„

WERONIKA GOGOLA*

Apránként
Nyolcadik óra
[...] Nálunk nem volt szabad káromkodni, a legcsúnyább káromkodásunk a francba
vagy a fene volt. Milyen kár. Az embernek néha ki kell mondania azt, hogy kurva. Ez
így van jól, és ha jó, ha rossz valami, akkor a kurva illik oda a legjobban. Ez az igazság. Lehet, hogy azért, mert azok a legjobb szavak, amikben „r” betű van. Mint az ibrik, a gyömbér, az az író, Imre, vagy mint az én keresztnevem. De nálunk nem lehetett azt mondani, hogy kurva. Ezért szerettem annyira mamához és papához menni.
Mama a konyhában varrt a varrógépnél, papa ült a szobában a tévé előtt, lenémította a politikusokat, és teli torokból üvöltött: Te pina! Te pina! Te kibaszott kurva! Ez
nagyon tetszett nekem. Aztán a papa kikapcsolta a tévét, és velünk fetrengett a szőnyegen. Tevéset játszottunk, és a hátán portól tüsszögve jártuk körül a Matejko utcai apró lakást. Aztán egyszer, amikor már vagy sorban a tízediket tüsszentettem,
úgy döntöttem, hogy kipróbálom ezt a szót, és hangosan azt kiáltottam, hogy kurva!
De mama borzasztóan rám kiabált, és büntetésből nem mehettem fagyizni Argasińskihez. Ismét bebizonyosodott, hogy nincs igazság ezen a világon. Teresa néni
mindig azt mondta: Amit szabad Jupiternek, nem szabad a kisökörnek. Ez nagyon
nem tetszett nekem.
Különben is, ez nem csak a gyerekekről szól, a legrosszabb mégis kislánynak
lenni. Kisfiúnak lenni sokkal egyszerűbb. Ha verekszel, senki nem csúfol godzillának, mindenki azt mondja rád, hogy klassz srác, pisilhetsz állva az erdőben, és nem
kell félned, hogy beléd megy egy kullancs, mondhatod, hogy kurva, amikor csak
akarod, nem kell jól tanulnod, lehetsz ministráns, és kereshetsz pénzt karácsonyi
énekekkel, nem kell porszívóznod és mosogatnod, nem kell hosszú hajat hordanod
*

Weronika Gogola (Nowy Sącz, 1988) fiatal lengyel írónő Olszyny falujában nőtt fel, és úgy határozott,
ennek a helynek szenteli debütáló prózakötetét. A krakkói Jagelló Egyetemen ukrán szakon végzett.
Szlovákból és ukránból fordít. Első kötetével háláját szeretné kifejezni mindazért, amit szűkebb pátriájától kapott.
Az ember életének legjobb történeteit apránként, darabokban meséli. Teljesen úgy, mintha egy baráttal ülne együtt, és elkezdene neki mesélni: magáról, a falusi gyerekkorról, Anyuról, de még többet
Apuról, nagynénikről, nagybácsikról, unokatestvérekről. Az ilyen alkalmakkor az a lényeg, hogy
normálisan beszéljen az ember – kitörések nélkül, pátosz nélkül, szégyen nélkül: az első megpillantott tűzvészekről, a veszteségekről, amelyek felkészítenek a következő távozásokra, a varázslatokról,
az állva pisilésről, a faluról, arról, hogy Mama lehetett volna Sting, és csak azért nem lett, mert nem
volt hozzá kedve.

„

16

tiszatáj

és a bogáncsokra figyelned, nem kell félned attól, hogy egyszer majd megjön, és akkor cseszheted, ahogy a nagynéném szokta mondani, nem kell a húgodra vagy az
öcsédre vigyáznod, nem kell kézilabdáznod, hanem focizhatsz is, tovább maradhatsz kint biciklizni sötétedés után, még akkor is, ha nincs dinamód, de legfőképpen, legfőképpen vezethetsz simsont.
Csak ültem az ablaknál, és hallgattam, ahogy a fiúk Howaniec boltjánál megiszszák a szénsavas üdítőt, és beindítják a simsonjukat, és elrobognak. És tojnak mindenre. Néha féltékenységből megátkoztam őket, amikor ide-oda robogtak, én pedig
kétségbeesetten faltam a kókuszos drazsét, aminek a csomagolásán egy kalóz volt,
és azt gondoltam, hogyha mi is kalózok lennénk, akkor biztosan minden másképpen
lenne. Száz hordó rumot teszek rá! És megátkoztam őket újra az egyik régi varázsigémmel: szurtupurtu rátok, ti kurvák! Úgy gondoltam, hogy boszorkány vagyok, és
hogy varázserőm van. Csak eddig unalomból nem használtam. De a folytonos motorozgatásuk tényleg elkezdett idegesíteni. Szóval azt kiáltottam: szurtupurtu! Teljes
erőmből.
De néha érdemes átgondolni, mielőtt kimondanál egy varázsigét. Mert a szavaknak óriási erejük van, visszapattannak a csillagokról, és visszatérnek. És amikor elátkozol valakit, de ő nem visel semmi vörös ruhadarabot, akkor a varázsige tényleg
eltalálhatja őt. És valami rossz történhet.
Apával a nagybácsihoz tartottunk Rzezawába, aki házat épített, és minden nagybácsi segített neki az építkezésben. És mivel már június volt, az apák elvittek minket, gyerekeket is magukkal. És egész nap Rzezawában, a kis tavak körül rohangáltunk és bicikliztünk. Ott elég könnyű biciklizni, mert egyáltalán nincsenek emelkedők. Esténként pedig kolbászt sütöttünk a tábortűznél. Majd füstszagúan és koszos
lábakkal feküdtünk le aludni. És akkor történt, hogy Apa reggel felkeltett, és azt
mondta: Tadzik meghalt motorbalesetben.
És akkor elkezdtem nagyon félni, és először egyáltalán nem sajnáltam Tadzikot,
csak elkezdtem pánikolni, hogy ez az egész a szurtupurtu miatt van, de aztán elgondolkodtam azon, hogy ez tényleg csak egy véletlen. Vannak különféle furcsa véletlenek. Amikor Anya a képzőművészeti iskolába járt, az osztálytársa egy vudubabát
csinált az egyik tanáráról, a szövőteremből hozott tűket pedig egyenesen a szívébe
szúrta. Erre mi történt? A tanár másnap nem ment iskolába, mert szívrohamot kapott. De ez tényleg csak egy véletlen lehetett. Az volt, igaz? Úgy, mint most. Aztán
elkezdtem sírni. Ekkor éreztem először, hogy a halál képes egy furcsa gombócot
görgetni az ember torkába, és egy kis ideig úgy tűnik, hogy levegőt sem tudsz venni,
aztán elkezdesz nagyon hangosan zokogni. Ezt többször láttam már másoknál, de
velem most először fordult elő.
Mondtam Apának, hogy hazamegyek, hogy szeretnék menni a temetésre. A nagybátyám elvitt a Brzeskóba tartó vonathoz. Ekkor utaztam először haza egyedül. Vonattal mentem Tarnówig, aztán Tarnówból busszal Olszynybe. A nagynéném szürke
papírba csomagolt sonkás szendvicseket. De iszonyatosan meleg volt, és a lábam

2019. január

17

„

hozzáragadt a műanyag üléshez, a sonka meg zöld lett. Utaztam ebben a kánikulában, és néztem a koszos ablaküvegen keresztül a tarnówi temető hullámos falát.
Mindig is tetszett nekem, úgy hullámzott, mint a tenger, de most valahogy nem örültem, a szagtól pedig hányingerem lett. És eszembe jutott, ahogy Apa mesélte, hogy
egyszer az ő apukájának a halála után hazament Krakkóból, találkozott Tadzik apjával, ő pedig elmondta neki, hogy Isten hogyan teremtette a világot: idebaszott,
meg odabaszott, aztán eszembe jutott, ahogy Tadzik verset mond, az apja meg sírt,
és akkor én is elkezdtem sírni.
A temetés előtt kiállították a koporsót a házban. Az egész osztállyal felmentünk
egy nagy hegyre, amit Kosarzyskának hívnak. Borzasztóan meleg volt, és már az
úton nagyon megizzadtunk és megszomjaztunk. Tadzikék udvarán a halála óta
mozdulatlanul állt az apukájának a traktora. Már ott hallani lehetett az anyukájának
és a lánytestvéreinek a zokogását. Mind feketében voltak, levendulás molyirtószagot árasztottak, és be volt dagadva a szemük. Borzasztóan meleg volt abban a
szobában is, amiben a koporsó volt. A gyertyák még akkor is megolvadtak, ha nem
voltak meggyújtva. Az ablakok be voltak sötétítve, félhomály uralkodott, de ennek
ellenére is borzasztóan meleg volt. Mint egy fürdőben. A koporsó alatt egy tál víz
volt. A koporsóban pedig Tadzik. Ő is mintha megolvadt volna a melegben. A szemén kétzłotys érmék. Állítólag azért, mert nyitott szemmel halt meg, és az rossz, ha
a holtak még mindig ezt a világot látják. Úgy feküdt, olvadtan, mint azok a gyertyák,
csöpögött az izzadtság belőle és belőlünk, még a gyertyákból is, ott térdeltünk ebben a furcsa szagban, és az Üdvözlégy Máriát szavaltuk. A szobában egész végig egy
bosszantó légy keringett. És mintha senki nem látta volna. Az pedig állandóan csak
zizegett közöttünk, rászállt Tadzik testére, aztán a gyertyák körül repkedett, és ránk
repült. Kirázott a hideg. Végül Tadzik orrlyukába szállt, amiből tényleg csöpögött
valami, de az már biztosan nem az élet volt. És azután, hogy megfordult az orrában,
egyenesen rám szállt. [...]
SIPOS TAMÁS fordítása

„

18

tiszatáj

JAN KRISTOFFER DALE*

Nem idevalósi
Frank a kavargó hópelyhek fátylán át meglátta a nő autóját. A kocsi az épület oldalánál állt, közvetlenül a konyhába vezető ajtó előtt. Frank bekanyarodott a bisztró
elé, megállt, lezárta az autót, és keresztülvágott a parkolón. Mielőtt belépett volna,
lábáról leverte a havat, sapkáját lekapta, és markával deresedő hajába túrt. 42 évesen félig ősz volt már. Az ajtóban olajszag csapta meg az orrát. A félhomályos helyiségben nem ült senki. A konyhából rádió hangja szűrődött be. A helyi csatornára
volt állítva, épp ez szólt az ő autójában is. Általában countryzenét és régi dalokat
sugároztak, amit szívesen hallgatott.
Felső ajka alól kikaparta a nedves dohányt, és az ajtó melletti szemetesbe dobta,
piszkos ujját a kabátbelsőjébe törölte. Ellenőrizte, hogy kezén maradt-e sötét folt,
nyálával átöblítette száját, nyelvét végighúzta fogain dohánymaradvány után kutatva. Aztán még egyszer megigazította a haját, mély levegőt vett, és a pulthoz lépett. A
konyhába vezető ajtó nyitva állt, kihallatszott, hogy a nő odabent sertepertél. Ráütött a pénztárgép melletti kis csengőre, lehunyta szemét, és a közeledő léptek zaját
figyelte. Maga elé képzelte a nő szőke haját, a füle körül göndörödő félhosszú tincseket. Arcán a gödröcskéket, pisze orrát.
– Jó estét!
Frank kinyitotta szemét. Egy hete látta utoljára a nőt.
– Szép jó estét – mondta. Kócos volt, homlokán izzadtság gyöngyözött. Szeme
alatt táskák püffedtek, de mindez nem számított.
– Mit adhatok?
Csak ennyi, más mondanivalója nincs? Frank abban reménykedett, hogy megörül majd annak, hogy újra látja, hogy a múltkori találkozás után szívélyesen üdvözli, vagy legalábbis megkérdi, hogy mi szél hozta erre ebben a cudar időben, pláne
ilyen tájban.
Szombat este, fél kilenckor. Egész nap szakadt a hó, tíz perccel hosszabb volt az
út a szokásosnál Løvjomåsheiából ide Osedalenbe.
*

Jan Kristoffer Dale (1984) norvég író maga is dolgozott sörfőzdében, majd a bergeni Íróiskola diákja
lett, és számos novellája jelent meg. A Munkáskéz Dale első önálló kötete, melyért 2016-ban elnyerte
az ígéretes pályakezdőknek járó Tarjei Vesaas-díjat, majd 2017-ben Dél-Norvégia Irodalmi díját.
A Munkáskéz novellái partszélre sodródott emberekről szólnak, akik már az iskolában sem lelték a
helyüket. A szakképzetlenekről. Azokról, akik sosem hagyták el a szülői házat. Akik nem találtak párt
az életben, és az elhagyottakról. Itt minden szereplőnek megvan a maga baja: a szerelemmel, a pénzhiánnyal vagy önmagával. Van, aki egy élethelyzet fogja, míg másoknak dönteniük kell, hogy mit
akarnak kezdeni magukkal és az életükkel.

2019. január

19

„

– Micsoda hóesés! Mintha soha nem akarna elállni – szólt Frank.
– Az biztos. Már most félek, hogy mi lesz este hazafelé – felelte a nő.
– Pláne fel oda, Lauvrakba.
A nő ránézett. Vajon nem furcsállta, hogy emlékszik rá, hol lakik?
– Négykerék meghajtású a kocsija, nem? – kérdezte Frank, de rögtön meg is bánta. Hiszen tudta, hogy a nőé az a Golf, ami kint áll a bejárat előtt. Múlt szombaton,
útban kifelé jól megjegyezte magának. A személyzet mindig a konyhába nyíló ajtónál parkolt, és aznap ő volt egyedül munkában.
– Nem, csak egy öreg Golfom van, elsőkerék meghajtású.
– Akkor remélem, van autóklubos tagságija – mondta a férfi nevetve, hogy jelezze,
csak tréfált. A nő is elnevette magát. Arca kipirult. Tetszett neki ez az arc. És a nevető gödröcskék. Egy hajtincs hullott a szemébe, egy mozdulattal a füle mögé tűrte.
– Nincs – mondta a nő, és megköszörülte a torkát. – Mit adhatok?
– Egy hamburgertálat.
– Italt?
– Kólát kérek.
– Itt fogyasztás vagy elvitel?
– Itt fogyasztás – felelte.
Anne felpillantott a pénztárgépről. A férfi rámosolygott, de ő nem viszonozta.
Csak beütötte az összeget, és megvárta, míg Frank odatartja a kártyáját a leolvasóhoz. Utána eltűnt a konyhában. Frank egy ablak melletti asztalhoz telepedett,
flanelkabátját a szék támlájára terítette. Az ablakon át bámult ki a Takarékpénztár
felé. Az ő Land Roverjét leszámítva az Oserøysa tere teljesen üres volt. Frank böffentett, szájában érezte a kása ízét. Az anyja minden szombaton tejberizst főzött vacsorára. Az apja gyerekként ehhez szokott, és kikövetelte, hogy felnőttkorában is
így legyen. A szombati tejberizs hagyományát az anyja még azután is megtartotta,
hogy a férje meghalt. Frank nem szerette. Nem igazi vacsora. Édes, nehéz étel, téglaként landolt Frank gyomrában, különösen az a fajta, amit az anyja zsíros tejből főzött. Böffentett még egyet, és nyomban összerezzent, mert Anne épp egy poharat és
egy üveg kólát tett elé. Frank érezte, hogy elvörösödik. Megköszörülte a torkát, és
felpillantott. A nő már fordult is el. A múltkor olyan jót beszélgettek, miután André
elment. Szokványos dolgokról esett csak szó. Nem olyasmikről, amikről az anyja beszélt folyton: a családról meg a szomszédokról. Falubeliekről, akiket ő alig ismert,
vagy olyan családtagokról, akikkel sosem találkozott, csak az anyja beszélt velük telefonon. Az asszony az imaházi összejöveteleken is mindig rengeteg pletykát hallott,
és utána neki is elmondta, hogy a faluban kinek született gyereke, ki épített új házat,
kinek lett új állása, és ki vált el. Anne hátat fordított, és a konyha felé indult.
– És hogy sikerült az az interjú?
– Azt én is szeretném tudni – mondta a nő Frank felé fordulva. Karját leeresztette, a tálcát a kezében lógatta. – Szerdán volt, azóta még nem szóltak.
– Aha. De biztos jól ment.

„

20

tiszatáj

– Remélem. Ez a hétvégi munka nem lesz elég.
– Hát nem – felelte Frank.
A nő egy darabig nézte, aztán sarkon fordult, és a pult mögött eltűnt a konyhában. A férfi homlokát kiverte a veríték, szája kiszáradt. Ivott, de a keze úgy remegett, hogy kilöttyintette az italt. Letette a poharat, és ingujjával törölte fel a foltot.
Mire Anne visszajön, kigondol valami beszédtémát. Frank végiggondolta, hogy mi
mindenről mesélt a nő, amikor utoljára találkoztak: az óvodai állásinterjúról, a lányáról, aki az Északi-tengeren volt szakács, és a férjéről, aki otthagyta egy másik nő
miatt. Állítólag kamionos volt, Németországban és Dániában távfuvarozott, nyilván
fogalma sem volt róla, milyen szerencsés. Frank egy röpke pillanatra maga elé képzelte, hogy hazamegy a nővel. Hogy megisznak együtt egy üveg bort a nő lakásán. Ő
maga sosem ivott bort, de Anne nyilván szereti az ilyesmit: egy pohár bor a kandalló előtt. Beszélgetnének. Elképzelte, ahogy Anne közel hajol hozzá, és csókot nyom
az arcára. Ekkor megszólalt a mobilja. Frank kivette kabátzsebéből, és a telefon kijelzőjén megnézte, ki hívja: André. Hagyta, hadd csöngjön, aztán visszatette a zsebébe. Ma este nem, gondolta. De egy perc múlva újra megszólalt a telefon, mire Anne is kidugta fejét a konyhából, és Frankra bámult.
– A tied?
– Igen. – Előkotorta a mobilt a kabát zsebéből és felvette.
– Miért nem vetted fel az előbb? – vonta kérdőre André.
– Csak beragadt a kabátom cipzárja – felelte Frank, közben látta, hogy Anne viszszamegy a konyhába.
– Mit csinálsz ma este?
Frank épp suttogva közölni akarta, hogy ma nem ér rá, de Anne megint felbukkant.
– Semmit – felelte Frank.
– Hol vagy most?
– A bisztróban.
– Leugrom én is – mondta André.
DOMSA ZSÓFI fordítása

2019. január

21

„

MATĚJ HOŘAVA*

Pálinka. Bánáti prózák
hangok
Hőség van; de a szederpálinka nem égeti a torkot: hűt, mintegy varázsütésre hűt,
gátolja az izzadást; árnyékolja a napot, és szelet támaszt a testben, a tüdőben, a
szívben, a tudatban: szellőt. Ülünk az udvaron a szőlőtőkék karéjos levelei alatt; a
Duna illatos, az árnyékok zöldek; és, mint már annyiszor, elképedek, milyen mediterrán és görög hatást kelt minden; az ember leereszkedik a karsztvizű patak mentén néhány száz métert lefelé, leszáguld a néhány kilométeres szerpentineken: és
egy mediterrán szőlőtőke árnyékában üldögél, érzi a tengeri fuvallatokat, az árnyékok pedig megzöldülnek… A cigány Ion tölt nekünk; a házából (ami valójában egy
különféleképpen átépített és ráépített garázs) néha felkiált egy gyerek, néha női
hang hallatszik: roma nyelv, amelyet Ostravában meg Brünnben hallottam mindig a
Křenová és a Cejl utcán: egy kicsit más, de mégis ugyanaz. Ion tölt és tölt: jellegzetes
barna arc a kerek szemüveg mögött (örökölt nagymamaszemüveg, nem az a John
Lennon-féle). A feje mögött minaret a törökök és elvadult kutyák által lakott dunai
szigeten (egy darabig önálló állam volt; amikor az első világháborút követően megfeledkeztek róla a nagyhatalmak, így nem tartozott Szerbiához és Romániához
sem). Jellegzetes barna Gandhi-szerű arc és minaret: mintha az ember a Mediterráneumból még tovább süllyedne: valahova Kasmírba, Pakisztánba, Bangladesbe…
De egy korty szederpálinka visszaránt. És Ion hangja…
Amikor Véna Hauserral először jöttünk el hozzá, Ion folyamatosan meglepetéseket okozott. Legfőképp a nyelvváltásokkal: rákiabált a nejére valamit cigányul, Vénával románul üdvözölték egymást. De amikor Véna elmagyarázta neki, hogy nem
román vagyok, lassan előbújtak Ionból az elfeledett cseh szavak; gyakoriságuk és
folyékonyságuk fokozatosan emelkedett; néhány mondat után már tökéletes cseh
mondatok voltak, az idegen akcentus legkisebb jele nélkül… Véna, aki akkor egy
motoralkatrész miatt érkezett hozzá, direkt nem mondta el nekem, hogy Ion Waitzenriedben nőtt fel; hogy Waitzenriedben is élt egykor egy cigány család. Élvezte a
meglepetésemet…

*

Matěj Hořava (1980) külföldön él, álnéven publikál. Számos folyóiratban (Tvar, Host, Respekt) jelentek már meg versei és elbeszélései. Első könyve meditatív, önéletrajzi ihletésű, kifinomult stílusú
próza, elnyerte a Cseh Könyv és a Magnesia Litera díjat. Lefordították bolgárra, lengyelre, és most
magyarul is megjelenik a Typotex kiadónál.

„

22

tiszatáj

Ion a mai napig ontja mindenféle irányban a roma, román és cseh szavakat; és
onthatná még olaszul és németül is (németül néha direkt el is beszélgetek vele, ha
egyedül vagyunk), mert néhány évig Torinóban és Münchenben is élt… Most a garázsában lakik, amit átépített házikóvá, amelyet kerttel és udvarral vett körül, ami felett az árnyat adó szőlőtőkék ágai tetőként magaslanak… Odabentről gyerekének
hallatszik… Eszembe jut egy eset, ami rögtön az első ősszel történt meg velem. Amikor először volt énekórám a waitzenriedi iskolában, megkértem a gyerekeket, hogy
énekeljék el nekem a kedvenc dalukat. A többségük egy kis egérről énekelt, akire
ráküldik a macskát (és az becserkészi); csak Mynářék Pepinája énekelt rikácsoló
hangon egy néhány torz roma szónyi különös melódiát. „És miért pont ez a dal tetszik neked, Josefínka?” „Nekem teccik az, hogy aztán a férfiak elpáholták azt a cigányt azza a lécce.” „Léccel?” „Já, akkó, mikó a Gaislerék kölykét keresztelték.” Amikor a délutáni kávénál elmeséltem ezt a kocsmáros Marjának, bólogatott: „Hát még;
Gaislerék Vencája azzal a léccel akkor azt a cigányt úgy agyonverte, hogy ki kellett
fizetnie.” „Mi az, hogy ki kellett fizetnie?” És Marje nyugodtan magyarázza, hogy hát
a többi cigánynak; hogy ne mondjanak semmit, és elmenjenek; az összes Gaisler aztán el is ment Csehországnak, és egyikük se mutatkozott itt többé… A romáknak
mindenhol nehéz… De Ion sohasem panaszkodik. Elégedetten éldegél a garázsában
nem messze a városkától, ami egy utcából és egy panelházból áll. Motorokat és autókat szerel, és szépen lassan (néhány emigrációt követően) kivívta a biztos helyét
ebben a különös Duna menti világban. Születésétől fogva ide tartozott, mégis ki kellett vívnia. A városkában, azon az egyetlen egy Duna-parti utcán élnek románok,
szerbek, lengyelek, csehek, németek, törökök, tatárok, bolgárok; a környező dombokon találunk még más nációkat is (derűs horvát falvacskák!), mindenki otthon
van itt; Ionnak viszont valami olyasmivel kellett kivívnia a helyét, ami teljesen idegen ettől a Duna menti Babilontól: a munkával… De nem panaszkodik: szederpálinkát tölt; arrébb a Dunánál a szél finom fehér bányaüledéket kavar fel (a port, melyet
néha a košava – a heves dunai vihar – tizenegyedik egyiptomi csapásként a túlsó
parton lévő szerb falvakra hord; most még azonban ez az üledék is mediterránnak,
idillinek hat); a poros utak mentén büszke ökörfarkkórók merednek az ég felé, töretlenek, hajthatatlanok; ökörfarkkóró és minaret és a felhőtlen kék égbolt. A ház
sötétjéből és hűvöséből kiszalad egy gyerek: meztelen barna gyermek, indiai, antik,
balkáni: nagy, nomád, örökké hajléktalan szemű: és azon a nyelven karattyol, amelyik Európa egész Bábelét átjárja, amely minden nyelvből merít, amellyel csak körülveszi magát, és amely csak néha fertőzi meg néhány szóval ezeknek a nyelveknek
az argóját. Ion elmosolyodik, és folyékonyan átvált roma nyelvre: a hangja közben
megváltozik; nemcsak a nyelv változik meg, hanem a nyelv. Lenyűgöznek a hangnak
ezek a változásai, amelyeknek semmi közük az idegennyelv-tanuláshoz, nyelvtanhoz és akcentusokhoz; az emberek itt a hangjukat változtatják meg, az emberekben
itt különböző hangok élnek egymás mellett, nemcsak különböző szavak; ahány hang,
annyi húr: és harmónia, összhang, egyszer az egyik, másszor a másik, néha pedig

2019. január

23

„

egyszerre több húr egyidejű pengetése. Felesleges a beszéd. Az embernek ide kellett volna születnie; sosem születik meg benne egyetlen másik hang sem, ha nem
ide születik, ha valahonnan északról vándorol ide, mint én. Beszélgethetek Ionnal
románul, németül: de az csak a szavak, frázisok, nyelvtani szabályok, akcentusok és
mellékzöngék keresése lesz; sosem lesz az a könnyed és rejtélyes átugrás egyik
hangról a másikba; sosem lesz a hangoknak az az utolérhetetlen balkáni polifóniája… A gyermek fürdik a finom bánáti porban; Ion pedig nevet (mégis van egy közös
és univerzális hangja az egész Bábelnek), és újra tölt, mert szederpálinkából, napból
és zöld árnyékokból sosincs elég…
PEŤOVSKÁ FLÓRA fordítása

KIS VIRÁG

„

24

tiszatáj

GIORGOS PANAGI*

A csábító
A szexuális forradalom első időszaka Philippe szerint az egyetlen eredeti dolog a világon. (…) Nosztalgiával gondolt vissza azokra az évekre. Tapasztalatlan volt, és tele
késztetéssel, mint a többi fiatal fiú. A lányok visszafogottabbak voltak. Mindig kissé
riadtan érkeztek a randevúra, fejük még tele volt a régi előítéletekkel, ösztöneik viszont teljes készültségben álltak, és ami ebből az ellentmondásból következett, az
az öröklött szerénység és a csalódottság ízletes keveréke volt bennük, mint akiket
immár meggyőztek róla, hogy joguk van mindent kipróbálni. Természetesen úgy
szeretkeztek, mint minden tinédzser: ügyetlenül, sután, és némi bűntudattal. Minthogy azonban két korszak határán érezhették magukat, ez a viselkedésük nem is
közönségesnek, inkább természetesnek hatott, és paradox módon gazdagodott valamivel: minden közönségesség elfogadható lett, mert eredeti volt, a túlzott buzgalmat inkább a szenvedélynek, semmint a tapasztalatlanságnak tulajdonítottuk,
a merész viselkedés az izgalmi állapoton túl arról árulkodott, hogy a szerelmesek az
új idők eljövetelében bízva a lehető leghamarabb szeretnének elszakadni a régi világtól.
Philippe fejben életének ebbe a szakaszába lépett. A tabuk és a régi tilalmak korlátja még nem dőlt le egészen, és hogy félelem nélkül, a jövőbe tekintve megkerülhessék, a szerelmesek inkább visszafelé tekintettek, és a hagyomány útmutatását
választották. Akkoriban mindenki de Sade-ot és Fourier-t olvasott, a keleti szexualitás kézikönyveit tanulmányozta. A nők mielőtt eljutottak volna valakivel az ágyig,
szívesen hagyatkoztak Beauvoirra, a fiatalemberek folyton Rimbaud-t és Genet-t
emlegették, a férfiak pedig nagy előszeretettel hivatkoztak de Sade Justine-jére.
A szexuális forradalmat akkoriban nem a testiség hóbortjának, hanem a történelmi
fejlődés kihagyhatatlan lépcsőfokának tekintették, úgy fogadták, mint valami megújulást, egy rég elfelejtett, évszázados európai szerelmi hagyomány újjáéledését.
*

Giorgos Panagi (1987, Limassol) ciprusi író klasszika-filológiát tanult a Thesszaloniki Arisztotelész
Egyetemen. Jelenleg Berlinben él és dolgozik. Mítoszok című első kötetével elnyerte a pályakezdők
ciprusi állami díjat, több nemzetközi irodalmi fesztiválon szerepelt. Nemrégiben szerb fordítás is készült a könyvből.
A kötet a nosztalgia, a szerelem, az identitás és az élet értelmének témaköréből merít, azt vizsgálja,
mit jelent embernek lenni egy olyan világban, amely gyorsan és követhetetlenül változik. Régi mondák címen a mai világ lép az ismert mítoszok keretébe, és ezzel megfordul hagyományos jelentésük.
Jelenkori mondák címen életmódokat és viszonyokat vizsgál a szerző, mitikus távlatokba helyezi
őket, és ezáltal minden túlnő a megszokott jelentésén, ismeretlen, kiszámíthatatlan és ellenőrizhetetlen lesz.

2019. január

25

„

Ennek eredménye aztán az lett, hogy a szex egy rövid időre teljesen ártatlan cselekedetté vált, mentes a szentimentalizmus összes csapdájától, meg persze attól is,
hogy az álszent polgárság számára fenntartott perverz műveletnek tekintsék csupán. A szerelmesek a cinkos egyetértés és a kölcsönös szolidaritás légkörében cserélték ki egymással testnedveiket, a tinédzserek jóhiszeműségével, akik minden
korszakban habozás nélkül felsorakoznak nemzedékük legújabb divatja mögé. A lábak széttárásának és a behatolásnak e korai gyakorlását akkoriban a nyugati civilizáció csúcsának, végső következményének tekintették, és a testhez kapcsolható
minden furcsaságát líraisággal ruházták föl: a szerelmi költészet kísérte a szerelmesek nyögését, a filozófusok áldásukat adták rá, a szerelmesek pedig a kefélés örömén túl képzeletben Dionüszosz követőivel, de Sade hőseivel azonosultak. Áldott
korszak volt, melyben a szexualitás még őrizte az eretnekség varázsát, melyben valami gyönyörűen alantas dolognak számított.
Philippe évekkel később bosszankodva, gúnyosan hallgatta, amikor „szexuális
forradalomról” beszéltek. A konkrét jelenség ugyanis nem okozott semminemű
szakítást a társadalommal, amelyben létrejött, csupán újrafogalmazta az álláspontot
valamivel szemben, amit minden társadalom különbözőképpen fogalmaz meg, ez
pedig a szex. Philippe úgy vélte, hogy a „francia forradalom” vagy az „amerikai forradalom” kifejezéssel való azonosság csupán a vicc szintjén, erőltetett tréfaként értelmezhető. Ezzel szemben meg volt győződve arról, hogy a „szexuális forradalmat”
játékosan komikus újításnak kellene tekintenünk, ugyanúgy, ahogyan később az
emberek „internetes forradalomról” vagy a „mobiltelefonok forradalmáról” beszéltek. A szexuális forradalomnak igazából csak a líraiság volt az egyetlen rokon vonása a forradalmakkal. Philippe még az eufória éveiben sem tudott elhessegetni magától egy baljós előérzetet: az a meglepő ártatlanság, ahogyan abban az időben a szexet művelték, amilyen tökéletesen összetalálkoztak a vágyak, az nem is annyira a
szerelmesek közötti egyetértésnek, hanem inkább a közös ellenség meglétének volt
köszönhető. A nemi vágy eleve agresszív volta hovatovább a régi rezsim, a konvencionalizmus, a vallásosság ellen is irányulhatott, így aztán a szerelmesek inkább
szövetségesekhez hasonlítottak, és a bajtársak rendszerében éltek együtt. Később,
miután a szexnek sikerült letaszítani trónjáról az Istent, jött a következő szakasz.
A célját vesztett, erőszakos szex kezdett elharapódzni a szeretők között, és a nemiség a régi erkölcsi gátak nélkül az individualizmus és a versenyszellem szolgálatába
lépett. Ha összejöttek, a feleségek még mindig Beauvoirra, a férjek pedig Justine-re
hivatkoztak, csakhogy ez most inkább a csábítás játéka volt, egy utolsó erőfeszítés
arra, hogy megmutathassák és jellemezhessék szellemiségüket. Az ebben az időszakban felhalmozott ismeretanyag lassanként a divatlapok és pornográf újságok
hasábjaira szorult, képek és jól ismert mozdulatsorozatok alakjában. Hamarosan
megnyíltak az úgynevezett szexshopok. A szabadosság régi képviselői különböző
csoportokra szakadtak: egyesek gyorsan hozzáidomultak az új korszakhoz, másokat

„

26

tiszatáj

elvitt az AIDS, bizonyos képviselői pedig végül házasságra léptek, apák vagy kivénhedt romantikusok lettek. Philippe pedig beleszeretett Marie-ba.
Fél évvel azelőtt ismerkedtek meg, hogy Philippe abbahagyta filozófiai tanulmányait. Marie épp hogy elkezdett órákra járni, Philippe pedig épp hogy kezdett eltelni
mindennel. Igaz, alig töltötte be a huszonötödik életévét, és máris elege lett korának
gondolkodásmódjából és konfliktusaiból, meg hogy kortársai olyan kritikátlan lelkesedéssel viszonyulnak az „élvezetek új kultúrájához”. Aki nő büszkén kiállt még a
szabadossága mellett, az Philippe szemében mind őrült, anakronisztikus jelenségnek számított, akik mintha nem vettek volna tudomást róla, hogy a háború már véget ért. Ami pedig a többi nőt illeti, akik miután rájöttek, hogy szabadosságimádatuk miatt örökre vénlányok maradnak, ezért aztán a hagyományos esküvő
megszállott hívei lettek, Philippe mérhetetlen ellenszenvét tudhatták magukénak
álszentségük és csupa buzgalom gyávaságuk miatt. Marie egyik kategóriába sem
tartozott. Elég szép volt ahhoz, hogy neki is meglegyenek a saját tapasztalatai, ámde
még a tapasztalatszerzésekkor is inkább a teste, semmint a kor parancsának engedelmeskedett. Marie mindig is ilyen volt, azzal a természetes közönyösséggel viselkedett, ahogyan az önmagukban tökéletesen megbízó emberek viselkednek. Ha úgy
hozta kedve, észre se vette, hogy utána fütyülnek a diákok, mikor föl-alá járkál közöttük, máskor meg udvariasan, csupa erotikával játszadozott velük; nem követett
semmilyen stílust, de mindenben csinos volt, amit magán viselt; korának hangzavarában csöndesen viselkedett, szeretetreméltó, békés természetű volt, mint a kutya,
olyan ember benyomását keltette, aki ugyanaz maradna akkor is, hogyha a középkorban élne, vagy a háború idején, vagy akár ma. Philippe-et teljesen rabul ejtette.
Flörtölt vele, aztán hamarosan járni kezdtek. A harmadik randevújukon szerelmet
vallott neki. A lány egy szót sem szólt, alig észrevehetően elmosolyodott, és szinte
vigasztalón beletette kezét Philippe tenyerébe. Aztán megfogták egymás kezét, és
elindultak egymás mellett.
PÁVAI PATAK MÁRTA fordítása

2019. január

27

„

CSUTAK GABI*

Leia hercegnő hazafelé száguld
A tizennegyedik születésnapomat a Royale-ban ünnepeltük. Az iskola melletti
kocsma hirtelen bújt ki a földből, rögtön a forradalom után, megelőzve azt a rengeteg családi vállalkozást, amivel fél év múlva már tele volt a város. Joli néni és Karcsi
bácsi nem engedhette meg magának, hogy megválogassa a vendégeit, így minden
aggály nélkül kiszolgáltak minket is. A kedvünkért még szálra is lehetett cigit kapni.
Ott porosodtak a pulton kúp alakú poharakban, mint az asztalokon a művirágcsokrok. Nem mindenkinek volt pénze egy teljes dobozra, ráadásul így nem buktunk le
otthon.
Amint beléptem, Joli néni már töltötte is a kisfröccsöt. Zsolti, Andi és Üzsü pedig
ott várt a törzsasztalunknál: mögöttük pálmafás poszter, előttük az ajándékaim. Az
egyiket karácsonyi papírba csomagolták, így jól passzolt az égősorhoz, ami egész
évben ott villogott fölöttünk. Anditól szegecses csuklóvédőt kaptam, Zsolti egy új
Metallica-koncertfelvételt szerzett. Ő már akkor is tudta, mi a titkos kívánságom,
amikor még Pompom mesekönyvekről álmodoztam. Üzsü mégis túltett mindenkin:
halálfejes felvarróst hozott, amit a nagymamája hímzett egy Metal Hammerből kiválasztott minta alapján. Még patenteket is vart rá, hogy könnyen feltehessem a dzsekimre. Korábban így hordtuk az iskolai karszámokat.
Üzsü azért kapta a nevét, mert úgy beszélt, mintha mindig kása lenne a szájában,
ezért indokolatlanul gyakran használta a zsé betűt. Ő volt a helyi félkegyelmű. Azt
mondta, azért ilyen, mert az ikertestvére elszívta előle a levegőt, amikor megszületett. De volt valami, amiben ő volt a legjobb: jelenetről jelenetre el tudta mesélni a
Csillagok háborúját. Több ideig tartott, mint maga a film, mert részletesen elmagyarázott minden akciót, utána pedig szóról szóra elismételte a párbeszédeket is. Házibulikon sokszor előadta a műsorszámát – állandóan cserélődő hallgatóság mellett,
persze –, és sosem hagyta abba, amíg oda nem ért, hogy: „És akkor mentek felfelé a
betűk.”
Már két órája ünnepeltünk, amikor hirtelen lekapcsolták a zenét. Csak akkor
vettük észre, hogy öt rendőr támasztja a pultot, unott arccal, mintha már régóta ott
*

Csutak Gabi (író) 1977-ben született Szatmárnémetiben. Jelenleg Budapesten él. A kolozsvári BabeșBolyai Tudományegyetemen végzett filozófia szakon, majd a budapesti Eötvös Loránd Tudományegyetemen esztétikát, a Marosvásárhelyi Művészeti Egyetemen pedig drámaírást tanult. Csendélet
sárkánnyal című első novelláskötete 2017-ben jelent meg a JAK és a Prae.hu gondozásában. 2018ban ő képviselte Magyarországot az Európai Elsőkönyvesek Fesztiválján. Ugyanebben az évben a
Margó-díj döntőjébe jutott, és a KKM Publishing Hungary különdíjában részesült. Novelláit eddig angol, bolgár, észt, lengyel, horvát és szerb nyelvre fordították.

„

28

tiszatáj

lennének. Karcsi bácsi falfehéren válaszolgatott a kérdéseikre, halántékáról az álláig csorgott a verejték. Minden mondatot meghajlással fejezett be, majd megtoldotta
egy kézmozdulattal, ami leginkább egy félbehagyott szalutáláshoz hasonlított.
Az idősebbekkel kezdték az igazoltatást. Ők sem voltak többek huszonötnél, de
már gyárban dolgoztak, és tetoválásuk is volt. A főrendőr először Slash személyijét
kérte el. Többször ide-oda cikázott a tekintete a fénykép és a srác félmosolyba torzult arca között. Aztán gyanakodva kérdezett rá a nevére: Ludovic? Erre az egész
bandából kirobbant a röhögés. Sokan nem is tudták, hogy Slasht valójában Lajosnak
hívják, arról meg végképp nem volt fogalma senkinek, hogy mi a név román megfelelője. Slash arcáról eltűnt a mosoly, összeráncolt homlokkal nézte a személyijét,
mintha aggódna, hogy mégsem az övé. Hobó, Sirkán és Gubli már rutinosabban válaszolt: illedelmesen elmondták, hogy kik ők, és miért vannak ott.
A felsősökkel már gond volt, csak egy-két személyi került elő, a többiek szemlesütve vonogatták a vállukat. A rendőr rájuk parancsolt, hogy álljanak a falhoz. Némi
lökdösődés után három sorba tömörültek a kocsma végében, mint egy leszidott kórus, akik várják, hogy ismét lendüljön a karmesteri pálca.
Minket hagytak a végére. Amikor odajöttek az asztalunkhoz, reflexből felálltunk,
mint amikor az osztályba belépett egy tanár. A főrendőr addigra már nagyon belelendült a szerepébe, üvöltve kérdezte, hány évesek vagyunk. Azt hazudtam, hogy tizenhat, bár tudtam, hogy nem segít. Andi válaszát nem lehetett érteni, mert kitört
belőle a zokogás.
Pár perc múlva kitereltek minket a kocsmából a bejárat előtt álló rabszállítóhoz,
mégsem hittük el, hogy tényleg bevisznek minket. Lassan kapaszkodtunk fel a kocsira, mint egy álomban. Andival legbelülre kerültünk, egymással szembe a két keskeny padon. Már nem sírt, a dzsekije ujjával éppen szétkente az arcán a szemfestéket. Amint sorra felmásztak a többiek is, egyre inkább a kocsi hátsó falához préselődtünk. Látszott, hogy nem férünk be mind, de a rendőröket nem érdekelte. Tíz fiút
a két pad közötti sávba tuszkoltak, még löktek is rajtuk egyet, mielőtt ránk csapták
az ajtót.
Egy darabig semmit sem lehetett látni, csak éreztük az egymáshoz préselt izzadó
testeket, ahogy elzárják előlünk a levegőt. Kintről csak annyi fény szivárgott be,
hogy sejteni lehessen a körvonalakat. A srácok görnyedten álltak, megpróbálták kitámasztani magukat a kocsi tetejének vagy oldalának feszítve a karjukat. De minden
kanyarban elvesztették az egyensúlyukat, ide-oda dülöngéltek, csak azért nem estek el, mert nem volt hozzá elég hely, kapkodva kerestek támasztékot, belegabalyodtak egymás végtagjaiba, és mire találtak egy viszonylagos nyugvópontot, már
jött is a következő kanyar, megint összevissza hajlongtak, mint a hínár a tó mélyén.
Nyitott szemmel merültem, meg sem próbáltam kapálódzni, csak süllyedtem,
mint egy kő az egyre sötétebb és zavarosabb vízben. Hagytam, hogy a hínár rátekeredjen a lábamra, és még lejjebb húzzon. Csak akkor kezdtem érezni, hogy mindjárt
szétpattan a tüdőm a visszatartott levegőtől, de már nem akartam semmit, csak be-

2019. január

29

„

lefúródni a hűvös iszapba. Egyre sötétebb lett, a lábamat bevonta a gumiszerű
massza, előbb csak a bokámat nyelte el, majd a lábszáramra és a térdemre is felkúszott, tudtam, ha már a combomat is megkaparintja, nem szabadulok többet, örökre
ott maradok a tó alatti sötétségben.
Zsolti hangja rántott a felszínre: rátapadt az ablakra, ott, ahol kicsit lekopott a
sötét festék, és tudósított minket, hogy éppen hol vagyunk. Ő mindig kitalálta a titkos kívánságokat. Egyre csak sorolta az utcaneveket, a boltokat, a fontosabb épületeket, néha még a krizantémbokrokat is a virágágyásban. Megnyugtatott, hogy odakint még minden megvan, láttam magunkat a térképen, ki tudtam számolni, hány
percig tarthat még az út. Az utcanevek ritmusához igazítottam a szívverésemet. Akkor vettem észre, hogy a sokkal halkabb monoton mormolást, ami mintha nagyon
mélyről hallatszott volna. Üzsü volt az, de valami nem stimmelt vele, megakadt
benne a lemez, pár mondat után újra és újra visszatért a film elejére. Felfeküdtem a
vízre, és hagytam, hogy a két duruzsoló hullám a felszínen tartson:
ez a birodalmi űrállomás egy egész bolygó, ötös iskola, törvényszék, Tabac vendéglő,
elpusztítására képes balkanyar jön, a piacnál vagyunk, jobbra a félbehagyott templom, Leia hercegnő, Deportált Mártírok utca, nyomában a birodalom, mészárszék,
kenyérüzlet, fagyizó, hírnökeivel hazafelé száguld, már majdnem a hídnál, gyalogátjáró, virágbolt, a tervek, amelyek megmenthetik népét, toronyház, park, szökőkút,
szálloda, visszaállíthatják a galaxisban a szabadságot, Forradalom tér végre sikeres
támadás, nagytemplom, pereces, a rendőrség utcája, a gonosz galaktikus birodalom,
az épület mögött, hátsó kapu, a rendőrség udvarán vagyunk, réges-régen egy messzimesszi galaxisban, javában dúl a polgárháború, titkos támaszpontjukról a felkelők
először hajtottak végre sikeres támadást a gonosz Galaktikus birodalom ellen, az ütközet során hírszerzőik megkaparintották a halálcsillag titkos terveit, ez a birodalmi
űrállomás egy egész bolygó elpusztítására képes. Leia hercegnő, nyomában a birodalom ügynökeivel, hazafelé száguld űrhajóján. Nála vannak a tervek, melyek megmenthetik népét, s visszaállíthatják a galaxisban a szabadságot… Réges-régen egy
messzi-messzi galaxisban…
Nem tudom, hogy Üzsü hányszor kezdte elölről, mert ismét merülni kezdtem. Aztán
már ott támolyogtunk hunyorogva a rendőrség kórház szagú folyosóin. Nem ülhettünk le a padlóhoz csavarozott székekre, megint a falnál kellett sorakozni. Megfájdult a talpam az álldogálástól. Lábujjhegyre emelkedtem, aztán hátragördültem a
sarkamra, aztán megint előre, megint hátra. Szemben a falon három kép koszcsíkkal
keretezett nyoma, pont, mint az osztályban, ahol tavaly még a vezér képe lógott az
ország és a pártcímer között. Hintáztam előre-hátra. Eszembe jutott egy régi szülinap, és a büntetés, amit még Zsolti Pompom-rajza miatt kaptam. Ő mindig kitalálta
a titkos kívánságokat. A könyvet ugyan csak egy napra tudta kölcsönkérni, de zsír-

„

30

tiszatáj

papírral lemásolta nekem a borítót, és kiszínezte ceruzával, szépen egyenletesen,
mintha nyomtatott festék lenne.
Apám aznap dühösen jött haza, ezt már a kulcs zörgetéséből tudni lehetett. Amikor benyitott a szobámba, szinte ráfeküdtem a matekfüzetre, hogy lássa, milyen elmélyülten írom a leckét. Már majdnem becsukta maga után az ajtót, amikor meglátta az ágyam fölé kiragasztott színes rajzot, és üvölteni kezdett. Egy mozdulattal letépte, és galacsinná gyűrte, közben azt ismételgette, hogy nézzem meg mit csináltam. Eltartott egy darabig, amíg rájöttem, hogy a falfesték miatt dühöng. Engedelmesen néztem, hogy mit csinált: négy sötétzöld folt maradt a világoszöld falon. Azt
mondta, hogy térdepeljek az ágyhoz, és addig nézzem a falat, amíg nem szól, hogy
elég, aztán becsapta maga mögött az ajtót. Alaposan megfigyeltem a foltokat, tekintetem ide-oda cikázott közöttük, az egyiken maradt egy kis papírréteg, a másik három még egészen nedves volt. Találgattam, hogy vajon mennyire szakadt el a rajz,
ki lehet-e még simítani. Vasalóval esetleg? Csak a földre dobta vagy egyenesen a
szemétbe? Átázott, vagy ki lehet még menteni? Hátha nincs még tele a vödör, nehogy levigye valaki. Leültem a sarkamra, aztán vissza a szabályos térdepelésbe,
mint amikor nagymamánál imádkozni kellett. Aztán megint le, megint fel, hogy ne
zsibbadjon el a lábam. Latolgattam, mi lenne, ha párnát csempésznék a térdem alá,
de végül nem mertem kockáztatni. Ringattam magam előre-hátra, amíg olyan sötét
nem lett, hogy nem is látszottak a foltok.
Közben már behívtak néhány srácot, ráérősen, egyenként, de még senki nem jött
ki. Úgy képzeltem, hogy a végén megint össze fogunk préselődni, mint a rabszállítóban, csak most már a rendőrökkel is összefonódunk, aztán az egész szétpattan
majd, mint a kisgömböc a mesében.
Amikor beléptem csak két rendőr volt ott, egy fiatal, aki jegyzetfüzet fölé görnyedt,
és egy idősebb, pengearcú, aki fel-alá sétált. A másik kijáratot nem vettem észre rögtön, beleolvadt a fal mintájába. A pengearcú kiborította a nylonszatyorból az ajándékaimat. Mindent végigtapogatott, egy-egy tárgyat mintegy undorodva odébb lökött az
asztalon, az egyik kazettát sokáig nézegette, forgatta, majd azt mondta, ígérjem meg,
hogy nem hallgatok soha többet ilyen zenét. „De hát hogy ígérhetnék ilyet?” – csúszott
ki számon. Felröhögött. Nem tudhattam, hogy eleve viccelt, vagy bárgyú őszinteségem
nevettette meg, mint ahogy azt sem, hogy ez most ront vagy javít a helyzetemen. Éreztem, ahogy a fülemen meg az arcomon kicsapódik a szégyen.
Akkor jutott eszükbe, hogy még meg sem kérdezték a nevemet. Olyan rutinosan
és gyorsan betűztem románul a családnevemet, hogy nem tudtak követni. Végül le
kellett írnom. A pengearcú összeráncolt homlokkal nézte a reszketeg nyomtatott
betűket, aztán megkérdezte, hogy nem a doktor úr lánya vagyok-e véletlenül? Bólintottam, és még jobban felizzott a fülem. A pengearcúnak viszont azonnal kisimult
a homloka, ráncai átvándoroltak a szája köré, és a lehető legmézesmázosabb hangon mondta, hogy, á, a doktor úr és a főorvos asszony kislánya! Ettől kezdve magázott, halmozta a kicsinyítő képzőket, és olyan szélesen vigyorgott, hogy még a leg-

2019. január

31

„

hátsó fogtömése is látszott. Azt mondta, ideje megbeszélnie a szüleimmel ezt a
problémácskát, és már tárcsázta is a számunkat a csillogó fekete telefonon. Koncentráltam, hogy ne vegyék fel. Már hallottam is apám hangjait: a pácienseknek
fenntartott kedélyeskedő heherészést, a hozzátartozókhoz intézett lassan artikulált
szavakat, a vészjósló suttogást, ahogy a tanáraim előtt beszélt velem. Elképzelni
sem tudtam, hogyan beszélne egy rendőrrel. Visszatartott lélegzettel számoltam a
csörgéseket:
…
réges-régen
…
egy messzi-messzi galaxisban
…
javában dúl a polgárháború
…
titkos támaszpontjukról a felkelők
…
először hajtottak végre
…
sikeres támadást
…
a gonosz Galaktikus birodalom ellen
…
az ütközet során hírszerzőik
…
megkaparintották a halálcsillag titkos terveit
…
ez a birodalmi űrállomás
…
egy egész bolygó elpusztítására képes
…
Leia hercegnő
…
nyomában a birodalom ügynökeivel
…
hazafelé száguld űrhajóján.
A pengearcú türelmesen várt, mosolyba dermedve, mintha figyelnék minden
rezdülését. Amikor már másodjára is hiába próbálkozott, letette a kagylót, egyenként visszarakosgatta az ajándékaimat a szatyorba, és a hátsó kijárathoz kísért. Kitárta az ajtót, és mélyen a szemembe nézve megkért, hogy feltétlenül adjam át a
szüleimnek Poumboiu őrmester szívélyes üdvözletét.

„

32

tiszatáj

TORNAI JÓZSEF

Ars poetica
Az objektív líra nem lírai objektív?
Melyik, amely mindent magába szív?
Az egyik csak rajzol, a másika kizeng,
ahol emez fent lóg, amaz a földre lent.
Bármilyen magasra viszed a szívedet,
nem tudsz átszállni ősi szavak felett,
és amit elrejtesz, az lesz nyilvánvaló,
a líra takarmány, az objektív faló.
Ha egyik elnémul, a másik se szólal,
hiába szórod meg érzelmeid sóval.
Amit kivallanál, azt tagadod épp el,
nem járhatsz jól a titok elméletével,
ha az élő képek kihullnak belőle,
nem a líra ugrik, csak a nyulad bőre.
Végül, valljuk be, vérrel jár dönteni:
festményt álmodni vagy szobrokat önteni?
A kész mű választás, és a kételyeid
nem teszik tönkre vagy táplálják tövig.
Mindegy: szenvedni kell, százszor meglakoltam,
különben vaklárma az elmondhatatlan.

2019. január

33

Kínzóoszlop
Míg Istennek hittük Istent,
erdőt paradicsomkertnek,
létünk egyensúlyra billent.
De aztán az égbe oszlott
hívésünk, és lassan így lett
minden zöld fa kínzóoszlop.

Kis-dunai emlék
Egyszer öleltem meg.
A Kis-Dunán egy vízre omló szomorúfűz
mögé bújva, hogy ne vegyenek észre
a barátaink. A fürdőruhán
át, testünk egész hosszában,
lábhegyünktől a csókunkig
robbant bennünk az őrület.
Öt percünk volt. Már kerestek.
Úsztunk vissza a partra.
„Hol voltatok?” És mi elhallgattuk
két szív nyomorúságát,
aminek glóriájától
évek óceánján túl is csak borzadok.

„

„

34

tiszatáj

BOZSIK PÉTER

Miért nem olvasunk verseket?
Mert rosszak.
Többnyire.
Mert nem olyan a korszellem.
Mert szarunk mindenre
így a versekre is.
Mert nem érünk rá.
A gyereket óvodába
iskolába kirándulásra kell vinni.
Mert nem fizetnek érte.
Mert mindent megírtak már,
ami versben megírható.
Mert nem találjuk a helyünket
a vadkeleti kapitalizmusban.
A versek nem adnak tanácsot.
Mert érthetetlen jogszabályokat, határozatokat, törvény
erejű rendeleteket olvasunk versek helyett.
Mert kényszervállalkozók lettünk,
és egy vállalkozó nem ér rá verseket olvasni.
Inkább sörözni megy,
mert a vers elvesztette ázsióját.
A könyvesboltok eldugott zugaiban porosodnak
a verskötetek,
mert ha időnk engedi,
regényeket olvasunk.
Mert a regény ideje jött el.
Mert ha mégis versolvasásra szánjuk el magunkat,
akkor a klasszikusokat szedjük elő,
és többnyire bennük is csalódunk.
Mert mindenki költő
és senki sem olvasó.
És mert már az Isten se győzi
a verssorokba tördelt
semmi
mondását.

2019. január

35

Reklám
az erdő undok
búskomor reklámja
a szemét

Áldás hava
Dörög fönn az éj
Későn beért kalászom
Fényezüst veri
Űző napon vársz
Orrnyergeden egy verejtékcsöpp útra kész

Vásári tangák
1.
Standról lepottyant
eper Forró csiklódra
miért gondolok
Kezemben pezsgőspohár
Miért hogy összeroppan
2.
Vásári majom
Állok a gyümölcspult előtt
S nézem ahogy a
joghurt fehérje kofám
állán végigcsorog

„

„

36

tiszatáj
3.
Mint krédlikakas
A piac melletti szemétdombon kapirgálok
Gyémántkrajcár nem De
azért kijutott Ez meg Az

Nőnek indul…
Nőnek indul
minden eredet
nő
a
baj
bugyiját villantja
az elmebaj.

2019. január

37

„

KREŠIMIR BAGIĆ*

Le kellene bontani a falakat
1.
le kellene bontani a falakat
falakat melyek hallgatnak
paloták sarkait támasztó falakat
főfalakba torkolló falakat
falakat melyeknek fülük van
telt falakat
sebhelyes falakat
laboratóriumok falait
temetőket ölelő falakat
falakat virág és termés között
le kellene bontani a falakat
vert falakat
vályogfalakat
vasbeton falakat
üvegfalakat
víz áztatta falakat
hőszigetelt falakat
súlyos falakat
*

Krešimir Bagić költő 1962-ben született Gradištében. Az általános iskolát szülővárosában, középiskolai tanulmányait pedig Županjában végezte. 1988-ban diplomázott a zágrábi bölcsészkaron horvát
és szerb nyelvből, valamint jugoszláv irodalomból. Ugyanitt védte meg 1991-ben Lingvistika i pjesnički tekst (Nyelvtudomány és költői szöveg) című kisdoktoriját, majd 1995-ben Stilistički i genološki
aspekti polemičkoga teksta (A polémikus szöveg vizsgálatának stilisztikai és genológiai aspektusai)
címmel doktori disszertációját. 1989-ben a zágrábi egyetem stilisztika tanszékén helyezkedett el,
2001-ben pedig annak tanszékvezetője lett. Tagja volt a Studentski list (Egyetemi Lapok) és a Quorum
című irodalmi folyóirat szerkesztőségének. 1996 és 1999 között a Sorbonne-on a horvát nyelv és
irodalom lektoraként dolgozott. 2005 és 2009 között a Zágrábi Szlavisztikai Iskola vezetője volt. Jelenleg a Stilistika.org internetes portált szerkeszti. Számos irodalomelméleti és irodalomtörténeti
mű szerzője. Eddig önállóan megjelent versesköteteinek száma tíz. A Trebalo bi srušiti zidove című
kötete, amelyből a fordítás is való, 2011-ben jelent a zágrábi Disput kiadásában. A kötetért a rangos
Dobriša Cesarić irodalmi díjban részesült.

„

38

tiszatáj
álfalakat
romos falakat
álcafalakat
műalkotások falait
megtört álmokat őrző falakat
le kellene bontani a falakat
vakolt falakat
csatornák falait
terméskő falakat
gipszfalakat
pilótafülkék oldalfalait
falakat melyek a hely szellemei
eget és földet elválasztó falakat
válaszfalakat
növények állatok vizek közti falakat
sima falakat
érdes falakat
viszály falait
tenger falait
technikum falait
falakat melyek átszelik a völgyet
le kellene bontani a falakat
nedves falakat
száraz falakat
falakat melyek lélegeznek
falakat melyek köddé váltak
hangok falait
láthatatlan falakat
falakat melyek regényeket írnak
lőrések falait
istenkereső falakat
fényesség falait
falakat melyek egykor zöldek voltak
falakat melyek felsejlettek az elpusztított városok felett
élő falakat
lélek falait

2019. január

39
falakat melyeken Picasso függ
falakat melyek az egész szigetet behálózzák
le kellene bontani a falakat
vastag falakat
karcsú falakat
fürdőszobák csempézett falait
láncokat tartók falait
sátrak falait
fehér falakat
falakat melyeknek száradniuk kell
két részből álló falakat
elszigetelt falakat
hideg falakat
védőfalakat
falakat melyek nem falak
le kellene őket rombolni
különben ők fognak minket

2.
le kellene rombolni a falakat
melyek 1990-ben születtek
melyek a pincékben rohadnak
melyek a kéregetőknek nem nyitottak ajtót
melyek a zágrábi egyetemen diplomáztak
le kellene rombolni a falakat
melyek nem a saját fejükkel gondolkodnak
melyek harmadik személyben beszélnek önmagukról
melyek gyászba borítanak minket
melyek terrorcselekményekre készek
le kellene rombolni a falakat
melyek hisznek a zenében
melyek hisznek a kék kalapokban
melyek elhiszik hogy magas kort élnek meg
melyek riadtak és kétségbeesett álmodozók

„

„

40

tiszatáj
le kellene rombolni a falakat
melyek a mezők mellett haladnak
melyek színházzal foglalkoznak
melyek vidékről jönnek
melyek a reggeli beszélgetős műsorokban ásítoznak
le kellene rombolni a falakat
melyek nem is falak
melyek nem tudják elképzelni a színes képet
melyeknek nem fájt a feje a születéstől
melyek soha nem jutnak aláíráshoz
le kellene rombolni a falakat
melyek lándzsát törnek
melyek szemet szúrnak
melyek Khuen megrendelésére épültek
melyek az új helyesírás szerint kisbetűvel írandók
le kellene rombolni a falakat
melyek velünk élnek
melyek bennünk telepedtek meg
és befalazták a kilátásunkat

3.
le kellene dönteni a falakat
1962-ig számolni
felismerni a közeli arcot
a lépés és a mosoly között
a levélben
a lehulló gesztenye levelében
ez a reggel értelmet nyer
a fatörzs a tekintetedbe nő
a kerek felfoghatatlan kéregbe
könnyű sétálni 1962-ig
a látványok segítik a lépéseket
kislány görkorcsolyával
nénike az ablakban

2019. január

41
virágoskert bokor alakban
autóbusz szemafor részeg
de hogyan megszámolni
a hulló gesztenye levelét
nesztelenül elszabadulót
nesztelenül leválót
ha kimondtad hogy egy
1962-t is mondtál
de tulajdonképpen
nem mondtál semmit

4.
le kellene dönteni a falakat
mielőtt az éj leszáll
s amíg a fekete még fekete
s amíg a táj együtt ver
a szíveddel
nyüzsög a város
test ütközik testtel
húsos bogarak milliói
hemzsegnek az utcákon
köhög a tér
köhög a villamos
köhög a tarka vidék
menekülj e menedékből
melyben nincs több hely
a szavaknak sem
menekülj az utca külvárosába
emelkedj lépésre
a fenyő alá
elegyedj beszélgetésbe

„

„

42

tiszatáj
egészség és betegség
szótárakban lakoznak
a való élet
a burkon kívül lüktet

5.
le kellene bontani a falakat
a zászlót lengetők alatt
(általában alacsonyak így elviszi őket
minden erősebb szél)
a repedés a levegőben lélegzik
a repedés az arcon leng
a repedés a szemben hallgat
aki a zászlót áhítja
már be van falazva
a teknős páncéljában ég
a teve púpjában
a hal uszonyában
hamu hull a zászló alá
történészek tankönyvekbe csomagolják őket
kezek helyett
téglákat ragad meg a fagy
üvegszavak
repedés amely nincs

6.
le kellene bontani a falakat
a hallgatásodba zárt
gondolatom
felém kúszik
te ingadozol feladod
ő az árnyékokat öleli

2019. január

43
a homokórát forgató
kéz vagy
homokszem vagyok
mely folyvást zuhan
a szakadékba
a földöntúli szellő
láncolt erősen
ehhez az el nem képzelhető
szikár zátonyhoz
őrült dagály vesz körül minket
benne fuldoklik
tengerész és tenger
vágy és félelem
te ingadozol vérzel
én emelem a tenger fenekét

7.
le kellene bontani a falakat
a megbokrosodott ló
elfoglalja a világegyetemet
csillagot csillag után
hagyjatok neki levegőt
az ő nyerítése maga a vihar
hang amellyel majd a kis medve
megsüketíti a nagy medvét
hagyjatok neki helyet
a bibéje
forrás amely visszavisz minket
a föld belsejébe
amikor a megbokrosodott ló
belép a mozdulatlanságba
a csillag eltörli a honját
a föld ormai lélegeznek

„

„

44

tiszatáj
a tükör résein
feledésbe merült
a mélység redője

8.
le kellene bontani a falakat
falat és falat
két sötét tekintetet
a pelyhet és a szenet
a hangya menedéket keres
szót az erdőben
törzset a nyelvben
fején lámpás
ég
ég
kezében ceruza
folyik
folyik
a hangya ablakot rajzol
majd kinyitja
szellőzteti a befalazott gondolatokat
hangya és hangya
két remegő csillag
mindegyiknek van saját pelyhe
mindegyiknek van saját szene

9.
le kellene bontani a falakat
mondod
amikor beszélsz

2019. január

45
amikor hallgatsz
visszabontod a sálat
csomóról csomóra
a szavak megolvasztják a havat
a hó gyapjúval álmodik
és nevet változtat
sálam sálam nagy jó uram
mi vagy te nékem
csomóról csomóra
hullócsillag vagyok én
barlang sivatag és strand
nagyon fontos vagyok neked
holnap ahol lakom
megszabadítom rabláncaitól a várost

10.
le kellene bontani a falakat
mondja az ember
az isten mosolyog
az ág és a határ között
egy madár
el kellene hallgatni
hogy a nyelv hazatérjen
a versbe
különben többé senki
sem fogja érteni
a hétköznapi szavakat
kert kutya reggel
lényeg
az ember beszél
az isten mosolyog
a vers és a költő között

„

„

46

tiszatáj
egy madár
a fal teteje
a fal teteje amelyet nézek
behatol a tekintetembe
a fal teteje amelyhez odalépek
velem együtt lépked
a fal teteje amelyet lebontok
a kezemben marad
a fal teteje amelyet eldobok
velem együtt repül
mint egy száz fejű sárkány
az égbe
a tengerbe
a falba
Fordították az ELTE BTK horvát szaka műfordító műhelyének hallgatói:
BELOBERK PETRA, KANIZSAI DOROTTYA, LAJOS MÁTÉ, PERAK DALMA

2019. január

47

NAGY DÁNIEL

Testhőmérséklet
Néha elkezdek izzadni.
Látják is rajtam, hogy éppen
izzadok. De senki sem szól.
Ezért izzadok tovább.
Most is izzadok, miközben
robogok át a Margit hídon.
Valamiért most hidegen
hagy mindenkit az izzadásom.
Nem tudom mi van az emberekkel.
Eddig mindig szóltak, ha izzadtam.
Udvariasan mondták: „Elnézést uram,
Ön izzad”. És én nagyon megköszöntem,
hogy felhívták erre a problémára a figyelmem.
Ilyenkor kicsit zavarba jöttem,
de máris jeleztem, hogy szerencsére
van nálam egy cserepóló. Ekkor mindenki
nagyon megörült, megdicsérték pólóm
anyagát, sőt, gratuláltak kiváló jellememhez,
hogy már fiatalon ilyen felkészülten állom
a sarat az élet megpróbáltatásaival szemben.
De most senki sem szól hozzám.
Izzadok Budán, és izzadok Pesten.
Közben várom, hogy valakinek elmondhassam:
a testhőmérsékletemet én így szabályozom.

„

„

48

tiszatáj

Boldog
1.
Nagyon boldog voltam,
mert ma féláron moshattuk le a kocsit,
és közben el tudtam magyarázni Lucának,
mi is az az oktánszám.
2.
Nagyon boldog voltam,
mert mikor nagyi megkért,
hozzak be egy fél dinnyét
a garázsból, tudtam,
hogy ma biztos elegendő
folyadékot visz a szervezetébe.
3.
Nagyon boldog voltam,
mert azt álmodtam,
hogy Albániában elfogadják
az Erzsébet-utalványt,
és vissza is adnak belőle.
4.
Nagyon boldog vagyok,
mert még mindig emlékszem
a napköziben lassan
összehúzódó sebek illatára,
és a stadion-magányban
szerzett góljaimra.
5.
Nagyon boldog vagyok,
mert tegnap először
láttam a pékségben,
ahogy a hideg lekvár
összebújik a tészta melegével.

2019. január

49
6.
Nagyon boldog voltam,
mert Kristóf makacs bokasérülése után
Peti bácsi jelezte, hogy ne aggódjunk,
Kristóf a jövő héten már újra pályára léphet.
7.
Nagyon boldog voltam,
mert apa végre kiváltotta a horgászengedélyt,
így most már végre nem szegjük meg a törvényeket.

Aki szerelmes
Aki szerelmes, szerelmes regényeket vesz.
Aki nem szerelmes, az is vesz egy-két
szerelmes regényt. Aki nem szerelmes,
de szerelmes akar lenni valamikor,
azért még ő is beszerez néhányat a biztonság kedvéért.
Én viszont még nem szereztem be egyet sem.
Azért nem, mert én most nem szeretnék szerelmes lenni.
Pedig tudom, milyen a szerelem. Puhítja a bőrt
és méregteleníti a szervezetet. Na, akkor miért nem
akarsz szerelmes lenni? Azért, mert sok a dolgom.
Sok kis apró jelentéktelen dolog, de azok egyszerre,
egy időben. Például ezért nem. Ráadásul itt az ősz.
Mázsányi lombhulladék, bokrok apró termesei a kertbe.
Ezekkel mi lesz szerinted, ha szerelmes leszek?
Szóval most nem leszek szerelmes.
Ha majd eltakarítom a szemetet
az udvarról, és elintézem a dolgaim,
akkor utána lehet róla szó. A szerelemről.
Utána lehet, hogy én leszek a legszerelmesebb,
a szerelem zászlóvivője, egy reklámguru,
aki a szerelmet promótálja, de addig nem.
Majd ha szerelmes leszek, szólok. Ti viszont
nyugodtan legyetek szerelmesek. Én nem bánom.
Éljen a szerelem, de tényleg!

„

„

50

tiszatáj

KÓBOR ADRIÁNA

FÜRDÉS VÁJT VÁLYÚBAN … ( késleltethető )
Megcsapott a működtetés szele. A motor pörgött.
Egy csapágygolyó, egy szelep, egy fogaskerék és egy csavar … A
szerkezet tenyere csapta be az arcom, először, másodszor, harmadszor,
mint egy rég használatlan, mivel használhatatlan vaskaput.
A változás szele nem a működtetés szele. Csak egy szelet, ha.
Hallgatom a csöpögő csapvíz hangját, törölgetem a könnyeimet a formattált
winchesterről. Hullámlovaglás. Hullámon a lovag: kitartóbb,
kitartottabb, mint valaha is elképzeltem. Az önmaga működése által
megroncsolódott, elhasznált olajfúró torony a balga létezésben. Ahol motorok fújják ki magukat parfüm-teli
torokkal, a légkondicionálók között, tökéletes kondiban, valaki
kapaszkodik a … kiáltana, ha nem lenne leragasztva a szája.
A leragasztott száj mögött vadhajtások nőnek. A nőnek nincs joga a helyzetváltoztatáshoz. A létra harmadik foka alatt nem fellelhető az igazság. Részben
erre épül minden megfigyelés. Fokról fokra érik el a gyomrom’ a fokálisnál
fokálisabb pontok. A fókusz kegyetlenül megfejthetetlen, amikor
a szubliminális tudat szuboptimálisan operál. Vagyok a
kombi és a kombi ajtaja. Vagyok, akinek az ablakhoz nyomódik
az arca, mert nem éri el az ablak lehúzókarját. Mindenféle más lehúzókart igen,
miközben fojtogatnak. A borostyánkő értéke elérte a piaci minimumot.
Beléragadt a légy, a levésre való kölcsönös törekvés. Aki kölcsön kér,
sosem adja vissza. Ez az élet minden területén …
A bűntársak is úgy választják meg egymást, hogy közös céljuk, egymásba
vetett bizalmuk. A világban
semmi különbség az oppozícióban álló pólusok között.
Mágnesek hullanak hajamból. Valami bevonzott, amit még
egy döglégy sem … Most pedig, amikor a kombiból kinéz
valaki a drogéria mögött a légkondicionálók zörejében, tudatosul,
’ki bujkál az árnyékaim között. Képtelen volt, voltam
tovább fitogtatni ártatlanságát. Halálsorra sodorja a sorstalanság szele.
A működtetéshez több kell, mint a részek együttműködése.
A működtetés valójában lehetetlen. Olajozatlan.
Hajam kéksége áthatol árgus tekinteteken. A légből kapott
és a légbe veszett tündér csak a homokköveket morzsolja szép-sima talpai alatt.

2019. január

51

„

A változás szele fúj és fojtogat. Közötted és közöttem légüres tér. A légüres
tér a vákuum, a megértés vákuuma. Belőle se ki, se be. Az összetűzéseknek
sosem lehetett értelme. Rozsdás hajcsattal ütöttem el őket magamtól,
napról napra, hétről hétre, hónapról hónapra. Izzadt hónaljad alatt
éldegélt a tündér, aki sosem értette, miért kell fürdőruha.
Meztelen ínyén keresztül vérzik el, mert a vér,
bárhonnan is való, csordogál. Ki, be.
A csordogálás igében az irány értelmezése a legnagyobb hiba.
Oda-vissza kalimpáló lábak között értelmezem a szerkezetet. Esélyem
sincs arra, hogy javítgassam. Azt tartják, szerelem. Versnek vélnek.
Mégsem vagyok más, mint a fogorvosi tükörben önmagát kiveséző tündér.
A vérképem tökéletes. Egyedül negyven évet, mással nyolcvan fölötti életkort
remélek magamnak. A becslésekben sosincs egyetértés. Ahogy
a reményekben sem. A remény : abszolút balgaság, abszolút bölcsesség.
Mérések mutatják : a változásra épp’ ugyanannyi az esély,
mint a stagnálásra. A kombi kifarol a sarkon, és fekete féknyomokkal tölti be
a reggeleket és az éjszakákat. Ébredni-elaludni, ugyanazon létezés
fázisváltakozásait élni, abban, ami … különböző.
Percről percre áldozik le és kel fel ma a nap. Fogalmam sincs
semmiféle … Belefáradtam,
hogy működése közben és pihenő állapotában tanulmányozzam a gépezetet.
A vakond orrát törölgetem most is. Belepte a termékeny föld, attól
tüsszögött, fuldoklott … évekig volt asztmás. Magvai rossz helyre hullattak,
így történt, két cseresznyefa között, hogy a tündér fogott egy légycsapót,
és azzal legyezgette a halált. Tehetetlenül toporogni gépzajban,
nagyon is megterhelő. A kombi láthatatlan. A kombiban a halál krinolinban.
Azt hiszem, minden vétkem megbocsáttatik, mihelyst a szükség
felfalja magát és kifolyik a szürkület műbeléből.
Fogkrémes tubus falán szárad a fluorid. A fogaim pedig csak nőnek.
Nem hullik a hajam. Halott gyufákat őrizgetek a konyhapulton.
Testem fogyatkozása, az emlők ereszkedése egy másodvagy harmadrangú kérdés, amikor a harangozót látom, mint egy magánhangzót,
ereszkedésben és felszálló ágban, tudván, képtelen elhagyni a sztratoszférát.
Mint Madách Ádámja, tehetetlenül repül a föld körüli pályán, menthetetlenül, akárcsak a galaktikus szemét. Csupán a köldökzsinór
kötötte, amíg ölelkeztem a géppel.
Költőnek vallom magam.
Tyúk kapirgál a szemétdombon.
Javítani képtelenség.
A szerkezet a méhtelepre kerül. Ölebek csaholnak
körötte. A meztelen, megfoghatatlan szaturnuszi testről lehull a krinolin,

„

52

tiszatáj

mint valami vas szorítógyűrű. Sokba kerül a szabadság, annak, aki
magát … Köldökzsinór, bilincs … nincs aki fojtogassa. Lélegezni
mégis képtelen.
Kérni a következőt.
Mást, akkor is, ha ugyanaz a vége.
Minden kezdődhet elölről.
A méhtelepen az ebek csaholása szebb, mint hullaházban a hisztérikus kacaj.
Gyereked, nyalókával a szájában nézi, hogyan pörögnek
a fogaskerekek.

Improvizáció
„ a hisztérikus kacaj ugyanolyan lehangoló
mint a hullaház fülsüketítő csendje ” ( BÍRÓ JÓZSEF )

A mínuszutolsó csepp a magát sohasem kiürítő végtelen mínuszvödör alján.
Talán most, amikor bent reked mind a szó és kirepül mind a ló, alólam,
talán most, amikor Izoldia és Dezdemónia könyvei alatt molyok hülyülnek,
talán most van rajtunk plüssökben a sor, s amikor ránk jár a bot, a bot, a bot.
Nem használ semmi.
Minden használ.
Aztán a poros lepedőn felduzzad a csend, mint egy ökölbe szorított szerszám,
aztán az örökkévalóságban felduzzadnak a lépők ( belépő nélkül engedted be
magad-mag-ad ), aztán hiábavalónak is tűnhet ez a sorstörés, most, most,
végül … Várattál, a várakozásomnak a vége lett a vége. Magányterület.
Folytatom a végét.
A végét folytatom.
Barnabásnak három cipellője volt. Nem tudott belelépni egyikbe se két
lábbal. Pedig van egy olyan szimpatikus törvény amikor két szóból
dagad három, páros a páratlanból. Fel ne add ! A könnyeim értelmezhetetlenek.
A molyok megrágják a tűpárnát. Használhatatlanok. Fogalmuk sincs a fakírokról.

2019. január

53

„

A tűzőgépben nincs tűz.
A tűzben nincs tűzőgép.
A villanykapcsoló langyos felületét tapogatom épp’. Le vagy fel ? Jogos kérdés
ez, mint minden más kérdés ami pedzegetné azt a duál-dialektikát, amit
a váltóáramot bennem valamire is tisztelő természetes ellenszenv,
a teremtés – Az alapalany amivel kísérletezünk mindig véges.
Véres arcátszellemült.
Véres arcát ütöm.
Beszélgetünk. Körbekerít lasszóval. Arra várok, mikor húzza majd szorosra, és
vajon melyik testrészem körül. Öv alatt kezdek kékülni. Vártam, mint a kék
szajkó a kertben, a Kék Golyó utcában, egy-lábon. Vártam, de csak a
csönd jött a csengőből. Cseppek a vödörben. Mínuszcseppek. Nem ürül.
A papagáj a padlót bontja épp – gálya, rabló – nem a szépkék épeget.
Kergetőzünk. Lépeget. A szemét! Felrepül. Hiába rohantam.
Futhatunk és -ulladhatunk is. Mi mégis a futást választjuk. A visszapillantó
tükrökbe a ‘gy’ kínosabbról-kínosabbra vizsgálgatja arcunkan a tér-idő
tivevénybes szánalmait. A szánkókat olajozom épp, a bazinagy siklásra,
számtanban, mert nem megy az ugrás. Repülni is fölösleges. Korom.
A legesleg a legnagyobb felesleg. A felesége lettem volna ha nem legeslegel. Felség.
Haszontalan sorok. A búra alól felnéz a csönd, a hölgy. Újságot olvas,
valami bébimagazint, kezében gézzel. Gézengúz, ez áll a fedőlapon.
Az utánpótlás folyamatos. Minden nap egy újszülött. Tabula, fabula.
Alvadt vér szárad festett körmei alatt.
Rouge, rouge, rouge.
Homeros, Romero, omen.
Boszorkány. Rettegheted a prostituáltat, aki limuzinnal visz majd a temetésedre.
Nem én vagyok. Neki nagyok az emlői. Az enyémek: kisdedek, kerek arccal
nevető pozsgás csecsemők. Én: boszorkány. Gyerekeim : kannibálok.
Kiabálnak egy Ikeás etetőszékben, hogy Anya, a te fejedben S.O.S. nincs csend.

„

54

tiszatáj

I-gazuk van. I-gazságuk
egy iPhone-on keresték.
A gogol fordítóban igencsak rendszertelenül repkednek a fecskék.
Meg szerettem volna osztani veled azt az Oscart. De téged az sem
érdekelt, amikor a vörös szőnyegen görkorcsolyában egy nyüszítő
Apám -ból ...-tol. A.
-rök, ölt. Föld - ő. A.
Hasonlítok. A költő azt teszi. Tetszik tudni... Híres. – Mit tegyek most?
Nem a -... most, hogy nem haltam —_+V-árom, kiürüljön a mínuszutolsó csepp is,
ami a végtelenhez mérten, definíciójában, kerülendő.
Befogja a fülét. Ne hallja visszhangozni. S.O.S.em csöngenek át. AN.Y. a sötétben: U.
S.A. Z-öldkártya.
V-ég-te-len. Ül. A mínusz és a plusz
között jajgatás a nulla. U/I
-szony. Nemlét.

2019. január

55

„

SZŐLLŐSY BALÁZS

Négy Bugge Wesseltoft-koncert között
Négy Bugge Wesseltoft-koncert között
a város félholtra verte önmagát,
majd lassan feltápászkodott – ruhája
elkopott, de vett helyette újat:
sormintás kockakő, újfajta dombvidék
díszíti tagjait, homokbélése hol itt, hol ott
süpped be vagy türemkedik,
a parton állsz, sok minden változott, a sirályok mellé
kormoránok költözködtek be, az aranyszín
galambok nem a békét hirdetik:
maradt még miben kételkedni,
bár egyre csontosabban összeáll
a megkérdőjelezhető előrelépés –
de senkinek sem muszáj gyorsan dönteni,
hogy ki lesz a kedvenc nője, elég távolság marad
megtapasztalni, milyen érdekes is
a megszokott köröktől távolabbra kúrni
a Sashegy felé gurított holdlementét,
a Gellérthegyre borított Napot
a fekete hajú lány már éppen elszalasztja –
ha biciklizni tudna még, talán, de elfelejtett,
hullámosabbak lettek sötét fürtjei;
négy Bugge Wesseltoft-koncert közül
a negyediken ott se voltam, a harmadikra
volt jegyem, de minek mentem el,
Endresen hangja távolról dereng,
a törtütem precízen programozva szól:
sűrűsödő emlékvodkák, emlékcigik
rajzanak, a horizonton, közéjük lövünk,
pár kristálydarabka éles pengéssel levált,
egy virtuális síkra háromszöget képez –
csak balfaszok kompenzálnak így. Mint

„

56

tiszatáj
üres műanyagkorsó-sereg egy réten
szétdobálva, ahogy a pólóra nyomtatott
minta szétfakul, a háttérbe olvad:
a mimikrin még csiszolni, puhítani kell.
Nekik meg úgyis elfelejtődnek majd a dicső tetteik,
ez törvényszerű – a fekete hajú lány például nincsen ott
a beach club beach-bulin, a főtér verejtékezik,
a bronzázs lunázsba fordul, tündöklő fehérrel
borítja arcaink, nem félemlít meg másokat –
a fekete hajú lány egy díjnyertes verset ír
arról, hogy proletárok vagyunk, az időnket adjuk,
az időnk a csillogás, a pisztáciapástétom íze
rántottával, három tojásból, reggel kilenckor.

Mohamed hazahúz
Faszom a hegyekbe most már,
mindegyre távolodnak, sosem
jutok már át hozzájuk
ezen a furcsa sivatagon, szikkadt
mezőkön át, egyik se jött,
ha hívtam, minek eredtem útnak
ezek közül a furcsa dombok közül,
csak emlékeznék, visszanézve, melyikre
hágtam fel a mögöttem levők közül,
csak emlékeznék, melyik volt a mátkám,
a legjobb, a tizenhárom közül,
faszom az útba most már,
a hívásba, jövésbe, távolodásba, idegen
népségek illatába, csak emlékeznék,
melyik volt a legnagyobb csata
a tizenhárom legnagyobb közül,
nem hágnék még előrébb –
csak megállnék, eldönteni,
megemlékezni, hívásra, távolodásra,
csak válasszak mindenfélék közül.

2019. január

57

„

Viszlát, és kösz
a hullaszagot, a pusztulás ízeit
az eldugott ívekben, hajlatokban megbúvó
döglött rovarok végtagjait, és kösz a port, a mindenfelé
kettéváló, leszakadó lépcsősorok között
eltévedt tizennégy éves junkiekat, kösz a széttagelt
raktárszobákat, hatvanfős vonatkupékat légkondi nélkül,
dögmelegben, nyáron, sötétben, kösz, és viszlát
és kösz a halakat, az egekbe szökő bérleti díjakat,
a teherliftek egyik pokolból másikba vezető
labirintusrendszerét, lichthofokat, kösz
ezt a ragyogó két és fél évet, három hónapot,
kis híján évtizedet, amennyinek csak tűnt neked, a hátralevő tíz év
egyre csökkenő esélyeit, kösz, az elfuserált demokráciádat,
a kisebb-nagyobb halálokat, a kimondhatót,
a kimondhatatlant, kösz
a lazacos rántottát a Rákóczi tér-Síp utca sarkán,
az érzelemdús délelőttöket, lepottyanó,
sárgára rothadt vakolatdarabokat:
a szerelem második hullámát, ha eljön, tíz év után
a szemünk sarkából csordogáló nyálat, csókokat,
elpirult homlokot, szeplők százezreit, megégett sejteket,
kösz, és viszlát, és kösz, és viszlát egy másik délutánon,
egy másik reggelen, másik helyen, egy hosszú éjszakán.

„

58

tiszatáj

„…bármilyen tudás elengedése
az önkéntes halál felé mutat”
KLAJKÓ D ÁNIEL BESZÉLGETÉSE K EMÉNY ISTVÁNNAL
– Az első köteted, a Csigalépcső az elfelejtett tanszékekhez a nyolcvanas években jelent meg az
ELTE gondozásában. Ha a veled kapcsolatos interjúkat olvasom, a Bartis Attilával közös párbeszédkötetedet, vagy a Lúdbőr egyes esszéit, akkor azt látom, mennyire gyakran feleleveníted a
bölcsészetet mint létformát. Hogy látod ezt most?

– Arról társalogtunk a beszélgetés előtt, hogy milyen kevesen jelentkeznek manapság bölcsésznek. A nyolcvanas években a bölcsészkarra, akár Szegeden, akár Pesten, igazán menő
dolog volt bejutni, és csak nagyon keveseknek sikerült. Az az évtized egy fura, átmeneti, de jó
időszak volt, mert azt ugyan nem tudta senki (ezt próbáltam megírni az Egy szép délután című esszében is), hogy hamarosan vége lesz a szocialista rendszernek – de a változást lehetett
tudni, azt mindenki érezte. Én magyar-történelem szakos voltam az ELTE-n, és itt a történelem szakon ebben az időben olyan tanároktól tanulhatott (aki akart), akik személyesen ismerték vagy hallgatták Fernand Braudelt vagy a francia Annales-iskola tagjait. A marxista
ideológia itt már gyakorlatilag hatályon kívül volt helyezve – na persze betiltva nem volt, de
bármilyen szakirodalomhoz hozzá lehetett jutni, ami tudományosan up to date volt. Szóval
azoknak az évfolyamoknak nem lett lemaradottság-tudata, mert a körülmények szerencsés
összjátéka folytán úgy érezhettük, hogy szinkronban vagyunk a világgal. Az egy másik kérdés, tényleg így volt-e. De ez az egészséges önbizalom valahogyan belénk épült: elég korán
jöttünk, hogy értsük és lássuk a régit, de éppen időben ahhoz, hogy ne maradjunk le az újról.
– Említed, hogy sikerült képbe kerülni a világgal, mondjuk úgy, tudást szerezni. A Bartis Attilával közösen jegyzett Amiről lehet című kötetben arról beszéltek, hogy vannak bizonyos szavak,
fogalmak, amelyek elvesztették vagy kezdik elveszteni jelentésüket. Ilyen fogalomként említitek
például a kommunizmust. Meglátásom szerint a Lúdbőr esszéi valamilyen szinten tanító jellegűek is (a szó jó értelmében), rálátást adnak egy olyan korszakra, amely eltűnni látszik a horizontról. Hogyan gondolkodsz most erről? Feladata lehet ez jelenleg egy szerzőnek?

– Ez a bizonyos beszélgetős könyv 2010-ben jelent meg, és akkor még más időket éltünk,
mint ma. És ezt nem csak magyar aktuálpolitikai szempontból mondom (bár úgy is, persze) –
hanem mert azt hiszem, hogy az a világrend, ami 1990-től fennállt, nagyot változott 2010 óta.
Talán már meg is szűnt. Én legalábbis úgy érzem, és tudom, hogy nem vagyok egyedül ezzel,
hogy egy új világrend van felépülőben, amiből 2010-ben még kevés látszott. Akkoriban például úgy nézett ki, hogy a kommunista érabeli tapasztalatokkal semmit nem lehet már kezdeni, azok az idők végleg elmúltak. Akkor, nyolc-tíz évvel ezelőtt még nem gondoltam volna,
hogy egy ideológia vagy egy ideológiának látszó valami megint úgy rá tudhat ülni a társadalomra, mint korábban a marxizmus-leninizmus. És most megint nem csak a mai magyar társadalomról beszélek, hanem az amerikairól, az oroszról, az olaszról vagy akár (neadjisten) a
németről is. Választók és megválasztottak mintha mások lennének, mint a tíz-tizenöt évvel
ezelőtti elődeik: gyanútlanabbak, sebezhetőbbek, irányíthatóbbak, kevésbé érzékenyek a de-

2019. január

59

„

magógiára. Mintha kevésbé zavarná őket az egyeduralom gondolata. Mintha jobban unnák az
úgynevezett demokráciát, mint a régebbiek. Mintha kevésbé lenne számukra érték a szabadság. Szóval: mintha közelebb jött volna az a korszak, amiben felnőttem, és az első huszonnyolc évemet eltöltöttem. Nem tanítani akartam a Lúdbőrrel, a teljes szabadságban pedig
nem hiszek, de ha jobban belegondolok, azt hiszem, egy szabad könyvet akartam letenni az
asztalra.
– Kapcsolódva az előző kérdéshez, akár a Lúdbőrt, akár a Nílust olvasom, az látszik, milyen
erős a 20. századi trauma, mennyire fontos számodra a történelem, a politika. Úgy tűnik nekem,
hogy az irodalmat sem lehet leválasztani erről a két fogalomról a kötetekben. Ott van például
az Egy különleges osztag álma című vers, ahol először egy hun királyt, majd egy lágert temetnek a vers szereplői. Egyre inkább kiérezhető ezekből a szövegekből a felejtés felé fordulás.

– Igen, tényleg úgy látom, hogy egyre inkább jellemző a felejtés, illetve a jelenben való létezés. Elképesztő módon képben van mindenki azzal, mi történt ma, mi történt tegnap, és holnap mi fog történni. De hogy tegnapelőtt mi történt, és holnapután mi fog, az alig érdekel valakit. A tegnapelőtt már többszörösen felül van írva, holnapután meg úgyis eljön egy világkatasztrófa. Talán tényleg van abban valami, amit az előbb próbáltam elmondani: könnyebb lett
a társadalmat mozgatni. Ugyanoda vagyunk bekötve, ugyanazokat a válaszokat lökik ki a gépeink, egyetlen információs láncolatot alkotunk, önálló cselekvésre nemigen van lehetőségünk, az önálló gondolkodás igénye elsorvad, és gyakorlatilag inadekváttá vált a történelem.
Elveszett annak az illúziója is, hogy önálló egyedek vagyunk, nyilván nem is voltunk azok soha. Tulajdonképpen miért is kell történelmet tanulni? Egy ilyen kérdés ma már teljesen normális. Egy múlt nélküli világ felé megyünk a jövőbe, ami lehet, hogy teljesen élhető lesz így is.
Mi ezzel a baj? Talán semmi. De engem személy szerint zavar. Én úgy gondolom, hogy semmilyen tudás nem fölösleges, bármilyen tudás elengedése az önkéntes halál felé mutat, és bármilyen érdeklődés benntart az életben.
– Talán nem árulok el nagy titkot, de elég negatív jövőkép olvasható ki, ahogyan ezt most is kihallható a szavaidból, a Lúdbőr egyes esszéiből. Fontos számomra a jövővárás, a jövőbe vetett
hit kérdése, mintha ennek a tekintetnek a kibontásaként funkcionálna néhány szöveg. Ezt jól
mutathatja az a fotó is, ami az esszékötet elején kapott helyet, és titeket ábrázol, ahogy dacosan néztek előre. Ehhez a rendszerváltás pillanatában bekövetkező jövővárásra, legalábbis
számomra, szépen rákopírozódik a modernizmus hasonló problémája a kötetben. A modernizmus megfeneklése kerül elő a Mikor volt 1912?, a Csalódni a holdban című esszékben például.
Ha jól látom ezt az összeíródást, akkor mi lehet kapocs a kettő között?

– Most próbáljak valami még disztópikusabbat, még katasztrofisztikusabbat mondani? Az a
baj, hogy a fél életemet azzal töltöm, hogy mennyi ideje van még hátra az emberiségnek. És
ehhez képest, szerintem, kifejezetten derűlátó mind a két könyv. Próbálom visszafogni magam a negativizmussal. Van egy ismert anekdotikus példa arról, hogy az 1850-es években kiszámították, hogy 100 év múlva három méter vastag lószar fogja borítani London utcáit a lovaskocsik miatt – és aztán, mint tudjuk, teljesen más fordulatot vett a közlekedés. Ma a technológiai szingularitás, a mesterséges intelligencia egy reális probléma. Ha az ember erről olvas, akkor általában jönnek mellé a húsz-, harminc-, negyvenéves jóslatok, hogy mikor veszi
át fölöttünk a MI a teljes hatalmat. Nehéz ez alól kivonni magad. Én azért igyekszem: próbálok humorral is ránézni arra, amit írok – meg hálisten nem is vagyok próféta. Ami a modern-

„

60

tiszatáj

izmust és a saját életemet illeti: azt hiszem, hogy az 1990-es rendszerváltás a modernizmus
jó háromszáz éves történetének egy epizódja volt, sőt, lehet, hogy maga a záróepizód. Nekem
pedig személy szerint, az 1961-es születésemmel, kicsit tényleg rákopírozódik az életemre a
modernizmus korának a vége.
– Ha már a jövő: van egy esszéd, ami Magyarország és a jövő címet kapta, és egy berlini napilap
felkérésére íródott. Ez a ’14-es választásokra próbál valamiféle magyarázatot adni, hogy mi is
zajlik nálunk ezekben az időkben. Előveszed mind a jobboldali kormányt, mind a baloldali ellenzéket a szövegben. Azóta történt még egy választás. Most nem kerestek meg, hogy néhány
dolog ismét magyarázatra szorulna?

– Nem, most nem kerestek meg. Ez a Tagesspiegel nevű berlini lap volt. Nem kerestek, mert
már talán akkor csalódtak bennem. El tudom képzelni, hogy egy egyszerű orbánozást vártak,
én meg igyekeztem tárgyilagos maradni. De az is lehet, ’14-hez képest már ők is más időket
élnek, és már nem kérdeznek meg írókat. Mert már ott se trendiek. Na jó, tényleg hagyjuk ezt
az állandó negatívizmust…
– Akkor váltsunk témát. Beszéljünk a nagyobb százalékban irodalmi esszékről. Az esszékötet
vége az Ötven+1 irodalmi pillér, ahol a téged meghatározó irodalmi élményeidet gyűjtötted
össze. Miért érzi vagy tartja fontosnak egy szerző, hogy összeszedjen egy ilyen listát? Mesélnél
nekünk a válogatásról, hogyan zajlott ez a folyamat? Érdekel az is, hogy például több prózai alkotás van, mint lírai, ami egy alapvetően lírikusként induló szerzőtől meglepő lehet.

– A Lúdbőr nagyobb részben régebbi esszékből áll össze, de az utolsó fejezet, az ötven kiseszszé, ami az Ötven irodalmi pillér címre hallgat, kifejezetten ebbe a könyvbe készült. A mintaadó egy William H. Gass nevű amerikai esszéíró. A számára legfontosabb olvasmányélményekből rakta össze a maga ötvenes listáját. Lili lányom barátjától, Sipos Balázs filozófustól
kaptam az ötletet, hogy rakjam össze a saját ötven pilléremet. A feleségemmel gyorsan összeírtunk egy háromszázas listát, de ha nem szorított volna annyira a határidő, akkor felszaladt
volna hatszázig is. Utána jött a válogatás: melyik ujjaimat ne harapjam le a háromszázból?
Végül a jó öreg időrend győzött: kezdődjön a lista Homérosszal, legyen rajta sok klasszikus,
de mégis keveredjenek modern, néhol vad és őrült más szerzőkkel. Amikor száz alá sikerült
húzni a listámat, elkezdtem megírni a kisesszéket, szorított a könyv leadási határideje. Négy
hét. Mint az eszelős, írtam a kisesszéket 2016 szeptemberében, de végül mégiscsak másfél
hónapig tartott a munka, és ezért végül fél évet csúszott a megjelenés. De ezt nem is bántam
meg, mert így volt idő még ránézni a szövegre. Hogy miért van több prózai alkotás a listámon? Úgy látszik, kevesebb kedvenc költőm van, mint íróm.
– Két kisesszében, ahol Csokonai Vitéz Mihály és Esterházy Péter kerül elő, érinted a kánon kérdését. Finom meglátásokat teszel a kánon alakulásról, kánonban maradásról stb. Érdekel ez a
kérdés valamennyire, vagy csak nagyon kiragadtam két apró részletét az esszéknek?

– A kánon durva dolog: ki az, aki kell, és ki az, aki nem kell. És durva kérdések azok is, hogy ki
dönti el, hogy ki kell és ki nem, meg hogy hol is dől el mindez. Kik ülnek össze? Hol? Mikor?
Vagy nem is ül össze senki? Folyosói pletykákból alakul a kánon? Persze ez nem csak irodalmi kérdés, hanem az összes művészeti ágat érinti. Sőt, minden emberi közösséget – kik a kánonformálók egy iskolai osztályban például? A kánon egy emberi alapprobléma: valahol valakik mindig eldöntik, ki kell, és ki nem kell. Szóval ez mindenki számára izgalmas kérdés.
Másrészt, ha az ember sokat gondol erre, beleőrül. Láttam ilyeneket. Én nem szeretnék má-

2019. január

61

„

niássá válni. Általában kerülni szoktam a kánon szó leírását is. De itt, Csokonainál és Berzsenyinél kivételt tettem, mert annyira tanulságos a történetük: nem feleltek meg az akkori kánonformálóknak (elsősorban Kazinczynak és Kölcseynek), mert az ő – egyébként minden
tiszteletre méltó – nyelvújító programjuk szerint egyszerűen még nem is létezett irodalomra
alkalmas magyar nyelv. Ez volt az ő tudományos hipotézisük. A dolog abszurditása, hogy a
korabeli Európa legfontosabb költői közül nagy valószínűséggel kettő is magyar volt: ők,
Csokonai és Berzsenyi. És ezen ma, 2018 nyarán is van mit tűnődni, mert most durva politikai-ideológiai kampány folyik az irodalmi kánon ürügyén – megosztva a kortárs irodalmat és
a kortárs írókat. És mindenről szól, csak az irodalmi minőségről nem.
– Már beszéltünk itt irodalomról, történelemről, politikáról, és ha az esszéidet olvasom, akkor
ezt a fogalmi hármast nagyon nehéz elválasztani egymástól. Együtt mozognak szövegről szövegre, a politikai esszében is mindig megbújik az irodalom és fordítva. Az lenne a kérdésem,
hogy te magad mennyire tudod ezt a fogalmi hármast elválasztani, szétválasztani egymástól?
Illetve mennyire tudatos ezeknek az együttmozgatása?

– Talán inkább az tudatos, hogy nem akarom direkt szétválasztani. Általában olyan dolgokról
szoktam írni, amikről tudok, vagy legalábbis azt hiszem, hogy tudok valamit. Olyasmiről nem,
amihez semmi közöm, abból csak baj lenne. Nem terveztem soha, hogy bármit is fogok írni a
Kommunista kiáltványról, de a kisesszék írása közben nagyon előre tolta magát az egyenlőség
kérdése. Azt akartam körüljárni, hogy a francia forradalom óta a szabadság, egyenlőség, testvériség hármasa milyen pályát futott be. A Kommunista kiáltvány kapcsán jutott eszembe,
hogy Jaltában, 1945-ben, amikor felosztották egymás közt a világot a győztes nagyhatalmak,
mintha még a szabadságot meg az egyenlőséget is szétosztották volna egymás között: Nyugaté lett a szabadság, míg Keleté az egyenlőség. Ez az ötlet először viccesnek tűnt, de aztán kicsit komolyabban belegondoltam abba a huszonnyolc évbe, amit a „kommunista” korszakban
töltöttem, és rájöttem, hogy tényleg: szabadok alig voltunk, de annál egyenlőbbek. Ma már
nekem is teljesen valószerűtlen, milyen szinten voltunk egyenlők egymással az óvodától egészen az egyetemig. Ez nem csak az én egyéni megfigyelésem, erről elég sok kortársammal is
beszélgettünk: egyenlőnek éreztük magunkat egymással és bárki mással is, még ha a valóságban nem is voltunk azok. Pénz, hatalom, származás másodlagos volt. Tényleg! Szóval az
egyenlőség került előtérbe a Kommunista kiáltvánnyal foglalkozó esszében. Két kisesszét is
írtam erről, és aztán valami megint visszavitt az irodalomhoz. Szóval így készült az Ötven pillér: a módszerem a kontrollált sodródás volt.
– Az egyik legtöbbet emlegetett, legnagyobb visszhangot kiváltó esszéd, A komp-ország, a hídról is helyet kapott ebben az esszékötetben. Itt arról írsz, hogy a számodra „lúdbőrt” okozó élmények kezdenek kiveszni a magyar irodalomból. Említhetjük a pátoszt vagy a tragikumot például. Ezt olyan eseményekhez is hozzákötöd, mint a próza előretörése, a prózafordulat. Hogy
látod ezt a problémát? Milyen változások történtek?

– A nyolcvanas években irónia nélkül már nem működött az irodalom, a pátoszos magyar
költészeti-prózai hagyomány kiüresedett. De a kilencvenes években egyre gyakrabban jutott
eszembe (pedig eléggé ironikus alkat vagyok), hogy nem sok-e ez már. A kilencvenes években már nem állt fenn az irónia legfőbb tárgya, a kommunista pártállam. De az irónia maradt.
És egyre inkább úgy láttam, már nem is az ironikus megközelítés a lényeg, hanem mindenféle
komolyabb téma, trauma kerülése. Az érzékeltem, hogy egyre inkább belemerevedik a kor-

„

62

tiszatáj

társ irodalom az iróniába. Ez így persze sommás, rengeteg volt a kivétel, de én ezt éreztem.
Zavart, hogy nem illik kimondani egy nagy versről, hogy nagy. Az is zavart, hogy szakszerűtlenségnek minősül a költők életrajzát tanítani. Merthogy beszéljen a puszta szöveg. Igen, de a
puszta szöveg egy konkrét időpontban született meg, és egy másik konkrét időpontban hat
(mondjuk ma). 2005 őszén ezeket az érzéseket próbáltam összefoglalni Ady Endre kapcsán.
Fontos volt számomra az ő komolysága, tragikuma, katartikus ereje. Úgy éreztem, Ady már
nem kompatibilis a 2000 utáni évekkel. Ezért írtam az Ady-esszémet. Egyébként sok minden
történt azóta ezen a téren, az irónia túlsúlya elmúlóban, a pátosz pedig mintha visszakapta
volna a szerepét. Jó lenne, ha ebből nem az következne, hogy a középszer a komolyság jelszavával nekilát kinyírni mindent, ami ironikus.
– A Nílus még a könyvhétre jelent meg. A kötetben elhelyezett verseket két folyó-vers fogja közre, a Duna és a Nílus. Hogyan alakult a kötet összeállításakor, hogy ez a két folyó lett a könyv
kezdő és végpontja?

– A Nílus jött először. Elkezdtem írni róla egy verset vagy két évvel ezelőtt. Már akkor látszott, hogy ez lesz egy kötet eleje vagy vége. Aztán tavaly nyáron elkezdtem egy Duna-verset
is írni, de csak idén februárban, a kötet leadása előtti utolsó pillanatban sikerült befejeznem.
Viszont ebben a pillanatban meglett a kötet szerkezete is: egy folyó az elejére, egy meg a végére. És evidenssé vált, hogy csakis Nílus lehet a címe. Mi más?
– A Rakpartos ballada című versedben, mintha benne lenne az a momentum, amiről a Lúdbőresszében írsz. A költő olyasvalaki, aki egyszerre a társadalom része, ugyanakkor kívül is helyezkedik rajta, olyan dolgot próbál artikulálni másoknak, amit talán csak ő képes észrevenni. Ezt
jól látom?

– Igen, mind a két könyv érinti azt a kérdést, hogy a költőnek mi is a helye a társadalomban.
Azt hiszem, hogy a jó költő – akár lángoszlopnak képzeli magát, akár csak egy pasinak vagy
egy csajnak – valamiféle médium, akinek mindig eggyel többet pördül az agya, és még a közhelyeket is máshogy mondja. Szerintem egy jó társadalom tud használni egy jó költőt.
– A Nílus egyik központi problémája a rációt vesztett világ. Ezt a témát járja körül a Délig ciklus jó pár darabja, például az Egy emlék, Patai második éneke, Személyi edző utasításai stb.
Hogyan látod ezt a problémát?

– A Nílus számomra legfontosabb verse a Hipnoterápia – e mögött van meg leginkább alapkoncepcióként, amiről már beszéltünk, az újkor vége. Ahogy a keresztény középkornak a szeretet, úgy a racionális újkornak a józan ész volt az alapeszméje. Az újkor egy borzasztóan ellentmondásos korszak volt, amiben történtek irtózatos dolgok is a racionalitás nevében, de
végig megvolt egy erős törekvés a minket körülvevő világ minél pontosabb megértésére. És
most a 21. század első két évtizedének a végén úgy érzem, mint hogyha ez a törekvés megszűnőben lenne. Van viszont ehelyett tudományellenesség, tudósellenesség, tudásellenesség,
frusztrált bezárkózás alternatív valóságokba. Ha a keresztényi szeretet után az újkor racionalitását is elengedjük, akkor nemigen marad más vezéreszménk, mint a pusztulás.
– A Nílus című vers egy életpálya-allegóriaként olvasható, melyből szintén kiérezhető a nyomhagyás problémája, amiről te több helyen is beszélsz az esszéidben, interjúkban. Mintha ez a
nyomhagyás itt átalakulna a személyes térre, a családra és a gyerekekre.

2019. január

63

„

– Amikor az ember, hát mondjuk azt, kezdi érezni az öregedést, egyre fontosabb lesz neki,
hogy volt-e haszna az életének. És akkor talál egy folyót a szinte semmiben, a sivatag közepén, ami az életet jelenti sokmillió embernek. Ki ne akarna ez a folyó lenni?
– A vers vége érdekesen szétágazik, és a folyó torkolatának a képét idézi meg. Ezt nevezhetjük
akkor képversnek?

– Igen, bár nem volt tervbe véve. Viszonylag hosszú a vers, és elég rövid sorokból áll. Szóval
olyan folyószerű. Már majdnem kész volt, amikor jött az ötlet, hogy ágazzon is el, mint a rendes Nílus, három főágra. És akkor elágazott.
– Záró kérdésként pedig említsük meg Petri Györgyöt. Van egy vers, ami kérdést intéz a költőhöz. Jobb lett volna nélküle – írod, illetve azt is, hogy mennyire sajátodnak érzed, érted és megérted őt. Hogyan alakult ez a viszony Petrihez?

– Ez a hosszúvers megrendelésre készült, Petri György halálának tizenötödik évfordulójára.
Ha nem muszáj, nem írok alkalmi verset, de ezt nem lehetett nem elvállalni, mert őrületes
nagy költő volt Petri. Volt egy pár meglévő ötletem, töredékek, amik ideillettek, de azért először végigolvastam Petri összes versét. Ez nagy élmény volt, miközben végig és egyre jobban
bosszantott olvasás közben a hihetetlen keserűség, fanyarság, ami időnként, én legalábbis így
éreztem, cinizmusba megy át. Ezt a fura kettős érzést próbáltam meg aztán beleírni a Petriversembe. Egyfelől megadni a tiszteletet Petri Györgynek, mert az elmúlt évtizedek egyik legfontosabb, legnagyobb költőjének tartom. Ugyanakkor muszáj volt tiszteletlennek is lennem.
A vers vége egy Petri-karikatúra. Egy rosszkedvű költő ül egy pálmafa alatt, pálinkát iszik, és
beszólogat Noénak, aki a tűző napon építi a bárkát. Én egyszerre próbálom érteni a hitetlen
és a kétségbeesésig negatív Petrit a hívő és cselekvő Noéval, akinél egyszer csak elszakad a
cérna, és idegességében néhány nagyobb deszkát hajít az árnyékban hűsölő költő irányába.
De aztán legyint, és dolgozik tovább. Este koccintanak.

„

64

tiszatáj

FARKAS ZSOLT

A magyar nyelvtörténeti diskurzus
problémái1
1. A hivatalos magyar nyelvtörténet-tudományi diskurzus (HD), vagy ahogy a műveletlen nép
jó érzékkel nevezi, a „finnugrizmus” már jó ideje két dolgot csinál2:
1.1. mikrofilológiát (természetesen csakis a Központi Dogmával tökéletes összhangban;
egyébként nagyrészt alapos, színvonalas, fontos a HD mikrofilológiája, ha gyakran csúszik bele a pöffeszkedő pitiánerségbe is), és
1.2. a Dogmatikai Kiskátét (teljes nevén A Mindörökre Érvényes és Megcáfolhatatlan, Objektív és Módszertanilag Makulátlan, Ezerszeresen Oda-Vissza Ellenőrzött, Rendszerszerűen
Igazolt és Kizárólagos Tudományos Igazság Szent Bibliájának tendenciózus kivonatát) szajkózza.
A Kiskáté ma már mindenekelőtt egy hadigépezet minden egyéb ötlet, felvetés, koncepció
megsemmisítésére, denunciálására, kizárására. Számtalan féligazsággal és hamissággal.
Szisztematikusan konstruált tételeinek gyors elősorolása hivatott bármely új ötlet felvetőjének naivságát és dilettantizmusát azonnal demonstrálni.
Így történt, hogy „profi” az, aki a legügyesebben forgatja a Kiskáténak a paradigma abszolút sérthetetlenségének biztosítására megalkotott tételrendszerét minden „külső” „támadással” szemben.
Nem gondolkodik, nem kutat, nem kíváncsi többé a nyelvtörténetre, nem akar semmi újat
megismerni, mivel ő (és csakis ő és övéi) már minden lényegeset, tudhatót tud.
2. Ez a probléma természetesen nem pusztán tudományos, ismeretelméleti, szakmai, hanem
filozófiai, esztétikai, szociálpszichológiai, politikai, gazdasági, etikai, bürokratikus, kulturális,
történelmi természetű is.
Kétségkívül a kizárólagos finnugor / uráli eredet a Központi Dogma. A kvázi-vallás alapító mítoszai ezt járják körbe (ld. Békés 19973). Egy darabig még (mondjuk 1870-től max.
1

2

3

Egy fejezet a szerző Honfoglalás előtti germán–magyar etimológiai kapcsolatok (avagy Az ősmagyar
kori szókincsben sokkal több az indoeurópai, mint az uráli elem) című művéből.
Mintegy 60-80 éve. Itt meg kell említenünk egy harmadikat is: megcsinálta az UEW-t, TESz-t,
EWUng-ot, a HD mértékadó etimológiai összefoglalóit. (A szocializmus korában, amikor még volt tudományos élet és lehetett a munkára koncentrálni. A rendszerváltás után atomjaira hullott a tudományos élet is, és egyre inkább csak a politikai-intézményes nyomulásra és kiszorítósdira lehetett
koncentrálni. A tömeges szabadidőhiány és társadalmi diszfunkciók miatt ma Magyarországon szinte minden tudományos terület légüres térben fuldokol. Az emberek túlnyomó többsége munka- és
szabadidejének túlnyomó többségét egzisztenciális frusztrációban és taposómalomban tölti.)
Békés Vera számos mítoszt, tendenciózus történetet azonosít a finnugrista nyelvtudomány történetében, „a színtiszta tudományosság” önhőstörténeti sztorijaiban. Kezdve Sajnovicstól, mint akinek

2019. január

65

„

1930-ig) érthető lenne ez a meggyőződés: amíg szedegetik-rakosgatják össze a kétségtelen
ősi finnugor (fgr.) kapcsolatokat bizonyító anyagot; és a sokkal erősebben látszó indoeurópai
(ieu.) jegyeket mind az utóbbi ezer évnek tulajdonítják.
De az igen gyorsan (a ’30-as évekre vastagon) kiderült, mennyi mindenre nincs magyarázat. Hogy amilyen biztos az ősi fgr. kapcsolat, olyan biztos, hogy nem lehet az egyetlen, a kizárólagos magyarázat. Azt mindvégig mindenki tudhatta, láthatta, hogy tömérdek elemi szó
nem fgr. és nem is altaji. Ám a tárgyilagos tudomásulvétel és új koncepciók után nézés helyett a HD-ban felerősödik a „kizárólag fgr.” dogmája, és „A Tudományosság”-hoz kapcsolása
(szintén kizárólagosan és 100%-osan). A megfellebbezhetetlenség hite, inkvizíciós jellege: Ez
a kizárólagos igazság. Ha nem ezt gondolod, baj van veled.
Végig ott van a HD-ban a dogmatikus, az ideologikus, a militáns. Hunfalvytól és Budenztől
kezdve Szinnyein és Zsirain, Bárczin és Lakón át Ligetiig és Rédeiig. A Monarchia, a Horthyéra, a Szocializmus alatt egyaránt a topon voltak, a kizárólagos szigorútudományos imidzsdzsel. Mára lassan kihaltak a nagy nevek – mivel már minden lényegeset és egyáltalán tudhatót tudunk, ugye, a magyar nyelv eredetéről. Ez a terület tiszta puszta – már csak őrizni kell a
lángot kispapjainak. Tuti nyugdíjas állás, egy kis mikrofilológia, és a nagy titok: hogy lehet
ekkora műveltség és korrektség és profizmus idebent, ha akkora tahóság, inkorrektség és dilettantizmus tombol odakint.
Szóval kívülről úgy tűnik, bürokratikus, cinikus, korlátolt lett a finnugrizmus. Akadályozza a kutatást minden más irányba. Gúnyolódik polgártársain, akiknek tudatlansága épp a HD
nem meggyőző felvilágosító munkájának, ez pedig nem meggyőző eredményeinek a következménye.

lapp~magyar megfeleltetései az első tudományoshoz közeli mű lett volna, és nagy előfutárnak tekinthető (még az angol nyelvű Wikipediába is bekerült az „összehasonlító módszer” nagy elődjeként), miközben Sajnovics „voltaképpen” a magyar–kínai nyelvrokonság híve. De ezt jellemzően nem
a finnugrista diskurzusból fogjuk megtudni. Szintúgy fura történet, hogy az 1950-es évektől „divat”
lett a HD-ban a „marrizmus” nagyon is fenyegető veszélyeitől óvni a tudományosságot, és persze dilettantizmusáról szót ejteni; hogy mennyire káros, amikor a politika beleszól a színtiszta tudomány
kérdéseibe. Ugyanakkor gyakorlatilag nem dokumentálható egy ilyen veszély a magyar nyelvtudomány történetében. Nem ismerünk marrista magyar nyelvészt, publikációt. Két Marr-ról szóló, elnagyolt cikket sikerült felkutatnia Békésnek, amit senki se olvasott stb. Hasonló a helyzet a „nem kell
nekünk a halzsíros atyafiság” mitologémájával, mely kizárólag finnugrista művekben terjed, kéz a
kézben a „szegény mártír színtiszta tudományosságnak mennyit kell szenvednie az ostoba nacionalista elfogultságok kereszttüzében” mondanivalóval – de ennek is inkább az ellenkezője, a „fgr. rokonság” tudomásul vétele igazolható. (És az ellendiskurzus felerősödése nagyrészt a HD-nak köszönhető.) Ugyanígy a „mi vagyunk egyedül a színtiszta tudományosak” egy változata az „ugor–török
háború” szcenírozása: aki nem ismeri Budenz és Vámbéry műveit és elképzeléseit, az a HD-ból azt a
hamis képet kapja, hogy ezek főként „módszertanilag” különböznek, azaz Budenz módszeres és tudományos, Vámbéry meg nem. Ez szintén nem igaz, ők nagyjából közös paradigmán belül, hasonló
módszerekkel, előfeltevésekkel, bizonyítási eljárásokkal vitatkoznak. Stb. (Budenz – ez már az én véleményem – egészen patologikus. Vannak ugyan evidens, helytálló etimológiái, de a megszállott, elfogult, agyament finnugrosításnak olyan foka tapasztalható nála, amilyen sumérosítás a sokat gúnyolt magyar suméristáknál, vagy amilyen magyarosítás Horvát Istvánnál; ez utóbbival szemben
azonban végtelenül kínos és unalmas okfejtések kísérik az ámokfutást. Remek áttekintést kaphatunk
Budenz ez irányú tevékenységéről pl. a Munkácsi 1901-ből, amely minden egyes szónál minuciózusan cáfolja Budenz meghökkentő erőlködéseit.)

„

66

tiszatáj

3. A Kiskáté sok igazságot tartalmaz, a magyar nyelv uráli gyökerei mélyek stb., de mindent
összevetve egy tendenciózus, féltudományos brosúra. Nézzünk néhány példát erre.
3.1. Rengeteg elemi, ősi szó/tő/gyök ismeretlen eredetű a magyarban? Erről nem szól a Fáma. Ellenkezőleg, valahogy mindenki úgy tudja, hogy lényegében minden, ami ősi, az fgr.
Csak arról szól a Fáma, hogy a szókincs nem olyan fontos az eredet szempontjából.
A szókincs a nyelv legváltozékonyabb rétege. Szavakkal ügyeskedni – tipikus „dilettáns” műfaj, azoké, akik primitivitásukban csak ennyit látnak a nyelvből, és nem tudják, mi az a(z öszszehasonlító) hangtan, alaktan, mondattan, tipológia, morfoszintaktika stb., és hogy ezek
sokkal fontosabb és konzervatívabb jegyek.
Nem igaz. Avagy: szintén egy negyedigazság felturbózása abszolút igazsággá, a tendenciózus érvelés kedvéért. Először is hatalmas különbség van az egyes szavak és szócsoportok
között e tekintetben is. A primitíven etnocentrikus genealógiában gondolkodó normáltudományos paradigma számára elgondolhatatlan anomália, hogy a szókincs különböző elemei,
csoportjai rengeteg szempontból nem azonos természetűek, nem ugyanúgy viselkednek, különböző fa/ágrajzokat adnak ki. (Ahogy a nyelvek összes többi jellegzetességei is.) A fazekasság vagy fémkohászat szavai másképp terjednek, mint a tajgai növény- és állatvilág nevei.
A fa- vagy bőrmegmunkálási technológiák szókincse is másként terjed, és másképp a vallási,
a mitikus, vagy a mesevilág szókincse. A főnevek másképp, mint a névmások vagy az igeragok. Vannak szavak, amelyek inkább bizonyos embercsoportokhoz kötődnek (és már az emberek, sőt csoportok is mennyiféleképp csoportosíthatók és -andók, strukturálódnak át). Más
szavak pedig inkább térségekhez (az éghajlat, a flóra, a fauna jellegzetességei és a hozzájuk
tartozó termelési módok sajátos szókincse), technológiákhoz vagy irodalmi és vallási komplexumokhoz. Stb. És nemcsak a szavakra érvényes ez. Nincs olyan nyelvi jelenség, amely ne
vonódna be a nyelvszövetségi szövevénybe, ami minden nyelvtörténeti változás oka, motorja
és közege. Minden nyelvi jelenségnek és jelenségcsoportnak többé vagy kevésbé különbözik
a története. Ezt a soktényezős bonyodalmat meglehetősen durván leegyszerűsíti, olykor pedig kifejezetten meghamisítja a szekretív-etnocentrikus, mindig mindenben egységes genealógiai fa modellje.
A magyarból a szemünk előtt, a 19. sz.-ban veszett ki több múlt idő. Ezzel szemben a tart
szó és képződményei: tart (kézben / időben vmettől vmeddig / térben vhonnan vhova), tartó, tartós, tartály, tartalom, tartalék, tartozék, tarthatatlan, kitart (az álláspontja mellett vagy
vkit), betart (szabályt vagy vkinek), rátarti, eltart, megtart, összetart, feltartóztathatatlan,
tartózkodik (vhol és vmitől), letartóztat stb. nem fognak kipusztulni ebből a nyelvből, csak
magával a nyelvvel együtt. Ugyanezen okból lehetünk biztosak abban is, hogy a tart ősi magyar szó. A hozzá kapcsolódó grammatikai anyag, formánskészlet nagy része újabb, változékonyabb, mint a szó. Ami, hm, ismeretlen eredetű. És, hm, nem bevallottan az. (Ld. a germán
és indoiráni szóösszevetéseknél.)
Nyelvenként és konstellációnként változik, mely jegyek változékonyabbak. Ami mégis kiemelhető: bizonyos morfológiai, alaktani jegyek (hogy hogyan épül fel egy szó) stabilabbak.
Pl. a szóeleji msh.-torlódás elkerülése szuperrégi, szupermasszív jegynek látszik a magyarban. Párszáz éve azonban, a modernitás korában feladta ezt a szigort. Ma már a strand sem
hat különösebben idegenszerűnek.
Aligha meglepő módon jóval több szó megy át egyik nyelvből a másikba, mint morfoszintaktikai szerkezet. (Eleve abszolút számuk is radikálisan különbözik, másfelől súlyuk, jelen-

2019. január

67

„

tőségük mérése, objektív összevetése az ősiség szempontjából bizony nem triviális.) Ám (hacsak nem nyelvváltásról van szó) ezek túlnyomó része szókincs-bővülés: az új jövevények
kevéssé érintik az ősi szavak használatát. Minden más nyelvi jegyre és jellemzőre érvényes
ez. Mindegyiknél csak azokat az eseteket szabadna tekintetbe vennünk, ahol a jövevény kiszorítja az „örökölt” szót. Ez viszont a szokásos módszertani nehézségekbe ütközik, épp az
ősi anyagnál, ahol ezek megkülönböztetése már ritkán lehetséges.
Így is a legkülönbözőbb sorrendeket láthatjuk a legkülönbözőbb tudósoktól a legkülönbözőbb nyelvi jegyek változékonysága/konzervativitása tekintetében. Szerebrennyikov pl.
a roppant tanulságos csuvas kapcsán ezt a változékonysági sorrendet állítja fel: bizonyos
1. hangok, 2. szavak, 3. mondattani szerkezetek, 4. szavak jelentésbővülései, 5. képzők,
6. szószerkezeti változások előidézése. Érdekes – és bizonnyal általános érvényű – megfigyelés, hogy 7. mindeközben a két nyelv közötti hasonlóságok viszont „bebetonozódnak”.4 Itt tehát, nota bene, az összehasonlító hangtan üdvöskéi, „kemény tényei”, a hangok a legváltozékonyabbak.
De az újgrammatikus közhelyet – „a szókincs a legváltozékonyabb, a legkevésbé informatív az eredet szempontjából”5 – cáfolja az angol és a német esete is. És a fenti csuvas példától
is nagyon különbözik. Angol~német viszonylatban a szókincs az, ami sokkal közelebb maradt egymáshoz és világosan tanúskodik néhai közelségükről. A morfoszintaxisuk viszont
vadul különböző lett. Nagyon másképp épül fel a német szó és mondat, mint az angol. E két
nyugati germán nyelvnél a változékonysági sorrend így kezdődik: 1. szószerkezeti változások
(csuvas: 6!), 2. mondattani szerkezetek (csuvas: 3), 3. hangok (csuvas: 1), és a legstabilabbak
a szavak, jelentésbővüléseik és képzőik. A németnél nyilván (új)latin (esetleg mélyebben
italikus-kelta) hatásról van szó, az angolnál pedig pidginizáció történt (állítólag dán / óészaki
telepesek révén, noha ez aligha kielégítő magyarázat).
De az alpárian egyszerű ok a szókincs változékonyságának hangsúlyozására a HD Kiskátéjában, hogy a szókincs mond ellene leginkább, a legnyilvánvalóbban a fő dogmának, a kizárólagos uráli eredet tételének (és a KisPÉK-koncepciónak6). Az egyenletes távolodással számoló glottokronológiai módszer is azért adott ki ilyen nagy számokat „az uráli” (i. e. 5000) /
„fgr.” (i. e. 4000) / „ugor” (i. e. 1000) szétválására, mert még a mikrofilológiailag vadul felturbózott, elfogult megfeleltetésekkel együtt is nagyon kicsik a közös szóanyagok.
Érdekes tudáspszichológiai jelenség, hogy a HD-profik láthatólag „őszintén” nincsenek
tisztában az ismeretlen és megoldatlan eredetű szavak arányával és jelentőségével az ősmagyar kori szókincsben. Nem tudnak erről a problémáról. Sem a Kiskáté, sem a szakirodalom
nem beszél ilyesmiről. Hisz minden, ami ősi, az uráli, „mint tudjuk”. Mindenkinek a fejében az

4

5

6

Ld. Róna-Tas 1978, 278–81, aki szintén hangsúlyozza, hogy az egyes nyelvi jegyeken belüli elemek
között nagy különbségek lehetnek. (Ld. még Marcantonio 2006, 8. és 9. fejezet.)
Amúgy persze az újgrammatikusok is a szavakkal bíbelődnek a legtöbbet, és leginkább ezekre alapítják a tételeiket.
„Kis, Primitív, Észak-Keleti, zárt, színfinnugor nyelvű, halász-vadász, később nomád állattartó népcsoport i. sz. 5-600 körül rásodródik a sztyeppére, kicsit eltörökösödik, végül 900 körül a Kárpátmedencében landol” – a HD dogmája a magyar nyelv és nép kizárólagos eredetéről; és egy ezzel öszszekapcsolt kimondatlan előfeltevés, miszerint a magyar minden nyelvnél/kultúránál fejletlenebb:
miközben hatalmas mennyiségű szót vesz át más nyelvekből, egyet se ad át más nyelvekbe (kb. i. sz.
1500-ig).

„

68

tiszatáj

1924-es Tolnai-féle statisztika nagyon hamisan interpretált számai vannak, miszerint a modern magyarban (használati statisztikailag) 80-90% az ősi, „azaz” uráli szavak aránya. Ez az
„azaz” először is tévedés, tudománytalanság, „dilettantizmus”. Ha ezt nem feltételezzük
amúgy kitűnő tudósok sokaságáról, akkor viszont hazugság. Persze nem tudatos; épp az
imént hangsúlyoztuk, hogy az ismeretlen szóállomány méretével és jelentőségével kapcsolatos „tudatlanság”, reflektálatlanság „őszinte” és igazi. De persze mégse annyira tudat(ta)lanok, mégse annyira „tájékozatlanok” a komolyabb áttekintéssel rendelkező HD-profik, vö.
Benkő (1962) is erősen csodálkozik, hogy’ lehet Tolnainál csak 3% az ismeretlen eredetűek
aránya. De Benkő is inkább pápa volt, mint kutató, a kispapok pedig végképp nem arra esküdtek-szerződtek, hogy a bizonytalanságokat, megoldatlanságokat abajgassák, hanem hogy
Az Egyetlen Uráli Igazságot képviseljék. Naivak tehát, vagy cinikusak? Az elfojtás az a folyamat, amely ezt a különbséget eltörli.7 Az, hogy nem veszik észre ezt a problémát, hogy egy
szó se esik erről; az, hogy minden fronton aktívan finnugrosítanak (és KisPÉK-esítenek); és
az, hogy ennyire militánsan lépnek fel minden, a Dogmatikát bármely ponton sértő elgondolással szemben – ugyanannak a folyamatnak a megnyilvánulásai, ugyanannak a betegségnek
a tünetei. Sőt, a KisPÉK-elv figyelemre méltó módon az ellendiskurzus (ED, a magyar különleges ősi kultúrnyelv voltában hívők) elfogultságának az ellentettje.
3.2. Nade a tipológiai hasonlóságok?8 A mindenféle nyelvtani jellegzetességek?
A kétségtelen és fontos információk mellett meglehetősen tendenciózus elősorolásokat látunk a Kiskátéban és a HD reprezentatív dokumentumaiban. Elvétve kapunk csak tárgyilagos
képet a különböző nyelvekről és nyelvcsoportokról. Minden adatot, tényt, összefüggést a
központi dogma szelektál és szervez, hangsúlyoz vagy hallgat el.9
Sosem felejtik ki pl. a mgh.-harmóniát vagy hangrendi egyeztetést mint az uráli rokonság bizonyítékát, de azt az elemi információt, hogy az uráli nyelvek zömében nincs, nem fogjuk megtalálni semmiféle laikusoknak szóló szövegben, sem az egyetemi tankönyvekben,
sem máshol. Nincs hangrend a legközelebbi „rokon” nyelvekben, a manysiban és a hantiban.
(Mindegyiknél egy nyelvjárásban fordul elő, igen korlátozott formában, török hatás lehet,
7

8

9

A neurózis az a népbetegség, amely ilyen és másmilyen elfojtások rögződése és „tudattalan” terjesztése. Az elfojtás másik arca az elnyomás. Ld. Fromm 1947, Bevezető. Az ismeretelméleti igazság természetesen vezérlő csillag, tájékozódási pont.
Amiről persze gyakran elmondják, hogy a nyelvtörténeti eredet kérdésében nem a leginformatívabb.
Vagy hogy minden nyelv többé vagy kevésbé kevert tipológiailag.
Ld. pl. Lakó György előadásában: Boros–Rapcsányi 1975, 114–7. Eleve a „hitetlenekkel” szemben fogalmaz meg mindent. Muszáj persze, hisz valóban minden természetes intuíció ellenére, és igen távoli nyelvekről kell a „rokonságot” bizonyítani. Ez az „elleniség”, „szembeniség”, drámai dramaturgia, antagonisztikus szcenírozás ugyancsak nyomot hagy az érvelésen: roppant tendenciózus lesz. Az
első érv (a szókincs nem olyan fontos, az csak a laikusok kenyere: „ez a ferde felfogás annak a következménye, hogy akik nyelvtudománnyal nem foglalkoznak, általában csak szavakban gondolkoznak”) után a hangzóállományok közelsége a következő: „A finn nyelvben nincs egyetlen olyan hang
sem, amelynek kiejtése nekünk, magyaroknak, komoly nehézséget okozna.” Nos, valóban. Csakúgy,
mint a latin vagy a német nyelvben sincs olyan hang. Viszont ezekben a nyelvekben megvannak a b,
d, g, c, f, š hangok is, amik a finnben nincsenek (ill. csak idegen eredetű szavakban). Másfelől, érdekes, hogy Lakó nem a („legközelebbi rokonnyelv”) hanti-manysit hozza példaként, amelyek a hangzóinak nagyjából harmada éppenséggel „olyan hang, amelynek kiejtése nekünk, magyaroknak, komoly nehézséget okoz”. Stb.

2019. január

69

„

ahogy a mariban és a mordvinban.) A mariban és mordvinban is csak bizonyos toldalékokat
érint, és a tövek lehetnek vegyes hangrendűek (ezért valószínű, hogy késői török hatás).
A finnben (épp fordítva) van ugyan egy valóban igen szigorú, palatális/veláris harmónia a
tövekben, de a toldalékolásban már csak egy igen korlátozott formája.10 Az észtben viszont
egyik sincs. Ahogy nincs mgh.-harmónia a számiban, a komiban és az udmurtban, sem a szamojéd nyelvekben.11 Ilyesmik sosem szerepelnek az „istenbizonyítékok” szokásos felsorolásaiban.
Vagy hogy ezzel szemben az altaji nyelvekre tényleg elég szigorúan jellemző. (Bonyolult,
több paraméteres illeszkedési szabályokkal.) Ahogy egyéb tipológiai jegyekben is az altaji
legalább olyan közel van. Nemkülönben az ieu.12 A szokásos ieu.–magyar összevetések jellemzően a különbségeket hangsúlyozzák. (Az „agglutináló” és „flektáló” szembeállításáról ld.
a 4.2. fejezetet.)
Összegezve: a mgh.-harmónia vagy hangrendiség „az” uráliban inkább nincs, mint van.
Sokkal inkább erőltetett hipotézis, mint tények elfogulatlan összegzése. Az „egységes uráli
alapnyelv” téves előfeltevésén alapul, és – ahogy a szókincstan sem – ez sem igazolja. Az érvelés féligazságokra támaszkodik és teljesen körben forog. Lényegében a finn, magyar, török,
mongol, mandzsu-tunguz, koreai, jukagír, csukcs és etruszk vannak mélyen érintve.13 Ebből
kár azt kihozni, hogy a számiban, észtben, komiban, udmurtban, manysiban, hantiban, nyenyecben stb. is biztos megvolt, csak biztos kiveszett. „A nyelvtudomány mai állása szerint”
egyáltalán nem lehet megmondani, még a korát sem, nemhogy az okát, funkcióját; viszonylag
friss jelenség is lehet.
„Hasonlóképpen ősi, az uráli nyelvekkel közös hangtani vonása a magyarnak az, hogy szó
elején kerüli a mássalhangzó-torlódást.”14 Csakúgy, mint az összes altaji nyelv. (Stb., etruszk, baszk, sémi, sumér, tibeti, jukagír nyelvek.) A permiben viszont van szóeleji CC-.
„A magyarban is megőrződött közös vonásként említhetjük még az első szótagra eső
szóhangsúlyt.” (Uo.) A központi dogma, mint a zsarnokság a versben, mindent átitat: a fenti
mondatban pl. a „megőrződött” szó. Valóban ősrégi tulajdonsága lehet ez a magyarnak is, és
még számos nyelvnek; erősen tőhangsúlyos pl. a germán, a korai latin, a q-kelta stb. (NB.
a török véghangsúlyos.)
Nézzük a tagadás kifejezését, ami vélhetőleg nem a legváltozékonyabb egy nyelvben, mivel igen elemi funkció, és szinte minden nyelvi szintet érint (mondatszerkezet, szófajok, szintaktikai, nyelvtani megoldások, lexikai elemek stb.). A magyar ne/m a legtriviálisabb nyilvánvalósággal, nemcsak mondattani és szófaji viselkedésben, de hangalakban is a meglehetősen
10

11

12

13

14

Megkülönbözteti az elöl (ä/ö/y) és a hátul képzett (a/o/u) mgh.-kat, ezek nem keveredhetnek egy
szóban (érdekes, hogy az elöl képzett e/i semlegesek). De a toldalékolásban már csak egy ä/a oppozíció van.
Ez alól egy nüansznyit a nganaszan kivétel, amennyiben a toldalékolásban figyelembe veszi az i és ü
jelenlétét a tő utolsó szótagjában. Ld. Várnai–Wagner 2003.
E fogalmak nem véletlenül lettek fontosak, használhatóak, de ne feledjük, mind az „altaji”, mind az
„uráli”, mind az „ieu.” kategóriái roppant bonyolult összefüggésrendszereket egyszerűsítenek le, és
hagynak figyelmen kívül – főként ezek folyamatos egymásra hatásait.
Joseph Greenberg szerint az ieu. is mgh.-harmonikus volt. Ahogy az „eurázsiai” is. (A japán és az eszkimó-aleut kivételével mindegyik idetartozó nyelvcsaládban kimutatja nyomait. Ld. Greenberg 2002,
32–56.)
A magyar nyelv uráli vonásai. Digitális Tankönyvtár.

„

70

tiszatáj

egységes ieu.-hoz (*ne-/ni-/no-/na-) tartozik. És különbözik a viszonylag egységes urálitól.15
A HD szörnyen hipotetikus, soklépéses és minden lépésében igazolatlan okfejtésekkel maszatolja el a ne/m etimológiáját, és mindentől független „magyar” fejlődésként próbálja beállítani, természetesen egy „fgr. ősgyökből”.16 Vagy – egy teljesen más verzió – néhány szórványos,
jól láthatóan ieu. hatást tükröző manysi, hanti és komi szónak felelteti meg. (Részletesen ♠
ne/m ~ Nei/n, no/t az összevetési szótárban.) És „természetesen” a ne/m szót és képződményeit ott találjuk minden tankönyvben és ismeretterjesztő szövegben az „uráli rokonság bizonyítékai” között. Igazi „tudományos” csalásrendszer.
Amit nem veszek észre, amiről nem beszélek, az nincs – ez a tipológiai és nyelvtani és
egyéb hasonlóságok és különbségek összevetésének a fő szabálya a Kis és Nagykátéban.
A „nyelvcsaládokat” csakis élesen elszeparálva, az alájuk sorolt nyelveket csakis egymás kontextusában vizsgálom, és csakis azt tekintem ténynek, ami legalább kettőben közös. Tipikus
dogmatikus, paranoid zárt kör. E dogmatizmus autoriterségének mértéke nyilvánvaló összefüggésben van a központi dogma hamisságának mértékével. És aztán jönnek, tudományos álorcában, a minden tényt és logikát felülíró állítások: „A magyar az egyetlen fgr. nyelv, amelyben semmi nyoma a tagadó igeragozásnak [pontosan fogalmazva: tagadóigének], de nem kételkedhetünk benne, hogy valamikor itt is meg kellett lennie.”17
Különösen a laikusok számára szóló szövegekben: különleges, csak a fgr. nyelvekre jellemzőként mutatnak be olyan jellegzetességeket, amelyekről minden nyelvész tudja, hogy
nem azok. „Az esetragok és azok elemeinek történeténél is beszédesebb a határozóragrendszer felépítésének az irányhármasság szerinti tagolódása, amely jellemző uráli sajátosság.”18 Csakis ilyen megfogalmazások. (És természetesen gyorsabb lenne azon nyelvek felsorolása, ahol ez az irányhármasság nincs meg. Éppígy azon nyelveké, ahol nincsenek esetragok. Még rengeteg ilyen „uráli sajátosságot” lehetne felsorolni, amelyeket azonban egy mondatban is összefoglalhatunk: az uráli nyelvek zömmel nem pre-, hanem szuffixumokat használnak.)
„Az igekötők általában irányjelölő határozókból alakultak ki, és meg is tartották irányjelölő funkciójukat. Valamint még megfigyelhető a magyarban is kialakult hasonló jelenség [!],
az igekötő irányjelölésen túlmutató aspektusjelölő funkciója. A manysiban és a magyarban is
az igekötők a folyamatos és befejezett szemléletet különítik el. Általában az alapige a folyamatos szemléletű, míg az igekötős ige befejezett, az igekötő perfektiváló.”19 Csakúgy (ponto15

16

17

18

19

A nyelvi elemeknek, jellegzetességeknek számtalan aspektusa van. A nyelvtörténeti szakma ezek közül csak azokat vizsgálja, amelyek az eleve elrendelt korpuszban, „szakterületükön” találhatók. Pl. a
NUL (Negation in Uralic Languages) eminens tudósai kizárólag egymás kontextusában vizsgálják
„az” uráli nyelvek tagadásformáit, és egyetlen szó se esik arról, hogy a magyart azért nem kizárólag,
sőt még csak nem is elsősorban az uráli felől kellene vizsgálni.
A sokszor leírt szintagma: „a magyar nyelv önálló életében keletkezett” egyúttal mindig azt is jelenti
a HD-ban, hogy ’a magyar nyelv kozmikus elszigeteltségében keletkezett’. Az 1500 év magányban,
i. e. 1000-től, „az ugor egység felbomlásától” i. sz. 500-ig, a török hatásig. Pár iráni jövevényt leszámítva, de azok is inkább a vége felé vagy később, az altajival együtt jönnek.
Bereczki 1986, 36. Nyelvtörténet iránt nem érdeklődő volt magyar szakos csoporttársam, akitől rám
maradt e tankönyv, ezt írta e mondat mellé: „HISZI A PISI”.
A magyar nyelv uráli vonásai. Digitális Tankönyvtár. http://www.tankonyvtar.hu/hu/tartalom/
tamop425/2011_0001_536_MagyarNyelv/ch10s04.html
Wikipedia https://hu.wikipedia.org/wiki/Manysi_nyelvtan

2019. január

71

„

sabban a manysiban kevésbé), mint a germánban, szlávban, latinban, óindben és másutt.
A manysi-hantiban és az észtben sem ez az egyetlen jele az ősi, folyamatos ieu. kapcsolatoknak. (Egyébként pedig nem jellemző az uráli nyelvekre.) A magyar igekötő jó ideje a legközelebb a némethez áll.
Mikori a magyarban az igekötő, és tényleg az ieu.-tól függetlenül jött létre? Jócskán ősmagyar kori, és kizárt, hogy az ieu.-tól függetlenül jött létre, annyira sok a hasonlóság közöttük.
Kiss–Pusztai 411: „E szófaj az ugor korig vezethető vissza (pl. ki), de rendszerré szerveződése ómagyar kori. Alapjai ’hová?’ irányú határozószókból (más nyelvek igekötőzésének hatásától függetlenül) alakultak ki.” Roppant kétes a mellékes, apodiktikus, és nem indokolt állítás,
miszerint „más nyelvek igekötőzésének hatásától függetlenül” alakult ki a magyarban.20 Az
újgrammatikus ördögi kör: az előfeltevések és a végkövetkeztetések mindig ugyanazok. Pl. az
egyik fő alapdogma, hogy a különböző nyelvek lényegében nem hatnak egymásra (különösen
nem ama mélységes mély lingvisztikai jellegzetességeikre, amikhez a laikus nem ért), arra
„jó”, hogy eleve elhárítsa a „nem rokon” nyelvek történelmi kapcsolatainak, egymásra hatásainak még csak a gondolatát is. Ezek vizsgálata „így tehát” már automatikusan „dilettáns” dolog. (Avagy „areális nyelvészet”, ahol már nem kérdés, mi szűzi ősi és mi idegen-jövevény.) Ez
a dogma persze (miként a mai keresztények csodákban való hite) csakis az ősiségre érvényes. Minden tény, intuíció és vizsgálat azt mondja: ha két nyelv évszázadokig intenzív kapcsolatban van, akkor nemcsak hatnak egymásra, keverednek, módosulnak nyelvi elemeik, tulajdonságaik, megoldásaik, hanem közös újításaik is lesznek.21 A HD-ban akkor is tilos a nyelvi egymásrahatások, mélyebb kapcsolatok puszta létét is feltételezni az ősiségben, ha – mint
az ó- és középmagyar kori igekötőrendszer esetében – a legnyilvánvalóbb pozitív tények igazolják ezeket; sőt mindenki elismeri és vizsgálja a mélységes és szövevényes (honfoglalás
utáni) hatásokat, amelyek a magyart érik a három legerőteljesebb igekötőző, a latin, a felnémet és a szláv részéről (de a magyar persze egyikre se hat).
20

21

Az egyik ősforrás: „[Zsirai Miklós] Az obi-ugor igekötőkben (1933) bebizonyítja, hogy az obi-ugor
igekötők nem idegen eredetűek, hanem rendszerük vitathatatlanul ősi előzményekből szervesen kikristályosodott történelmi képződmény. A manysi és a chanti igekötők genetikai kapcsolatban vannak egymással: kialakulásuk már az obi-ugor alapnyelvben megindult, továbbfejlődésük pedig az
obi-ugorság különválása óta párhuzamosan folyik. E tanulmánynak is fontos magyar vonatkozása
van: a magyar igekötők, amelyek közül mindössze háromnak-négynek van az obi-ugor igekötők közt
etimológiai megfelelője, nyilvánvalóan nyelvünk különéletében fejlődtek ki, de már az ugor alapnyelv rendelkezhetett azokkal a kedvező előfeltételekkel, amelyek lehetővé tették, sőt igazában előkészítették az igekötők későbbi kialakulását.” (Lakó 1956) Hasonlóan nyilatkozik később Kálmán
Béla: „A finnugor nyelvek közül csak az ugor nyelvekben (magyar, vogul, osztják) és az észtben fejlődtek ki teljesen a ma is eleven igekötőrendszerek. Hogy miért nem voltak meg az uráli alapnyelvben az igekötők, azt talán az is okozta, hogy hiányzott az alapnyelvben a prepozíció szófaja. Az ugor
korban azért már számolhatunk igekötők meglétével, hiszen mindegyik ugor nyelvben azonos módon használják őket, több igekötőnk pedig finnugor tövű, mint az el-, ki-, át. Az ugor és az észt igekötőrendszer azonban egymástól függetlenül fejlődött.” De nem az ieu.-tól függetlenül, amit épp az bizonyít, hogy e nyelvekben nincs prepozíció, így prefixum se lesz belőlük (annál több a névutó, amikből szuffixumok lesznek gyakran) – és ez az egyik meghatározó jegye az igekötők tárgyalásának.
Pl. a „totálisakcióminőség” (’vmit vmivel teljesen befed’) igekötője az oroszban: iz/ranit’ ’öszsze/sebez, sok sebet ejt vkin’, is/kusat′ ’összecsipked’ (Kiefer 2007, 10. fej.) biztosan összefügg a magyar össze- igekötővel, jelentéstani funkciója és alakja egyaránt erre mutat. És az össze lehet a vissza
rég elkülönült változata (utóbbit vö. a szláv iz ’-ból/-ből’).

„

72

tiszatáj

Ismét csak a dogma jelöli ki a „tények” körét. Az ómagyar kori igekötőzés már mélyen és
sokrétűen hasonlít az említett ieu. nyelvekéhez, áramlásuk, kölcsönzésük, egymásra hatásuk
intenzív. De a folyamat eleje, a korábbi konvergencia, ami ezt lehetővé tette, annak „semmi
köze” az ieu.-hoz, és „kizárólag és tökéletesen magyarázható az ugor kori előzményekből”.
(Mellesleg addig semmit nem fogunk jól tudni, amíg a manysi és hanti ősi / régi ieu. kapcsolatait sem tisztázták.) Hogy ne kelljen a honfoglalás előtti ieu. kapcsolatokkal számolni – a legevidensebb történelmi realitással – azonnal működésbe lép a dogma(tika), és minden általános vagy ad hoc „elmélet” vagy „módszer” csak ezt szolgálja.22
Mindegyik említett erősen igekötős nyelvben, többféle paraméter szerint, fokozati különbségekkel, de igen hasonló jelenségeket látunk: az irány/helyzetjelző határozószók az
egyik legfontosabb forrása ennek a szófajnak (morfématípusnak), értelemszerűen kapcsolódnak igékhez, többszörösen hasonló funkciókat látnak el: a cselekvés irányjelölései; aspektus: befejezettség, folyamatosság; akcióminőségek: gyakorítás, tartósság, mozzanatosság stb.
A szlávban csak a szó hordozza az aspektust, a franciában csak a szintaktikai kompozíció,
a magyarban és a németben pedig vegyesen, plusz az igekötő. Utóbbiakban (és a korai latinban) elválhatnak az igétől, a szlávban és a latinban nem. E különbségek mellett az a szembetűnő, hogy ezek a nyelvek mennyire hasonló rendszerrel fejezik ki az igék irányait, aspektusait, akcióminőségeit. Ennyire sokparaméteres egyezés nem lehetséges „véletlenül”, annak
pedig, hogy ezeket valamiféle „ontológiai” vagy „logikai szükségszerűség” kormányozná
ugyanazon megoldások felé, ellene mond, hogy más nyelvek többé vagy kevésbé, de másképp
fejezik ki az igék említett specifikációit. A magyarban az teszi külön gyanússá az ieu. eredetet,
hogy a magyarban (uráliban, altajiban) tömérdek szuffixum van, de prefixum nagyjából csak
az igekötő (plusz a leg-; van még más?); és a prefixum ieu. jellegzetesség (uráliban, altajiban
sem jellemző).
Az angol szintén nincs messze a némettől/magyartól. Egyrészt természetesen jócskán
ismeri ugyanezt a típusú igekötőzést: override, insight, outscore, ongoing, download, upheaval,
offspring, forgive, beloved stb. Az óangolban jóval erősebb. Persze az angol, mint az uráli
nyelvek, inkább a posztpozíciót kedveli: take out, get back, put up stb. (És segédigével tagad,
mint az uráli nyelvek; más germán nyelvben nincs; a keltából eredeztetik.) És az igék többségénél nincs prefixumos igekötő, nincs *outtake, *backget, *upput.
Mindenesetre a meg (~mög/é/ül/ött) és az el (~?el/é/ől/őtt) már a legelső írott forrásokban csak befejezettséget jelölnek. (Vö. HB: torkukat mige szakasztja vala. Königsbergi Töredék
(1200-as évek eleje): ele menvén Betle[hembele].23 (Az ’away, Weg-’ jelentésű el csak 1528-tól

22

23

Pl. az igekötők „objektív” „fejlődését” vizionálják. (Miközben a „fejlődés” szó szigorúan megőrzi kétértelműségét: hol csak egy folyamat előrehaladását, hol pedig minőségi különbséget jelöl.) Mitől lenne „fejlettebb” az az igekötőrendszer, ahol „már” az igekötő nem válhat el az igétől, vagy „már” fel
sem ismerhető egyes szavaknál, hogy igekötős igék? A régiségüket feltétlenül mutatja, de „fejlettségüket” aligha; ezt inkább „sorvadásuknak” lehetne nevezni, ami épp az el nem váló jelleg egyik következménye. Miért lenne szükségszerű az igekötők grammatikalizációjának fokozódása, és annak
egyetlen lehetséges módja? Mitől lenne „fejlődésük” egyedüli végpontja a deszemantizáció, és az el
nem váló affixum jelleg? (Ld. pl. Pátrovics 2002 áttekintését.) És mindez egymástól függetlenül, afféle „logikai szükségszerűségként” vagy „természeti törvényként”?
Épp ezért nem lennék biztos benne, mint a HD, hogy a fenti mige és ele ejtése migé vagy elé, ami azonos lenne a mai latívuszi határozószókkal. Furcsa jelenség, hogy az ősi latívuszi (és lokatívuszi?)

2019. január

73

„

adatolt, és a R. elw ’túl’ jelentésű szóval függ össze. ♠ el- ~ Er-.) Minimum ezek tehát nagyon régiek. Két biztos precedens, amiből valószínűsíthető, hogy a többi nagyon hasonló szerepű határozószó is viselkedhet igekötőként, és egyáltalán az igekötősödési folyamat is régi.
Kifejezetten jellemző a magyarra, hogy az igekötők megtartják önállóságukat is, olykor
elválnak az igétől, sokféle mondatbeli funkciót vehetnek fel,24 megőrzik határozói voltukat,
névutók (sőt ragok) képződnek belőlük – mindez a magyar mondat különleges variabilitásával van összefüggésben.25 A szintaktikai sokszínűséggel. A történelmi és strukturális rétegzettséggel és összetettséggel. A közlekedőnyelvi szereppel.
Az olyan, meghatározó hangtani, morfológiai, tipológiai stb. jegyek, mint a nyíltszótagosság, a flexió, az agglutináció, az izoláció mértéke, a mgh.-harmónia, a mgh.-hosszúság szemantikai értéke, a (de)diftongizáció, a (de)palatalizáció, (de)nazalizáció stb. nem (vagy hébehóba) követik a nyelvcsaládok határait. Az izoglosszák keresztbe-kasul szeldesik egymást.
A mai meghatározó nyelvcsalád-kategóriák evidensek, ám jelentőségük jócskán el van túlozva. Ez akadályozza a kutatást, különösen az írásos és történelmi dokumentumokban szegény,
nyelvileg is kaotikusabb kelet-európai térségben. A legkülönbözőbb nyelvi jelenségek a
nyelvcsaládokétól független izoglosszáinak egymásra vetítése rajzolhat ki lappangó történelmi és nyelvi szubjektumokat, konstellációkat, szubsztrátumokat.26
3.3. Na és a Központi Dogma körüli, alapvető terminológiai visszaélés.
Az „ősi örökség” kategória alatt a HD mindent összemos, aminek összetartozása igen kétséges. Vegyük pl. az „ősi örökség az ugor korból” kifejezést.
A) szintaktikailag nagyrészt azonos az „ősi örökség a fgr./uráli korból” kifejezésekkel.
Többnyire szinonimákként is értik őket, beleértve a finnugrista és egyéb szakembereket is –
akik természetesen tudják a különbséget, csak nem veszik figyelembe. Pedig a kifejezés

24

25

26

l majd minden ősi irányjelző határozószónál ott van (kü/l, fe/l), sőt újra odakerül, vö. me/l/l/ett,
a/l/ul, e/l/öl, be/l/ül, és csak a meg és a le esetében nincs nyoma.
Pl. olyan, fontos mondattani szerep, mint eldöntendő kérdésnél az ’igen’ funkciója. Vö. Megtaláltad,
amit kerestél? – Meg. Vagy anaforikus funkcióban: – Meg-e? Még többet is, mint amire számítottam. Ez
nyilván összefügg a hely/irány határozói/„névutói” használatok elemi voltával. Vö. Julcsi (hol van)? –
Kinn.
Ami nem utolsó sorban annak köszönhető, hogy – ki tudja, mióta – a fókuszálás és a téma/rémamegkülönböztetés (egyaránt és párhuzamosan) a hangsúly és a mondat szórendje segítségével történik. E feltehetően ősi „kettős vezérlés” miatt nem lehet a magyart besorolni egyértelműen az SOV
vagy az SVO hagyományba. Az S (alany), V (ige/állítmány), O (tárgy) minden sorrendben előfordulhat, jelentéses, funkcionális módon.
A leideni ieu.-ista nyelvészek (Beekes, Boutkan, Kuiper, Lubotsky, Schrijver stb.) az ieu. „alatt” két
(vagy három) szubsztrátumot különböztetnek meg. „Substratum A1, which is mainly reflected in
Germanic, but also left traces in Italo-Celtic and Balto-Slavic, is claimed to have had *a : *i : *u vocalism, prenasalization, initial consonant clusters *Kn- and *Kl-, as well as a remarkable alternation of
root-final stops, including geminates.” (SlavIL 14) „Kuiper’s distinction between A2 and A3 was
called into question by Beekes (1996: 217), who proposed to group these two together under the
name ’European’ [… or] ’Pre-Greek’. [… Schrijver] tries to link the Pre-Greek substratum to ’Minoic’
(attested in Linear A) and Hattic. In his view, we are dealing here with the language of the first agriculturalists, who migrated from Asia Minor to Central Europe through Greece and the Balkans and
whose language left traces in Anatolian, Greek, Albanian, Germanic, Balto-Slavic and Italo-Celtic.”
(SlavIL 15)

„

74

tiszatáj

B) szemantikailag nem mást takar, mint hogy az „ugor”-ként kategorizált szó nem „finnugor”/„uráli”. Nincs meg a számi, a finnségi, a permi, a volgai, sem a szamojéd nyelvekben,
csak a meglehetősen különálló hanti-manysiban27 és magyarban. Ehhez képest
C) pragmatikailag ez a kategória képezi a magyar nyelv „finnugor/uráli rokonsága” szókincstani bizonyítékainak nagy részét.
„Vicces”? „Ügyes”? Én nagyon unom. „Felháborító”? Fontos képesség, de hiba elmerülni
benne.
Ez általános eljárás a finnugrisztikában. (Nemkülönben az indoeurópaisztikában.28) Ha
bármely két, mégoly távoli „rokon” nyelvben megvan egy szó, akkor az rögtön „ősi örökség”.
Az összes többi „rokon” nyelvből pedig „biztos” kihalt. Például ha egy magyar szónak van egy
(esetleg hangtanilag és jelentéstanilag is problémás) enyec megfelelője, akkor az „(valószínűleg) ősi örökség az uráli korból”. A rendszer nyíltan érvényesített „logikájából” az következik,
kőkeményen sulykolt ideológiájában ez azzal szinonim, hogy a magyar és enyec „őrzik” a
7000 éves ősszót, ami viszont a többi 50 uráli nyelvjárásból, nyelvből (a hosszú idők során,
ugye) kiveszett. Pl. alább: ♠ nyak. Bár itt legalább az egyetlen, szelkup megfelelő kifogástalan.
Mindenesetre ez ürügy arra, hogy a nyilvánvaló germán kapcsolatot meg se említse. (Angol
neck, német Nacke.)
Az „uráli” nagyon különböző nyelvek gyűjtőneve. Tény, hogy számos közös és hasonló jellegzetességet nevez meg, a terminus jól használható – ha nem is az értelmetlenül szigorú újgrammatikus értelemben. Nem igazolható, hogy az „uráli” („fgr., „ugor”) alá sorolt nyelvek valaha közös nyelv voltak. Túlnyomóan két-, három-, négyoldalúak a kapcsolataik, meglehetősen
kaotikus eloszlásban. (Amiként az ieu.-ban és altajiban is egyébként.) Nagyon kevés az olyan
szó, amely minden uráli nyelvben, nyelvcsoportban megvan. Gyakran inkább területi kapcsolatok ezek, nem leszármazásiak. Gyakran nem lehet eldönteni. Általában hosszan tartó, szorosabb-lazább, esetenként többszörös kapcsolatok, keveredések rendszere. Egyáltalán nem monogenetikus eredetű, hanem sokrétű nyelvszövetségi képződmények, kusza izoglosszatérképekkel. Több jel utal arra, hogy a számi és a finn nem távolodtak, hanem közeledtek a belátható történelmi idők során. A magyar és a manysi-hanti szintén, aztán újra elváltak. Valaha
volt egységük roppant valószerűtlen, bizonyítottnak mondani pedig roppant tudománytalan.
Szókincstanilag: az i. sz. 10. sz.-i magyar szóállománynak 10%-a, ha nagyon vastagon fog a ceruzánk, akkor max. 15%-a bír jól igazolt, kétségtelen vagy valószínű manysi-hanti kapcsolatokkal. Nem kevés, vannak köztük fontos, elemi, ősi szavak, de még több fontos, elemi, ősi szó, az
„ősmagyar kor végi” szóállomány 85-90%-a különbözik. A germán nyelvek esetében épp fordítva, ugyanennyi %-a megegyezik, ami annál is sokatmondóbb, hogy a hivatalos álláspont szerint ugyanakkorra, i. e. 1000 körülre tehető a szétválás elindulása.
Az „ősi örökség” („= fgr./uráli/ugor”) mohó kategóriájának azonban még egy trükkös
(szakmailag rútul elmaszatolt) „forrása” van, éspedig a leghatalmasabb. Minden ősi/régi szót,
amelynek (a HD szerint) nincs másnyelvi megfelelője, (hallgatólagosan) ide suvaszt. Ld. Tol27

28

A hanti-manysiban szintén igen jelentős az ősi ieu. szóanyag, amit ugyanúgy nem vizsgáltak, ahogy a
magyar esetében sem. De ezek nem kis részt más rétegekhez tartoznak, mint a magyar ieu. kapcsolatai.
A Leiden School ennek a logikának próbál gátat vetni, és az ieu.-ban kevéssé, szűk körben kimutatható szavakat nem nevezi azonnal ieu.-nak, csak mert két ieu. csomópontban előfordulnak. E szavakat
inkább valamely szubsztrátumnak tulajdonítják, és megpróbálják ezek jellemzőit összeszedni.

2019. január

75

„

nai Vilmos híres 90%-a. (Ennyi lenne az „ősi (= fgr.)” szavak aránya a mai magyar szövegekben.) A suvasztós kategóriák között természetesen a legnagyobb az „ismeretlen eredetűek”
aránya (a felsorolásukat ld. 2.2. fejezet). Aztán ilyenek „a magyar nyelv önálló életében keletkezett szavak”. Ezek lehetnek „származékszavak”, melyek etimonja amúgy ismeretlen eredetű (tul/aj, tol/vaj, til/t, tit/k/ol, tal/ál; ma, most, majd, már), lehetnek „hangutánzó” szavak
(kap, dal, dob, talp, piros, pofa, bogár, hang, csöcs, zsenge, ráz, puha, púp, ront, romlik, kutat),
„hangfestők” (szorgalom, serkent, sarkantyú, sürög, sarjad, gömb, bog, bokor, gomb, bogáncs,
sanda, sunyi, mozog) stb. Ezek lényegében megfejtetlen szavak, nincsenek fgr./uráli megfelelőik. Ám a magyar nyelv, ugye, „mint tudjuk”, színtisztán fgr. volt, tehát az „önálló életében
keletkezett” szóanyaga is ebből nőtt ki, tehát voltaképp ez is a fgr. ősiséghez tartozik. Ezek
vagy kihaltak a fgr. nyelvekből, vagy magyar invenciók, de fgr. alapanyagon.
Így lesz tehát a fehérből fekete, a nem fgr.-ból fgr.
Egyébként, természetesen, éljen, és virágozzék végre újra, a magyar és uráli/fgr./ugor
népek és nyelvek ősrégi és megbonthatatlan kapcsolata29 (mely valaha legalább tudományos
szinten megvolt).
De minimum dupla annyi (a HD által) megfejtetlen, sem fgr., sem más kapcsolattal nem
rendelkező szó van az ősmagyar kor végi szókincsben, mint fgr. kapcsolattal rendelkező.
Elemi, mély szavak, a szövegstatisztikai többség.
Ismét csak: nem kétséges a fgr. kapcsolatok mélysége, fontossága. Miért hát ez a megszállott bizonykodás, hogy csakis fgr. és semmi más? Miért ezek a nem korrekt, nem tárgyilagos,
az ellenérveket tendenciózusan elhallgató bemutatások?
4. A KisPÉK-elv minden gondolatot megelőz, minden irányban érvényesül. Nagyjából az
ómagyar kor (895–1526) végéig, de legalább a közepéig, egyszerűen nincs olyan a HD-ban,
hogy magyar jövevényszó bármely más nyelvben.30 Minél régebbi egy magyar szó, annál inkább érvényes a HD-ban: ha van másnyelvi megfelelője, csakis onnan errefelé jöhetett. Ez az
automatikus „törvény” sehol nincs kifejtve, megindokolva a HD műveiben. Nem vizsgálta ezt
a kérdést senki tudományosan. Amit tehát biztosan tudunk, hogy ez pontosan az ellentettje az
ED elfogultságának. Az ősiségben magyar > másnyelvi irányra tkp. nem „illik” gondolni sem.
Amennyire prelimináris, annyira dogmatikus ez a „törvény”. A HD-pap sosem gondolta át és
sosem is fog belegondolni ilyesmibe – mivel ez az ellenség kenyere, azt gondolni, hogy az ősiségben bármi a magyar felől megy máshova. Sőt mindenkit inszinuálni fog, „ideológiai” gyanúba keverni, aki felveti ezt a lehetőséget.31
29

30

31

Elutasítunk mindenféle sovinizmust, gőgöt, mások, csoportok „reménytelen” lenézését, megvetését,
gyűlöletét. A kultúrák, nyelvek elvi egyenértékűségéből (és persze különbségeiből; a sokszínűség
igenléséből) indulunk ki. Minden kritikánk explicit nézetek, mérlegelés és érvelés társaságában legitim és hatékony csupán.
Nagyon gyér számú kivétel lehet. A szállás-ra emlékszem. Itt a keleti (orosz, tatár stb.) szavakat régi
magyar hagyatéknak tartja. A szablya és a szablya „elterjesztésében a magyarnak is szerepe volt”, de
nem magyar eredetűnek tartja. A részeg-nek csak az oszétban van megfelelője, ezt egyesek magyar
jövevénynek mondják, ha összefügg a révül-lel.
Ez az a pont, ahol az Ellenlábas Diskurzussal egy szintre kerül, mindenben. Elfogultságaik és provokációik ellentéte – hogy a magyar az ősnyelv, az őskultúra, mindent ő ad át, ill. hogy a magyar a kis
primitív északkeleti ugrocska, mindent ő vesz át – mellékes. Módszereik, habitusuk, tüneteik, tudásszociológiai helyzetük ellentéte mellékes. Háborújuk csupán kamuflázsa szövetségüknek az impo-

„

76

tiszatáj

De ez a probléma nemcsak a nehezen feltérképezhető ősi (i. e.) réteget érinti, hanem a
régit (i. sz. 1. évezredit) is. A probléma szakmailag különösen és jól láthatóan, a szláv és a török kapcsolatokkal rendelkező magyar szókincs esetében élesedik ki. Ezek mindegyike két
nagy csoportra osztható: 1. Minden szláv/török nyelvben elterjedt, ősi szavak, ezeknek általában egyéb ieu./altaji kapcsolatai is vannak. Ezeknél a másnyelvi > magyar átadási irány a
valószínűbb, ha mindenáron el kéne döntenünk. 2. Nem elterjedt, szórvány, nyelvjárási, kihalt, szláv/török megfelelők vannak csak, egyéb kapcsolatok nélkül. Ezek nem ószláv/ótörök
szavak, ezeknél az átadási irányt vagy nem tudjuk, vagy közös szubsztrátum, vagy magyar >
másnyelvi a valószínűbb. Olyannyira „tiltott” gondolat ez a HD-ban, szlavistáknál és altajistáknál (is), hogy a szó jövevény jellegének vagy átadási irányainak eldöntésére vonatkozó
legelemibb módszertani szabályokat is megszegik ahhoz, hogy „fel se merüljön”. (Ezt hívják
elfojtásnak.)
5. A HD minden „fgr.”-ral32 kapcsolatos megmozdulásán látni, hogy vadul elfogult, de nem
világos a motívum. Vadul ideologikus, de nem világos az ideologéma. Avagy: miért is olyan irtózatosan fontos, hogy kizárólag fgr. és semmi más?
„Mert ez az igazság” – hangzik a hivatalos válasz.
Figyelemre méltó, hogy ez, a kizárólagos fgr. eredet és a vele szorosan összefüggő KisPÉK-elv, az igazán komoly tévedés, tudománytalanság, felszínesség a HD-ban. Ha módszertanilag meglehetősen korlátolt, kevéssé innovatív is, de a HD alapos, megbízható és használható – ezt leszámítva.
Ez viszont átfogó, sokrétű és aktív ignoranciát (elfojtást), elszánt vakhitet követel. Logikailag és fenomenológiailag: a hazugság rejtett vagy/és tudattalan kultusza. Az igazság felderítésének egy jól bevált eszközével, tudománnyal felvértezve. „Hatalmi”, pontosabban kirekesztő-monopolista stratagéma, ahol az ideologéma csupán kamuflázs. Lényeg, hogy az egész
dogmatikus-ideologikus konstrukció bármely részének kritikája valamely illegitim ideológiával legyen azonosítható. (Ha mentális zavarok emlegetése és az egyszerű dilettánsozás kevés lenne.)
Mindenesetre a „(kizárólag) fgr. eredetű” állításban kizárólag a sosem hangsúlyozott „kizárólag” a probléma. Szakmailag, szociálpszichológiailag, filozófiailag stb. Annak, hogy biztos,
ősi magyar~uráli kapcsolatok vannak, hogy a magyar nyelv eredetében, ősi örökségében jelentős összetevő ez, lényegében nincs ellenfele, még az ED-ban sem, akármit hisznek vagy
terjesztenek erről a HD-ban. Ez a „kizárólag” teszi lehetővé, tartja életben a KisPÉK-elvet, az
északkeletről jött primitív, zárt, halász-vadász, majd nomád nép képzetét. Ha nem lenne a
(nem véletlenül sosem emlegetett) „kizárólag”, akkor a lehetséges alternatívák közül a szakma értelemszerűen az ieu. kapcsolatokat kezdené vizsgálni végre. Ez azonban azt jelentené,
hogy a magyar nem lehetne többé KisPÉK-nyelv. Pszichológiailag ez döntő motívum – ez magyarázza a legjobban ezt a hatalmas szakmai lapszust, az ősi ieu. kapcsolatok észre nem ve-

32

tens és rossz ízlésű melodráma folytatására. Végső soron a megismerés, az igazság elleni aknamunkában. Ez az alakzat mélyebb, mint a láthatóbb politikai-intézményi rendszerek (noha ezek tökéletesen felmutatják), ezért is éli túl ezeket, ezért is nem triviális megmondani az igazi ideologémát e furcsa álháborús, kollektív önismerethiányos konfliktusban.
Természetesen itt (és másutt is, ahol az elméletről esik szó, a köznyelvi használatnak megfelelően)
„fgr.” = „uráli”. A konkrét szótörténeti hivatkozásoknál a HD által definiált módon használjuk ezeket.

2019. január

77

„

vését. A magyar „objektíve” a kulturális underdog, „aki” mindent mindenkitől csak átvesz, és
aki ezt nem hiszi, az „romantikus”, soviniszta stb.
A kulturálisan felsőbbrendű ieu.-hoz ősileg aztán végképp semmiféle köze nem lehet.
Ez az igazi tilos gondolat.
Szóba se kerül.
Mivel nem könnyű jóízűen kinevetni. Mivel lényegében minden történelmi ismeretünk
arról szól, hogy a magyar (akárhova is vizionáljuk az i. e. és i. sz. első évezredben) nem kerülhette el a mély és többszörös ieu. kapcsolatokat. Mégsem veti fel, vizsgálja ezt senki.
Ugyanis a HD–ED háború sem az igazságról szól.33
Ha a finnugristákat megkérdeznénk, az uráli/fgr./ugor tömb melyik részére képzelik
mégis a pre-proto-magyart, vagy „a magyar nyelv önálló életét”, aligha a tundrai végét mondanák. Talán az is lehet, hogy a délit. Innen csak egy lépés a realisztikus kép: akkor kb. biztos,
hogy délről ieu. nyelvűek a szomszédok/kapcsolatok, iszonyú rég óta.
De nem a HD-pap számára. Számára ez a tiltott gondolat és terület. Gépiesen kapja el a figyelmét az ősi ieu. kapcsolatok legnyilvánvalóbb jeleitől, vagy fogja rá az utolsó évezredre.
Sőt. Az ősi ieu.~fgr. kapcsolatok hivatalosan megállapított eseteinek a vizsgálatát sem tekinti feladatának. A TESz-ben igen sok fontos ősi szónál szerepel, hogy „a szó ieu. kapcsolatai
további vizsgálatot igényelnek” (persze csak ha van uráli megfelelő). De senki sem végez
ilyen vizsgálatokat.34 Kinek a feladata lenne ez, ha nem a szakterület professzionalistáié, pl.
finnugristáké? Vagy ez nem elég érdekes feladat? A társadalmi megrendelőt, a történelmi
múltjukra és mindenfélére kíváncsi adófizető polgárokat biztosan legalább annyira érdekelnék ezek, és bármilyen igazi kutatás, ami az ismeretlen megismerésére irányul, mint a „szinte
tökéletesen ismertnek” a „még tökéletesebb megismerése”. A HD azért nem foglalkozik
ilyesmivel, mert bele kellene gondolnia, amibe tilos: a magyar és az ieu. (és az uráli és az altaji stb.) nyelvek ősi/régi, folyamatos kapcsolataiba. Az újgrammatikus nyelvtudomány azért
nem foglalkozik e kérdésekkel, mert fel kellene adnia meghatározó tudományelőttes alapdogmáit és előfeltevéseit, mindenekelőtt hogy a különböző „nyelvcsaládok” egymástól hermetikus elszigeteltségben fejlődnek, hogy az alájuk sorolt nyelveknek csakis egymáshoz való
viszonyaik vizsgálhatók, hogy minden „rekonstrukció” csakis akkor legitim, ha maximálisan
figyelmen kívül hagytuk minden más családba sorolt nyelv/szó hatását. Az újgrammatikus
elmélet és módszertan – a fa-modellel, az „egységes, csak szétfele ágazó alapnyelvek” koncepciójával, a „rokonság”-fogalmával, a különböző nyelvek közötti mély hatások, interferen33

34

A háború pl. arról szól, hogy „ez nem játék”. A játék viszont arról szól, hogy „ez nem háború”. A játék
mindent tud, amiért (nemzetközi, belpolitikai, munkahelyi, családi) háborúkat üzemeltetnek. Egyet
kivéve: a háborúban kötelező a bűn, a játékban tilos.
Kovács 1997 (de 1975 körül írt szöveg) 100–1: „Ki kell ábrándítanom a hiszékeny kívülállókat,
ugyanis több tucat olyan szavunk van, amelyek indoeurópai, altaji vagy kaukázusi megfelelőit már
75 évvel ezelőtt is kimutatták, ennek ellenére még ma is azt írjuk róluk, hogy ilyen vagy olyan kapcsolataik további vizsgálatot igényelnek. Vagyis a kapcsolatok tisztázására kevés volt az eltelt 75 év
és – legyünk őszinték – kevés lesz az elkövetkező 75 is, mivel ezzel a problémával sem foglalkozik
senki komolyan. És nem utolsó sorban azért, mert a magyar nyelvtörténet-tudományban eluralkodott az a nézet, hogy az uráli alapnyelvet nem érték idegen nyelvi hatások, védjük meg hát szűzi
érintetlenségét a feltevésekkel szemben, s ezt legkényelmesebben úgy tehetjük, hogy nem vizsgáljuk
meg ezeket a feltevéseket. […A] magyar ﬁnnugristák mindent arra a képzelgésükre építenek, hogy a
ﬁnnugor népek és köztük mi, magyarok is a Káma folyó vidékén bújtunk ki a tojásból.”

„

78

tiszatáj

ciák és keveredések absztrakt tagadásával – nemcsak alkalmatlan erre a feladatra, de kifejezetten ellene is van minden más gondolatnak és koncepciónak, amely nem osztja dogmáit.
Kizárásos alapon marad hát a(z amúgy általa is lenézett35) „nosztratikus elmélet”, ami – korlátolt módon, de csakis emiatt legitim módon – meghosszabbítja a mitikus, „egzakt”, irreális
fa-ág-modellt az ősködig, és azt a valószerűtlent próbálja elhinni és elhitetni, miszerint csakis
egy 10 ezer évvel ezelőtt egységes nosztratikus ősnyelv, „rokonság” maradványai lehetnek a
víz, a név, az eszik, az én-te-ő , a só, a hét, a méh, a fazék, a van, a fúr, a forog, a kör-ker- stb.
nyilvánvaló „nyelvcsalád”-közi összefüggései.
6. Mindenesetre a HD lényegében eldugta a magyar nyelvet a nemzetközi tudományos
közösség és a nyelvtörténeti kutatás elől. Érdemes megnézni, hogy a nyelvcsaládközi összevetések diszciplinája (Swadesh, Greenberg, Illics-Szvitics, Dolgopolszkij, Bomhard, Bengtson,
Ruhlen, Sztarosztyin stb.), a régi és ősi magyar szóállomány elenyésző (uráli) hányadával, egynegyedével (ha nagyon hiszékeny és kritikátlan, akkor egyharmadával) „kénytelen” dolgozni.
Ez lényegében az UEW magyar anyagát jelenti. A többi egyáltalán nincs nekik képben. Hiszen a
többi, a HD szerint, altaji vagy honfoglalás utáni ieu. jövevényszó, „belső keletkezésű”, „hangutánzó”, na és persze „ismeretlen eredetű” szó. Ezekről nem tud a nemzetközi nyelvtudomány.
Lehetnének persze alaposabbak is, belenézhetnének az EWUng-ba (bár ez csak 1991–95-ben
jelenik meg), de nem azok. A legsúlyosabb hiányosság, hogy nem számolnak a rengeteg ismeretlen eredetű ősi, fontos magyar szóval. Nem tűnik fel nekik, milyen sovány az UEW magyar
anyaga. És ennek is mekkora része mennyire problémás (néhányat azért kritizálnak, főként jelentéstani alapon). Az autistán nyelvcsalád-centrikus módon kreált *-os alakokkal variálgatnak,
néhány újabb hangzómegfelelési szabállyal súlyosbítva az unikornis, valamint a jelenlegi francia király hajának még precízebb leírását.36 De még így is könnyen bizonyítható, hogy a nyelvcsaládok teljes elszigeteltségben való vizsgálata tudományos nonszensz, ld. Bengtson–Ruhlen
1994, akik egyúttal amondók: „Úgy véljük, ideje, hogy a nyelvészek felhagyjanak az összehasonlító módszer alábecsülésével és következetesen alkalmazzák a világ nyelveinek szókincsére,
prekoncepció nélkül” (289, kiemelés az eredetiben).
A magyarnak különben is rémisztő híre van, hogy milyen bonyolult. De ez csak a mellékkörülmény, miért nem tudnak az ieu.-isták szinte semmit a magyarról. A fő körülmény, hogy
a HD szerint nincs is benne semmi keresnivalójuk. Egyébként is a „profi” főszabálya, hogy
nem szól bele mások dolgába és akkor mások se szólnak bele az övébe. Kár, mert a magyar
egy köztes alakzat, gazdag, rétegzett, felerészt ismeretlen eredetű ősi szókinccsel, amelynek
összefüggései tényszerűen és módszertanilag is revelatívak, az indoeurópaisztika és a nyelvtörténet-tudomány számára egyaránt. A magyar nyelvtörténet kénytelen élenjáró lenni az
újgrammatikus paradigma meghaladásában.

35

36

Lenézi, de csakis azért tudunk nosztratikus kutatásokról, csakis azért lehetett tevékenységük legitim
az intézményrendszerben, mert mindenben az újgrammatikus krédót követték. Szóval kicsit viszszásnak mondanám ezt a lenézést. Pontosan a nosztratikus alkalmazásnál lehetne igazán tesztelni a
jelenlegi összehasonlító módszer megbízhatóságát és heurisztikus erejét.
Az unikornis és a jelenlegi francia király kopaszsága a logikusok hagyományos példája a nemlétező
dolgokról szóló állítások igazságértéke problémájának illusztrálására.

2019. január

79

„

RÖVIDÍTÉSEK:
ieu. = indoeurópai (= PIE)
fgr. = finnugor (= PFU)
msh. = mássalhangzó
mgh. = magánhangzó
ómagyar kor = 895–1526 (az elejét nem definiáljuk élesen; 1000-ig ki lehet tolni37)
ősmagyar kor = i. e. 1000 – i. sz. 895, ezt két részre bontottam: régi és ősi
csomópont = élesebben elkülöníthető nyelv/csoport (pl. görög, italikus, kelta, germán, balti, szláv, ind,
iráni, magyar, finnségi, permi, volgai, ugor38, szamojéd, jukagír, török39, mongol, mandzsu-tunguz,
dravida stb.). Ezek sokkal biztosabb, objektívebb alanyai lennének minden tárgyilagos, tudományos
összevetésnek, mint a hipotetikus, erőltetett, újgrammatikus értelemben biztosan nem létező, egymástól hermetikus elszigeteltségben vizsgált „nyelvcsaládok”
HD = hivatalos diskurzus (avagy a magyarországi „finnugrizmus”)
ED = ellenlábas diskurzus (a magyar „az” ősnyelv / egy ősi magaskultúra / a sumérral rokon stb.)
KisPÉK-elv / -koncepció = „Kis, Primitív, Észak-Keleti, zárt, színfinnugor nyelvű, halász-vadász, később
nomád állattartó népcsoport i. sz. 5-600 körül40 rásodródik a sztyeppére, kicsit eltörökösödik, végül
900 körül a Kárpát-medencében landol” – a HD dogmája a magyar nyelv és nép kizárólagos eredetéről; és egy ezzel összekapcsolt kimondatlan előfeltevés, miszerint a magyar minden nyelvnél/kultúránál fejletlenebb: miközben hatalmas mennyiségű szót vesz át más nyelvekből, egyet se
ad át más nyelvekbe (kb. i. sz. 1500-ig)

FELHASZNÁLT IRODALOM
Askedal 2001 = Askedal, John Ole, Conceptions of Typological Change, in Haspelmath, Martin, ed., Language Typology and Language Universals: An International Handbook, 2. kötet, de Gruyter, Berlin–New
York
BBB = Bárczi Géza – Benkő Loránd – Berrár Jolán, A magyar nyelv története, Tankönyvkiadó, Budapest,
1987
Békés 1997 = Békés Vera, A hiányzó paradigma, Latin Betűk, Debrecen.
Bengtson–Ruhlen 1994 = Bengtson, John D. – Ruhlen, Merritt, Global Etymologies, in Ruhlen, Merritt, On
the Origin of Languages: Studies in Linguistic Taxonomy, Stanford UP
Benkő 1962 = Benkő Loránd, Adatok a magyar szókincs szerkezetének változásához, Nyelvtudományi
Közlemények 1962, 115–36
Benkő 1997 = Benkő Loránd, A honfoglaló magyarság nyelvi viszonyai és ami ebből következik, in: Kovács
László – Veszprémy László, szerk., Honfoglalás és nyelvészet, Budapest, Balassi K., 163–76
Bereczki 1986 = Bereczki Gábor, A magyar nyelv finnugor alapjai, Tankönyvkiadó, Budapest
Bloomfield 1933 = Bloomfield, Leonard, Language, Henry Holt and Co., New York (1956)
37

38
39

40

Az 1000 kutatási szempontból mindenképp korszakhatár, ekkortól vannak ugyanis magyar szavakat
nagyobb számban tartalmazó írásos forrásaink.
E dolgozatban ugor = hanti és manysi (a magyar nélkül).
A köznyelvi török szóra a nyelvtörténetben és e dolgozatban az oszmán kifejezést használjuk, és a török (vagy türk) itt egy sok nyelvből álló nyelvcsoportot jelöl: pl. oszmán, kun, csagatáj, baskír, tatár,
kazah, kirgiz, ujgur, csuvas, jakut.
A HD szerint (néhány iráni szót leszámítva) ogur-török jövevényszavak az elsők, amik beépülnek az
addig színfinnugor nyelvbe. A kapcsolat az ogur-török (avar, bolgár, kazár) expanzió (ami alighanem
a hunokkal kezdődik 400 körül, de a HD a hunokkal való kapcsolatot kizárja) következménye, és legalábbis 5-600-ra nagy biztonsággal tehető. Az ez előtti közvetlen altaji kapcsolatot a HD – végül – kizárta. Ld. Róna-Tas 1997.

„

80

tiszatáj

Bomhard 1995 = Bomhard, Allan R., Indo-European and the Nostratic Hypothesis: History of Research,
Current trends, and Future Prospects, Boston UP, Massachusetts
(http://files.eric.ed.gov/fulltext/ED379944.pdf)
Bomhard 2008 = Bomhard, Allan R., Recent Trends in Nostratic Comparative Linguistics, Bulletin of the
Georgian National Academy of Sciences, vol. 2, no. 4 (net)
Bonfante 1947 = Bonfante, Giuliano, The Neolinguistic Position (A Reply to Hall's Criticism of Neolinguistics), Language, Vol. 23, No. 4 (Oct. – Dec., 1947), 344–75,
http://www.jstor.org/stable/410296
Boros–Rapcsányi 1975 = Boros János – Rapcsányi László, Vendégségben őseinknél, Gondolat, Budapest (a
jó ismeretterjesztés)
Budenz 1866 = Budenz József, A magyar ún. igekötők s az árja igepraefixumok, Nyelvtudományi Közlemények V/1, MTA, http://www.nytud.hu/nyk/reg/005.pdf
Dolgopolski 2008 = Dolgopolski, Aharon, Nostratic Dictionary, McDonald Institute for Archaeological Research, University of Cambridge (StarLing)
EWUng = Etymologisches Wörterbuch des Ungarischen 1–6, Akadémiai K., Budapest, 1991–95
Fehér 2011 = Fehér Krisztina, A családfamodell és következményei, Magyar Nyelvjárások, XLIX, 105–28,
Debreceni Egyetem, 2011 (net)
Fehér 2012 = Fehér Krisztina, Az affinitástól a hálózatokig, avagy a nyelvek filogenezise, Magyar Nyelvjárások, L, 77–105, Debreceni Egyetem, 2012 (net)
Feoktyisztov 1999 = Feoktyisztov, Alekszandr, A moksa-mordvin nyelv alapjai, Budapesti Finnugor Füzetek 9, ELTE, Budpest
GermED = Kronen, Guus, Etymological Dictionary of Proto-Germanic, Brill, Leiden–Boston, 2013
Gombocz 1908 = Gombocz Zoltán, Honfoglalás előtti török jövevényszavak, Magyar Nyelvtudományi Társaság Kiadása, Budapest (net)
GreED = Beekes, Robert S. P., Etymological Dictionary of Greek, Brill Academic Publishers, Leiden–Boston,
2010
Greenberg 2002 = Greenberg, Joseph H., Indo-European and Its Closest Relatives: The Eurasiatic Language
Family, I-II, Stanford UP, Stanford, Cal.
H Tóth 1997 = H. Tóth Imre, Szláv nyelvi hatások az ősmagyar nyelvre, in Kovács László – Veszprémy
László szerk., Honfoglalás és nyelvészet, Balassi K., Budapest, 61–9
Hadrovics 1976 = Magyar–szláv nyelvi érintkezések etimológiai problémái, in Benkő Loránd – K. Sal Éva,
szerk., Az etimológia elmélete és módszere, Akadémiai, Budapest, 111–6
Harmatta 1997 = Harmatta János, Iráni nyelvek hatása az ősmagyar nyelvre, in Kovács László –
Veszprémy László szerk., Honfoglalás és nyelvészet, Balassi K., Budapest, 71-83
HittIL = Kloekhorst, Alwin, Etymological Dictionary of Hittite Inherited Lexicon, Brill, Leiden, 2007
Honti 1975 = Honti László, Az alapnyelvi rekonstrukciók kérdéséről, in Benkő Loránd – K. Sal Éva, szerk.,
Az etimológia elmélete és módszere, Akadémiai, Bp., 31-37
Honti 2013 = Honti László, Eimológiai adalékok, Nyelvtudományi Közlemények, 109, 69–90
http://www.nytud.hu/nyk/109/03-HontiL2.pdf
Horváth L. 2000 = Horváth László, Etimológiai kategóriák arányai mai elbeszélésekben, Magyar Nyelv,
2000/2, 170–80 és 2000/3, 316–31 (net)
Hutterer 1986 = Hutterer Miklós, A germán nyelvek, Gondolat, Budapest
Kiefer 2007 = Kiefer Ferenc, Jelentéselmélet, Corvina, Budapest (net)
Kiss–Pusztai = Kiss Jenő – Pusztai Ferenc szerk., Magyar nyelvtörténet, Osiris K., Budapest, 2003
KMNy = É. Kiss Katalin – Gerstner Károly – Hegedűs Attila, Kis magyar nyelvtörténet, Pázmány P. K. E.,
egyetemi jegyzet, Piliscsaba, 2013, http://mek.oszk.hu/15000/15090/15090.pdf
KomiES = Lütkin, V. I. – Guljaev, E. S., Kratkij etimologicseszkij slovar’ komi jazüka, Nauka, Moszkva, 1970
Kosztolányi 1930 = Kosztolányi Dezső, Nyílt levél Antoine Meillet úrnak, Nyugat (MEK)
Kovács 1997 = Kovács Vilmos, Kik voltak…? Nyelv- és őstörténeti írások a honfoglaló magyarság kialakulásáról I-II., Kárpátaljai Magyar Kulturális Szövetség, Ungvár

2019. január

81

„

K. Sal 1952 = K. Sal Éva, Az obi-ugor nyelvek tagadó névmásainak kérdéséhez, Nyelvtudományi Közlemények, Budapest, 210–19
K. Sal 1956 = K. Sal Éva, Tagadás az obi-ugor nyelvekben, Nyelvtudományi Közlemények, Bp., 73-111
Kuhn 1962 = Kuhn, Thomas S., The Structure of Scientific Revolutions, University of Chicago Press, Second
Edition, enlarged, 1970
Künnap 1998 = Künnap, Ago, Breakthrough in Present-Day Uralistics, Tartu (net)
Lakó 1956 = Lakó György, Észak-manysi nyelvtanulmányok, Nyelvtudományi Közlemények, Budapest,
14–72
LatinED = de Vaan, Michiel, Etymological Dictionary of Latin and the other Italic Languages, Brill, Leiden–
Boston, 2008
Marcantonio 2006 = Marcantonio, Angela, Az uráli nyelvcsalád: Tények, mítoszok és statisztika, Magyar
Ház, Budapest
Munkácsi 1901 = Munkácsi Bernát, Árja és kaukázusi elemek a finn-magyar nyelvekben, MTA K., Budapest
(net)
NUL = Miestamo, Matti – Tamm, Anne – Wagner-Nagy Beáta szerk., Negation in Uralic Languages, John
Benjamins P. Co., Amsterdam–Philadelphia, 2015
Papp 1974 = Papp Ferenc: A lexémák szófaja, alaktani szerkezete és eredete. Magyar Nyelv, LXX, 55–68
Pátrovics 2002 = Pátrovics Péter, Néhány gondolat a magyar igekötők eredetéről, valamint aspektus- és
akcióminőség-jelölő funkciójuk (ki)alakulásáról, Magyar Nyelvőr 126/4, 481–9
Poe 1844 = Poe, Edgar Allan, Az ellopott levél (The purloined letter)
Pok/IEW = Pokorny, Julius, Indogermanisches Etymologisches Wörterbuch I–III., 1957, http://indoeuropean.info/pokorny-etymological-dictionary/index.htm, ill. StarLing
Pusztay 1997 = Pusztay János: Az uráli őshaza rekonstruálásának egy lehetséges nyelvészeti modellje, Életünk, 1997/3. szám, 410–20
Róna-Tas 1978 = Róna-Tas András, A nyelvrokonság, Gondolat, Budapest
Róna-Tas 1997 = Róna-Tas András, Török nyelvi hatások az ősmagyar nyelvre, in Kovács László –
Veszprémy László szerk., Honfoglalás és nyelvészet, Balassi K., Budapest, 49–60
Ruhlen 2007 = Ruhlen, Merritt, Epilogue for L’Origine des langues,
http://www.merrittruhlen.com/files/Postscript.pdf
Schuchardt 1889 = Schuchardt, Hugo, A magyar nyelv román [újlatin] elemeihez, Hornyánszky V. Sajtója,
Budapest
Seiler 2000 = Seiler, Hansjakob, Language Universals Research: A Synthesis, Gunter Narr Verlag, Tübingen
SlavIL = Derksen, Rick, Etymological Dictionary of the Slavic Inherited Lexicon, Brill, Leiden,
https://archive.org/stream/EtymologicalDictionaryOfTheSlavicInheritedLexicon
StarLing = Sztarosztyin, Szergej, The Tower of Babel: A Global Etymological Database,
http://starling.rinet.ru/cgi-bin/main.cgi?root=config
TESz = A magyar nyelv történeti-etimológiai szótára I–IV, Akadémiai K., Budapest, 1967–1984.
Thomason 2003 = Thomason, Sarah G., Social factors and linguistic processes in the emergence of stable
mixed languages, in Matras, Yaron – Bakker, Peter, The Mixed Language Debate: Theoretical and Empirical Advances, Mouton de Gruyter, Berlin–New York
TLH = Róna-Tas András – Berta Árpád, West Old Turkic: Turkic Loanwords in Hungarian I–II., Harrassowitz, Wiesbaden, 2011
Tolnai 1924 = Tolnai Vilmos, Halhatatlan magyar nyelv, Magyar Nyelv, 50–9. Budapest
Várnai–Wagner 2003 = Várnai Zsuzsa – Wagner-Nagy Beáta: Magánhangzó-harmónia a nganaszanban,
Nyelvtudományi Közlemények, 100, 321–38
Wagner-Nagy 2005 = Wagner-Nagy Beáta: A tagadás kifejezésének módjai a nganaszanban. Nyelvtudományi Közlemények, 102, 64–88, http://www.nytud.hu/nyk/102/wnbtagad.pdf
WOstj = Steinitz, Wolfgang, Dialektologisches und etymologisches Wörterbuch der ostjakischen Sprache,
Akademie-Verlag GmbH, Berlin, 1966
WogW = Munkácsi Bernát – Kálmán Béla: Wogulisches Wörterbuch, Akadémiai K., Budapest, 1986
http://www.babel.gwi.uni-muenchen.de/index.php?abfrage=munka&subnavi=edictionary

„

82

tiszatáj

YukED = Nyikolaeva, Irina, A Historical Dictionary of Yukaghir, Mouton de Gruyter, Berlin–New York,
2006
ZESz = Zaicz Gábor, szerk., Etimológiai szótár, Tinta K., Budapest, 2006 (rövidítve és szelektálva, de nagyjából az EWUng anyagát tartalmazza, néhány fontos kiegészítéssel, mint pl. a magyar toldalékok szerepeltetése, ami a TESz-ből és az EWUng-ból egyaránt hiányzik)
Zaicz 1982 = Zaicz G[ábor]: Word-structure and etymology (On the ancient layer of words of unknown origin in the Hungarian language), Acta Linguistica Academiae Scientiarum Hungaricae 32. („1982”,
1985). 1–4. 53–70

SOBRI

2019. január

83

„

LŐRINCZ CSONGOR

A rezonancia biopoétikája
Hogyan hozhatók összefüggésbe a medialitás és a nyelvi megértés komplexumai, milyen kapcsolatok, sőt kölcsönös feltételezettség áll fenn köztük? Miképpen lehet a nyelvet úgy felfogni
médiumként, hogy ez a feltételezés ne a technikai médiumképzetek diskurzusainak gyakorlatát kövesse, és így „egy tisztán külsőleges médiumfogalom[ban] deszemantizálja a közvetítés
történését”?1 Milyen módon lehet ezzel szemben közelebb kerülni a nyelvi megértés artikulációs dinamikájához, valamint a nyelvi megértetés nem bináris jellegű, nem a postalitás, az
„átvitel” kódjával izomorf mediális dimenziójához? Miként mediális maga a megértés a nyelvben már kezdettől fogva, és nem is lehet más, azaz nem csupán – mintegy grammatizálva a
nyelvi medialitást – egy „médiumban” avagy médium, mediális instancia „által” történik?
Ezeknek a kérdéseknek a romantikus korszak kiemelkedő, lényegében az egész modern
nyelvtudományt megelőlegező alakjának egyes gondolatait elemezve kell a nyomába eredni.
Megértés, ismételhetőség és a nyelv egésze
Wilhelm von Humboldt nyelvelméleti gondolkodása ismeretesen egyfajta organikus-organologikus monizmus jegyében fogalmazta meg a nyelv mint egész felfogását. A nyelv egészvoltának gondolata egyszerre jelenti a nyelv dimenzionalitását, világkonstituáló jellegét,
ugyanakkor a nyelv alapjainak, miértjének végső soron felderíthetetlen, kikutathatatlan karakterét. Humboldt számos alkalommal hangsúlyozza mindkét aspektust és mély összefüggésüket, azt, hogy ezek a nyelv több síkján manifesztálódnak, az artikulációtól a nyelv dialogikus létmódjáig. Így a nyelv egész-volta, holisztikus létmódja már az egyszeri vagy egyszerű
szóban rejlik, pontosabban: virtuális módon csendül meg vagy jön szóba (a német „anschlagen” ige többértelműségében). Ennek megfelelően a nyelvi egészt sosem lehet objektiválómorfológiai módon maradéktalanul megragadni vagy leírni. A nyelvi egész ugyanis egyfajta
idiomatikus szignatúrát jelent, melyet Humboldt „világlátás”-ként („Weltansicht”) határozott
meg. Az organikus egész felfogását mint a romantikus korszak jellegzetes gondolatalakzatát
mármost ízlés szerint ünnepelhetjük vagy kritikailag elutasíthatjuk.2 Ehelyett az lesz a cél je-

1

2

Vö. Thomas Metten: Kulturwissenschaftliche Linguistik: Entwurf einer Medientheorie der Verständigung. Berlin/Boston, 2014. 49.
Az első változathoz ld. Donatella di Cesare: Einleitung. In: uő (szerk.): Wilhelm von Humboldt: Über
die Verschiedenheit des menschlichen Sprachbaues und ihren Einfluß auf die geistige Entwicklung des
Menschengeschlechts. Paderborn, 1998. 79., aki az „organizmus”-nak előnyt tulajdonít a „szőttes”,
„felépítés”, „háló” kifejezésekkel szemben, mivel „alkalmasabbnak tűnik, hogy felmutassa a nyelv dinamikus oldalát”. Kérdéses, hogy ilyen szembeállításokkal igazságot szolgáltatunk-e Humboldtnak,
hiszen ő „finoman szőtt organizmus”-ról („feingewebter Organismus”) beszélt, vagyis egy definíciós
megfogalmazásban vonta össze a látszólag különálló jegyeket (Ueber das vergleichende Sprachstudium in Beziehung auf die verschiedenen Epochen der Sprachentwicklung. Uő: Werke III. Schriften zur

„

84

tiszatáj

len kísérletben, hogy Humboldtot magát pontosabban olvassuk, remélhetőleg közel kerülve
annak tapasztalatához, hogy Humboldt nyelvről írott (pontosabban diktált)3 komplex gondolatai és reflexiói nem egyszerűsíthetők le valamilyen alaptézisre, amely a nyelvet egyszerűen
valami másra, jelen esetben a szellemre, a szellem öntevékenységére vezetné vissza vagy abból eredeztetné.4 Bármennyire is jelen van ez az axiomatikus alaptétel nála, ennek esetenkénti értelmezhetősége és különböző összefüggésekben való jelentéstani viselkedése nem
determinálható vagy zárható le, gyakran már mondatszinten sem (Humboldt kígyózó, az élőbeszéd mellérendelő-ideiglenes, rekurzív-autokorrekciós-bővítő szintaktikáját diszkurzív,
sőt experimentális effektusként működtető diktált stílusa gyakran izgalmas többértelműségeket szül, és tulajdonképpen megélt nyelvi artikulációként viszi színre alaptételét arra nézve, hogy a nyelv sosem „kész valami”). Ahogy Heidegger némi beismerő vagy elismerő tónussal fogalmazott: „A mostani előadássorozat minden egyes hallgatója számára szükséges volna, hogy átgondolja, jelenvalóvá [gegenwärtig] tegye Wilhelm v. Humboldt bámulatos, nehezen átlátható, alapfogalmaiban lebegő-homályló [dunkel schwankende] és mégis mindenütt
felvillanyozó [erregende] értekezését. Közös látókör nyílna meg így valamennyiünk számára,
hogy a nyelvbe bepillantsunk.”5
Így ki fog derülni, hogy ez az organikus egész (mint autokatalitikus „öntevékenység”)6
nem mentes többek között az ismétlés, illetve az ismételhetőség folyamataitól és effektusaitól, sőt, iterabilitásra utalja rá magát.7 Ez az iterabilitás a maga részéről azonban nem egyszerűen transzcendentális lehetőségfeltételként, formális struktúramozzanatként vagy a szűkebb értelemben vett jel megismételhetőségeként jelentkezik, hanem áthatja – mint egyfajta
eseményszerűség – a nyelv és a nyelvi megértés minden szintjét.8 Már első programadó
nyelvtudományos és -elméleti értekezésében Humboldt félreérthetetlenül megfogalmazza
ezt a vonást: „A nyelv nem is keletkezhetett másképp, mint egy csapásra, vagy hogy pontosabban fejezzük ki magunkat, létezése minden pillanatában meg kell lennie benne annak, ami
egésszé teszi. Minthogy a nyelv egy szerves lény közvetlenül kiáradó lehelete, annak érzéki

3

4

5

6

7

8

Sprachphilosophie. Stuttgart, 1979. 1). Amit az motiválhat, hogy a „Gewebe” biológiai értelemben
vett „szövet”-et is jelenthet.
Humboldt nyelvelméleti főművének ezen nyelvi sajátosságához ld. Kurt Mueller-Vollmer: Wilhelm
von Humboldts Sprachwissenschaft: ein kommentiertes Verzeichnis des sprachwissenschaftlichen
Nachlasses. Paderborn, 1993. 109.
Ezzel Humboldt felfogását Hegelének feleltetnénk meg, vö. Kelemen János: A nyelvfilozófia rövid története: Platóntól Humboldtig. Budapest, 2000. 146.
Martin Heidegger: Az út a nyelvhez. Uő: „…költőien lakozik az ember…” Válogatott írások. Budapest/Szeged, 1994. 229. Der Weg zur Sprache. Uő: Unterwegs zur Sprache. Pfullingen, 1959. 246.
A nyelv „egész-jellegére” vonatkozó megállapítás már Schellingnél megjelenik, megelőlegezve Humboldtot, ahogy Kelemen János emlékeztet rá: „Magának a nyelvnek a belső konstrukciójában minden
egyes dolgot az egész határoz meg; nem lehetséges olyan egyes forma vagy egyes beszéd, amelyet
nem az egész követelt meg.” Friedrich Wilhelm Schelling: A művészet filozófiája. Budapest, 1991. 73.
Ld. Kelemen: A nyelvfilozófia rövid története: Platóntól Humboldtig. 135. 147.
Eme létmód kimutatása a nyelv humboldti modelljében némileg módosíthatja Jürgen Trabant tézisét
(„Jelenlét és tevékenység egyértelműen a humboldti, nyelvről való gondolkodás koordinátái.” Traditionen Humboldts. Frankfurt a.M., 1990. 202), a nyelvi történés Humboldt-féle reflexiójának rétegzettebb értelméhez engedve hozzáférést.
Humboldt megértésfogalmához vö. Tilman Borsche: Wilhelm von Humboldt. München, 1990. 158–
160. Di Cesare: Einleitung. 99–101.

2019. január

85

„

és szellemi érvényét tekintve egyaránt osztozik valamennyi organikus lény természetének
azon sajátosságában, hogy minden egyes alkotóeleme csak a többi alkotóelem révén, az öszszes pedig csupán egyetlen, az egészet átható erő révén állhat fenn. Lényege önmagán belül
szüntelenül megismétlődik, csak szűkebb és tágabb körökben; már az egyszerű mondatban
tökéletes egységben benne van ez a lényeg, amennyiben grammatikai formán alapul; s ahogy
a legegyszerűbb fogalmak kapcsolása mozgásba hozza [anregt] a gondolkodás kategóriáinak
egész szövedékét [Gewebe]; ahogy a pozitív oldal megköveteli és felidézi a negatívot, a rész
az egészt, az egység a sokaságot, az okozat az okot, a valóság a lehetőséget és szükségszerűséget, a feltételes a feltétlent, a tér és az idő dimenziója egymást, az érzés minden egyes foka
az őt közvetlenül környezőket, ugyanúgy, mihelyt sikerül a legegyszerűbb képzetkapcsolatot
világosan és határozottan kifejezni, a szókészlet teljessége [Wortfülle] szerint is egy nyelvi
egész van jelen. A kimondott megképzi vagy előkészíti a kimondatlant.”9
Az idézet azt sugallja, hogy a nyelv minden szintjén iteratív – nem pusztán organikus –
módon épül fel avagy szálazódik össze, az őt mint egészet „átható erő” iteratív erő, az iterabilitás ereje. Vagyis az iterabilitás itt nem – mint már említésre került – formális kritérium
vagy transzcendentális lehetőségfeltétel, sokkal inkább erőt, a nyelv autokatalitikus önszerveződésének erejét jelenti, illetve ettől függ, mintegy ezen erő indexeként. Minden nyelvi artikuláció mint megnevezés, jelölés vagy kifejezés virtuális módon a nyelv egészét hozza mozgásba, illetve ezt az egészet feltételezi, méghozzá úgy is, mint ugyanazon nyelv iteratív dimenzióját. A nyelv egésze elébemegy az egyes szónak vagy mondatnak, megelőzi, ugyanakkor bizonyos értelemben követi is azokat: időbelisége ebben az értelemben nem determinálható, pl. mint meghatározott temporális fázis. A nyelv együtt rezeg vagy rezonál tehát az
egyes szóban vagy mondatban, illetve az egyes megnevezésben vagy kifejezésben mint megértési aktusban.10 Pl. magának az egyes mondatnak ekképp nem annyira a szintaktikai, pl.
predikatív logikája, mint inkább nem-kompozicionális gesztusszerűsége lesz mérvadó, ami
egyfajta izomorfiát képezhet a zenei megértéssel.11 Ez a megértési aktus mint artikuláció
mármost maga is a nyelv rezonanciáját jelenti (mindkét birtokviszony értelmében, mint genitivus objectivus és subjectivus, amelyek egymástól nem választhatók el). Ez az összefüggés
határozza meg, pontosabban: hangolja a megértés aktusát mint nyelvi-artikulációs végrehajtást, értelemképződést és mediális mozzanatot. A nyelv egésze és a hermeneutikai kör –
vagyis nem valamely punktuális vagy izolált megértésaktus – egymást feltételező, mély kölcsönösségben, kölcsönhatásban jönnek mozgásba.12 Következésképpen a rezonancia mozza-

9

10
11

12

A nyelvek összehasonlító tanulmányozása a nyelvi fejlődés különböző korszakaival összefüggésben. In:
Wilhelm von Humboldt: Válogatott írásai. Budapest, 1985. 33–34. (Kiem. – L.Cs.) Humboldt: Ueber
das vergleichende Sprachstudium. 2–3.
„Resonare” a latinban ismeretesen „újraelhangzást” (re-sonare) jelent.
Vö. ehhez Wittgenstein megjegyzését: „A nyelv egy mondatának megértése sokkal inkább rokon egy
zenei téma megértésével, mintsem hinnők. Ezt azonban úgy értem, hogy a nyelvi mondat közelebb
van ahhoz, amit szokásosan egy zenei téma megértésének nevezünk, mint ahogyan gondoljuk. Miért
kell a hangerősségnek és a tempónak éppen ezen a vonalon mozognia? Az ember szeretné azt mondani: ’Mivel tudom, hogy mindez mit jelent.’ De mit jelent? Meg nem tudnám mondani.” Ludwig
Wittgenstein: Filozófiai vizsgálódások. Budapest, 1998. 210–211.
Ehhez a párhuzamhoz ld. Helmut Müller-Sievers: Epigenesis. Naturphilosophie im Sprachdenken Wilhelm von Humboldts. Paderborn, 1993. 147.

„

86

tiszatáj

nata lesz az a dinamikai elem, egyfajta aktív, történésként értendő atmoszféra, amely a nyelv
szemantikai közlésen inneni vagy túli mediális dimenzióját meghatározza.
Humboldt ténylegesen a rezonancia értelmében vett akusztikai metaforákkal operál, fontos szöveghelyeken.13 A már idézett értekezésben olvasható: „Ahogy egy szó felidézi egy objektum képzetét, úgy ezzel egyidejűleg, bár gyakran észrevétlenül, kivált [„megcsendít”,
„schlägt an”] valaminő, saját maga és az objektum természetének egyaránt megfelelő érzést
is, s az emberben a gondolatok szakadatlan sorát az érzelmek [„Empfindung”, inkább – receptív – „érzet” vagy „érzés”, hatásérzet, szintaktikailag itt megengedve akár maguknak
a „gondolatok” érzetének jelentését is] éppoly megszakítatlan egymásutánja követi; amit a
képzetek tárgyát képező objektumok, de mindenekelőtt azok mértéke, valamint árnyaltsága
tekintetében, a szavak és a nyelv természete határoz meg.”14 Ez a rezonancia a szó iterabilitásában is megnyilvánul, annak dinamikájáért felelős, annak referenciális, szemiológiai és
hermeneutikai teljesítményében mint a nyelv idiomatikusan impregnált modális mozzanatában: „Az objektum, melynek a lélekben való megjelenését a nyelv által egyénített, mindig
egyenletesen visszatérő benyomás kíséri, mint képzet is ennek megfelelően módosul. Az egyes
esetekben ez kevéssé vehető észre, a hatás ereje viszont egészben véve a benyomás egyenletességében és állandó visszatérésében rejlik. Mivel a nyelv karaktere tartozéka [heftet]15
minden kifejezésnek és kifejezéskapcsolatnak, a képzetek összessége is felveszi ennek a karakternek az árnyaltságát.”16 Az Ueber die Buchstabenschrift und ihren Zusammenhang mit
dem Sprachbau című akadémiai beszédben a rezonanciaalakzat antropológiai távlatba kerül:
„…mivel az ember csak a nyelv révén lesz ember, és a nyelv csak azáltal nyelv, hogy a gondolattal való együtthangzást (den Anklang zu den Gedanken) csakis a szóban keresi.” Ezen belátás hátterét nyelvi kifejezés és gondolat megkülönböztethetetlensége jelentette a hangoltság
médiumában: „Azonban éppen a hangokba (Töne) öltöztetett gondolat is a legfőbb hatást
gyakorolhatja a kedélyre, éppen a szóvá formált hang (Ton) lelkesíthet, és ekképp a nyelv a
fődolog, és a gondolat csak belőle fakadóan jelenhet meg, elválaszthatatlanul összefonódva
vele.”17 Ez a rezonancia következésképpen nem puszta akusztikus alakzat, nem is térbeliizotopikus hangulatiság, hanem dialogikus-hermeneutikai, illetve performatív létmóddal bír,
ahogy Humboldt következő megfogalmazásaiból kiderül: „…amennyiben a mindig szűkösnek
bizonyuló szavak a legbelsőbb érzések kifejezését hajtó ösztönnek [Drang] elígérkeznek
[zusagen]”;18 Humboldt azt írja „az ige összefoglaló jellegének érzésé”-hez, mely jelleg „a
nyelvet teljességgel áthatja”: „ebben a nyelv önmaga számára nem csupán határozott, de a
csakis neki elígérkező/meg-felelő kifejezést [den ihm allein zusagenden Ausdruck], tisztán

13
14

15

16

17
18

Vö. pl. Trabant: Traditionen Humboldts. 203. Trabant nem használja a „rezonancia” fogalmát.
A nyelvek összehasonlító tanulmányozása. 56. (Kiem. – L.Cs.) Über das vergleichende Sprachstudium.
17.
A „heften” igei értelemben vett „fűződést” jelent, vö. itt az „ein Fluch heftet an ihm” („átok ül rajta v.
üldözi”) kifejezéssel.
A nyelvek összehasonlító tanulmányozása. 56. (Kiem. – L.Cs.) Über das vergleichende Sprachstudium.
17–18.
Ueber die Buchstabenschrift und ihren Zusammenhang mit dem Sprachbau. Humboldt: Werke III. 95.
Ueber die Verschiedenheit des menschlichen Sprachbaues und ihren Einfluss auf die geistige Entwicklung des Menschengeschlechts. (Ez a terjedelmes értekezés az ún. Kavi-műhöz írott bevezető,
1830–1835 között keletkezett.) Humboldt: Werke III. 558.

2019. január

87

„

szimbolikus jellegűt alkotott, erősségének [Stärke] és elevenségének tanúságát.”19 A rezonanciában tehát „ígéret” (Zusage) működik, ami nélkül alkalmasint nem is volna észlelhető,
sőt: a megfelelő kifejezést ez a rezonancia hangolja potenciálisan a nyelv egészének háttere,
dimenziója felől. Úgy azonban, hogy az így felmerülő vagy megtalált kifejezést nem csak közvetíti, hanem mintegy végre is hajtja annak performatív nyomatékát (a megfelelő szó megtalálásának történése maga ez a performatív ígéret). A „szó” bizonyos értelemben ennek a rezonanciának ígérkezik el, neki felel meg, ugyanakkor a rezonancia át is hatja a szót (vagy
„élénkíti”, Humboldt kedvenc kifejezésével szólva). (Re)artikulációra serkenti a szót – és ez
az „ösztönzés” az iterabilitás mélyebb értelme Humboldtnál, egy nyitott vagy a nyíltba vezető
ismételhetőségé. Ez a (fel)hívás mintegy a jövőből érkező rezonanciát időzít, vagyis az ismételhetőség a jövőből is történik (nem egyszerűen valami adottat ismétel, illetve: a látszólag
adottat szemantikai mozgásba hozza), ezért sem objektiválható a nyelv (iterabilitása sem),
ahogy Humboldt konok módon kitart ezen axiómája mellett.
Mindez azt is jelenti, hogy a rezonancia a jel része, pl. szinonimikus vagy paraszémikus
módon, a hangoltság médiumában: a szó „ugyanakkor titokzatos, nem mindig megvilágítható,
szimbolikus visszhangokkal/reminiszcenciákkal [Anklänge] bír a tárgyra nézve, amelyet
megjelöl, és amelyek nem mindig ezen magán válnak érezhetővé [fühlbar werden], mint inkább olyan más szavakon, amelyek tárgyai hasonló módon élénkítik [anregen] a szemléletet
és a fantáziát, ahogy a németben a Wolke, Welle, wehen, Wolle, weben, wickeln, wälzen,
wollen és más szavak félreismerhetetlen hangzási összefüggésben állnak.”20 A rezonanciával
áthatott nyelvi jel a hangzósság által megnyitott, vokalizált virtuális szinonimikus kapcsolatok dinamikus rendszerében határozódhat meg, ugyanakkor különböződik is el magától, egyfajta „différance” működésében. Vagyis a nyelvi jel – pl. igei szintézisben megvalósított –
szimbolikus jellegének intenzitását a vokális dimenzió asszociatív mintázata, az ezáltal előhívott paraszémikus artikulációs differencialitás erősítheti fel, mint ahogy fordítva is, a vokális
sík asszociativitása maga is szimbolikus jelentéseket termelhet. Az egyik közeg tehát a másik
közegben rezonál, nem pedig instrumentális átvitel hozza őket kapcsolatba egymással.21 Ezzel egymás médiumaivá válnak, nem csak a közvetítés, de az intenzifikáló végbevitel módján:
ez a nyelv mint médium kettős (nem dialektizálható) mozgását mintázza.
A szó megismételhetőségének nem-morfológiai, nem-kompozicionális, nem-mnemotechnikai feltételrendszere tehát a nyelv holisztikus létmódjának függvénye, amely a mondás invokációját, fel-hívását hangolja. Ez az invokáció a beszélő(k) „ösztönzésének” trópusa a rezonancia ezúttal interszubjektív-kommunikatív értelmében, az együttbeszélés történésében,
amely korántsem jelent szimbolikus-kognitív azonosságot a nyelvhasználatok kölcsönösségében, a megértetésben vagy megértésre jutásban: „A nyelv eleme, a szó (…) nem valami már
létrehozottat közöl, mint egy szubsztanciát, nem is már lezárt fogalmat tartalmaz, hanem
pusztán arra ösztönöz [regt bloss an], hogy ezt önálló erővel, ugyanakkor meghatározott
módon képezzük. Az emberek nem azáltal értik meg egymást, hogy valóban ráhagyatkoznak
19
20

21

Uo. 616–617. Kiem. – L.Cs.
Ueber die Verschiedenheiten des menschlichen Sprachbaues. (Ez az írás pedig a Kavi-bevezető korábbi, önálló változata, 1827–1829 között íródott.) Humboldt: Werke III. 284.
Ezért az átvitel alakzata mint postalitás-elv és transzfermodell nem írhatja le kielégítően a nyelv
medialitását. (Sybille Krämer ellenében, vö. Medium, Bote, Übertragung. Kleine Metaphysik der Medialität. Frankfurt a.M., 2008.) Vö. Metten: Kulturwissenschaftliche Linguistik.

„

88

tiszatáj

a dolgok jeleire, nem is azáltal, hogy kölcsönösen elhatározzák, pontosan és teljesen ugyanazt a fogalmat hozzák létre, hanem azáltal, hogy kölcsönösen ugyanazt a tagját érintik meg
egymásban érzéki képzeteik és belső fogalmi meggyőződéseik láncának, szellemi hangszereik [Instrument] ugyanazon billentyűjét nyomják le/szólaltatják meg [anschlagen], amire aztán mindegyikben a megfelelő [entsprechende], ám nem ugyanazon fogalmak ugranak elő
[hervorspringen]. Csak ezen korlátokon belül és ezen divergenciákkal együtt értetik meg
egymást [zusammenkommen] ugyanazon szóban.”22
A nyelvi virtualitás partitúrájának „lejátszása” tehát különböző realizációkat feltételez,
amelyek sosem eshetnek egybe, sosem lehetnek identikusak egymással. Csak rezonancia
adódhat közöttük, nem azonosság – ám olyképpen, hogy a megértetés ugyanazon virtuális
hangoltságra adott (amúgy nem szükségképpen egybehangzó) válaszok közötti rezonancia
módján valósulhat meg (ami korántsem zárja ki a félreértést a „korlátok” és „divergenciák”
értelmében). Ez a divergens rezonancia nem feltétlenül a beszélők, hanem inkább a nyelv –
pontosan mint virtuális egész, mint holisztikus egység vagy dimenzió – hatalmában áll, a
nyelv mint rezonáltató függvénye: „Ha mármost ily módon a lánc azon szemét, a hangszer
ama billentyűjét érintik, úgy maga az egész rezdül meg [erzittert], és ami mint fogalom előugrik a lélekből, összhangban [Einklang] áll mindazzal, ami az egyes tagot a legtávolabbi kiterjedésig körülveszi. A szó által a különbözőekben felébresztett képzet az illető individuum
sajátszerűségének ismertetőjegyét [Gepräge] hordozza magán, azt a képzetet viszont mindannyian ugyanazon hanggal [Laut] jelölik meg.”23 Kétféle erő hat tehát a nyelvben, ám ezek
ugyanannak az autokatalízisnek a két oldala: a partíció, az önosztódás és a konvergencia, az
egyesítés erőinek mozgása.24 A nyelv egyszerre intenzifikálja a különbözőséget és a megértés
differenciáltságát, ezek között tehát nem statikus ellentét áll fenn: „Nem mondhatjuk, hogy a
nyelv mint általános szerv [Organ], kiegyenlítené ezeket a különbségeket. Ugyan hidakat épít
az egyik individualitástól a másikhoz és közvetíti a kölcsönös megértést; magát a különbséget azonban inkább felnagyítja, mivel a fogalmak pontosítása és finomítása révén világosabban tudatosítja, hogyan gyökerezik a különbség az eredeti szellemi alkatban. Az a lehetőség,
hogy a nyelv oly különböző individualitásoknak szolgáljon kifejezésük gyanánt, vélhetőleg
inkább önnönmagában tökéletes karaktermentességet előfeltételez, amelyet azonban nem
hibaként követ el önmagával szemben. A nyelv tényleg két ellentétes tulajdonságot ölel fel,
önmagát mint egy nyelvet ugyanabban a nemzetben végtelenül sok nyelvbe osztja [sich theilen] és ugyanezeket más nemzetek nyelveihez képest meghatározott karakterrel eggyé egyesíti [vereinigen]. Hogy mennyire különböző módon fogja fel és használja mindenki ugyanazt
az anyanyelvet, ezt ott látjuk igazán, ha a szokványos élet nem mutatta volna meg már vilá22

23
24

Ueber die Verschiedenheit. 559. Vö. di Cesare: Einleitung. 102–103., aki idézi Wittgensteint: „Egy szó
kimondása olyan, mintha a képzetek zongoráján egy billentyűt ütnénk le [Anschlagen].” Wittgenstein: Filozófiai vizsgálódások. 20. Philosophische Untersuchungen. Philosophical Investigations. Oxford,
1999. 4.
Ueber die Verschiedenheit. 560.
A nyelv(ek) egyidejű egységének és különbözőségének gondolata ugyancsak megjelenik már
Schellingnél: „Abszolút értelemben avagy magábanvalóan csak egyetlen nyelv létezik, aminthogy
csak egy ész létezik, ám ebből az egységből, akárcsak a különböző dolgok azonosságából, megszületnek a különböző nyelvek, amelyek mindegyike önmaga számára valóban egy-egy univerzum.”
Schelling: A művészet filozófiája. 73. Idézi Kelemen: A nyelvfilozófia rövid története: Platóntól Humboldtig. 135.

2019. január

89

„

gosan, ahol jelentős írókat hasonlítanak össze, akik mindegyike az ő saját nyelvét alakítja ki
[bildet].”25 Eszerint két tendencia dolgozik a nyelvben, az osztódásé és az egyesítésé (Humboldt ezeket infinitívuszos szerkezettel fogalmazza meg), ezek külön-külön is végtelenek.
Ugyanakkor – adja magát a humboldti gondolat nietzscheiánus továbbgondolása – e két
erő egyike sincs a másik nélkül, keletkezésben (Werden) fogant differenciális játékuk adja ki
az „erőt” mint olyant, ami ekképpen inkább erősséget jelent. Egymáshoz való differenciális
viszonyuk tehát nem lezárható, nem juthat nyugvópontra: ez jelenti a nyelv nem-kész voltát
(azaz a nyelv ereje ugyanakkor nem-stabilizálhatóságát jelenti, ami tehát nem gyengeség
vagy hiányosság). Éppen a nyelv nem-kész jellege konstituálja a megértés mint artikulációfüggő értelemképződés esélyét: „A nyelvet nem lehet készként megragadni, mint valami testi-anyagi entitást; a befogadónak kell abba a formába öntenie, amelyet a nyelv számára előkészítvén tart, és ez az, amit megértésnek nevezünk.”26 Továbbfűzve ezt feltételezhetjük,
hogy a megértés nyelvi természete is azon két tendencia kiasztikus mozgását manifesztálja: a
megértés artikulációja egyszerre jelenti a találó kifejezés felfedezését (azaz egyesítő formába-alakba öntést), ugyanakkor az artikuláció egyszersmind differenciálás is, „a fogalmak pontosításának és finomításának” értelmében. Egyesítés és osztódás differenciális erői avagy intenzitásfokai magában a megértésben történnek (annak nyelvi-nyelvbeni, nem egyszerűen
nyelv általi végbemenését manifesztálva), kölcsönösen közeget nyújtanak egymásnak, tulajdonképpen egymásban zajlanak: a nyelv medialitásának kettős tendenciáját ismételve.
Az „ösztönzés” (Anregung) biopoétikája Humboldtnál
A szó iterabilitását mint a nyelvi megértésesemény feltételét és ugyanakkor effektusát a Kavi-bevezető aztán ekképpen hozza szóba: „…megértés és beszéd [Sprechen] csupán más-más
működése [Wirkungen] ugyanannak a nyelvi erőnek. A közös beszéd [Rede] sohasem hasonlítható egy anyag átadásához. Mind a megértőben, mind a beszélőben ugyanannak az anyagnak tulajdon, belső erejükből kell kifejlődnie; az, amit az előbbi [a megértő, L.Cs.] kap
[empfängt, vagyis inkább „fogad”], csupán harmonikusan hangoló indíttatás [Anregung].
Ezért is oly természetes az ember számára, hogy azt, amit éppen megértett, azonnal újra kimondja.”27 Az „Anregung” bizonyos értelemben a rezonancia előformája, rezonancia a rezonancia előtt, amelyre a megértés mint/és beszélés a maga részéről válaszol vagy rezonál.28
Pontosan azért ennyire lényeges ez a virtuális dinamikus affektus a beszéd motivációját tekintve, mert ennek hátterében a következő, nem dialektikus összefüggés áll: a megértés általi
értelemképződés csak a szó általi hangoltságában történhet meg, ezt a szót viszont a megértés hangolja (fel), teszi mondó szóvá. Az ismételhetőség („azt, amit éppen megértett, azonnal
újra kimondja”) pedig a maga részéről mind alapja, mind emergenciája ennek a rezonanciatörténésnek. Az „azonnal újra kimondja” mint „természetes” effektus – Benjamin hasonló

25
26
27
28

Ueber die Verschiedenheit. 559.
Ueber die Verschiedenheiten. 156.
A nyelvek szerkezetének különbözőségéről. 100. Ueber die Verschiedenheit. 430.
Külön vizsgálat tárgyát jelenthetné Heidegger „das Regende” fogalma Az út a nyelvhez című előadásban, amely ismeretesen Humboldtból indult ki. Itt az egyik „tételmondat”: „Das Regende im Zeigen
der Sage ist das Eignen.” (Unterwegs zur Sprache. 258.) „Ami a mondás megmutatásában munkál, az a
sajáttá-tevés.” Az út a nyelvhez. 242.

„

90

tiszatáj

kontextusban később „közvetlen”-t („unmittelbar”) fog mondani29 – ezen történés fenomenális síkját manifesztálja. Az „Anregung” központi fogalma a humboldti nyelvelméletnek, a
nyelvi erőre vonatkozik, annak ösztönzését avagy élénkítését, serkentését jelenti (a német
szó „kezdeményezést”, „indítványozást”, „ötletet” is jelent). Nyelvantropológiai értelemben
ez a fogalom lényegében arra az alapvetésre megy vissza, mely szerint „a nyelv a gondolatok
alakító szerve” („das bildende Organ des Gedankens”).30 Vagyis a nyelvben két oldal jelentkezik, egy természeti, mondhatni biológiai aspektus (a nyelv mint egyfajta testi vagy érzékszerv), illetve a kognitív, Humboldt szavával „intellektuális” oldal. Ezt a két vonást együttesen
hangsúlyozza az „ész [Vernunft] intellektuális ösztöne” kifejezés, mely a nyelv értelmezője
(az állatok „természeti ösztöne” analógiájára).31 Mármost ez az ösztön alapvetően a virtualitás ösztönének mutatkozik, egyfajta „mintha” móduszát viselve magán: „A nyelvet összehasonlíthatjuk egy roppant szövettel (Gewebe), amelyben minden rész a másik résszel és
mindegyik az egésszel többé-kevésbé világosan felismerhető összefüggésben állnak. Az ember beszélés közben, bármely kapcsolatokból induljunk is ki, ezen szövet mindig csak különálló részét érinti, ezt azonban ösztönszerűen (instinctartig) mindig akképp teszi, mintha számára minden más, amelyekkel az egyes résznek szükségszerűen egybe kell vágnia/hangzania (in Übereinstimmung stehen muss), ugyanabban a pillanatban lenne jelenvaló.”32 Látható, hogy itt nem egyszerűen valamiféle pusztán természeti-biológiai, nyelv előtti ösztönről
van szó, hanem nyelvi avagy a nyelv ösztönéről, de legalábbis a nyelv által kialakított ösztönről, egyfajta nyelvérzékről. A beszélő és a nyelv ösztöne, pontosabban: ösztönzése nem választhatók szét, így a nyelvi egész virtualitása antropológiai indexet időzít: az ösztönszerűség
dimenzióját. Ennek szubjektumelméleti implikációi is vannak: a beszélő mintegy önnön ösztönét tapasztalja meg egyszerre őbenne és ugyanakkor kintlevő, a kívülségben ható, mert a
nyelv egészét evokáló instanciaként avagy mediális dimenzióként.
Az „Anregung” erre az ösztönre irányul, azt serkenti a megértés folyamatában vagy mint
megértést. Visszatérve a fentebbi idézethez, ami most már talán alapvetőbben érthető: „Ezért
is oly természetes az ember számára, hogy azt, amit éppen megértett, azonnal újra kimond29

30
31

32

Vö. Walter Benjamin: A nyelvről általában és az ember nyelvéről = Uő, „A szirének hallgatása.” Válogatott írások, ford. és szerk. Szabó Csaba, Budapest, 2001, 7–22.
Az emberi nyelvek szerkezetének különbözőségéről. 95. Ueber die Verschiedenheit. 426.
A nyelvek összehasonlító tanulmányozásáról. 47. Ueber das vergleichende Sprachstudium. 11. Ezt az
analógiát nem tanácsos túlreferencializálni. Megvilágító lehet itt Stenzel példája az emberi nyelv
kommunikatív hatóköréről akusztikus megnyilvánulások kapcsán: „De ha valaki egy másik társaságában van, és ez megkérdezi őt: miért sóhajtottál?, az már megértetési szituációban van, amelyben a
sóhaj [Seufzer] ’beszélni’ kezd, és már megnyitja a közlést [Kundgabe]. A vonatkozás a megértetésre
olyan mértékű, hogy aligha mondanánk egy állatról, hogy sóhajt.” Julius Stenzel: Philosophie der
Sprache. München, 1934. 28.
Ueber die Verschiedenheit. 446. Humboldt ezt az ösztönszerűséget éppen a nyelv mint konvenció,
mint nómenklatúra elgondolásával szegezi szembe: „…a szándék [Absicht] szót a nyelvek kapcsán
használva elővigyázattal [Vorsicht] kell érteni. Amennyiben ezen úgymond megegyezést [Verabredung] avagy akár csak az akaratból kiinduló törekvést egy világosan elképzelt cél szerint értünk, nos
ez, erre nem emlékeztethetünk elégszer, idegen a nyelvek szándéka [Absicht] számára. Ez a szándék
mindig csak egy eredendően ösztönszerű érzésben nyilatkozik meg.” Uo. 510. Hegel a nyelvnek ismeretesen „logikai ösztönt” tulajdonított, vö. G.W.F. Hegel: A filozófiai tudományok enciklopédiájának
alapvonalai III. A szellem filozófiája. Budapest, 1981. 265–270. Vö. ehhez Hans-Georg Gadamer: Die
Idee der Hegelschen Logik. Uő: Gesammelte Werke 3. Tübingen, 1987. 80–82.

2019. január

91

„

ja.” Ez a viszony nem pusztán kognitív jellegű, hanem az ösztön ösztönzésével, stimulációjával áll összefüggésben. Ami ugyanakkor nem választható el az ismételhetőségtől („azonnal
újra kimondja”). Ez az újra-kimondás nem transzparenssé tétel, hanem inkább egyfajta titok
igézi meg, ezért ismétel – az a „titok”, „hogyan kapcsolódik össze tulajdonképpen a gondolat
a szóval”, amit Humboldt „kikutathatatlan”-nak nevez, amihez sem a fogalmak széthasításával, sem a szavak szétbontásával nem jutunk közelebb.33 Ez a viszony azért lehet „titok”, mert
nem teljesen tudati-reflexív történésről van szó, hanem a nyelvi ösztön mozzanatáról. És a
további sík: ha az egyes nyelvi rész érintésében a beszélő számára ösztönszerűen már a
nyelv egésze (mint „roppant szövet”) jelenvaló, akkor az iterabilitás már mindig is az egész
nyelv ismételhetősége, nem egyes szavaké, még kevésbé jeleké.34 Ez csak nem-tudati értelemben gondolható el, ezért működhet csak prereflexív-ösztönszerű szinten és ezért nem lehet a tudatos emlékezet mint egyfajta kognitív képesség teljesítménye, ahogy Humboldt másik kardinális fontosságú tétele kimondja: „A mindenkor szükséges szó eltéveszthetetlen jelenléte a beszédben bizonyosan nem az emlékezet (Gedächtnis) műve. Semmilyen emberi
emlékezet nem lenne elégséges ehhez, ha a lélek nem hordaná magában ösztönszerűleg a
kulcsot maguknak a szavaknak a képzéséhez.”35
Az újra-kimondás aktusa tehát az „ösztönzés” függvénye, mely központi jelentőségű
Humboldt nyelvfelfogása számára, elvi szinten a következőképpen megfogalmazva: „nem az
dönt egy nyelv előnyeiről vagy hiányosságairól, amit benne képesek vagyunk kifejezni, hanem az, amire saját, belső erőből buzdít és lelkesít.”36 Eszerint a nyelvnek biopoétikai vagy
biopoietikai jelentősége, szerepe, hatása van: a beszélő nyelvi ösztönét a megértés végrehajtásában mint egyfajta elevenséget stimulálja. Méghozzá úgy, hogy nem is annyira őt magát
mint fiziológiai-korporális létezőt, hanem magát a nyelvet a beszélőben, rajta keresztül.37 In33
34

35

36

37

Ueber die Verschiedenheit. 560–561.
Vö. ezzel Humboldt elvi jelentőségű, Heideggerig kisugárzó megállapítását: „Lehetetlen a nyelv keletkezését úgy elképzelnünk, mintha az a tárgyak szavak általi megjelölésével kezdődne és onnan az
összeillesztésig tartana. Valójában a beszéd nem az azt megelőző szavakból tevődik össze, hanem
fordítva, a szavak származnak a beszéd egészéből.” Ueber die Verschiedenheit. 448. Heidegger így fogalmaz a Lét és idő nyelvről és beszédről írott fejezetében, a nyelv hermeneutikai holizmusa kapcsán: „A világban-benne-lét diszpozicionális érthetősége beszédként nyilatkozik meg. Az érthetőség
jelentésegésze szóhoz jut. A jelentések szavakban öltenek testet [den Bedeutungen wachsen Worte
zu, vagyis a jelentésekhez szavak nőnek hozzá]. Nem pedig a szódolgokat látjuk el jelentésekkel.” Lét
és idő. Budapest, 1989. 306. (Sein und Zeit. Tübingen, 1986 (16.). 161.)
Ueber die Verschiedenheit. 480. Közhely, hogy egy idegen nyelvet akkor tudunk igazán, amikor benne
gondolkodunk, belőle beszélünk. Még a készletelvűség horizontjában gondolkodó nyelvkutató is
részben találóan fogalmaz: „Ha frusztráltak vagyunk, amikor nem tudunk felidézni [remember] egy
szót, az csakis azért van, mert sokkal gyakrabban oly könnyen emlékszünk [remember] rájuk.”
(Robbins Burling: Words came first: adaptations for word-learning. In: Maggie Tallermann – Kathleen
R. Gibson (szerk.): The Oxford Handbook of Language and Evolution. Oxford, 2012. 406.) Humboldt
felől persze kérdés, hogy főleg a második esetben az „emlékezni” (és a „tudni”, „can”) kifejezés találónak nevezhető-e és nem inkább önkényes jellegét kellene-e felvetni. – Vö. ezzel még Wittgenstein
megjegyzését a „Már nem emlékszem szavaimra, viszont nagyon is szavaim szellemére.” mondathoz
(Filozófiai vizsgálódások. 242.).
Ueber das Entstehen der grammatischen Formen und ihren Einfluss auf die Ideenentwicklung (1822).
Humboldt: Werke III. 54.
Ueber die Verschiedenheiten. 217.

„

92

tiszatáj

nen válik érthetővé az individualitás kiemelt fontossága a humboldti nyelvelméletben, miszerint „a nyelv csak az individuumban nyeri el végső meghatározottságát.”38 Az újrakimondás mint az ösztönzés effektusa ugyanakkor „a beszéd fölötti tetszés”-ben is megnyilvánulhat, illetve fordítva, ez a tetszés vagy gyönyörködés is indukálhatja az újra-kimondást,
ahol a tetszés egyszerre intellektuális és érzéki jellegű: „A beszélésben (Sprechen) lelt tetszés
(Gefallen) egyszersmind gyönyörködés a beszédben (Rede) is, és ezzel gondolatokra vonatkozik.”39 A beszédben való gyönyörködés a fentiek fényében nem egyszerűen valamilyen esztétizáló felszínben lelt tetszés, nem a hang mint olyan önaffekciós hallása az önmagát hallvabeszélésben, hanem a hang modulációjának hallása vagy érzékelése (ritmus, tónus, hangerősség, hangszín, tempó),40 ezen túl pedig a nyelv egészének virtuális együtthangzása az
egyes beszédben. Vagyis e gyönyörködésnek egyfajta rezonancia a kiváltója, mely a beszélőt
önnön nyelvi létében szólítja meg, sőt élénkíti, fokozza pl. kognitív elevenségét (vö. „gondolatok”), annak intenzitását, stimulálja azt. Így a rezonancia mint szomatikus-biopoétikai rezonancia nyilvánítja meg a hangoltság dimenzióját. Ez az a pont, ahol muzikalitás és nyelviség
mély kölcsönösségi-szinkron eredetstruktúrájának Rousseau-nál jelentkező gondolatát
Humboldt alaposan átsajátította, sőt mélyebbre helyezte.41 Humboldt összes megjegyzése az
artikuláció immateriális, különös jelekben, morfológiai aspektusokban nem manifesztálódó
jellegéről (amelyekből párat fentebb tárgyalt a gondolatmenet) eme háttér előtt értelmezendő.
Nyelvantropológia és irodalmi antropológia tehát egy tőről fakadnak Humboldtnál (érdekes, hogy nincs ehhez szüksége pl. a fikció vagy az imaginárius fogalmára, mint újabb keletű „irodalmi antropológiáknak”). Megkockáztatható innen nézve az irodalom lehetséges
meghatározása: az irodalom lenne az a nyelv, amely a legmagasabb fokú, pontosabban: leg38
39
40

41

Ueber die Verschiedenheit. 439.
Ueber die Verschiedenheiten. 197.
A tágabb értelemben értett vokalitás olyan holisztikus jellemzői tehát, amelyek Nietzsche szerint
megvonják magukat a szkripturalitásban való rögzíthetőségtől: „A legérthetőbb a nyelvben nem maga a szó, hanem a tónus [Ton], erősség, moduláció, tempó, amelyekkel szavak sorát mondják – röviden szólva a zene a szavak mögött, a szenvedély e zene mögött, a személy e szenvedély mögött:
mindaz tehát, ami nem írható.” (Nachlaß Sommer-Herbst 1882. KSA 10. Berlin/New York, 1980. 89.)
Rousseau ismeretesen a szenvedélyekből, nem a szükségletekből vezette le a nyelv keletkezését
(Jean-Jacques Rousseau: Esszé a nyelvek eredetéről, amelyben a dallamról és a zenei utánzásról is szó
esik. Máriabesnyő–Gödöllő, 2007. 42–44.). Ez az a markáns alapvető előfeltevés, amit Humboldt maga is fenntartások nélkül osztott; az előbb idézett mondatok után olvasható a következő, jellemző
megállapítás: „A nyelv már kezdeteiben is teljesen emberi, és szándéktalanul kiterjed a véletlen érzéki észlelet és belső feldolgozás minden tárgyára. Az úgynevezett vadak beszéde, épp azoké, akik
leginkább meg kellene közelítsék az ilyen természeti állapotot, a kifejezésnek éppoly bőségét és változatosságát mutatja, mely mindenütt meghaladja a szükségeset [Bedürfniss]. A szavak kényszerűség
és szándék nélkül, önként buzognak a szívből, és bizonyára nem akadt egy olyan pusztában vándorló
horda sem, amelynek ne lettek volna meg már a maga dalai. Mert az ember mint állatfaj [lényegileg,
wesentlich] éneklő teremtmény, de olyan, amely a hangokkal gondolatokat [Ideen] kapcsol össze.”
(kiem. – L.Cs., Az emberi nyelvek szerkezetének különbözőségéről. 108. Über die Verschiedenheiten.
197). Zeneiség és nyelviség kapcsolatához evolúciós nézetben ld. Steven Mithen: The Singing Neanderthals. The Origin of Music, Language, Mind and Body. London, 2005. Rövidebben uő: Musicality
and Language. In: Tallermann – Gibson (szerk.): The Oxford Handbook of Language and Evolution.
296–298.

2019. január

93

„

összetettebb stimulációra képes a nyelvi egész rezonanciája (mint potencialitás, mint a nyelv
„nyers” állapota),42 ennek intenzitásfoka felől. Az irodalom lenne ekképp a nyelv partitúrájának biopoétikai megszólaltatása, a nyelv rezonanciájának, a nyelvnek mint rezonanciának,
mint hangoltsági közegnek, ebben a nyelvi ösztön egyfajta „morajlásának” artikulációs-önprezentációs médiuma avagy performatívuma.
Mielőtt azonban minden további nélkül aláírnánk ezzel a 20. század egyik kiemelkedő
humboldtiánusának, Eugenio Coseriunak a költészetről mint a nyelv funkcióteljességének
megnyilvánítójáról szóló tézisét,43 netán az irodalmat Gadamerrel mint értelem és hangzás
összhangjának megvalósítójaként ünnepelnénk44, érdemes közelebbről szemügyre venni a
nyelvi rezonancia létmódját, éppen Humboldt kapcsán. Humboldt fejtegetéseiben ugyanis
rendszeresen visszaköszönnek olyan fogalmak és gondolatok, melyek a kimondhatóság, akár
a nyelviesülés határait érintik vagy célozzák. A szó és a gondolat összekapcsolódásának mögékerülhetetlensége legyőzhetetlen, legalábbis meghatározhatatlan „titok”-nak minősült, az
ösztön per definitionem fenomenálisan hozzáférhetetlen impulzus, mely legfeljebb csak hatásaiban tapasztalható meg, egyáltalán: az ösztönnel szemközt a szavak „mindig szűkösnek
bizonyulnak”. Maga a nyelvi ösztön is nyelv és az azon túli dimenzió határát exponálja, frekvenciája mintegy e két tartomány között, magán a határon oszcillál, amennyiben a nyelvi erő
ösztönzése nem feltétlenül zárható le a nyelvi megfogalmazással, illetve csak önkényesen lezárható, akár felfüggesztve a megértés folyamatát.45 Az ösztön mint a nyelven belüli rezonancia – egyes nyelvi mozzanatok és a nyelv egésze között – médiuma tehát ezt a rezonanciát
a nyelv és a nyelven túli közötti virtuális együtthangzássá, visszhanggá is avatja. Ezzel az ismételhetőség is ezen visszhang effektusának bizonyulhat. Összességében azt lehet mondani,

42

43

44
45

Oszip Mandelstam a költészetet a nyelv nyers (vagyis éppen nem esztétikai-szublimációs értelemben elvont, a nyelvi médiumból tiszta formát kikülönítő, a zajból üzenetet szelektáló) állapotának
színreviteleként értelmezte: „ellentétben minden meghonosodott gondolkodással a költői nyelv végtelenül nyersebb, végtelenül megmunkálatlanabb, mint az úgynevezett ’beszélt nyelv’.” Ennek megfelelően Dante főművének formaképződése túlmegy „az írás művészetéről és kompozícióról alkotott
fogalmainkon. Sokkal helyesebb, ha vezérelvének az ösztönt tekintjük.” Gespräch über Dante. Uő:
Gespräch über Dante. Gesammelte Essays 1925–1935. Frankfurt a.M., 1994. 177. 130.
Molnár Gábor Tamás két évtizeddel ezelőtt publikált Őszi reggeli-elemzése az esztétizmus számára
is integrálhatatlan referenciális funkció szerepét emelte ki (Költőiség, köznapiság, konvenció [Vázlat].
Irodalomtörténet 1998/1–2. 172–180.). Hasonló kritikai nyomatékkal értelmeztem az esztétizmus
felfogását nyelv és költészet, a médiumból kinyert forma viszonyáról tanulmányomban (A medializálódás poétikája: esztétizmus és kései modernség. In: Lőrincz Csongor: A líra medialitása. Hang, szöveg
és intertextualitás 20. századi lírai művekben. Budapest, 2002.). Kulcsár-Szabó Zoltán pedig metapoétikai vizsgálódásaiban dolgozta ki elvi szinten a kérdést, felülvizsgálva a zajból információt szelektáló vers modernista dogmáját és elméleti síkon az „önprezentáció” fogalmával helyettesítve az „önreflexió” kategóriáját (Medialitás és irodalmiság a költészetben. Uő: Metapoétika. Nyelvszemlélet és önprezentáció a modern költészetben. Pozsony, 2007. 13–54.).
Thesen zum Thema „Sprache und Dichtung”. In: Wolf-Dieter Stempel (szerk.): Beiträge zur Textlinguistik. München, 1971. 183–188. Ezek a tézisek Roman Jakobson „poétikai funkció”-fogalmának kritikájából indultak ki. További kidolgozásukat lásd Coseriu: Textlinguistik. Eine Einführung. Tübingen,
1994. 79–84. 146–149.
Gadamer: Szöveg és interpretáció. In: Bacsó Béla (szerk.): Szöveg és interpretáció. Budapest, 1991. 34.
Nietzsche értelmében: „Amire vannak szavaink, azon már túl is vagyunk.” („Wofür wir Worte haben,
darüber sind wir auch schon hinaus.”) Götzen-Dämmerung. Uő: Sämtliche Werke. KSA 6. 128.

„

94

tiszatáj

hogy a „titok” és a nyelvi ösztön előzetesség-struktúrájának ilyen mögékerülhetetlensége
nem másra mutat vissza, mint magának a mediális összefüggésnek a megállapíthatatlanságára, közölhetetlenségére, közvetíthetetlenségére: magának a rezonáltatónak a megragadhatatlanságára, meghatározhatatlanságára, amennyiben az mint maga a mediális (éppúgy közvetítő, mint közvetített) nem puszta differenciát képez vagy jelent.
Mindez természetesen differenciákat, töréseket, nem-azonosságokat is magával hoz (fentebb már érintettük a belső és külső, az én és a másik között cirkuláló szó létmódjának inherens differenciáját, azt, hogy ez a cirkuláció sosem zárt, kiegyenlítő áramkört jelent). Humboldt ugyanis lényegében nyitva hagyja az „Anregung” eseményének performatív érték szerinti definiálhatóságát, sikerülésének kérdését: az „ösztönzés” akár traumatikus is lehet,
a megfelelő szó hiányának kínját, a megnevezhetőség és a megérthetőség kudarcának tapasztalatát erősítheti fel, de akár a szó megsebző, megsebzettségre visszautaló jellegét is előtérbe
hozhatja (József Attila értelmében: „Mint alvadt vérdarabok, / úgy hullnak eléd / ezek a szavak.”). A humboldti nyelvfelfogás fentebb felelevenített tétele, „a nyelv csak az individuumban éri el végső meghatározottságát”, éppen ebbe az irányba mutathat: „Egy adott szó esetében senki sem gondolja hajszálpontosan ugyanazt, amit másvalaki, s ez a mégoly kicsiny különbség [Verschiedenheit, vagyis „különbözőség”, mint a mű címében] úgy rezeg végig
[zittert fort], ha a nyelvet a legmozgékonyabb elemmel akarjuk összehasonlítani, az egész
nyelven, mint gyűrűzés a vízen. Minden gondolkodás és érzület [Empfinden] közben, az individualitás egyformasága révén ugyanaz a különbözőség tér vissza, és külön-külön nemészrevehető mozzanatok tömegét [eine Masse aus einzeln Unbemerkbaren] képzi meg. Ezért
minden megértés egyben meg nem értés is, a gondolatok és érzelmek [Gefühlen] minden
megegyezése [Übereinstimmung] egyúttal szétválás is.”46 A különbözőség tehát tovább rezeg
(„zittern”), ami – Humboldtnál akár elsődlegesen – akusztikailag érthető, és a nem-identikus
rezonancia effektusát jeleníti meg. Egyidejűleg vizuális metaforába fordítódik (Humboldt reflektálja itt is, mint oly sokszor, a hasonlat nem magától értetődő jellegét metanyelvi értelemben: „wenn man … vergleichen will”),47 vagyis külsődlegessége, nyomszerűsége ki is éleződik
(ezt a nyomot mondhatni a „továbbrezgés” írja be). Ez a rezgés tehát továbbremegés, fordítási történés hang és kép között, mediális rezonanciatér avagy -folyamat. A különbözőség mint
differencia itt magában vagy magának a megértetésnek a morajára utal, ami azonban nem
puszta „zavar”, hanem inkább a megértés másságának, nem-programozhatóságának, produktivitásának és megújíthatóságának lehet az esélye. Vagyis a differencia magában a megértés46

47

Az emberi nyelvek szerkezetének különbözőségéről. 114. A magyar fordítást kiegészítettem az Ueber
die Verschiedenheiten analóg szöveghelyével, amely a Kavi-mű bevezetőjéhez képest további mondatot és tagmondatot tartalmaz: „Keiner denkt bei dem Wort gerade das, was der andre, und die noch
so kleine Verschiedenheit zittert, wenn man die Sprache mit dem beweglichsten aller Elemente vergleichen will, durch die ganze Sprache fort. Bei jedem Denken und Empfinden kehrt, vermöge der
Einerleiheit der Individualitaet, dieselbe Verschiedenheit zurück, und bildet eine Masse aus einzeln
Unbemerkbarem. Alles Verstehen ist daher immer zugleich ein Nicht-Verstehen (…) alle Uebereinstimmung in Gedanken und Gefühlen zugleich ein Auseinandergehen.” Ueber die Verschiedenheiten.
228. Vö. Ueber die Verschiedenheit. 439. (Vö. ezzel Borsche: Wilhelm von Humboldt. 168–170. Di
Cesare: Einleitung. 101–104.)
E metaforikus leírások nagyban lehetővé teszik lefordításukat a mediális és materiális összefüggések
nyelvére, jelen dolgozat erre tesz kísérletet. (A vizuális metaforikához Humboldtnál ld. Trabant megjegyzését, Traditionen Humboldts. 203.)

2019. január

95

„

ben rejlik, és nem egyszerűen megértő és megértett között (a fortiori ugyanez mondható a
fordításról, melynek biopoétikai koncepciója is elképzelhető az eddigiek alapján: a fordítás
a forrásnyelvből érkező ösztönzés átültetésének – és nem jelentések átvitelének – médiuma
a célnyelvben). Rezonancia és zaj között választóvonalat vagy megkülönböztetést bevezetni
problematikus vállalkozás lenne. Ezzel nem másról van szó, mint a nem-megértésről a megértés szívében, ami ugyanakkor nem pusztán a negativitás, a hegeli „máslét” struktúramozzanata, amin a megértésnek túl kellene haladnia.48
Ezt a nem-megértést fedi el „a fogalom és az érzékelés általánossága”, ezeknek betudhatóan „nem látható” a különbözőség, a nem-megértés kiküszöbölhetetlen mozzanata: az említett „szétválás” „csak ott nem látható, ahol elrejti magát a fogalom és az érzület általánossága
alatt; ahol azonban a fokozott erő áttöri az általánosságot, és a tudat számára élesebben individualizál, ott világosan előáll. Így senki nem fogja tagadni, hogy minden jelentős író saját
nyelvvel bír.” Továbbá maga „a csupa észrevehetetlen mozzanat tömege” nem észrevehető a
diszkurzív általánosság avagy konvencionalitás (pl. egyfajta nyilvánosság?) felől, és a „fokozott [nyelvi] erő” emergenciája az, amely „áttöri” ezt az általánosságot, vagyis – lehetne hozzáfűzni – megtapasztalhatóvá teszi a különbözőséget, azt, hogy minden megértésben már a
nem-megértés is ott munkál. Ez a „tömeg” vagy maradék (nyom) mintegy lehetetlenségi
struktúraként is megnyilvánulhat, a megértés, a megjelenés és a performancia lehetetlenségeként. Ez itt nem pusztán negatív mozzanat, hanem mint nyomszerűség mintegy történeti
mélységet nyer el, és arra figyelmeztethet, hogy a nyelvi egész virtuális jelenlétének hatását
„a fogalom és az érzékelés általánossága” már mindig is redukálhatja, semlegesítheti valamilyen módon. Amennyiben abból indulunk ki, hogy a „csupa észrevehetetlen mozzanat tömege” mint látencia, moraj vagy kimondatlan éppen a nyelvi egész ama „mintha”-szerű jelenlétét immár azonban mint a másik diskurzusát testesíti meg avagy intenzifikálja (a másság a
saját hangban vagy beszédben kísért). Vagyis formállogikailag tekintve az a képlet áll elő,
hogy a felfokozott nyelvi erő által okozott megszakítás bizonyos értelemben csupán egy korábbi törést ismétel, a „nem-megértés” „különbözőségét”, „szétválását” (ezt a „mégoly kicsiny” különbözőség és a „külön-külön nem-észrevehető mozzanatok tömegé”-nek jelzői között fennálló szinonímia is alátámasztja). Úgy azonban, hogy közben a különbözőség által generált nyelvi „tömeget” mint maradékot (egyfajta materialitást akár?, pl. egyfajta fordításban?) engedi visszatérni, illetve – követve Humboldt szintaktikáját – ez a „tömeg” ebben a
visszatérésben adódik. Ebben az ismétlésben tehát ama eredendő szétválás emlékezete jön
játékba, ám „felfokozott” módon! Azaz megtörve vagy megsokszorozva a nyelvi egész jelenvalóságát a megértést újra megjelöli a nem-megértés törésével, ugyanakkor az egyediség kihívásába állítja (ezt jelenti a fokozás): a másik beszédének sürgetésébe mint a nyelvi egész, a
nyelvi ösztön általi megkísértettségbe. Innen nézve talán nem véletlen, hogy az – adott esetben észrevehetetlen, „mégoly kicsiny” – különbözőség továbbgyűrűzése a nyelvben arra az
intern, a nyelvi autokatalízis, önteremtés elveként felismert ismétlő mozgás metaforájára
emlékeztet, amivel jelen dolgozat indult: a nyelv „lényege önmagán belül szüntelenül megismétlődik, csak szűkebb és tágabb körökben”. A félreértés ekképp strukturális értelemben
ugyanúgy a nyelvi egészt hozhatja játékba, ugyanúgy a nyelvi erő mozgását mintázhatja, legalábbis ugyanúgy beíródik a jel struktúrájába, mint a feltételezett megértés, amennyiben az
48

„A szellem pedig azért lesz tárggyá, mert az a mozgás, hogy a maga számára valami mássá, azaz személyes énje tárgyává lesz és ezt a máslétet megszünteti.” A szellem fenomenológiája. 26.

„

96

tiszatáj

ebben is működő differenciát erősíti fel, akár a kommunikáció vagy a megértetés végső határáig.49 Ahogy nincs a nyelvben teljes, maradéktalan megértés, úgy abszolút nem-megértés
sem, ha és amennyiben nyelvi közlés (hallás vagy beszélés, írás) történik. – Mindez a következő háttér előtt és ugyanakkor következmény között, az ismert Humboldt-féle gondolatalakzat, az eredet nélküli körkörösség dimenziójában gondolható el: az intern ismétlés
maga a nyelv ereje, amely ismétlődés olyan rezonanciaként működik, ami nemszemantizálható fölösleget termel és belevonódhat az ismétlődés, a visszatérés játékába.
Ezen a ponton érdemes lehet Lacant idézni: „az, ami az információnál mint redundancia lép
fel, pontosan az, ami a beszélésnél mint rezonancia jelentkezik. Hiszen a nyelv funkciója nem
abban áll, hogy informáljon, hanem hogy evokáljon.”50
Mint Humboldt hangsúlyozta, maga a különbözőség tér vissza, mondhatni fokozódva, intenzifikálódva, a megért(et)és kihívásává változva, ezzel egyfajta látenciát képezve a nyelvben („csupa észrevehetetlen mozzanat tömegét”), vagyis immár nem puszta differenciát jelentve két vagy több beszélő között. Így felvázolható a következő magyarázati lehetőség:
a „tömege” egyfajta kimondatlan dimenziója, mely az ismétlésben mintegy visszatér, akár fokozódik – abban az esetben, ahol „a fokozott erő áttöri az általánosságot”. Ez csakis azon erő
lehet, amelyet elért az „ösztönzés”, a stimuláció, mely erő mintegy a másiktól kapta vissza a
szavát, és így ösztönöztetett az általánosság áttörésére, a nyelvi szingularizáció mozgását
kezdeményezve. Olybá tűnik viszont, mintha a nyelv egészét ez a látencia vagy maradék – a másik beszéde – nem csak horizontként, de nyomként hozná mozgásba. A rezonancia ekképp
nyelvi szingularizáció és a kimondatlan látenciája között történik, ezek kölcsönös egymásrautaltságát nyilvánítva meg, anélkül, hogy eltörölné a nyelv és az azon túli határait. Sokkal inkább a nyelvbe magába vezetődik vissza ez a különbség: a nyelvi általánosság lebontása éppen a nyelvi ösztön összetettebb működésének, manifesztációjának lehet az esélye. Abban az
értelemben, hogy ez a törés nem egyszerűen eltávolít valamitől egyfajta negativizmus pátoszának jegyében, hanem visszavet a nyelvi ösztönre mint előzetes megértésre. Ezt az előzetes
megértést viszont virtuális nyomok, visszhangok járják át, amelyek mediális inzisztenciája
éppen a nevezett törés következtében intenzifikálódhat. Mindezekből az következik, hogy a
nyelvi rezonancia a nyelv egészének mint egésznek a trópusaként nem a nyelv absztrakt totalitását, netán zártságát rögzíti, hanem jóval inkább a kimondott és a kimondatlan között rezonál (A nyelvek összehasonlító tanulmányozása megfogalmazásában: „A kimondott megképzi
vagy előkészíti a kimondatlant.”), ezt a határt mint oszcillációt, ezt a differenciát magát mint
médiumot létesíti vagy aktiválja. Vagyis a kimondatlan nem egyszerűen tartalmazott, szubsztancia, hanem maga is médium, elfeledett vagy potenciális jelentések inzisztenciája, avagy
hívása. A nyelv medialitásának kiasztikus szerkezete itt is megfigyelhető. – Ugyanez az összefüggés jelentkezik a tárgyalt passzus folytatásában is implicit módon: itt nyelv és individuum

49

50

Ez az összefüggés alighanem kapcsolatba hozható lenne a jelfunkció azon mozgásával, amelyet Derrida „a jel motiválatlanná válásá”-nak nevezett (ahol pl. az interpretáns maga is jellé válik), ami a
„nyom” mozzanatát jelenti, amely „indefinit módon önnön motiválatlanná-válásával” esik egybe. A
következő meghatározás pedig erősen Humboldtra enged asszociálni: „A nyom motiválatlanságát
innentől fogva mint tevékenységet és nem mint állapotot kell felfognunk, mint motiválatlanná-tevést
és nem mint egy adott struktúrát.” Grammatologie. Frankfurt a.M., 1974. 83. 88.
Jacques Lacan: Funktion und Feld des Sprechens und der Sprache in der Psychoanalyse. Uő: Schriften I.
Weinheim/Berlin, 1991. 143.

2019. január

97

„

viszonya, közelebbről az egymás fölötti hatalom kerül szóba, mindkét oldalról. A nyelv modifikációja minden individuumban az ember hatalmát (Gewalt) mutatja a nyelvvel szemközt,
míg Humboldt korábban a nyelv hatalmát vázolta az ember felett, amelyet itt mint „fiziológiai
ráhatást [Wirken]” aposztrofál, míg az ember hatalmát a nyelv fölött mint „tisztán dinamikus
hatást” (igei értelemben) értelmezi vagy másképpen: „az emberre gyakorolt befolyásban rejlik a nyelv törvényszerűsége, az emberből származó visszahatásban [Rückwirkung, nyilván a
nyelvre] a nyelv szabadságának elve.” Azaz a szabadság a nyelvé, nem egyszerűen az individuumé, amely szabadság csak az utóbbi általi visszahatásban mint egyfajta reszponzivitásban (az „ösztönzésre” – legyen az a kimondatlané avagy kimondatlan – adott válaszban)
manifesztálódhat mint egyszerre „fiziológiai” és „dinamikus ráhatás”. Sőt, az emberből érkező visszahatás pontosan azon „fiziológiai hatás” függvénye vagy funkciója, ugyanis a visszahatás nem reflexív szerkezetűnek mutatkozik, hanem egyfajta dinamikus örökség vagy öröklődés indexe (struktúrafenomenológiailag hasonlatosan a „mindenkor szükséges szó eltéveszthetetlen jelenlété”-hez, amely hangsúlyosan „nem az emlékezet műve”), amely ugyanezért olyan múltat ismétel, amely sosem volt jelen: „Hiszen felmerülhet [aufsteigen] valami
az emberben, amelynek alapját semmilyen elme nem képes megtalálni a megelőző állapotokban, és félreismernénk a nyelv természetét, és éppen keletkezésének és változásának történeti igazságát sértenénk meg, ha ki akarnánk zárni belőle az ilyen megmagyarázhatatlan
jelenségek lehetőségét.” Az ember visszahatása a nyelvre tehát ugyanezen nyelv adományának függvénye.51
Felmerülhet továbbá az a jelenség (noha Humboldt nyelvről való gondolkodásának ezirányú affinitását külön meg kellene vizsgálni), hogy éppen a szó iterabilitásában adott annak
önállósulása is az interszubjektív-külső, de a belső megértés számára is, amennyiben a szó
mindenkori megismétlése (a megértésaktusban, illetve azt követően, ahogy eme iteráció fontosságát Humboldt kiemelte) Humboldttal szólva így előálló „objektivitása” automatikus, gépies ismétlődéssé válhat, és ez éppen jelentése elfelejtését, kitörlődését, ezzel pedig maga a
szó (egyfajta jelentés nélküli név) idegenné válását, a fortiori beszéd és megértés kölcsönösségének, körkörösségének megszakítását idézheti elő. Vagyis éppen az ismételhetőség válhat
a megértés és megértetés gátjává, akadályává, főleg pedig az „Anregung”, az „indíttatás” mortifikációjává. Ekképpen rögzülve a szó inskripcionális karaktere felfüggesztheti a hangoltsági
potenciáljának működését, mondhatni elnémíthatja azt (McLuhan médiatechnológiai archeológiája az újkori, könyvnyomtatás által kitermelt „tipografikus ember”-ről ismeretesen a szóbeliség „mágikus” kulturális gyakorlatainak tulajdonította a „rezonancia” attribútumát, az
írás és sokszorosíthatósága által preferált „vizuális vonal” ellenfogalmaként).52 Másrészt viszont éppen ez a felejtés hozhatja elő a nyelv széttartó morajának (vö. a „csupa nem-észleltek
tömegé”-vel), kontingens jelentéseffektusainak, váratlan rezonanciamozzanatoknak az inzisztenciáját, amennyiben az így jelentésnélkülivé vált szó sem puszta „zörej”, hanem éppen
51

52

Ezzel elmondható, hogy Schleiermacher diktuma – „Minden, amit a hermeneutikában előfeltételeznünk és megtalálnunk kell: nyelv” (Friedrich D.E. Schleiermacher: Hermeneutik. Heidelberg, 1959.
38.) – nem korlátozást, redukciót jelent, hanem éppen ellenkezőleg, nem-túllicitálható előfeltételt
vagy ígéretet, anticipációt. A nyelv mellett minden más (pl. szellem, jelentés, kogníció, fikció, imaginárius stb.) előfeltételezése a nyelvi reláció elszegényítését jelentené.
Marshall McLuhan: A Gutenberg-galaxis: a tipográfiai ember létrejötte. Budapest, 2001. 79–80. 156.
Vö. még uő: Understanding Media: the Extensions of Man. New York, 1964. 83.

„

98

tiszatáj

anticipálhatatlan jelentésmorajának, materiális latenciájának uralhatatlansága teszi oly nyugtalanítóvá. Megszakítva így pl. a papír tipografikus kódok és konvenciók által determinált
perceptív előfeltételezésének azt az elemét, amely azt „egy vonal, egy vokális vonal megszakítatlan és visszafordíthatatlan idejé”-nek, egy „monoritmikus vonalé”-nak struktúramozzanataként engedné hozzáférni.53 A papír ekképp Derrida figyelmeztetése szerint sosem csak az
inskripció felületszerű hordozója, ugyanis „bármi legyen is az írásrendszer, a papír rezonál.
Egy felület látszata alatt a papír egy hangterjedelmet, redőzetet raktároz [tient en réserve,
„tartalékban tart”, Derrida kedvelt kifejezése], egy labirintust, melynek falai annak a hangnak vagy éneknek a visszhangjait verik vissza, amit maga a labirintus hordoz, hiszen a
papír is rendelkezik hordozottal (portée), egy hanghordozó hordozottjaival.”54 A felületnek
ez a megsokszorozódása a rezonancia médiumában működik és fejti ki (im)materiális effektusait.
Hans Lipps a szóról mint a nyelv visszhangjáról
Tudat (gondolkodás) és nyelv (mondás) szoros kapcsolata a megértés aktusában mint megismételt rezonanciában, a mediális eseményként felfogott iterabilitásban mint ismétlési hangoltságban még pontosabban leírható egy modern nyelvteoretikus, Hans Lipps (1889–1941)
segítségével. A háborúban elesett Lipps éppen Humboldttól és Heideggertől nyert jelentős
indíttatásokat nyelvfilozófiai és nyelvanalitikai vizsgálódásaihoz (idevágó munkái a Lét és idő
nyelvről és beszédről szóló fejezetének továbbírásaként is felfoghatók, lényegében Heidegger
korai főművének részben hiányzó nyelvelméleti pandanját írta meg).55 Többszörös értelemben ejtett szót a nyelvről mint „közép”-ről,56 egy helyütt például a nyelvi artikuláció mint
evokáció „mintha”-struktúrában fogant folyamatát írta le (egy ismétléseffektus, egy eredeti
nélküli „déjà-vu” értelmében): „Egy szó, mint például ’sima’, ’úgy hangzik, mintha éreznénk
azt’. Ezzel azonban Herder nem valami külsőleges és úgymond ferde hasonlóságot céloz.

53

54
55

56

Vö. Jacques Derrida: A papír (a)vagy én, tudják… Új spekulációk a szegények fényűzéséről. In: Bónus
Tibor – Kelemen Pál – Molnár Gábor Tamás (szerk.): Intézményesség és kulturális közvetítés. Budapest, 2005. 386.
Uo.
Ld. Gadamer utalásait Lippsre főművének a nyelv középstátuszáról (Mitte) és spekulatív struktúrájáról, Wahrheit und Methode. 462–463.
Lipps nyelvelmélete a nyelvi „közép” (Mitte), vagyis a medialitás elmélete. Általánosságban a következőt szögezi le: „A szójelentés ’meghatározatlansága’ nem pontatlanságot jelent; az egzisztencia
alap-talansága [Ungründige] nyilvánul meg ebben. Ha a másik beszédének megértése odatapad a
szóhoz, akkor éppen ez minősül a szó deformálásának. Minden szót egy középből [aus einer Mitte
heraus] mondanak ki. Ezen közép eltévesztéséből keletkezik a félreértés, illetve a láthatólag félreeső
mondottak kerülőútszerű megértése.” (Die Verbindlichkeit der Sprache [1938]. uő: Die Verbindlichkeit der Sprache. Werke IV. Frankfurt a. M., 1977. 111.) A nyelvi közép mozzanatát többek között a
közmondások hermeneutikai létmódján konkretizálta: a közmondások (Sprichwörter) „értelme csak
a beteljesedésben fedezhető fel. Csak ez mutatja meg a szavak jelentéssúlyát, amelyet homályosságuk előzőleg csak hírül adni látszott. A szólások azt kívánják, hogy értelmezzék őket. A szólás közepet
vázol fel, amely maga kimondatlan marad. Az a cél, hogy megtalálják ezt, vagyis cselekvőleg feltárni,
amit a szóban csak célba lehetett venni.” És: a közmondások „redukált képiessége”, „vázlatos talányossá tétele, amely kimondatlanul hagyja a közepet, a babonára emlékeztet.” (Untersuchungen zu
einer hermeneutischen Logik. Frankfurt a.M., 1938. 135. 140.)

2019. január

99

„

’Mintha’ itt azt sem jelenti, hogy valamire példázatosan játszanánk rá, vagyis egy másik valóságszférába kellene [sollte] fordítanunk, egy ilyen kísérlet nem-megfelelő voltának tudatában. A ’mintha’ sokkal inkább a szó kifejező erejére vonatkozik. Az a kérdés, hogy ezt abban
csak körülírtuk vagy pedig nem éppen a ’minthá’-ban bukkantunk-e rá/találtuk-e el [getroffen].”57 Itt tehát nem egy többlépcsős kognitív folyamatról van szó, az emlékezés értelmében, mely egy hasonlóságot mintegy kívülről konstatálna: „Az, hogy egy benyomás egy másikra emlékeztet, valami mást jelent, mint ezt: emlékezetszerűen az ujjunkban van, hogyan is
érezni pl. a krétát. Az, hogy valami úgy hat rám, illetve ‚olyan‘ mint…, nem identifikáló rekogníciót jelent. Az emlékezés nem gyakorlati képesség. A ‚hasonlóság‘ itt inkább abban áll, ahogyan az egyiknél a másik jut eszünkbe [einfällt]. Csak ebben az emlékeztetettségben [Erinnertwerden] valami másra válik a benyomás azonban pregnánssá.”58 Lipps ezt a megértő artikuláció vonatkozásában a befogadói oldalon is kifejti, miképp is „nyer el csakis a szóban
rögzítést” az artikuláció, ami azt jelenti, hogy nem csak valamilyen emlékezeti tárolóból
származik, hanem invokációs ereje ezen túl nem pusztán fenomenálisan hallható, sokkal inkább a megértést és ebben a megértőt hangolja. „Amennyiben ugyanis éppen a benyomás ‚a
hanggal [Laut] lepecsételtetik és birtokba vétetik’ (Nietzsche). A szó úgy ’hangzik’, mintha
éreznénk azt. Vagyis amennyiben mint szót értjük [vernommen]. És ez azt jelenti: hogy a szót
itt nem egyszerűen ’halljuk’ – ahogy például a dolgok materiális szerkezete hallhatóan adhat
hírt magáról. Eltérően annak futólagos hallásától, amit a fül közvetít, az érzékelés [Vernehmen] itt felfogást [Aufnehmen] jelent, vagyis önmagunkban való újraelhangozni-hagyást
[Wiederklingenlassen], így erre irányulhatunk és visszatérhetünk rá. A szót ’jelentésességének szándékában’ fogjuk fel [vernimmt], vagyis olyasvalamit, amit nekem mondtak. Abban,
hogy a szót hangzós artikulációjában hallom meg [vernehme], már minden lehetőség ki van
zárva, ami azt mint benyomást értené. Mint kifejezés a szó a kifejezett itt, amelyet abban
mintegy a szabadba emelünk, vagyis felhívóan/kinevezve ragadjuk meg [berufend gefaßt]. A
szó elkötelező ereje abban nyilvánul meg, hogy a szóban a megragadott valamiképpen benne
rejlik.” Az iterabilitás effektusa mint megértésesemény mindig a másik vagy a saját mint másik felől nyilvánul meg, ez volt Humboldt kardinális fontosságú kiindulópontja: „…az ember
57
58

Lipps: Die Verbindlichkeit der Sprache. 118–120.
Ugyanez az összefüggés Wittgenstein megfogalmazásában, az adekvációelvű igazságfogalom ellenében: „604. Könnyen támad hamis képünk azokról a folyamatokról, amelyeket ’ráismerés’-nek nevezünk; mintha a ráismerés mindig abban állna, hogy két benyomást egymással összehasonlítunk.
Mintha egy tárgy képét hordanám magammal, és ennek alapján állapítanám meg, hogy egy tárgy
azonos azzal, amelyet a kép ábrázol. Mintha emlékezetünk lehetővé tenne számunkra egy ilyen öszszehasonlítást azzal, hogy megőrzi a korábban látottak képét, vagy megengedi, hogy (mint egy távcsövön át) a múltba pillantsunk. 605. És itt mintha csakugyan nem is a tárgyat hasonlítanám össze
egy mellette álló képpel, hanem inkább mintha a tárgy beburkolózna egy képpel. Tehát csak egyet látok, s nem kettőt.” (Wittgenstein: Filozófiai vizsgálódások. 230.) Vö. ezzel még Benjamin megjegyzéseit a „nem-érzéki hasonlóság” által létesített emlékezetről, „archívum”-ról, ami maga a nyelv. – Bizonyára mindenki szembesült már azzal, hogy egy számkombináció (pl. egy kapukód) nem jutott
önmagában eszébe, csak az ujjai találták meg a helyes számokat a helyes sorrendben, vagyis az ujjai
emlékeztek a kódra. Első látásra megfeleltethető ez „a mindenkor szükséges szó eltéveszthetetlen jelenlété”-nek, annak, hogy ez nem az emlékezetből, és nem reflexív, hanem inkább érzületszerűfiziológiai módon kerül a beszélésbe. Mégis fontos különbség adódik: a szó „megtalálása” nem puszta
emlékeztetés valamilyen materiális tényállásra, hanem (szemantikai-konceptuális) felfedés éppen a
szó „kifejező ereje” révén.

„

100

tiszatáj

csak azáltal érti meg önmagát, hogy szavainak érthetőségét megkísérli másokon kipróbálni.
Az objektivitás ugyanis fokozódik, ha a magunk képezte szó idegen szájból hallható vissza
[wieder tönt]”.59 Lényeges viszont, hogy az ismétlés nem csak fenomenális vagy anyagi módon, a hallottak elismétlésében történik (a másik sosem csak puszta hang mint zörej), hanem
Lipps tanúsága szerint magában a nyelvi tudatban mint a szavak keresésében és megtalálásában (vagy akár nem megtalálásában, vö. „itt van a nyelvem hegyén”, ez is már megértést jelent, ha nem is explicit jellegűt),60 hallásában és megértésében visszhangzik. Így a szó „megtalálása” a nyelv általi hangoltság mozzanata, ami nem is annyira intencionális-teleologikus
keresés tekintetének függvénye, hanem utólagos jellegű, amennyiben egyfajta sajátos feszültségből, a hangoltság dinamikájának feszültségéből fakad. Csak így válhat a szó például
kényszeresen visszatérő, eközben jelentését akár elveszítő, önmagát a reflexív tudattól megvonó, kvázi-fiziológiai inskripcióvá.
Az „újraelhangoztatás” ezért minden hallottat potenciális visszhanggá változtat, illetve
már kezdettől fogva ekként érzékeli és nem mint materiális adottságot, éspedig a nyelvi észlelés folyamatában: a tudat maga ez a nyelvi visszhangkamra, pontosabban annak érzékelő
szerve (Freuddal szólva). Ebben az „újraelhangoztatás”-ban a halló és megértő szubjektum
nem egyszerűen elsajátítja, belsővé teszi, interiorizálja a hallottakat. Természetesen a visszhang trópusában történő észlelése és recipiálása mindennemű hallottnak aktív mozzanat is,
és éppen annak deformálásával, félreértésével, elkendőzésével, meghamisításával járhat. Ám
éppen maga az „újraelhangoztatás”, az ismétlés kikerülhetetlensége lesz annak materiális indexe (ez a felelős a szó fiziológiai-haptikus effektusáért, „mintha éreznénk azt”), hogy a szubjektum nem csak a hallottakat, de saját hangját, saját nyelvi megértését sem képes maradéktalanul bensővé tenni, uralni, ez vele is mintegy megtörténik. Vagyis a szó fiziologizációja és a
szó általi fiziologizáció a rezonáltató hangoltság mint hatásérzeti dimenzió (nem egyszerűen
mint érzelmi bensőségesség) értelmében éppen ebben az „újraelhangoztatás”-ban, ennek révén történik. A szó szomatikus mozzanata, auditív-haptikus hatáseffektusa éppen ebből az
egyértelműen sem kívülségből, sem bensőségből nem származtatható köztességből fakad,
ahogy a „(Wiederklingen)lassen” mozzanata se nem aktív, se nem passzív jellegű, hanem a
történésben való aktív, közreműködő elszenvedés(é)t jelenti (a mediális ige értelmében).61
Humboldt és Lipps számára tehát ebben rejlik a nyelv rejtélyes közelsége: az érzéklet vagy
percepció nyelvi impregnálása és a nyelv érzéki-fiziológiai hatásdinamikája magában a tudatban, mentális-kognitív értelemben működnek, sőt annak processzálását alkotják.
Az így artikulálódó „Wiederklingenlassen” történésében az ismétlés bizonyul tehát mindennemű emlékezet feltételének (utóbbi ekképp nem-tudati mozzanat) és nem fordítva,
vagyis a nem jelenlevő múlt ismétlődése mint önkéntelen emlékezet, mint „déjà-vu”. Megvi-

59

60
61

Az emberi nyelvek szerkezetének különbözőségéről. 99. Ueber die Verschiedenheit. 429. Vö. Lipps:
„A valamit célzó szót keressük – nem azért, hogy a másiknak egyértelműen megjelöljünk valamit,
hanem hogy önmagunknak érthetővé [deutlich] tegyünk valamit azáltal, hogy ennek a szóban alakot
[Prägung], simítást, arcot adunk (…) Önmagunknak mondunk valamit, amennyiben képesek vagyunk
önmagunk számára a másik lenni.” Die Verbindlichkeit der Sprache. 106. 117.
Az „itt van a nyelvemen” élményéhez vö. Wittgenstein: Filozófiai vizsgálódások. 318.
Heideggernél ez a viszonylat aztán így fogalmazódik meg: „Egyébként halljuk bármiféleképpen is, ha
hallunk valamit: a hallás nem más, mint a minden észlelést [Vernehmen] és képzetalkotást már egybetartó mondani-hagyás [Sichsagenlassen].” Az út a nyelvhez. 238. Der Weg zur Sprache. 255.

2019. január

101

„

lágítva így a „mindenkor eltéveszthetetlen szó jelenlété”-nek eredendően nem reflexív vagy
memóriafüggő létmódját. A meghallásban mint „önmagunkban való újraelhangozni-hagyás”ban maga a megértés a nem-identikus iterabilitás struktúráját mutatja, ugyanakkor ez az ismétlés indexikális jellegű is (vö. „éreznénk”), nem egy referenciális eredeti beazonosítható
másolatát vezeti elő, sokkal inkább manifesztációt mint performatív hitelesítést jelent („lepecsételve”, vö. ezzel Humboldt egyik kedvenc szavát: „gestempelt”). Az „önmagunkban való újraelhangozni-hagyás” az ismételhetőséget tehát magába a megértés és az artikuláció eseményébe helyezi át, ugyanakkor szingularizálja is azt, illetve egyedi intenzitásként hozza elő
(„mintha éreznénk”). A rezonancia innen nézve iterabilitás és egyediség kiazmusát jelenti
(Humboldt adott esetben „szintézis”-ről beszélne).62
Az így értett rezonanciaalakzat konstituálja az iterabilitást mint mediális eseményt a mediális forma vagy a köztes igealak intranzitivitásának értelmében.63 Ezt csak úgy teheti,
amennyiben Derridával szólva „ahogy a ’mouvance’ (mozgékonyság) nyelvünkben nem jelöli
egyszerűen azt a tényt, hogy mozogni, mozdulni vagy elmozdítva lenni. A rezonancia (résonance) sem a rezonálni (résonner) aktusa.” Hanem – ahogy a rezonancia a jelben, úgy – a rezonáltató a rezonanciában mint aktusban, lehetne mondani, egyfajta keletkezés indexeként.
Így „mindaz, amit az ’el-különböződéssel’ (différance) jelölni tudunk, (…) nem egyszerűen aktív, s (…) nem egyszerűen passzív, sőt inkább a kettő között elhelyezkedő köztes alakra emlékeztet, egy olyan műveletre, melyet sem elszenvedésként, sem a szubjektumnak egy tárgygyal végzett tevékenységeként nem lehet elgondolni, s nem lehet kiindulni sem a cselekvőből
(ágens), sem az elszenvedőből, sem egyetlen ilyen terminusból, s mégcsak tekintettel sem lehetünk ezekre.”64 Ez a rezonancia megelőzi a fonikus, akusztikus szubsztanciát, de az aktusszerűséget is, illetve túlmegy ezeken (pl. hallgatás is lehet, ezért minden valamirevaló nyelvelméletnek a hallgatást – a hallgatás kihívását – kell integrálnia). Feltételezve ezzel azt is,
hogy amennyiben nem a rezonálás aktusa, úgy a rezonanciának nincs fenomenális indexe.
A jelnek ebben az intranzitivitásban történő és manifesztálódó rezonanciája – a jel mint rezonancia és a rezonancia mint jel – lenne a nyelvi médium tulajdonképpeni medialitása.
Zárlat helyett: a líra biopoétikájához
Az „önmagunkban való újraelhangoztatás” iterációs szerkezete és eseménye alighanem az
irodalom, közelebbről a költészet közegében nyilvánulhat meg a legösszetettebb intenzitással. Abban az értelemben, hogy az újraelhangozni-hagyás nem konstatálást, kognitív megbizonyosodást jelent, hanem Mandelstam értelmében egyfajta visszatérést a nyelv nyers (nem
kulturálisan domesztikált és konvencionalizált) állapotához, amely kevésbé valamilyen ideál62

63

64

A (gépszerű) iterabilitás és az (organikus) esemény, az ismételhetőség és a szingularitás együttgondolásának szükségessége Derrida programja volt a Limited Inc óta (vö. uo. 183–184), amit legmélyrehatóbb módon a Paul de Man irodalomelméletének szentelt hosszú tanulmányában boncolgatott:
Das Schreibmaschinenband. Limited Ink II. Uő: Maschinen Papier. Wien, 2006. 35–138.
Vö. Benveniste klasszikus tanulmányával: „Az aktív igealakban az igék olyan folyamatot jelölnek,
amely az alanyból indul ki, és rajta kívül megy végbe. A köztes alakban, az oppozíció révén meghatározandó diatézisben az ige olyan folyamatra mutat, amelynek helye az alany, vagyis az alany a folyamaton belül helyezkedik el.” Aktiv und Medium im Verb. Émile Benveniste: Probleme der allgemeinen Sprachwissenschaft. München, 1974. 194.
Derrida: Az el-különböződés. In: Bacsó (szerk.): Szöveg és interpretáció. 47.

„

102

tiszatáj

tipikus dimenziót jelent (éppen ellenkezőleg), mint inkább nyelvi effektusoknak a szenzomotoros rendszerrel lejátszott interakcióit, amelyek egyfajta moraj vagy zaj állapotában (kevésbé afféle jelenléteffektusokként) jelentkeznek a költészet olvasástapasztalatában. A vers diktátumszerűsége, mnemotechnikai beírottsága mint alapvető nyelvi-textuális létmód ugyanakkor nem valamiféle esztétikai autonómia avagy maradéktalan önreflexivitás biztosítékát jelenti, hanem olyan inskripcionalitást (éppen ebben az újraelhangzásban beíródva), amely keresztülhúzza a biosz kulturális konvenciók mentén való determinálását és nyitva tartja, sőt
médiummá avatja a puszta élet és kulturális életformák megkülönböztetését. Hogyan képzelhető el a nyelvi élet mint olyan, megadható kulturális életformák előtt, mint olyan élet
médiuma, mely élet nem fogható be puszta élet és kulturális formáltság ellentétével – ez az a
kérdés, mely Kosztolányitól Mandelstamon és Valéryn65 át Gottfried Bennig a későmodernség lírai alkotóit foglalkoztatta. Ez a nyelvi élet éppen abban áll, hogy nem objektiválható –
Humboldttal szólva „megmagyarázhatatlan” – és lefordíthatatlan, pl. szintaktikai kódok által
nem determinálható rezonanciában fogant, vagyis egyszerre jelent evidencia- és lehetetlenségtapasztalatot. A rezonancia itt – hipotetikusan szólva – immateriális (és mindig szemantikai nyomatékú) hangoltság és materiális moraj kereszteződésében történik, eme viszonylat
mint mozgékony differencia medialitását jelenti (alighanem a költőiség nyelvi létmódjának kitüntető jegyeként, ugyanakkor pl. nem pusztán egy „belső hallás” függvényeként). Közelebbről pl. a fordíthatatlanság értelmében, ahogy ez Gottfried Benn Probleme der Lyrik című előadásának egyik helyén olvasható: „A képek, a szobrok, a szonáták, a szimfóniák mind nemzetköziek – a versek soha. A vers definitíve lefordíthatatlan. Belenő, beletranszcendál a szavakba a tudat. Feledés [Vergessen] – ugyan mit jelentenek ezek a betűk? Semmit, érthetetlenek. Mégis összekapcsolódik velük, mégis fölcsendül bennük [schlagen an] a tudat egy bizonyos irányultsága, ezek az egymás mellé helyezett szavak [Buchstaben!] pedig akusztikusan
és emocionálisan felcsendülnek [schlagen an] a tudatunkban. Ezért nem lehet soha feledés az
oublier. Ezért nem sohasem a nevermore a maga két rövid, zárt kezdő szótagjával, utánuk
pedig a sötéten áramló more-ral, amelyben fölsejlik a Moor és a la mort – a nevermore
szebb. Nem csupán a jelentést [Nachricht], nem csupán a tartalmat csendíti föl [schlagen
mehr an] a szó: a szó egyrészt szellem, másrészt azonban rendelkezik a természet dolgainak
lényegszerűségével és kétértelműségével is.”66

65

66

Valéry a „belső élet” (vie intérieure) fogalmát igyekszik szomatikus-fiziológiai jelentéssel ellátni:
a tánc nem-referenciális, potenciálisan végtelen létmódját „belső élet”-hez hasonlítja, „noha ennek a
pszichológiai fogalomnak mármost új, fiziológiailag alakított értelmet kellene tulajdonítani?” Ez a
belső élet pedig mint érzelmi, mentális és motorikus mozzanatok összjátéka így határozható meg:
„Egy belső élet, ami viszont teljesen idő- és energiaérzetekből áll, amelyek kölcsönösen válaszolnak
egymásnak és mintegy rezonanciával terhes [enceinte] dimenziót alakítanak ki. Ez a rezonancia,
mint minden rezonancia, átviszi magát/kommunikál [se communique]: nézői élvezetünk részben
abban áll, hogy úgy érezzük, elragadtak a ritmusok és mi magunk is gondolatban [virtuellement]
táncolunk!” Philosophie de la danse (1936). Paul Valéry: Œuvres I, Variété, Théorie poétique et esthétique. Párizs, 1957. 1399.
Líraproblémák. Uő: Esszék, előadások. Budapest, 2011. 208. (A német eredeti: „Man kann das Gedicht
als das Unübersetzbare definieren. Das Bewußtsein wächst in die Worte hinein, das Bewußtsein
transzendiert in die Worte. Vergessen – was heißen diese Buchstaben. Nichts, nicht zu verstehen.
Aber mit ihnen ist das Bewußtsein in bestimmter Richtung verbunden, es schlägt in diesen Buchstaben an, und diese Buchstaben nebeneinander gesetzt schlagen akustisch und emotionell in unserem

2019. január

103

„

A tudatot itt megelőzik „a szavak”, nem fordítva, ennek megfelelően a szomatizált tudat
itt inkább a nyelvileg elő- vagy megidézett – akusztikus – érzékletek és emóciók szerve,
mintsem a kogníció hordozója. Sőt, a tudat nincs egyszerűen adva, hogy aztán kapcsolatba
lépjen a szavakkal, illetve a „betűkkel”: a tudat „belenő”, illetve „beletranszcendál a szavakba”, vagyis mintegy ebben a hatásérzetekként manifesztálódó mozgásban létezik avagy jön
működésbe, nem ettől függetlenül. A tudatnak ahhoz, hogy tudat legyen, egyúttal már mindig
is túl kellett lépnie önmagán és ennek a mozgásnak a médiuma a nyelv. Ez a mozgás mint túllépés két irányban történik: a tudat egyrészt „belenő”, másrészt „transzcendál” a szavakba,
vagyis mind biológiai, mind érzékfölötti módon összekötődik a nyelvvel, belevonódik a szavakba. Mintha a szavak már mindig is a biológiai-természeti és a transzcendens közötti fordítás színterei lennének (ahol sem a naturális, sem a transzcendens nem entitások vagy kuliszszák módján, hanem csakis ebben a mozgásban adottak), nem egyszerűen egyes konkrét
nyelvek közötti közlekedés elősegítői vagy akadályai. Képletesen szólva ez a fordítás hozza
létre a szavakat mint a kultúra hordozóit, sőt megnyilvánítóit, együtt a technikával: „…hiszen
gondolják csak meg: a művészet terméke már maga a fekete betű is. A természet és a szellem
valamiféle köztes rétegébe tekintünk tehát, és olyasvalaminek a közrehatását látjuk, amit a
szellem formált és a technika alkotott.”67 Ez a „köztes réteg” az immateriális hangoltság és a
materiális moraj azon nyelvspecifikus kereszteződésének, kiazmusának alapja vagy hordozója, leginkább színtere, amiről fentebb esett szó.
A rezonancia itt a tudat és a nyelv közötti rezonálást, pontosabban: a tudatnak a nyelvben, a nyelvnek a tudatban való érzületszerű rezonanciáját jelenti, amely tehát nem szűkíthető le kognitív-fogalmi vagy mentális adottságokra, hanem olyan kölcsönösséget evokál,
amely maguknak a szavaknak a tulajdonsága nem-referenciális módon: először a tudat csendül fel „bizonyos irányban” a szavakban (az eredetiben: „a betűkben”), utána a szavak („a betűk”) csendülnek fel „a tudatunkban” (érdekes, hogy a szöveg itt többes számra vált). Előbb
tehát a tudat helyeződött ki a szavakba, a betűkbe, csendült fel azokban bizonyos irányultság
mentén, aztán a szavak, a betűk csendültek fel a tudatban: ebben az egyszerre kívülre és belülre vezető kiasztikus (természetesen nem időbeli) mozgásban, kinetikus dimenzióban íródik be a szó mint egyfajta szenzomotorikus engramm, történik meg a szó hangolási-

67

Bewußtsein an. Darum ist oublier nie Vergessen. Oder nevermore mit seinen zwei kurzen verschlossenen Anfangssilben und dann dem dunklen strömenden more, in dem für uns das Moor aufklingt
und la Mort, ist nicht nimmermehr – nevermore ist schöner. Worte schlagen mehr an als die Nachricht und den Inhalt, sie sind einerseits Geist, aber haben andererseits das Wesenhafte und Zweideutige der Dinge der Natur.” Probleme der Lyrik. Uő: Essays und Reden in der Fassung der Erstdrucke.
Frankfurt a.M., 1989. 518.) Érdekes, hogy Benn ugyanazt az organikus-természeti vagy biológiai metaforát használja a szavak és a tudat kapcsolatára, mint amit Heidegger a jelentések és a szavak viszonyára (vö. 43. lábjegyzet): „wachsen zu” és „wächst hinein” („hozzánő/gyarapodik”, illetve „belenő”). Lásd még Kosztolányi egyik, részben ide kapcsolható megjegyzését: „Egy szó sohasem fejezi ki
a teljes fogalomkört, pusztán jelzi. Minden szó olyan, mint a hangvilla, megüt egy hangot, mi vele
rezgünk, s akkor egyszerre zengeni kezdenek bennünk azok a titkos és tudattalan kísérő jelenségek
is, melyek a fogalomhoz kapcsolódnak” (Természetjáró. Uő: Nyelv és lélek. Budapest, 1999. 239). Ezzel áll kapcsolatban a költői produkció nyelvi hangoltságának reflexivitást megelőző jellege: „…a költő, aki ír, hány szót vet meg öntudatlanul, hány hangot nem üt meg a százharmincezer közül, hogy a
nyelv roppant billentyűzetén csak azt az egyet-kettőt üsse meg, melyet már előre hall” (Szép. Uő:
Nyelv és lélek. 299. kiem. L.Cs.)
Uo. 209. Probleme der Lyrik. 519.

„

104

tiszatáj

hangoltsági eseménye, asszociatív atmoszférája, emez mint történő dimenzió hangulatminősége, amelyben nem különböztethető meg az általa kiváltott, benne rezonáló affektustól (pl.
mint egyfajta kimondatlantól). Könnyen lehet, hogy ezt a rezonáló-rezonáltató dinamikai impulzusrendszert radiofonikus effektusként is érteni lehet (Benn notórius rádióhallgató
volt),68 a szavak hangtestének szenzoriális intenzitását felerősítő auditív dimenzióként,
amely sugárzásként konfigurálja azok hangulatminőségét. Nagyon fontos ugyanakkor, hogy
már-már provokatív éllel „betűk”-ről van szó (akárcsak József Attilánál: „K betűkkel szól keményen”), vagyis a szóról mint „fekete betű”-ről, azaz egyfajta inskripcióról: olyan felszínről
mint materializált metonímiáról, amely ugyanakkor nem alapja, hordozója vagy átvitele valamilyen mögöttes szemantikai tartománynak, hanem mintegy önmagában sokszorozódik
meg, lép át a rezonancia történésébe, ebben pl. a hang(zás) írásosságába és olvashatóságába,
megszakítva és multiplikálva „egy vokális vonal megszakítatlan és visszafordíthatatlan idejét” (Derrida). Szigorúan véve itt nem a szó mond, illetve hallgat el valamit, hanem ez az affektív avagy érzetszerű, materializált hangoltság beszél és hallgat egyszerre a rezonancia
móduszában, ő – mint a szó affektív hangoltsága és az affektus szó általi hangoltsága – a tulajdonképpeni cselekvő, feltéve, hogy ez a fogalom itt értelmesen használható. A szónak ezt
az atmoszférikus dimenzióját Benn a „csillószőrök” haptikus metaforájával igazi biodinamikai textúraként értelmezi (amely nem áll a szintaxis irányítása alatt, hanem „a szó látens egzisztenciájának” engedi át magát, a szó fiziológiai szinten értett megélési vagy átélési hatásérzetösszességének, asszociációk és potenciális szinonimák spektrumában).69
A rezonancia tehát a szó nem-szemantikai tartományaiban hat, az az aktív fölösleg, aminek Lacan az evokáció, McLuhan a mágia szerepét tulajdonította. Benn ezt a mögékerülhetetlen rezonanciaszerű, nem jelentéstanban megalapozott atmoszférát vagy hangoltságot keletkeztető erejét a szónak ugyanakkor nem önmagában, hanem a fordíthatatlanság által
megnyilvánított törés vagy határ kontrasztív távlatában veszi szemügyre. Nem egyszerűen a
szót (a „jelentést”, az „üzenetet” vagy a „tartalmat”), hanem a nem-fenomenális rezonanciát
nem lehet lefordítani. Mégis elengedhetetlen a fordítás (lehetőségének és lehetetlenségének)
tapasztalata, amennyiben leginkább a fordítás (de nem a fordítás aktusa, hanem egyfajta
„translance” értelmében) mondhatja magáénak azt a köztes státuszt, amelyben a „différance”
eseményszerkezete manifesztálódik: sem a cselekvés, sem az elszenvedés grammatikája nem
írhatja le ezt a köztes keletkezést két nyelv között, de mégis egy nyelven belül.

68

69

Döblin is érdeklődést mutatott a rezonancia gondolatalakzata iránt, 1933-as könyvében, többek között a rádió frekvenciáit hozza példának, ld. Alfred Döblin: Unser Dasein. Olten, 1964. 170.
„Képzeljük el, hogy ilyesféle csillók fedik az embert, nem csupán az agyát, hanem mindenütt, az
egész szervezetét. Specifikus funkcióval bírnak, ingerlékenységük erősen differenciált és rendkívül
kifinomult: a szó ingerli őket, kiváltképp a főnév, kevésbé a melléknév, és csak igen kevéssé az ige.
Csakis az írásjel, csakis az íráskép, csakis a nyomtatott, fekete betű.” Líraproblémák. 208. 210.

mérlegen

KOCSIS LILLA

Kényszerített pillanat
CSUTAK GABI: CSENDÉLET SÁRKÁNNYAL
„Minden pillanat egymás mellett lebeg
az egresbokrok tüskéibe akadva.”

Prae.hu
Budapest, 2017
100 oldal, 2500 Ft

Csutak Gabi novellafüzére 2017-ben jelent meg Csendélet
sárkánnyal címmel a JAK és a Prae gondozásában. A Margódíj tíz legjobb jelöltje közé választott kötet szövegei ismerősek lehetnek a litera.hu portálról, de egybeszerkesztve is élvezhetőek sőt, motívumviláguk, összefüggéseik hangsúlyosabban érvényesülnek. Az egy csokorra való történet ugyan
nem tesz ki egy kisregényt, mégis adódik, hogy az egyes
szám első személyben megszólaló elbeszélők közé egyenlőségjelet tegyünk, és egyfajta önéletírásként olvassuk a csendéletnek nehezen nevezhető memoár egyes darabjait. Nagyon
is zajos az élet a Csendélet sárkánnyal oldalain, nem mozdulatlan vásznat kapunk tehát, hanem az emlékek és a képzelet
összjátékából adódó varázsképet, mely egyszerre szórakoztató és keserű. Finom, árnyalt, a korrajzoknak fityiszt mutató
szöveg-játék, mely inkább akar elgondolkodtatni, mint nosztalgikus álmodozásra csábítani.
Régen minden sokkal jobb volt. Régen minden sokkal
rosszabb volt. A két élményt, a nosztalgia örömét és a történelem kegyetlenségét összeboronáló novellakötet kapcsán e
két állítás igazságának folytonos és párhuzamos igazolásába
gabalyodunk, miközben bőven van arra lehetőségünk, hogy
elmélázzunk az idő megfoghatatlanságán. A Csendélet sárkánnyal ugyanis kevéssé gyerekkorba visszarévedő történelmi tabló (sokadik ezek sorában), sokkal inkább az idő múlásának megrendítő véglegességével küzdő vállalkozás. „Aki
az idővel szembefordul, nem csavarodik be” – olvashatjuk a
Mészpor mindenütt című írásban, és a kötetet végigolvasva
bizonyítva láthatjuk ezt a tételt. Az eltűnt idő megőrzésére
tett kísérletként tekinthetünk a szövegekre. A Csendélet sárkánnyal egyfajta mini-emlékmű, ugyanakkor nem dokumentum, ehelyett hangulatok gyűjteménye. A múltat kifacsart
helyzetekben megragadó és kifigurázó történetek azt sugall-

„

106

tiszatáj

ják, hogy a történelem a hétköznapokon keresztül érthető meg. „Nem férek hozzá a többemeletes állványzathoz, melyet a bőröm alatt hordok” – vallja a már idézett, leginkább álomszerű
Mészpor mindenütt. Mintha az emlékek őrzésének és lejegyzésének célja magának az emlékezőnek a megőrzése lenne, egyrészt az önismeret legjobb útja, másrészt kiváló védelem a becsavarodás ellen. „Minden pillanat egymás mellett lebeg az egresbokrok tüskéibe akadva” olvashatjuk a Hőségriadóban. Megfogni az álmot, kényszeríteni a pillanatot, kimerevíteni a
mozgóképet nem lehetetlen tehát.
A Csendélet sárkánnyal című novelláskötet huszonegy szövege három híján a 80-as évek
Romániáját idézi fel: a vezér alakját, a neki szentelt ünnepségek izgalmát, az egykori monumentális építkezések nyomait, az egyforma lakótelepeket. Ceaușescu Romániája azonban
csak egy elrettentő díszlet. A háttér, a környezet nem lép túl a szerepén, nem tereli el a történetek fókuszát, és ezek a novellák nem azt vállalják, hogy megmutatják nekünk, milyen az
élet egy diktatúrában akár felnőttként, akár gyerekként. Ezért lehet nosztalgikus a Csendélet
sárkánnyal, ahol nem a kor, nem a történések, hanem a groteszk szélsőségeket elviselni képes lét-állapot után sóvároghatunk. Nem lekicsinyellt a gyermeki nézőpont, nem értéktelen
és bazári a naivitás, hanem egy olyan viselkedés minta, amely képes felülemelkedni a világ
abszurditásán, és egyfajta teremtett varázsdimenzióba menekülni. A Nyúlpaprikásban megénekelt kivégzés, majd az áldozat elfogyasztása szinte örkényi sűrűségű és szerkesztésű, feloldozás nélküli rémtörténet, ahol tetten érhető a szenvedés és a viszolygás a felnőttek szabályaival szemben, mégis fékezi az undort a rácsodálkozás, az ismeretlen megtapasztalása felett érzett, szégyellt öröm: „Egyszerre csak kifordult az egész, mint egy kesztyű. Messziről
úgy nézett ki, mintha két nyúl lógott volna egymásba kapaszkodva. A felsőnek szép lilásrózsaszín gyöngyházfénye volt.”
A Csendélet sárkánnyal szürreális-álomszerű nyelvezete, annak mesékből és gyermeki
fantáziából szőtt metaforái gátlástalanul épülnek be a szövegekbe. Pedig a Hőségriadóban ez
áll: „amit nem lehet kifigyelni, kitapintani, kiszagolni, most nem is érdekel.” Csakhogy Sandokan éppúgy részese ennek világnak, mint a rokonság vagy az óvodai gyerekek, és a sárkány éppoly megbízhatóan jelenik meg a történetekben, mint a szenvedés és a halál. A mindennapok részei ők is, kifigyelhetőek, kitapinthatóak és kiszagolhatóak. Az álom és a fantázia
nem arra szolgál, hogy menekülést kínáljon az abszurditással szemben – erre mintha nem
lenne szükség -, nem is magyarázatot kínál a megértésre vágyónak, mégis egy másik világot
jelent, amely ezer szállal kötődik ahhoz, amelyből pedig sokszor jó lenne kilépni. A történetek metaforái erdélyi városokat kötnek össze Berlinnel, Budapesttel vagy Bukaresttel. A hol
százkarú, hol hétfejű rokonság, a kígyók, nyulak, hattyúk, sárkányok és Sandokan zavarba ejtő módon közlekednek a szövegek között, felbukkanásaik pedig szórakoztató módon ellenpontozzák a rémületes fordulatokat. Személyes jelképrendszerként működnek ezek az elemek a magán mítoszokban, hogy segítségükkel sikerülhessen távolságot tartani a fájdalomtól
és a félelemtől.
A történelem viharait kiálló gyerek ábrázolása szinte irodalmi közhely. Azonban hibás a
Csendélet sárkánnyalt gyerek-könyvként definiálni. Az elbeszélő ugyanis nem gyerek, hanem
a gyerekkort felidéző felnőtt, aki emlékeit, hangulatait és asszociációit összegyúrva próbál
felidézni egy olyan állapotot, amikor még minden természetes és elfogadott. A világot a gyerek nem kérdőjelezi meg, nem megérti, hanem tudomásul veszi. A kötet groteszksége éppen
ezen alapul, hiszen a helyzetek és a környezet abszurditása a benne élők, elsősorban az elbe-

2019. január

107

„

szélő már-már naiv elfogadásával együtt olyan feszültséget teremt, amelyre nem kínálnak a
szövegek enyhülést. Ez a feszültség azonban egyszerre szól a történelmi környezetnek és az
emberi viszonyoknak: a vezérnek rendezett, nagy műgonddal előkészített ünnepség éppoly
természetes része a világnak, mint a ritkán látott szülők időnkénti felbukkanása, a lerészegedő nagypapa, aki miatt nem lehet elhagyni a szobát vagy a házi kedvencként szeretett nyuszit
ebédre feltálaló nagymama.
A Csendélet sárkánnyal napló, memoár, abszurd történetek gyűjteménye álruhában. Az
álruha, a világot alulnézetből figyelő gyermeki naivitást középpontba helyező olvasat sem
visz feltétlenül tévútra bennünket, de kevés ahhoz, hogy tudjunk mit kezdeni a szövegek folytonos reflektálásának felfejtésével. Lehet, hogy a Csendélet sárkánnyal a gyermekkori élmények feldolgozása, naiv-távolságtartó visszaidézése, de emellett a felnőtt kétségbeesett kísérlete arra, hogy megmentsen valamit régi önmagából. Időutazás végállomás nélkül. Vagy
ahogy a Túl sok levegő fogalmaz: „De én nem akarom érteni, nem akarom tudni, hová visznek,
sehová sem akarok megérkezni, csak sétálgassanak egész nap fel-alá ezeken a csendes, napfényes folyosókon, míg észrevétlenül fel nem oldódom a végtelenített gördülésben.”

FEHÉR SZARVAS

„

108

tiszatáj

KLAJKÓ DÁNIEL

„Igazi nagy költő szeretnék
lenni”
KEMÉNY I STVÁN: NÍLUS

Magvető Kiadó
Budapest, 2018
88 oldal, 2699 Ft

Az idézett mondat Kemény István Lúdbőr című esszéjében
olvasható. A tavaly megjelent kötet a kétezres évek elejétől
írt politikai, történelmi és irodalmi tárgyú esszéket gyűjtötte
össze. Kevesen vállalják ilyen őszintén, hogy még mindig
hisznek a nagy költőkben, sőt, ők maguk akarnak azzá lenni.
E kritikának nem célja eldönteni, hogy nagy költő-e Kemény
István. Elég, ha annyit mond: nagy versek írója. A királynál
(2012) című kötet nagyívű vállalkozás, amely a hazavers és a
politikai líra esztétikai újradimenzionálását hajtotta végre.
A Búcsúlevél és a Nyakkendő azóta is hivatkozási pontja vagy
elrettentő példája e poétikai közléstípusnak. Ugyanakkor épp
a nagy versek jelenléte lehet neuralgikus pontja egy-egy frissen megjelent Kemény-kötetnek: szűkíti az interpretációt, és
elvonhatja a figyelmet a verseskönyv más darabjairól.
A Nílus a 2018-as könyvfesztiválra jelent meg, és igen,
van benne nagy vers. A négy ciklusra osztott verseskönyv
nyitó (Duna) és záró (Nílus) folyó-verse a legerősebb. Ez a
két szöveghely a recepció által sokszor hangoztatott tudatos
értelmezési nehézség, merész képalkotás és éles vágások helyett, egyszerűségével, dallamosságával, érzelmességével hat
olvasójára. Mindkét ciklust egy-egy poéma alkotja, és a költői
ént, a megszólaló alanyt teszi meg témájául. A Rakpartos ballada versbeszélője kommunikációs nehézségbe ütközik, miközben a hétköznapiság „csodáit” igyekszik magyarázni hallgatóinak: „visszajöttem ide inkább // megvizsgálni ezt a hajnalt / miből nyúlik ki a rakpart // honnan égbolt honnan város / üljetek le magyarázok // érezzétek amit érzek / igazából semmiségek” (9). A vers zárlatában bekövetkező szívszerű működés esztétikai tudósítója is csak ő lehet: „továbbfutnak fejcsóválva / ágat rúgnak a Dunába // barna vizsla ugrik
érte / messze ér a szívverése // hullámot vet visszhangot
hajt / megdobban az egész rakpart” (11). A kötet záró darabja, a Nílus meglátásom szerint később is emlegetett eleme
lesz a Kemény-életműnek. Egy életpálya-allegóriaként olvas-

2019. január

109

„

hatjuk, ami izgalmas polémiába lép megelőző verseskötetek szövegeivel. A kritika címébe
idézett részletből, illetve a Keménnyel készült interjúkból, beszélgetésekből tudhatjuk,
mennyire fontos számára a nyomhagyás problémája. Éppen ezért a Kemény-oeuvre jellegzetes pillanata a számvetés. Az Élőbeszédet záró Célszerű romokban olvashatjuk a következő
sorokat: „és bár a helyzet nem túl sokat változott / valami csoda folytán mégis vannak / gyerekeim, múltam, sőt, gerincem, / egyszóval, hogy ma mennyivel boldogabb vagyok, / és váratlanul / és ennek ellenére / és e pillanatban / és vigasztalhatatlanul / a régi önmagamat
kezdtem el siratni / mert mégis csak elárultam őt, / és luxus minden, ami azóta lettem,” (75).
Az önmagát folyton megkérdőjelező, az otthont, a családot újraértelmező hang hallható ki A
királynál egy szöveghelyéből is. A Távoli Olümposzban így szól a versbeszélő: „és mátriárkapátriárka sem / lettünk mi, nemhogy Héra és Zeusz, / csak kétgyerekes, átlagos szülők, és /
auránk se lett, csak azt éreztük együtt, / hogy rögeszmésen értjük félre egymást, / legyen szó
pénzről, Istenről, hazáról, / jóról, gonoszról, egymást elhagyó / örökké váló, megbolonduló, /
külföldre költöző barátainkról, / miniszterelnökökről és gitáros / zsenikről, életekről, állatokról, / keresztényekről és zsidókról és / megint a pénzről, és naponta így / gyilkoltuk egymást évre év, fanyar / mosollyal néha megjegyezve, hogy / másokhoz képest boldogok vagyunk, / míg mind a kettőnkben világra nem jött, / egy szép leánnyá, délceg ifjúvá nem / serdült a mérhetetlen űr, de még / így is majdnem sikerült.” (78) A két idézett szöveghellyel
szemben a Nílusban a magát megszólító lírai én elfogadja a helyzetét, és megbékél önmagával, illetve a családban betöltött szerepével is: „csak most az egyszer gondold át, Nílus, mi
vagy, / mi minden, / pusztába kivonult remetefolyó, / erős, szívós, aszketikus folyó, / megbízható, türelmes folyó, / jő szülő, / derék és dolgos nőket, férfiakat / neveltél fel és táplálsz
most is, / akik szeretnek, tisztelnek, becsülnek, / nyugodj meg, Nílus, / megtetted a dolgodat,
/ és örülj egy kicsit, / mert most már / Nílus is maradsz: / a sós vízig kitartó / el nem párolgó
/ mindig újra váratlan / meglepetés egyszeri véletlen / csoda” (82). Az idézet másik jelentéshorizontját sem felejthetjük, amely az egyiptomi folyó kulturális, mitikus szerepét implikálja.
Biblikus mozzanatok sokaságában játszik fontos szerepet a Nílus, gondoljunk csak Mózes
második könyvére, melyben az életet adó folyó vérré változik. Azon természeti csodák egyike
a Nílus, mely a sivatag közepén nyújt termékeny talajt oázisoknak, és állattenyésztésre alkalmas területet kínál. Az áradás képzete felidézheti bennünk a kötet egy másik szöveghelyét, ahol azt olvashatjuk: „Minden ártér.” (49) E citátum pedig egyfelől Kemény előző regényének, a Kedves ismeretlennek azon momentumát idézi, amikor Nyéken az elbeszélő édesapja elmagyarázza fiának, milyen geológiai és történelmi kontamináció alkotja a lapályt. E
kettő ismeretében pedig lehetővé válik az ártér kulturális térként való értelmezése. Harmadik elemként pedig e jelentéshálóhoz kapcsolódik a két folyó-vers révén közrefogott textuális
tér, amely így maga is ártérként interpretálható.
A kötet sokféle megszólalásformát (helyzetvers, szerepvers, dialógus, prózavers, egysorosok és hosszúversek) mutat fel, mégsem érezhető, hogy túlságosan heterogén szövegtest
állna össze végül, ugyanis az egyes motívumok, kérdéskörök át-átszövik az egymás után következő verseket. Például rendkívül szervesen bontakozik ki a kötet nyitánya. A Rakpartos
ballada után rögtön a Kommunikáció következik, amely az első verskommunikációs aktusbéli
nehézséget közéleti szintre módosítja: „Érzékenyen az érzékenyeknek, / Eltompulva az eltompultaknak, / Magyarul a magyaroknak, / Németül a németeknek, / Meghatottan a meghatottaknak, / Ironikusan az ironikusoknak, / Felkészülten a felkészülteknek, / Ugyanazt min-

„

110

tiszatáj

dig ugyanazoknak.” (15) Zárásképpen pedig – az ugyan nem túl magas esztétikai módon kimunkált szöveg erős zárómondatával – az egész aktus értelmetlenségét, visszavonását olvashatjuk: „Ugyanazt mindig ugyanazoknak, / Mintha ki se nyitnád a szádat.” (15) E két szöveghely után pedig az Egy emlék következik, ahol szintén hasonló közlésbéli nehézségekbe
ütközik a versbeszélő. A Nílus másik jellemző szövegösszetartó ereje a politikai, a történelmi
és közéleti hang előtörése (Zsidókeresztény társas, Hipnoterápia, Növényvédők dala, stb.). A jól
szerkesztettség ellenére is található egyenetlenség a kompozícióban, ez főként ott domborodik ki, ahol a kötet gyengébb darabjai olvashatók (Régi vita szilánkja, a téma talán Kína volt,
Taxiban, Avasi kísérő). Ez az egyenetlenség abból is fakadhat, hogy több alkalmi vagy felkérésre írott vers is helyet kapott a kötetben. Szép gesztus, hogy Kemény saját szövegiben (Nyilas Attila ötvenedik születésnapjára, Hogy milyen lesz ötvenévesnek lenni?) üdvözli ötvenéves
barátait, Bartis Attilát és Nyilas Attilát, de ezek a darabok megakasztják a kontinuitást, és
esztétikailag sem erősek.
Ha a kötet fő motívumait akarjuk felfejteni, akkor az állat-gép dichotómiáját kell megemlítenünk. Kemény kötete az egyre inkább technofób világ sajátosságait tárja fel, és megmutatja, hogyan változik az ember e technikai vívmányok korában, miképpen veszíti el humanoid
voltát. Ezáltal egy most igencsak divatos narratívába írja be magát. Elég csak Tóth Kinga remek könyveire, az All Machine-re és a Holdvilágképűekre vagy Németh Zoltán Kunstkamera
és Állati férj című verseskötetére gondolnunk. Keménynél a civilizáció kezd állatiasodni a
Növényvédők dala című versben („Valószínűtlenre szelídítve / csordában élek Bulgáriától
Normandiáig, / száraz szabadságot legelek / a kivilágított szavannán, / és jogosnak érzem,
hogy vadásznak rám.”, 21). A lírai én egyes szám első személyben mesél egy csorda nevében,
akikre ráomlott az európai szellemiség utolsó tartópillére (..Nem panaszkodom, én akartam
így / négy lábon stabilabb, Európa fikció volt,”, 21), és a külvilág különböző fenyegetettségének (ragadozók, bizottság) vannak kitéve. Izgalmasan montírozódik össze az animalitás és a
jövő a kötetben („nézem ahogy jön a jövő, / szelíd erős mindenevő”, 10). A fentebb idézett
szöveghelyet a kissé frázisszerű Internet című egysoros („A szó elszáll, és megmarad.”, 22)
követi. Talán e példákból jól látható, hogy Kemény István versesbeszélője a jövő és a már
meglévő kulturális értékek ambivalens kapcsolatára figyelmeztet. A Címszó az ásványlexikonból című vers egy technikai fogalom involválása („Szingularit: az emberi értelem számára
áthatolhatatlan, / ásvánnyá sűrűsödött jövőkép.”, 62) révén konnotálja az eljövendők kiismerhetetlenségét. Izgalmasan kapcsolódnak a jövő tematikájú szöveghelyekhez azok a darabok, ahol Kemény István verseskönyve a múlttal való elszámolást teszi meg témájául. A Különleges osztag álma a jelen társadalom jellemző betegségét, a múlttal való szembenézés hiányát, annak tagadását viszi színre: „Hun királyt temetünk, ez szinte biztos: / a titkos sírját ássuk a rabtársakkal, / vagy egy lágert tüntetünk el éppen: / most ültetjük fölé a nyírfaerdőt.
Vagy / esetleg minden határozott cél nélkül / titkolunk valamit egész életünkben?”, 48). A technikai eszköz másképp is helyet kap a Nílusban. Az új porszívó egy igen zavarbaejtő poémája a
kötetnek, ugyanis itt megfigyelhető a Kemény-poétikára jellemző titokzatosság, rejtélyesség,
durva képtársítás. A versben egy hétköznapi használati tárgy, a porszívó kap állati, emberi és
mitikus hasonlításokat – itt érzékelhető e merész képzettársításon Kemény iróniája is: „Két
napja áll és fekszik a konyhapadlón / türelmesen: kicsi zarándoktemplom, / késre váró áldozati állat, Isten üres báránya, / az új porszívó, már csak egy kávézással / az első takarítás
előtt.” (42)

2019. január

111

„

A Nílus másik kötetszervező ereje a rációt, az igazságot vesztett világ ábrázolása. Másképpen – az interjúkban Kemény István által is emlegetett – a post-truth korszak definiálásának kísérlete. E jelentéshálóba illeszthető a kötet hátoldalán szereplő idézet is, amely, a Kemény-életműből már jól ismert, „kétszer kettő” szófordulatot jeleníti meg: „Kétszer kettő az
négy, mondtam, de kiröhögtek. / AZ ÚJKOR VÉGE táblát ásták be a földbe.” (16) Az említett
szófordulat még a 2006-os Élőbeszédben került elő, és egy episztemológiai problémát érintett: „Kétszer kettő az négy. / Ha sosem mondod – elfelejtik. / Ha túl sokszor mondod – nem
hiszik el.” Kemény lírai énje itt még arra figyelmeztetett, hogy a túl kevésszer és a túl sokszor
mondás is az igazság, a jelentés diszlokációs folyamatával jár együtt. Ezzel szemben a „kétszer kettő” jelen kötetbéli újrakontextualizálása az el-elmozduló igazság problémája helyett
egyfajta állandó állapotot implikál, ahol az elmozdulás már nem visszaállítható, és a lezártság
állapotát konnotálja. A Délig című ciklusban négy-öt verset (Egy emlék, Patai második éneke,
Személyi edző utasításai stb.) is olvashatunk, melyek a ráció nélküli („Szóval, mint azt más
forrásokból / már bizonyára tudják / nincs igazság.”, 19) társadalom korrajzai. E fentebb említett új léthelyzet beálltát erősíti egy másik szöveghely is: „…elfárad egy valóság, / egy nonszensz pihenten ébred, és.” (49) A Patai második éneke versbeszélője az őrületet ajánlja alternatívaként, és mi lehet annál nagyobb őrültség, mint egy rációt vesztett világban igazságot
keresni: „Képzeljék, ma ezzel ébredtem: / ha már megőrülünk, / őrüljünk meg rendesen. //
Egy szó, mint száz, az igazságot / fogjuk keresni.” (19)
Hat év után nagy elvárásokkal olvashatjuk Kemény István legújabb verseskötetét, amit a
fülszöveg „tetőzésnek” és „továbblépésnek” aposztrofál. Meglátásom szerint túlzás e jelzők
használata, ugyanis túl nagy poétikai ellépések nem történnek az eddigi életműhöz képest.
Kemény érdeklődése eddig is a közéletiségre és a politikára, a technikára és a jövőre, a múltra és a történelemre irányult. Az Élőbeszéd óta költői nyelvét pedig a redukció, az egyszerűsödés jellemzi. Ez azonban nem feltétlenül probléma, hiszen a Nílus méltó folytatása egy
nagyszerű életműnek. Minden gyengesége ellenére tartogat katartikus pillanatot. Mégis bízom abban, hogy a következő Kemény-kötetben egysorosok helyett hosszabb, jobban megalkotott szövegeket olvashatunk, még koherensebb kompozícióval.

„

112

tiszatáj

FAZEKAS SÁNDOR

Töredezettségmentesítés
SZILASI LÁSZLÓ LUTHER KUTYÁI CÍMŰ REGÉNYÉRŐL

Magvető Kiadó
Budapest, 2018
284 oldal, 3499 Ft

Szilasi legújabb könyve személyes, vallomásos jellegű alkotás. Első renden az a kérdés, vajon egy ennyire személyes
történet mit adhat azoknak, akik kívül vannak a történeten?
Bíztam benne, hogy kitalál valamit, és talán ki is talált; mindenesetre jócskán van miről beszélni.
A szerző súlyos betegségének és gyógyulásának, válásának és újrakezdésének a története ez a könyv. Habár egész
addigi gyermek életét amatőr, felnőtt életét pedig professzionális olvasással töltötte, elfelejt olvasni, hogy utána újra
visszanyerje ezt a képességét. Emlékezete – mivel a kór az
agyat támadta meg – a betegség felszínre törése körüli események emlékeit törölte, így azokat másoktól kellett pótolnia. Nem csupán testileg, szellemileg is másokra volt utalva.
A regény picit a számítógépek töredezettségmentesítésére
emlékeztet, s maga a folyamat is megkívánja azt a rövid, heterogén szövegekből álló struktúrát, amelyet az elbeszélő választ. Persze nem csupán a meglévő töredékek elrendezéséről van szó, mint a számítógépes folyamat esetében, hanem a
töredékek kiegészítéséről is. Amint a kötet rövid bevezető
megjegyzése is kijelenti, a külső és belső emléktöredékek között vannak folytonossági hiányok, amelyeket a fantázia belak: talán nincsen is olyan elem, amely ne lenne többékevésbé „lakályosítva”. Természetesen ez teljesen átlagos
ügymenet. Mindig így van ez, de hát ugye lehet, hogy objektív
valóság nincs is, vagy ha van, isten tudja, hogy van.
A könyv maga töredékekből áll tehát, olyannyira, hogy
Umberto Eco szakdolgozattal kapcsolatos mondását idézi fel
bennünk: „A jó szakdolgozat olyan, mint a disznó. Semmit
sem dob el belőle az ember.” Heterogén szövegtest, kisebb
darabokból összeszőve; némely részleteket lehetett ismerni
korábban, így, egymás mellé állítva azonban többet jelentenek, mintha a darabokat külön-külön olvasnánk. A kórismébe ágyazva kapaszkodókat kapunk a szövegek értelmezéséhez. A regény első renden a betegsége idején körülötte lévő –
és ebben a nehéz helyzetben mellette álló – embereknek író-

2019. január

113

„

dik. Mintha kapott volna valamit, amit vissza akarna adni, a maga módján. Felfejti, bemutatja,
mi zajlik benne és körülötte, és a mélyfúrások során nagyjából eljutunk, ezúttal Otlikkal szólván „a harmadik vagy a negyedik rétegig, alulról számítva: amitől olyan az „ürge”, amilyen.
Valódi koponyalékelés ez, lélektani értelemben is, olyannyira, hogy néha eszünkbe jut az angol rövidítés is: TMI (too much information): azaz olyan dolgokat is megtudunk, amelyekre
talán nem is feltétlenül voltunk kíváncsiak. Ez persze érthető: egy ekkora nagytakarításnál
mindennek elő kell kerülnie, pontosabban, mindennek, ami elmondható, úgy, hogy a szöveg
kerek maradjon. A szöveg stílusa esztétizáló és olvasóbarát módon csomagolja még az elvileg
csomagolhatatlan borzalmakat és gusztustalanságokat is, amelyek időről időre át- meg átvérzik a szöveg szövetét. Nézetem szerint az irodalom sohasem lehet teljesen őszinte, azonban Szent Ágoston óta gyakran törekszik rá. Ezen a hagyományon nyugszik, nyugodhat a
szöveg: Ágoston, Petrarca, Rousseau, Bethlen Miklós, Ottlik, Márai. Is. Meg ugye Karinthy,
Esterházy, Nádas, a saját halál elbeszélését tekintve, még ha utóbbiakat nem is igen lehet imitálni; ez nem is célja a szövegnek. Más elbeszélői stratégiát választ: a megszakított, többféle
nézőponthoz kapcsolható narratív hagyományt folytatja.
A meggyőzőnek ható őszinteség ellenére is, azt lehet mondani, hogy több olyan terület is
azonosítható, amely elkerüli az író figyelmének máskülönben tűpontos és éber tekintetét,
nyilván nem véletlenül. Nem esik szó a külső történésekről, amelyek óhatatlanul befolyásolják az ember életét. A lehetséges témaköröket persze maga a szerző határozza meg, és a
megadott területeken belül láthatólag alapos leltárt végez: rendet rak a fejében, mint egy régi, lomos lakásban, és nagy adagban szórja elénk gyermek- ifjú- és felnőttkori történeteit.
Utazás ez a koponya körül, ő azonban enged picit bepillantani a koponya mélyére, a lomok és
a törmelékek alá is. A gyermekkori betegség minuciózus leírása és az egyéb gyermekkori élmények is mélységes szomorúságot sugároznak; persze tudjuk, hogy a gyermekkor döntő hatással van a fejlődésre. Helyenként mintha Borbély Szilárd Nincstelenekjét olvasnánk, annyira
tömör nyomor árad a sorokból. Az elbeszélő aligha hangoztatja annyit, hogy az ember „önző,
falékony húsdarab – előre mász s harap.” Nehéz lehet depresszióval élni, pedig, mint tudjuk,
ez népbetegség.
A regényben bizonyos mértékig felfüggesztődik az ítéletalkotás, de persze ez a mérték
nem mérhető a szkeptikusokéhoz, hiszen a szerző e könyve (is) Isten léte mellett hoz olykor
rejtett, olykor nyílt argumentumokat. Az elbeszélő szerint vagy van, és akkor minden oké,
vagy pedig jó lenne, ha lenne: jobb Istennel élni, minit Isten nélkül. Ez a Pascal-féle „Isten létére kötött fogadás” modern, valamelyest profanizáló parafrázisa. Talán ez az istenhit, akárcsak a szöveg optimizmusa, nem látszik nagyon erős lábakon állni. Sietünk leszögezni: nyilván nem a valóságban, hanem egy megalkotott, megrajzolt, s némileg egyszerűsített, sarkított
másában vagyunk, előbbi megjegyzésünk tehát szigorúan a szövegre vonatkozik. Korántsem
biztos, hogy az egyes ember tehet annál többet, mint hogy áhítja az Istent, mármint az isteni
kegyelem nélkül, persze. Non est volentis, neque currentis, sed miserentis Dei. Eszerint Luther kutyája vagyunk, ugye, már ha szerencsés az eset. Ha nem, akkor maradunk önző, falékony húsdarabok; ez kevésbé lelkesítő perspektíva. Ottlik segít beszélni a befejezésről: mintha egy ilyen megtisztító, nagy küzdelem után az élet még az új gyermek érkezésével együtt is
már csak maradék nyári nagyvakáció lenne.

„

114

tiszatáj

GÖMÖRI GYÖRGY

Szilasi László: Luther kutyái

Magvető Kiadó
Budapest, 2018
284 oldal, 3499 Ft

Ezt a könyvet kétféleképpen olvasom: személyesen és kritikusszemmel. Nem csak azért, mert jól ismerem a szegedi
egyetem magyar irodalmi tanszékeit, ahol a szerző drámája
elkezdődik, és felismerni vélem a monogramokkal jelzett
szereplők többségét, hanem azért is, mert bár Szilasi Lászlóval csak egyszer találkoztam, eddig minden könyvét olvastam, egyikről (A harmadik híd-ról) elismerő kritikát is írtam
a World Literature Today c. amerikai világirodalmi folyóiratba. Igy aztán előlegezett érdeklődéssel vettem kézbe Szilasinak az ugyancsak szegedi Darvasi László által melegen ajánlott új regényét.
Ami viszont a kritikus hozzáállását illeti, minthogy a Luther kutyái-ban Szilasi László saját agytumorjának, operációjának és gyógyulásának történetét írja le, magyar olvasónak
azonnal és óhatatlanul beugrik Karinthy Frigyes 1937-es
műve, az Utazás a koponyám körül. Nemzedékemből, ezt biztosan állíthatom, nincs olyan érettségizett ember, aki ezt a
rendkívüli művet legalább hallomásból ne ismerné. (Teljes
véletlen, hogy Karinthy könyvének van egy kitűnő, 1939-es
angol fordítása, ami tizenegynehány éve amerikai paperbackben is újra megjelent, méghozzá a neves neurológus Oliver Sachs méltatásával.) Magát Szilasit is érdekli ez a különleges betegségtörténet, amiben Karinthy altatás nélkül éli át
saját koponyaműtétjét, de csak az ő operációja után fog hozzá olvasásához, és hamarosan megállapítja: „más ügy volt az
egész”.
Igaz, más ügy, a tumorok – úgy tetszik – annyira különböznek egymástól, mint az egzotikus gyümölcsök vagy virágok. Amit Szilasi nem mond, de lényeges: Karinthy önéletszelete összefüggő mese, szürrealista betétjei ellenére is egynemű írás. Szilasi László viszont a többszólamúság és a mozaikos szerkesztés híve, meg is indokolja az elején: „Naplót
akartam írni... (de) nem jöhetett létre napló... csak emlékekre
hagyatkozhatom”. A saját, az egyetemi kollegák, barátok és
barátnők emlékeire, ám Szilasi nem csak a közelmúlt emlékeit mondja el betegségével és lábadozásával kapcsolatban, hanem hirtelen fordulattal családjának emlékeihez nyúl, és a

2019. január

115

„

„Kassa, távoli svéd kisváros” c. fejezetében saját gyerekkori emlékeit is felidézi. Ezek között
olvasmányélmények is szerepelnek, meg utazás-élmények, képbe jön egy reszlovakizált, de
frusztrált délmagyar rokon, aki Kassán sírva vigad régi magyar slágerekre. Még korábban
Szilasi nagyszüleiről is belevág regényébe egy emlékezésfélét: ezek olyan parasztemberek,
akik nem panaszkodnak sorsukra, de „hallgatásukkal beszélnek”.
A szerkesztést az irodalmi vendégszövegek is mozaikszerűvé teszik. Hol Kertész Imrét,
hol Ottlikot halljuk, egyszer még egy önmagát sirató Márai Sándor is megjelenik az 1972-es
Torontóból. Sőt, Szilasi egyfajta vendégszövegként idézi saját, 2015-ben elhangzott könyvheti megnyitóját. Példamutatóan fogalmaz, egy szarajevói könyvtárosnőt dicsér benne, aki
könyveket mentett a golyózáporban. Örömet okoz az is, hogy Szilasi John Lucast olvas. Viszont a könyvek dicséretét helyenként elnyomják olyan hosszú, naturalista leírások, mint egy
iszonyú székrekedés története. Emiatt és más hasonlóan hátborzongató részletek miatt a Luther kutyái lebeg a szenvtelen klinikai leírások és a nagyon személyes, kínos élmények, egy
végletes objektivitás és egy kiélezett, kegyetlen szubjektivitás között.
Végül valamit a címről. Felhívtam egy régi jó ismerősömet, aki történetesen evangélikus
püspök. Megjelent ez a regény, mondom, érdemes lenne elolvasnod. Mire a püspök: „Hogyan
ír Lutherről? Mellette vagy ellene?” Akkor még nem olvastam végig a könyvet, de ismervén
szerzőjét, így feleltem. „Egyik sem. Alighanem a hitről van szó és az ezzel kapcsolatos feltétlen kutyahűségről.” Majdnem eltaláltam.
Aki ezt a könyvet elolvassa, sokáig nem fogja elfelejteni. Azt hiszem, végső soron ez a jó
író ismérve.

„

116

tiszatáj

MÁRJÁNOVICS DIÁNA

„Jár a képzelet,
mint a huzat”
SZÍV ERNŐ: MEGHÍVÁS A RIENZI MARISKA SZABADIDŐ K LUBBA

Magvető Kiadó
Budapest, 2018
259 oldal, 3499 Ft

Az Amíg másokkal voltunk című Szilasi-regényt kedvelő
Szív Ernő-olvasó finom összefüggést észlelhet, amint a Darvasi-alteregó új kötetének 58. oldalához ér. Szív a Klima
Ilona című írásban az irodalomtörténeti legendárium ismert eseményét beszéli el: Juhász Gyula 1907-es öngyilkossági kísérletét, melyet a tárcanovella címszereplője a költő
első verseskötetének megjelenéséről szóló hírrel hiúsított
meg. Az eseménysor Szilasi- és Szív-féle szüzséje a formalista alaptétel tantermi példája lehetne: „[Ilona] éppen arra
jár, amikor Juhász már-már ugrani készül, és lerángatja a
fiút a Lánchíd karfájáról. Gyuluska, maga meg hová készül?
Hát nem látja, hogy mi van a kezemben? Szürke borító, vékony füzetke, frissen megjelent verseskötet: ez volt a lány
kezében. Az öngyilkosjelölt lemászott a korlátról, és olvasni
kezdte a saját verseit.” (62. Sz. L.) „– Gyula, megőrült? De
igazán! Ezt maga nem teheti! – már parancsolt a vérpiros
száj. – Már miért nem?! – fortyant, sebzett kutya. Már ezt is
megtiltják. Ezt az egyetlen szabadságát! – Maga nem parancsol nekem, Ilona. – Ez nem parancs, Gyula. – Hát akkor mi?
– Ez egy nagy, kivételes pillanat – nevetett föl a nő. Tessék,
még ő is neveti. Meg akarja menteni, de közben az összes
fogával kineveti. Ez a nevetés az ő utolsó koporsószöge.
Megvakarta a fejét. Nem volt ez képzavar? Az volt, persze
hogy az. […] – Jöjjön, megmutatom a könyvét. Megjelent! –
lehelt az arcába a piros száj. Megrántották. És ő, mint akit
elvarázsoltak, engedelmesen ballagott utána, néhány lépés
után már senkitől sem félt, és aztán fent, a lány lakásában,
amikor kezébe kapta, mélyre szívta a könyv illatát.” (59–60.
Sz. E.)
A citátum a Meghívás a Rienzi Mariska Szabadidő Klubba
koncepcionális törekvését is felidézi. A keretező írások (a metapoétikus Ars p, a honfoglalást anakronisztikus módon
narráló Verecke, aprópénz és ikernovellája, az Amikor el-

2019. január

117

„

mennek a magyarok) közé illesztett, négy fejezetre tagolódó szöveganyag szubverzív módon idézi meg a magyar kultúrtörténet alakjait. A végzetes kórral fertőző sanzonénekesnő
elől menekülő Adyról, az erőszaktevő Balassiról, a felesége bocsánatáért feleslegesen
esengő Krúdyról vagy a kései szerelmét múzsaszerepbe kényszerítő Kosztolányiról szóló
írások a bevett narratíva szerint periférikus személyeket helyeznek a középpontba. Az alternatív irodalomtörténeti eseményeket elbeszélő írások többek között Rienzi Mariska,
Sommer Jánosné, Rózsa Zsuzsanna, Radákovich Mária perspektívájából íródnak újra. A kötetben megidézett szerzőkre gyakran csak felskiccelt alakjuk, karakterjegyeik alapján ismerhetünk: „Magas férfi, nem tudott elhízni, bagó, kávé, örökkurzívval fogalmazott és idegi
alapon élt” (113), „úgy csipeg, mint egy vak veréb, az ország összes óvodájában fújják a
versit, ő meg közben ki nem állhatja a gyerekeket” (192). Darvasi doppelgängere a Meghívás a Rienzi Mariska Szabadidő Klubba darabjaiban azonban nem csupán azt firtatja, miként szerettek, csaltak, éltek civil életet a szerzők – a kötet ennél sokrétűbb.
A Meghívás… szerkezeti szilárdságát azon írások biztosítják, melyek – a Babits, Jókai és
Bessenyei életpályájának kevéssé mozgalmas szakaszait fikcionalizáló Amíg másokkal voltunkhoz hasonlóan – a szerzői lelkialkat leírására koncentráló irodalomtörténet alternatív
elbeszélésének igényét mutatják. A kötet ugyanakkor olyan Szív-tárcanovellákat is közöl,
melyek az autobiografikus epizódok helyett poétikai eszközökkel idézik meg a – Darvasiprózában korábban is kiemelt szerepet kapó – szerzőket. A Sutting ezredes visszatérése izgalmas intertextuális kapcsolatban áll Mészöly (ugyancsak számos pretextust, 19. századi
vendégszöveget magába foglaló) művével; miközben címszereplőjeként a Sutting ezredes
tündöklése – már A könnymutatványosok legendája ajánlása szerint is jelentős írói előképnek tekintett – szerzőjét idézi: „Azt mondta, az udvaron az imént járt egy ember, magas,
fehér hajú, kivételesen szép férfi. Olyan, akibe egy nevelőnő éppúgy beleszerethet, mint
egy vidéki baronesse. Sutting?! Az, Sutting!” (49) Az intertextuális megoldások szempontjából ugyancsak érdekes darab, a magyarok bejövetelét – kortárs áthallásokkal narráló –
Verecke, aprópénz pedig Domonkos István emblematikus verse, a Kormányeltörésben megrázó szövegrészei köré íródik.
A szerző folyóirat-publikációinak követői korábban sejthették, hogy a Meghívás a Rienzi Mariska Szabadidő Klubba egyes darabjai a 2017-es Szív Ernő-kötethez kapcsolódnak.
Az irodalom ellenségei folytatásaként értelmezhető például a szerkesztői küzdelmeket elbeszélő A meghúzott írás, az olvasói levelet tárcatémaként hasznosító Írta a néni vagy a parázna versen megbotránkozó hölgyekről szóló Öreg költő. A számos eltérő narrátori szólamot érvényesítő – így a Szív-szubjektumot ezúttal háttérbe helyező – Meghívás… ugyanakkor szövegközi kapcsolatot tart fenn a hírlapíró korábbi köteteivel. Már a nyitó novellában feltűnik a Por és Hamu Restaurant otthonos helyszíne, később a ’97-es Szív-kötetben
létre hívott könyvtáros kisasszony; a tárcanovellák egyúttal újra láttatják a Szív-próza (különösen az Ez egy ilyen csúcsban tapasztalt) sötét tónusait. A Meghívás… egyik visszatérő
témája az elmúlás, az eltávozott pályatársak felett érzett gyász: a Hívott a fiú a kórházi lábadozás alkalmával megismert tüdőbeteg fiatalember mementója, A müncheni kerekesszék
a pálya során folytonosan felidézett Baka Istvánra, a Meghalt E… és a megejtő A kórházudvaron Esterházyra emlékező írások.
A korábbi Szív-szövegek finom humorában, szentenciózus bölcselkedéseiben, (a képzavar határán olykor vállaltan túllépő) imaginációs leleményeiben („boldogan köhécsel,

„

118

tiszatáj

mint egy náthás kiskancsó” [98], „Lilike zihál, mint egy tüdőbeteg zsömlezacskó” [101]),
„a kis finom alkalmak”-at (227), hétköznapi banalitásokat felértékelő írói gesztusokban a
Meghívás… sincs híján. A napi penzum témáján folyvást tépelődő Szív aggodalma indokolatlan – írói muníciója kimeríthetetlennek mutatkozik.

ÁDÁM ÉS ÉVA

2019. január

119

„

BALÁZS-HAJDU PÉTER – MACZELKA CSABA

„Jobb aranyat csinált
a császárénál is”
FAZEKAS SÁNDOR (SZERK.):
A SZEBENI NICOLAUS M ELCHIORNAK
TULAJDONÍTOTT ALKÍMIAI MISE ÉS UTÓÉLETE

Balassi Kiadó
Budapest, 2017
272 oldal, 2800 Ft

A teremtés misztériumának megismerése az ember egyik
alapvető vágyaként olyan üzleti lehetőségeket kínál, melyeket a dolog természetéből adódóan elsősorban a könyvpiacon lehet kiaknázni – ebből következik, hogy az irodalommal
kapcsolatban az „ezoterikus” jelzőnél kevés baljósabbat találhatunk. Annál tiszteletreméltóbb vállalkozás ezért a legjobb értelemben vett tudományos ismeretterjesztés medrébe terelni az egyre reflektálatlanabb diszkurzust egyes többsíkú kontextusba helyezett dokumentumok közreadásával.
Így járt el Fazekas Sándor is, aki a műfajon belül az egyik legelőkelőbb: a hermetikus-rózsakeresztes tanokkal átitatott
alkímiai irodalom egy magyar vonatkozású gyöngyszemét
rendezte sajtó alá. Az alkímiai mise köztudomásúlag egy liturgikus formában írott aranycsináló recept, melyet egy szebeni polgár, bizonyos Nicolaus Melchior készített a török elleni fegyverül a magyar királynak. S noha a hagyomány szerint a szerzőnek életével kellett felelnie művéért, de mintegy
kárpótlásként annak utóéletét töretlen érdeklődés kíséri azóta is. Valamikor gyakorlatias indokkal olvasták, lévén az a
tárgyát illető elmélyült ismeretek és nagyfokú jártasság birtokában íródott. De mindmáig használatos afféle misztikusspirituális útmutató gyanánt, a belső tökéletesedés zálogaként.
A 272 oldalas könyvnek mindössze a felét teszi ki a szemelvénygyűjtemény, a nagyobbik részét a primér anyag művelődéstörténeti aspektusait és jelentőségét megvilágító kísérőszöveg képezi. Az igényes munkát tükrözi a jól áttekinthető és logikus felépítés, ezért recenziónk is ennek rendjét követi. A kötetben előszó gyanánt a szerkesztő bevezető tanulmánya olvasható. A filológusként is kiváló Fazekas biztos
kézzel nyúl a rejtelmes témához: tisztázza Nicolaus Melc-

„

120

tiszatáj

hiornak a korábbi irodalmakban multiplikálódott személyét, és felvázolja a szöveg hagyományozódását, ennek folyományaként aztán maga a tanulmány is bővelkedik a regényes fordulatokban.
Az alkímiai mise recepciótörténetét a következő, Fazekas Sándor és Hamvas Endre Ádám
közösen jegyzett kísérődolgozata (Kötetünk szövegeiről) tekinti át. Eszerint Melchior művét
első ízben a francia alkimista író, Nicholas Barnaud (1538–1604) jelentette meg nyomtatásban alkímiai sírfeliratokat kommentáló munkájának (Commentariolum in aenigmaticum
quoddam epitaphium Bononiae studiorum) részeként 1597-ben. Ennek, az utalások szerint
II. Rudolf prágai udvarához köthető kiadásnak az alapján kerülhetett be az alkímiai mise a
17. sz. eleji Theatrum Chemicum c. monumentális alkímiai szöveggyűjteménybe, s így válhatott a korabeli érdekeltek legszélesebb körében ismertté.
Ezáltal méltathatja Benedictus Figulus (szül. 1567) paracelziánus ihletettségű könyvének
(Thesaurinella olympica aurea tripartita) előszavában Melchiort az isteni tudás Illés prófétához (Elias Artista) mérhető előhírnökeként, aki igazságát szükségszerűen csak szűk körben
volt képes előadni, ezért küldetését csak Paracelsus fellépése teljesítette be; ez utóbbi alatt
pedig a Szentírás radikális alkímiai szempontú exegézisét kell értenünk. Figulus szerint az
ügyet az alkímiapárti II. Rudolf regnálása teszi különösen aktuálissá, aki a bibliai királyok isteni hatalmának örököse.
Filológiai eszközökkel igazolható, hogy közvetlenül a Barnaud-kiadásból nyer inspirációt
II. Rudolf tanácsnoka, Michael Maier (1568–1622) is az ars chymica védelmében írott Symbola aurea mensae duodecim nationum c. művének megalkotásához. A kerettörténetben az
alkímia tizenkét legnagyobb tekintélye ül győzelmi lakomát, s ezek mindegyike egy-egy
könyv erejéig cáfolja az antagonista Pyrgopolyniest a szűz Chemia védelmében. Így esik meg,
hogy Hermész, Maria, Démokritosz, Morienus, Avicenna, Albertus Magnus, Arnoldus Villanova, Aquinói Szent Tamás, Raymundus Lullus, Roger Bacon és egy bizonyos Sendivogius
társaságában Nicolaus Melchior is alkalmat kap a tizenegyedik helyen érvei kifejtésére, s ez a
rész természetesen az alkímiai műveletek leírását tartalmazza.
A transzmutáció lényege eszerint (az alkímiai tradíciónak megfelelően) egy olyan univerzális anyag előállítása, mely fizikai és spirituális értelemben is tökéletesíti a tökéletlent:
vagyis nem csak – és nem is elsősorban – aranycsinálásra való, de alkalmas lehet a beteg test
és lélek meggyógyítására, amint ezt a rózsakeresztes hagyomány szerint Christian Rosenkreuz oszlásnak nem induló holtteste is példázza. Az anyag kínzásában, megölésében és új
életre keltésében nem nehéz felismerni a Krisztus szenvedésére, kereszthalálára és feltámadására utaló szimbolikát. Ebben az értelemben tehát az alkímia nem más, mint az Isten által
hagyott nyomok kutatása, ugyanakkor a teremtés és a megváltás misztériumának megfejtésére tett kísérletek Maier szerint elítélendőek.
Végül Andreas Lybau (1555 k.–1616) Syntagmatis Arcanorum Chymicorum c. traktátusában kerít sort Melchior alkímia miséjének kivonatolására, ill. kommentálására. A misztikus
spekulációktól idegenkedő tudós hozzáállásának újszerűsége a misztikus spekulációktól való
idegenkedésben érhető tetten, amennyiben pusztán a kémiai eljárásokat írja le és értékeli, a
liturgikus részeket és a politikai tartalmakat figyelmen kívül hagyja.
A tanulmányok a már jól felvezetett primér szövegekhez nyújtanak elmélyült fogódzót. Az első ezek közül mindjárt egy tudományos kuriózum, Carl Gustav Jung Psychologie und Alchemie

2019. január

121

„

c. munkájának vonatkozó, Melchior miséjével foglalkozó része ugyanis itt olvasható először
magyarul, ezért semmiképpen sem túlzás – Melchior és Jung okán egyaránt – hiánypótlónak
nevezni a kiadványt. Az írás a svájci pszichológus sajátos szempontjai szerint értelmezett alkímiai források hosszabb sorozatába illeszkedik. A rövid biográfiai ismertetés után mindjárt
a latin szöveg és annak fordítása következik. Már a szövegközlésben is található néhány magyarázat, de a bővebb kommentár csak a szöveg után kezdődik. Alighanem az ismeretterjesztés szándékának köszönhető, hogy az eredetiben szereplő lábjegyzetek a főszövegbe kerülnek (még ha a fordításban benne is marad egy érvényét vesztett utalás a jegyzetapparátusra,
ld. 183). Ez összességében egy viszonylag olvasóbarát megoldást eredményez, ugyanakkor
a hivatkozások esetében némileg töredezetté teszi a szöveget, arról nem is beszélve, hogy
ennek következtében egy helyen kontaminálódni látszik Melchior és Jung mondanivalója.
„Ő most gyorsan társat keres, eljegyezne egy szüzet, hogy a jegyese a fürdőben foganjon meg,
mérsékelt tűzben. De a szűz nem fogan meg rögtön, csak akkor, ha sűrű ölelések közepette
csókolja” – Melchior himnuszparafrázisának e két mondata közé jelöletlenül ékelődik Jung
eredetileg lábjegyzetben közölt annotációja: „Alighanem a Sol (a Nap) keres magának párt a
nemzéshez, talán mézga formájában. A Sol és a Luna (Hold) közösülése a fürdőben az alkímia
egyik központi mitologémája, amelyet számos képi ábrázolás ünnepelt” (187).
És ha már a jegyzetapparátusról és fordításról esik szó, itt jegyeznénk meg: a szerkesztő
mellett vélhetőleg a kiadó érdeme is, hogy a gazdag jegyzetelést a kötet láb- és nem végjegyzetek formájában tartalmazza, az állandó lapozgatás tudniillik nagyon megnehezíti a követhetőséget – ugyanakkor az egyes versrészletek fordítóinak talán mégis szerencsésebb lett
volna önálló jegyzéket szentelni vagy a főszöveg adott pontján tüntetni föl a nevüket, nem
pedig tételenként adatolni a jegyzetapparátus terhére.
A kommentárban Jung elsőként azt emeli ki, hogy a mise végén az Ave Maria helyett az
Ave Praeclara szerepel. Ez szerinte a vízre és a tisztaságra utalna, és kapcsolatba hozható egy
olyan Mária-himnusszal, amelyet a későbbi tanulmányokban is előkerülő Albertus Magnus
középkori alkimistának is szoktak tulajdonítani. Melchior közli is e Mária-himnusz alkímiai
átiratát, Jung pedig fontos megjegyzésekkel segíti a homályos szöveg értelmezését, szinte
szavanként, de legalábbis kulcsfogalmanként felvázolva a lehetséges megfeleltetéseket.
A konklúzió egyértelműen az alkímiai mise keresztény vonatkozásai mellett teszi le a voksot:
„Habár Krisztust mint Lapist (követ) vagy medicinát (univerzális gyógyszert) sehol sem említi, a szöveg értelméből ez az azonosítás mégis elsöprő bizonyossággal következik” (192).
Hamvas Endre dolgozata elején velősen felvázolja Michael Maier életrajzát, kiemelve annak
két fő vonását: a Bázelben orvosnak tanult szerző megfordult Padovában, sőt, ott poeta laureatus lett. Hamvas szerint művei megértéséhez kulcsfontosságú ez a két terület, az alkímián
keresztül egyfajta univerzális, testi-lelki gyógyszer előállítására törekedett, miközben írásmódjában egyértelműen tetten érhető a költő. Az életrajznál fontosabb, így jóval részletesebb a művelődéstörténeti kontextus ismertetése. A fő kérdés az, hogy hogyan viszonyult
az alkímiával kapcsolatba hozható különféle eszmetörténeti irányzatokhoz, különösen a
hermetikus hagyományhoz Maier, és Hamvas arra a következetésre jut, hogy annak filozófiai-filológiai oldala hidegen hagyta, és abban inkább egyfajta tudománykoncepciót látott. A
dolgozat emellett részletekbe menően ismerteti, hogyan tekintett a szerző e hagyomány
középkori latin-arab vonalára, tisztázza a Paracelsushoz való viszonyát, és a rózsakeresz-

„

122

tiszatáj

tes mozgalom iránti lelkesedését és az őt emiatt érő vádakat is tárgyalja, miközben mindeme irányzatok és a vonatkozó fogalmak definíciós nehézségeit sem hallgatja el. Maier
egyik legfontosabb technikájának a metaforikus szövegalkotást tartja; a tanulmány végén
egy konkrét példán keresztül mutatja be, hogy ezt a görög mítoszok értelmezésében is meghatározónak tekinthetjük. Összességében alapos és szerteágazó képet kapunk nem csak Maier munkásságáról, de az annak hátteréül szolgáló hagyományról is.
Szorosan kapcsolódik az előző, a hagyományt Michael Maier szempontjából vizsgáló írásműhöz Keserű Bálint nagyívű tanulmánya, melyben a hangsúly immáron inkább magára a hagyományra esik. Az illusztrációkkal gazdagon ellátott alkímiai ősgalériák többek között azért
érdekesek, mert kijelölnek egyfajta kánont az alkimista filozófusok között. A Hamvasnál is
említett Rosarium philosophorumról és Turba philosophorumról is itt kapunk részletes képet,
ezekből a gyűjteményekből bontakozik ki az az alaplista, amely a legjelentősebb alkimistákat
tartalmazza, és amely különböző gyűjteményekben azután többféleképpen módosul. A dolgozat tulajdonképpen ezeket a változásokat dokumentálja néhány különösen fontos galériában, ami jól mutatja a kánonnak és magának a műfajnak a változásait is. Oswald Croll De signaturis internis rerum c. műve például azzal újítja meg a műfajt, hogy címlapján az egyes filozófusok mellett immár a nemzeteket is feltünteti, miközben a fő filozófusok közé felveszi az
angol Roger Bacont is. Ebből a perspektívából lesz érdekes Maier Symbolája, melynek címlapja is egy alkímiai galéria, azzal a radikális újítással, hogy Paracelsus helyett magát Melchiort szerepelteti. Ez nem csupán azért lesz érdekes, mert így a magyar Melchior elképesztően illusztris társaságban jelenik meg (mi pedig képet kaphatunk korabeli megítéléséről), hanem Maier Paracelsus iránti problémás viszonyát is jól jelzi. Ám még ennél is fontosabb a
dolgozat utolsó részében kifejtett gondolat, mely szerint ez a kötet egyértelműen dokumentálja, hogy az alkímiai kutatások fő területe a 16–17. századra Kelet-Közép-Európa lesz. Ezt
végül még Daniel Stolz von Stolzenberg és a Symbola nyomtatója, Lucas Jennins kiadványának, a Maier művére építő, de attól sok pontban eltérő, Paracelsust is rehabilitáló kötetnek a
felvillantásával is alátámasztja a dolgozat.
A kötet Szubjektív utószavát Szőcs Géza írta. A szokásos utószavaknál hosszabb és azoknál
valóban jóval szubjektívabb szöveg két részre osztható. Az első felében a vállalkozás 30 éves
hátterével ismerkedhetünk meg, beleértve nemcsak Szőcs egyéni sorsát, hanem a felügyelete
alatt az utóbbi évtizedekben kiadott műveket is. Ezeket a szövegeket egymás mellé helyezve
nehéz nem észrevenni azt a közös jellemzőt, hogy szinte mindegyik szerzőjének a sorsa így
vagy úgy, de tragikusra fordult. A szubjektív hangnemnek köszönhetően néha azt sem tudhatjuk biztosan, hogy amikor a társadalmi hierarchia szintjei közötti hullámvasútról, Fortuna
kerekéről, menekülésekről és küzdelmekről olvasunk (236), akkor még Melchiorról, Thomas
More-ról, Jacobus Palaeologusról és általában a kora újkorról vagy már a mai kontextusról
beszélünk.
Az írás második fele már hagyományosabb utószóként funkcionál, és a szövegek kiválasztása mögötti megfontolásokat és a jövőbeli kiadói terveket ismerteti. Kell-e mondani: utóbbiak megvalósulásában hálás olvasóként magunk is reménykedünk.

művészet

*

Elhangzott 2018. október 11-én, Miklosovits László kiállításának megnyitóján a Tiszatáj Galériában.

Az utolsó oldalon

SZÍV ERNŐ

A regény és az ujjam
Néhány napja a klubban találkoztam a fiatal íróval. Éppen azt bámultam, hogy a híres
színházmuzsikus hogyan zongorázik az egészen új, fehér hangszeren, amikor a fiatal
író, akinek a minap jelent meg a regénye, ha jól tudom, az első, és máris milyen kedves visszhanggal, odalépett hozzám, és megkérdezte, miért vágok ilyen fájdalmas képet a kuplédalocskák hallatán, hát hiszen ezek nem nagy fájdalmak, ezek csak pillangók, könnyű lebegésű kiskendők, karmesterpálcára tűzött bugyikák, amikkel bejelentik a testi, lelki békét és a könnyű ölelések igényét. Elmúlsz, mint a parfüm, nem? Igen,
mondtam a fiatal írónak, de nagyon fáj az ujjam. Itt, mutattam neki a mutatóujjamat, a
hegyén kirepedt, a téli hónapok alatt sokszor tesz ilyet a bőröm, mert ki nem állhatja
a fagyot, a hideg gomolygását, és különösen az ujjbegyen kellemetlen a repedés, ami,
jóllehet tűszúrásnál nem nagyobb, mégis úgy fáj, hogy kiül a kín az ember könnyáztatta, regény szántotta ábrázatára. És nem csak ez, hanem hogy az írás milyen fájdalom,
kisfiam! A munka! A gépelés, kérlek szépen. Mert jó, magyaráztam bölcsen, regény
írásakor, amikor belelendülünk, akár tucatnyi oldalt is leverünk egy délelőtt, hát
nem?, és ilyenkor én például sokat járok a csaphoz, és hideg vízzel hűtöm a két sajgó
mutatóujjamat. Tudjuk, a regény tönkreteszi a derekat, az ujjat és a legboldogabb
párkapcsolatra is ziláló hatással van. Ühüm, bólogatott a fiatal író, és úgy nézett rám,
mintha a Hold sötétebb feléről szónokoltam volna. De kérlek, miért nem használod a
többi ujjadat?, kérdezte aztán ártatlanul, mintegy mellékesen, és én szintúgy ártatlanul azt válaszoltam, hogy de hát én két ujjal gépelek. Így tudok, kisfiam. Így tanultam
meg, még az Erikával. Ajaj, de már éreztem, hogy baj van. Láttam, hogy a gyerekek
manapság úgy ülnek be az előadásra, hogy miközben folyamatosan a professzort nézik, aközben vakon fölgépelik maguknak az előadást, és egyúttal meg is szerkesztik.
A fiatal író is nyilván így írja az első regényét, én meg itt küszködöm a két szerencsétlen ujjammal, amiket dörzsölgetni, hűteni, tornáztatni kell, a legnagyobb fájdalmak
közepette írok meg nagy mulatozásokat, humoros, ironikus szituációt, feltámadást
vagy egy olyan szerelmi jelenetet, ami a legszemérmesebb, titokban képzelődő, templomjáró háziasszonyból is vadmacskát varázsol. Legalábbis, gondolom én. Most meg a
fiatal író nézett úgy, mintha fájna neki. Két ujjal gépelni? Két ujjal szántani a fikció
szentséges szántóföldjén?! Na, nem. Hogy ő ezt nem hiheti, nem is hiszi. És tényleg
nem hitte el. Magamra hagyott, mint egy felesleges kabátkát. Én meg azért észrevettem, hogy az est folyamán, miközben ide-oda szálltak a kuplék pillangói, többször a
fájó ujjamra téved a tekintete. És ilyenkor, mint aki valami érthetetlent, valami felháborítót, valami végletesen irracionálist lát, megcsóválja a szép, ősz hajszálaktól mentes, okos fejét.

IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

az Emberi Erőforrások Minisztériuma
és a Nemzeti Kulturális Alap támogatásával.

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
SINKOVICS BALÁZS korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu
Online változat: tiszatajonline.hu
Szerkesztőség: 6720 Roosevelt tér 10–11. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

ÜDVÖZLET

