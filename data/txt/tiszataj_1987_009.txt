Főszerkesztő
KAPOSI MÁRTON

Főszerkesztő-helyettes
LENGYEL ANDRÁS
A szerkesztőbizottság elnöke
TÓTH BÉLA
A szerkesztőbizottság tagjai
Berényi Bogáta, Besenyi Sándor, Borvendég Béla, Csatári Dániel,
Kaposi Márton, Szentpéteri István
A szerkesztőség tagjai
Csatári Dániel, Nikolényi István, Szabó Tibor,
Tóth Béla, Zsoldos Sándor

'á
í

Tartalom
XLI. ÉVFOLYAM, 9. SZÁM
1937. SZEPTEMBER
LADIK KATALIN versei: Álom zúzott gyümölcsön;
Nem édes, nem is fáj az ébredés; Zúzmarába öltözött
szárnyakkal; Ökörnyál; Szentivánéji álom; Csont
előtt virradat
VERESS GERZSON versei: Az elfuserált piramis; Aleghetedik évszak
KERÉK IMRE versei: Mintha nem lenne semmi ok;
Apollinaire-változatok; öböl madárral; Decemberi alkony
.;......,....
...........;..............
KONCZEK JÓZSEF versei: A fa és a hajó; A jázminbolygó
ANKERL GÉZA: Az oszlop (elbeszélés)
BERKOVITS GYÖRGY: A barátom regénye (regényrészlet)
BELÁNYI GYÖRGY versei: Az éjszaka szobái; A világ ágán; Mintha mégis; Jobb is
LABANCZ GYULA versei: Életjel; Nem tesz munkanélkülivé
MÁRVÁNYI PÉTER: „Én hiszek abban, hogy fölfelé
megyek." Beszélgetés Bari Károllyal

3
4
6
8
9
13
23
25
27

ÖRÖKSÉG
SZŰRÖS MÁTYÁS: Ópusztaszeri köszöntő

40

TANULMÁNY
TAKÁCS IMRE: Néhány szó a jeltisztaságról és a jövőért váló jelenkoriságunk értelmezéséről
45
ZSOLDOS SÁNDOR: Az Éden vermei. Dobai Péter költészetéről
„ . . . . V . . . , „ . . . . . . . . . . . . . 48
HAZAI TÜKÖR
Szegedi műhelyek
DOMONKOS LÁSZLÓ: Lélekmentő szolgálatban. Beszélgetés Farkasinszky Térézzél
55

ESZMECSERE
AGÁRDI PÉTER: A Magyar Kommunista Párt és a
Szociáldemokrata Párt irodalompolitikája 1945—1948.
Standeisky Éva tanulmányáról
66
MŰVÉSZET
BODRI FERENC: Képzőművészeti krónika

74

KELET-EURÓPAI TÜKÖR
LIPCSEY ILDIKÓ: A román kommunista párt a nemzetiségi kérdésről (1921—1945)
79
KRITIKA
TROGMAYER OTTÓ: Erdély története I. kötet. 1.
A kezdetektől a honfoglalásig
KORDÉ ZOLTÁN: Erdély története I. kötet. 2. A honfoglalástól 1606-ig
IFJ. BARTA JÁNOS: Erdély története II. kötet
RUSZOLY JÓZSEF: Erdély története III. kötet

99
103
107
111

ILLUSZTRÁCIÓ
Szenti Ernő grafikái a 44., 54., 73., 78. oldalon.
A műmelléklet I—IV. oldalán Takács Imre faszobrai.

A Csongrád Megyei Tanács lapja. Kiadja a Csongrád Megyei Lapkiadó Vállalat.
Felelős kiadó: Kispál Antal — 87-3216 — Szegedi Nyomda — Felelős vezető:
Surányi Tibor igazgató. :
Szerkesztőség: Szeged, Tanácsköztársaság útja 10. — Táviratcím: Tiszatáj Szeged,
Sajtóház. Telefon: 12r'570. Postafiók: 153. Terjeszti a Magyar Posta. Előfizethető
bármely hírlapkézbesítő postahivatalnál, a posta hírlapüzleteiben és;a Hírlapelőfizetési és Lapellátási Irodánál (HELIR), Budapest V., József nádor tér 1. — 1900,
közvetlenül vagy postautalványon, valamint átutalással a HELIR 215-96-162 pénzforgalmi jelzőszámra. Egyes szám ára: 16 Ft. Előfizetési díj negyedévre: 48, fél
évre 96, egy évre 192 forint.
Kéziratot nem őrzünk meg és nem küldünk vissza.
ISSN 0133 1167

LADIK KATALIN

Álom zúzott gyümölcsön
Kéken, hosszan zuhantam.
Mintha felhőt öleltem volna át
kétségbeesetten, szájamba csapódó
kihűlt madarakat ropogtattam, tüdőmbe
az alattam sistergő
hegygerinc,
gyönyört söpört belém a jeges szél,
s zuhantam némán, boldogan,
zúzott gyümölcs
égi abroszon.

havazott

Nem édes, nem is fáj az ébredés
Felsebzett vállán
A létra húsába fúródik.
Már nem felhő, nem hegy.
Szaga erősödik.
Felhasított, süvítő ég alatt
Pléhkrisztust
cipel.

Zúzmarába öltözött szárnyakkal
A befagyott tóban csapkod.
Két szemgolyója
Véres nádszálon csillog.

Ökörnyál
Egy nagy szeg van a holdban
Az tartja fenn a faágon.
Ejtőernyős
hattyú.
100

Szentivánéji álom
Sápadt arcán véres maszk,
Rovarok lepték el az égboltot.
Kiissza saját tükörképét a mocsárból.

Csont előtt virradat
Hideg késsel kettészeli a látóhatárt.
Fakul, vékonyul a seb az égen.
Az átok rég
beteljesült:
Az utolsó férfi is meghalt, az asszonyok
megöregedtek.
Nincs éjszaka és nincs nappal — örök szürkület
van.
Egy didergő madárijesztő virraszt az égen.

VERESS GERZSON

Az elfuserált piramis
Kányádi Sándornak
Anyát, hont, nyelvet, arcot,
nemzedéket
— édes béklyót? billogként viselt éket? —
mást-másmilyent
már nem
választhatok.
Glaciális históriánkban

én így vagyok

konok.

Nem perelem vissza a múltat,
s nem ragozgatom jövő időben
a fényárban fényükvesztett
igéket:
édes béklyót? billogként viselt éket?
Köröttem hősök futnak meg a bronzból,
márványból,
fából...
A történelem menekül
magából.
A jelent kérem számon
magamon:
a részesek-részvényesek
jogán.
Mert gránátalma függ a körtefán.
Fejünk, fejed, fejem — szívünk
fölött,
s a táj,
a szunnyadásba öltözött,
húnyász,
még retteg kiharsogni a tavasz
rügypattanásig
feszült
himnuszát.

%

Mekkora egy korszak fesztávolsága,
meddig lapít még Fáráónia?
Meddig, hogy minden
kardalt-éneket
egyszólamúvá kell hangolnia?
E jelent kérem számon
a részesek-részvényesek

magamon:
jogán.

Ládd: gránátalma érik körtefán!
...Csak fájsz nekem, hasonult nemzedékem,
s magam is sajgók, amiért nem vádlók,
amiért értetek föltörpülök
egy-egy versben, s tőlük
leóriáslok.

A léghetedik évszak
Szakács Enikőnek
Kiáltlak! — madárakna robban:
az ég csupa csőkarepesz.
Szerelmünket
kibiztosítom:
véghelyzetek évada ez...
A csőre töltött
puska-létben
felhúzott kakasú idő
sor(s)olt mellém a szenvedésben,
s ládd, iker-végzetünk
kinő,
kitüntet kölcsönös sebekkel
e csókbogáncsos
itt-velem,
búvunk dideregni egymásba
meddig-idejű
teleken
s szakadt
oroszlán(?)körmeimet
élesítném érdes falon:
kettőnk egymásnak megtörténte
már kötelező hatalom.
Józan életűvé szerettél!
— s vagyok diadalittasan,
felcsillantottad: egy igének
végtelen ragozása van,
s hogy kristályrácsaink izzása
leg-eken túl fokozható...
— dereng a bennső szemhatáron
a negyedik dimenzió:
Aláaknázott tájamon jársz.
Életveszélyes itt, velem.
Ez már a leghetedik évszak:
harmincon túl a szerelem.
100

KERÉK IMRE

Mintha nem lenne semmi ok
Jó volna kicsit játszani,
a sodrásban megállani
legalább pillanatra csak,
hallgatni fűneszt, madarat,
míg elforog velünk a föld:
kizökkenteni az időt,
mintha nem lenne semmi ok
rágondolni, hogy meghalok,
mintha lehetnék boldog is,
egyszerű, mint az ég, a víz,
az öntudatlan állatok;
magamat elengedni, hogy
ne csak a tények, részletek —
járja át minden sejtemet
a befoghatatlan
egész,
élet helyett a létezés;
de nem lehet, hát nem lehet,
pörgők tova, mint a kövek
örvénylő folyó fenekén,
hová álig jut el a fény.

Apollinaire-változatok
Letéptem ezt a hangaszálat
Egy ravatal az őszi táj
Görnyedő vén fák
zsolozsmáznák
Gyöngypermeteg
eső szitál
E-földön többé sose látlak
Kilobbanó
kikerics-lángok
Csörgő
rézfillér-levelek
Varjúcsapat kár-kár-ja szállong
A fakósárga domb felett
ó idő szaga hangaszálák
Lombtalan ágán a Te jutnák
Dideregnek a csillagok
Árva kóró a szélbe sóhajt
A földet belepi a hó majd
És várlak téged tudhatod

100

Öböl madárral
Egry képére
szétnyitott-kagyló-álákú
part páros karéja mögött
két domb egymásba
lüktet
vitorlát bont a fény
a tó rángó
izomkötegei
partnak
feszülnek
nádizenéből
suhogó
sás közül figyel egy madár
karcsú törékeny alig látod
parányi pont a mérhetetlen
mindenség erővonalai közt
mégis e gyönyörű
színjáték érte van csupán
féllábon áll
szűri szemén át
a lélegző világot

Decemberi alkony
A hó alatt megroskad a pőre fák
ezernyi gallya. Varjak:
elátkozott
lelkek keringenek
suhogva,
kósza haduk feketéll a parkok
fehér bundájú bokrai,
zúzlepett
virágcsontvázák
gyér szövevénye
közt,
egy-egy felszáll a hősi emlékmű tetejére, tipegve
szétnéz.
Fagyott harangszó bukdos a háztetők
között. Kémények
orgonasípjain
mélyhangú dallam száll magasba,
durva decemberi szél zenéje.
Hamuszín égből hull, szakad egyre csak,
sudár fenyők tűlombozatán
megül.
Utcai lámpák
fénykörében
mintha libegne ezernyi lepke.
100

A hókoloncos úton a gépkocsik
zihálva.nyögnék, meg-megákad,
forog
egyhelyben a kerék, motor bőg,
bömböl, akár a verembe hullt vad.
Eltévedt kóbor eb szimatolva fut
a járdán, villanyoszlop előtt megáll,
lábát emelinti, vizel, majd
usgyi, eliszkol a vaksötétben.

KONCZEK JÓZSEF

A fa és a hajó
Gallyait a víz alá meríti,
göcsörtös ágból, mintha tenyér —
ott áll a fa, talpán túl leérő
ősmajom-kezekkel,
s nyög. Hallom a hídig.
ő pedig hagyja, hogy ága, mint az elnehezült élet,
társa lehessen a hullámok csobbanó
rendszerének.
Végetér
a nap.
Elcsobognak a fények.
Elzsivajog a zsivaj.
Elcsikordül az üvegcserép a murvakavicson.
S amint öble nő a lassú hajó torokmély
hangjelének,
úgy komólyítja magát, úgy gomolyog, mintha fészket
panaszkodna magának a hang,
mint tollászkodó bőség,
mely szárnyas, mint a lomb.
Így alkotják együtt az

alkonyatot.

S én érző őre vagyok minden résznek.
Ügye, magából és másból minden így teremt
(S mint égy kozmosz-kutya
ugatása,
annyi minden hullik át a végetérhetetlen

100

egészet?
zuhanásba...)

A jázminbolygó
Éjjel-nappal virágzik a jázmin.
Illatával eltakarja lábujjhegyig
önmagát,
magán túl a kerítést, a fölszáladott
zöldbab
indáját, a kacsacsőrformájú
babvirágok
gyenge csokrát, s lenn a frissen lobbant
csipkés szélű mezei csalán
leveleit. Virágzik a jázmin.
S mint valami új bolygó, ha fordul,
surrog maga körül, zajdül, formálja
magát,
gömbölyödik, s lehet, nem is tudja,
milyen törvény cselekszi vele,
hogy éjjel-nappál virágzik és mindent,
amit elér, magával ragad,
s elborít mindent az illatával.
...Éjjel-nappál
virágzik a jázmin,
szinte sóhajt, amint arcom éri,
mert amint járkálok,
láthatatlan
hatol belé arcom, mintha vajba
gyermek ökle nyomódnék, így őriz
üres helyet, amíg tovább lépek,
s mint valami álagútszerű sáp,
húzódik a gömbölyű
illatban...

ANKERL GÉZA

Az oszlop
Kiss Vincze kőművesmester huszonöt éve dolgozott a szakmában. Fiatalon,
míg betört, alig lehetett a szavát hallani. Később se lett bőbeszédű, és a szamárlétrán se sietett felfelé. Tízévi segédmunka után lett betanult kőműves,
s csak nemrég önálló művezető.
A munkát aznap reggel se kezdte másképp, mint évek óta. Különben se
történt semmi különös, csak valahogy a kedve nem volt az a rég szorgalmas,
stabil, beletörődős. Isten tudja, miért. Aztán úgy tíz óra tájt eszébe jutott egy
beszélgetés az előző délutánról, s az motoszkált a fejében.
Régi kedves időtöltése volt, hogy szép vasárnap délutánokon, estefelé a
meccs után, valamelyik szomszédjával mászkált a városban, s betért egy-egy
fröccsre. Ilyenkor itt is, ott is megálltak egy-egy ház előtt. Rámutatott, s csak
annyit mondott: ezt is én csináltam. Tegnap indult először az új lakóval, aki
vagy két hete költözött föléjük, erre a kis terepszemlére, s mikor a sarokhoz
értek, újra elkezdte mondókáját, mint máskor.
100

— Látja ezt az ötemeleteset ott. Ezt is én raktam ide. Karay, a szabó ilyenkor meg szokta ropogtatni a hátát, s végigmérte az építményt párkánytól a
járdáig, még ha mindennap arra járt is, s aztán kis idő múlva előre nézett és
hümmögve bólintott. De ez az új csak rápillantott úgy félvállról és mosolyogva
mondta:
— Már hogy rakta volna maga? A mérnök, az építész és istentudja, milyen nagyobb pénzes hatalmasságok emelték. Higgye el Kiss, maga csak az idéjét töltötte, hogy kapjon kenyeret.
Akár kötődve, akár rosszkedvből, akár pedig az igaz szó kedvéért beszélt így, megszúrta a szokatlan szó, mint a fullánk, s több szó alig jött ki a
száján. Most is háborgatta még az agyát, mikor a terven éppen az oszlop helyét méregette.
Ott állt már a bódé ajtajában a két tömzsi olasz, apró szicíliaiak, várták
az ukászt, hogy az oszlopot kitűzzék. Míg ő nem szólt, meg se mozdulhattak: a
munkagödörnek se a mélységét, se a szélességét, de még a helyét se tudták.
Erre a gondolatra Vincze mestert némi bizsergés fogta el, és szerette volna, ha
most itt lenne az az új lakó. Megint a rajzra hajolt. Pontosan kellett mérni,
s néha a beírt méret sem egyezett. Ettől a tervrajztól azonban valami undort
érzett és visszahőkölt, hivatalokban is elő szokott ez fordulni a bosszantóbb
aktáknál. Ez az oszlop régen bökte a szemét, mindjárt, mikor a terveket átvette. Meg is említette a nyurga mérnöknek, aki a részvénytársaságtól éppen
erre csellengett, de az a rajzra alighogy ránézett, meg se várva mondandója
végét, már kész volt a válasszal: úgy csinálja pontosan, ahogy a rajzon van.
Nem is tudhatta, mi bántotta az ő arányérzékét. Pedig annál az oszlopnál
valami nem volt rendben. Egyik fele más volt, mint a másik, és olyan közel
volt a falhoz, hogy szinte hozzásimult. A tövében meg olyan karcsú volt, mint
egy őzláb. Épp múlt évben a Confédérationnál volt egy ilyen alaprajz, s akkor is az oszlop majdnem középen volt, épp a fal alatt. Az ember ezt mind
tudja, s még sincs joga kijavítani — zsörtölődött magában, s úgy fel is dühödött, hogy csak na. Hát hiába szívta ő huszonöt éve az épülő házak mészporát majd' minden áldott nap. De különben ki tudja őt megakadályozni abban, hogy valamin változtasson. Valamit, amit egész biztosan tud, hiszen
nem először látott.
Körülnézett. Az olaszok türelmesen támogatták az ajtófélfát, ahonnan a
világosság bejött. Az egyik ásított, a másiknak is csak félig voltak nyitva szemei, mint a tollászkodó tyúknak. Nem bántotta őket ez a kis pihenő. A rajzról a méretek idegesen néztek rá, remegtek a nagy sietségtől, amiben készültek. Kiss Vincze nyugodt, vaskos kezét melléjük fektette, aztán vastag ceruzájával rájuk mászott, áthúzta őket — miket ott fenn a hivatalban kottáknak
becéznek —, és föléjük írta az újakat úgy elterpeszkedve, hogy még az Űristen se tudta volna elmozdítani azokat. Minthogy pedig számot szám szül, hogy
egymással megbékéljenek, más számokat is újakkal kellett helyettesíteni. Hogy
azokat a vézna, fekete számokat ott fenn hogyan szülték, nem tudta, de nem
is érdekelte túlságosan, ő az övéit összeadással és kivonással számította ki, s
ezek stimmeltek keresztül-kasul.
Persze mindjárt tudta, hogy mégis merész dolgot művelt, esküvője óta
talán a legmerészebbet. De legalább majd megtudják ott fent is, mit ér a
„tapasztalás".
— Ez itt rossz volt, mondta az olaszoknak csak úgy magyarázatképpen;
de mikor azok bamba arcán a figyelem legkisebb jelét se találta — az egyik
100

épp fütyürészni kezdett, s a másik sem mutatott hajlandóságot, hogy örömében, tettében és felelősségében osztozzon, igaz őket nem is ezért fizették —,
nem folytatta, hanem csak rájuk rivallt:
— Mit érdekel az titeket! De nem is értetek hozzá! Eridjetek a dolgotokra!
Itt a rajz! Neki! Mehettek vele, most már rendben van!
Hazafelé Kiss Vincze azon kapta magát, hogy fütyörészik. A Kartongyárnál meg a kitóduló lányok felé is kacsintott, a könyvesbolt ablakában pedig
megakadt a szeme egy szakkönyvön, és elhatározta, hogy egyszer majd bemegy, s megkérdi az árát. A nagy elégedettség azonban estére, a konyhalámpa
megszokott sárga fényénél valahogy elpárolgott. Az asztalnál valami belső szédelgés fogta el, valami bizonytalanság, mint mikor az ember nem találja a
lépcsőházi karfát. Vacsoránál rámordult a gyerekekre, s az ágyban csak kerülgette az álom, de nem tudta végleg elnyomni, pedig máskor hamar elaludt
még a legnagyobb perpatvarok után is. Az asszonynak nem szólt az egészről
semmit, hiszen az úgyse értett az ilyesmihez. Aztán úgy alkudott meg magával,
hogy a gödör még úgyse mély, és holnap másíthat rajta, ha éppen akarja.
Reggel a két olasszal futott össze először. Velük aztán igazán nem ásatta
újra a gödröt — s különben is miért tette volna, mikor az a jó helyén van,
jobban, mint ahogy ott fenn kijelölték.
A gépesítés óta az építkezés gyorsan haladt, s a másik héten már egy emeletet is húztak rá, s az oszlopokat ki is zsaluzták. Tetejükön vígan gurigáztak
a munkások tele talicskákkal. Kiss Vincze újra jókat aludt, s olyan széles kedve volt, hogy az asszony azt hitte, valami turpisság van a dologban, vagyis az
embere félrejár.
Egy hónap múlva egyik délután újra kijött a részvénytársaságtól a nyurga, szemüveges mérnök, s összemászkálta az épületet. A tervekért befutott a
barakkba, aztán a colstokért meg újra a tervekért.
— Hű, Vincze bácsi, nem értem ezt egészen, nincs az az oszlop, a B 6-os
rossz helyen? — kérdezte.
— Nem hiszem — mondta ő, és oda se nézett.
De az a bizonyos csak nem nyugodott. Sokáig futkosott még fel-alá, és az
egyik munkás mondta, hogy mielőtt elment, még őt kereste.
A következő napokban megint nem történt semmi, de szombat_reggel, mikor senki se volt az építkezésen — s ennek utólag örült —,. behívták. Egy
egész kis konzílium volt együtt. Mérnökök különböző helyekről, fontoskodó
technikusok, akiket körülcsipogott néhány rajzoló.
— Hű! Még szerencse, hogy észrevette — mondta a szemüvegesnek egyik
kollégája —, s hogy az utolsó két héten a másik épületszárnyon dolgoztak.
— De hát hogy mérte így el magát Vincze bácsi? — mondta a plénum
előtt a szemüveges leereszkedő, ünnepélyes hangon.
— Nem mértem én el magamat, kérem!
— De hát nézze, két méterrel van odébb!
— Én mértem oda a fal alá.
— De hát ki mondta ezt magának? Ki adott utasítást? Megkapta a terveket? — mondta idegesen a főmérnök. Legyintett és a választ be se várta.
— Hogy jutott magának eszébe, csak úgy a saját szakállára! De ilyet
még sohasem művelt! — sajnálkozott a statikus, aki már régen volt a vállalatnál. Akkor egy másik ismeretlen odébbragadta az egész társaságot, s vége
is volt a kihallgatásnak. Oda már nem hívták, ő meg nem ment utánuk, hogy
védje magát. Már csak szófoszlányokat hallott.
100

— Mekkora blamázs! — mondta egy technikus a többiekhez fordulva, de
rá se hederítettek. Egy másik, egy idősebb mérnökféle hangosan szólt oda a
kollégáinak, akik már mind a tervek hátlapján logarléccel babráltak:
— Nem maradhat ez így?
De alig figyelt rá valaki, s a nyurga meg is rótta megjegyzéséért a szemüvegje mögül.
A számok, a fi-k és az F vasak csak úgy röpködtek. Csak egy szó tudott
rendet tartani a hangzavarban, ami újra meg újra ismétlődött: többletköltségek!
Délre mindennek vége volt. A rákövetkező vasárnap meccs se volt, és a
nap végtelenbe nyúlott. De a hétfő és a kedd se hozott semmit. Talán a többletköltségek? — fordult meg a fejében. Még sincs elég pénzük hozzá, hogy
lebontsák az oszlopot, meg ami rajta áll. ő élt a megszokott módon, csak éjszaka többet forgolódott. S a részvénytársaságnál pedig telefonáltak, sürögtek
és intézkedtek. Az ő oszlopa mindennap szóba került. Tárgyaltak. Kiadásokat
és kompetenciákat igyekeztek egymás vállára hárítani. A hatalmasok kicsiknek
mutatkoztak — ki-ki behúzta a vállát —, de ahol a részvénytársaság valamit
nem vállalt, kisegítette az építtető — követelt és ígért —, s ahol mindketten
csődöt mondtak, ott a biztosító nyitotta ki pénztárcáját a maradék költségek
fedezésére, ez a Société Anonyme-nál is személytelenebb szörny.
Kiss Vincze ezalatt még szótlanabb lett a munkahelyén, és este szorongva
gubbasztott a vackában. Biztos volt benne, hogy ott fenn az ő büntetését forralják; minél később éri el, annál súlyosabb lesz.
Mikor a költségek el voltak osztva mind egy szálig, eljöttek újra. Nem
hoztak magukkal semmit. Egy vastag gumival kiradírozták Kiss Vincze számait, aminek csak az árka maradt meg. Az oszlopot még Kiss Vincze állította
az olaszokkal, kik közben megszaporodtak, arra a helyre, hová az a nyurga
szemüveges, az ő főnöke vagy tudj' Isten, ki szánta. S mert akkorra lett elég
fedezet is, még igazán bosszút sem álltak rajta. Egyszerűen elküldték nyugdíjba, hisz eleget szolgálta a részvénytársaságot.
ö értett a szóból. Következő ősszel visszaköltözött falura, ahonnan valamikor felkerült. Az asszony morgott is érte, nem tudta, miért kell menniök; de
viszont, mit tartozik az már rá, ha az embernek van valami regénye.
A városba be se ment többet — ha csak nem hívták valahová kemencét
rakni, ott ült az állomáspadon az öregekkel. Kérdezgette az utasokat, hogy
megvan-e még a Nagyáruház, s nincs-e repedés a falán. Sokan furcsán néztek rá, mások tréfálkozásnak vették és mosolyogtak.
Pedig nem volt rajta mit mosolyogni. Egy oszlop lent a pincében rossz helyen állt. Megmondta az az ősz mérnök is, hogy hagyják a helyén — csak ő is
félt a kollégáitól és nem mert mellette kiállni...
így van a z . . . , s ki tudja azt elfelejteni, ha valamit alkotott, még ha csak
egy oszlopról is van szó.

100

BERKOVTTS GYÖRGY

A barátom regénye*
Boroczkó Tamás — Ckó, így becézem, a . . . czkó-ból származtathatóan —,
a barátom, huszonhét éves, nőtlen, „mert sok baj van a nőkkel, Győző, öregfej", szokta mondogatni nekem, ha idétlenkedik és sokszor idétlenkedik. 1969
október elején, egy kora reggel, félálmában, mintha — mintha, tehát nem biztos — ilyesmit motyogott volna: „ . . . m o s t , most azonnal f e l h í v n i . . . Esztert . . . és elmondani n e k i . . . amit még soha senkinek..." így, ilyen szenvelgően kezdődött Ckónak az az októberi napja. A barátom mentségére, csupán
félálmában kezdődött így és állítólag — tehát csak állítólag.
A félálom, a félálmok reggel, rendszeresen negyed hétkor látogatták meg
Ckót, aki a hallban aludt. Tudniillik pontosan negyed hétkor cihelődött fel
Gizella nagymama a belső szobában, kibotorkált a sötét halion, pontosabban az
előszoba után következő, a helyiségek előterét alkotó, ablaktalan szobafélén át
a vécébe — . . . zubogott. . . . —, visszabotorkált a sötét halion át a fürdőszobába, minduntalan beleütközött valamibe — . . . ütődött . . . koppant . . . .
folyt . . . csobogott . . . —, ismét a sötét halion botorkált át a szobájába, a belsőbe — . . . recsegett . . . —, újra kicsoszogott a sötét halion keresztül — . . .
nyikorgott . . . — a konyhába — . . . kattant . . . csörömpölt . . . csörgött . . .
csorgott . . . —, hogy elkészítse a reggelit.
Ckó edzett volt, nem riadt fel, nem, hanem először háromnegyed, igen,
körülbelül csak háromnegyed álomba zuhant.
Felkelt Menyhért apa is az erkélyes szobában, elindult a sötét halion át a
vécébe, majd a fürdőszobába, aztán a sötét halion át vissza az erkélyes szobába — minduntalan beleütközött valamibe, a régi parketta recsegett, s a többi.
A barátomat akkor már nem háromnegyed, hanem félálmok kerülgették.
Kibújt az ágyból Ibolya anyu is az erkélyes szobában, megtette ugyanazokat az utakat, ugyanazokba az irányokba, mint a férje és az anyja — .
zubogott . . . ütődött . . . koppant . . . folyt . . . csobogott . . . nyikorgott . . . kattant . .. csörömpölt . . . csörgött . . . csorgott . . .
Ckó most már csaknem felriadt, de még sikerült megőriznie úgy egy kis
negyedálmot, igen, kábé negyedálmodott, ha jól számolok visszafelé.
A barátom éppen azt félálmodta — mert maradjunk csak a félálmoknál
—, hogy Eszternek hajtogatja: „ . . . szeretlek... és akár ma az oltár elé vezetnélek..."'
Ckónak ezek a félálmai rövid ideig tartottak, mivel hamarosan felgyulladt
a villany a hallban, s Menyhért apa letelepedett reggelizni a hall közepén álló asztalhoz, amelyet kerülgetni kellett, s amely világoskék színű, nyolcszemélyesre is kihúzható, ügyesen célszerű asztal volt. Menyhért apa természetesen
a helyére, az asztalfőre telepedett és társalogni kezdett. Ckó félálma nyomban elröppent, mint egy madár, s teljesen felébredt.
— Nincs rossz dolga egy ilyen fiatalembernek manapság — jelentette ki
Menyhért apa, és feltörte a lágytojást.
De a barátom befordult a fal felé, úgy tett mintha aludna. Mindenesetre
* Részlet egy regényből.
100

azon igyekezett, hogy felidézze újból Esztert — „valódi nyúlánk... klassz, hogy
olyan fiús . . . még sincs nála lányosabb . .
Ckó egészen a falhoz tapadt, ugyanis, ugyanis azt el kell árulnom, hogy
a pirosas mintázatú huzattal kárpitozott rekamiéja, pontosabban ágydíványa
és az asztalfő közötti távolság, történetesen, egy méter húsz centire rúgott,
hozzávetőleg, ezt a távolságot viszont kitöltötte a szék, a négy világoskék
színű, kárpitozás nélküli szék közül az egyik, Menyhért apa széke, s mivel a
fekvő barátom feje éppen ennek a széknek a vonalában és ülőkéjének magasságában pihent a párnán, így bátran mondhatni, hogy Menyhért apa széken nyugvó hátsó felétől néhány centiméter választotta el Ckó fejét a párnán, pontosabban választotta volna el, ha nem tapad a falhoz.
— Veled szót váltani... tőled megtudni valamit... ugyan . . . — és Menyhért apa beleszürcsölt a teába.
Ckó magában ismételgette: „Eszter... mennyire kedves . . . milyen kis
természetes . . . ugra-bugra lány . . . "
Megtörtént, úgy hébe-hóba, hogy ilyenkor, miközben Menyhért apa reggelizett, s hátsó fele néhány centire nyugodott a barátom párnán pihenő fejétől, a paplan alatt Ckó egy hölgyet rejtegetett. Elaludtak, s arra ébredtek,
hogy már késő, felkelt a család.
— Ha valaki á-t mond, te biztos azt mondod, hogy b é . . . ellentmondani,
azt tudsz... azt tudtok — és Menyhért apa paprikás szalámit tett a szájába.
A barátom Eszterrel foglalatoskodott — „ . . . hű, micsoda naiv kislány . . .
tiszta lelkű . . . teljesen romlatlan . . . kedves, kedves . . . "
Hihetetlen, hogy soha nem fedezték fel a Ckó takarója alatt bujkáló hölgyeket abban a legendás hallban. No persze, a hall félhomályba burkolózott,
mert az öt villanykörtés csillárnak, csak az egyik, a középső égőjét gyújtották fel ilyenkor reggel. S amikor Menyhért apa eltávozott, Ibolya anyu vásárolni ment, Gizella nagymama a konyhában sertepertélt, Ckó a fürdőszobába
csempészte a hölgyet, hogy villámgyorsan öltözzék fel, addig ő maga a fürdőszobaajtó előtt strázsált, de fogalma sem volt, mit is csinálna, ha a nagyanyja
történetesen, be akart volna nyitni a fürdőszobába. Aztán egy óvatlan pillanatban a barátom kimenekítette a nőt az előszobába, onnan a lépcsőházba,
ez már gyerekjátéknak bizonyult, hiszen Gizella nagymama érzékelő szervei,
koruknál fogva, már csak vénasszonyosan működtek.
— Nemcsak a hibákat kell észrevenni, a hibák kijavításában is részt kell
venni — és Menyhért apa dzsemet kent a vajas kenyérre.
A barátom egyre csak Esztert képzelte maga elé — „ . .. ez f o g s o r . . . ez
fogsor... Eszter fogsora . . . "
Ckó második nagy szerelme, Gránát Rózsi — Zsizsi, beceneve a . . . zsi
megkettőzéséből keletkezett —, ahelyett, hogy remegett volna a paplan alatt,
mint a kocsonya, majd megpukkadt a hangtalan röhögéstől, legszívesebben belecsípett volna Menyhért apa hátsó felébe, amely, mint tudjuk, néhány centire nyugodott tőle a széken. A barátomról csurgott a verejték, hogy az a félnótás, gyépés Zsizsi még elárulja magát.
— Aki többet tanul, az többet tud, aki többet tud, az többet keres, aki
többet keres, az jobban él, aki jobban él, az boldogabb ember... általában
így van, mert a tények ezt bizonyítják... de nálad minden a feje tetejére
á l l . . . minden fordítva van — és Menyhért apa, végre, végre, eloltotta a
villanyt, mert eltávozott.
Ckó első nagy szerelme, Boga Judit is — Jut, a . . . d i . . . elhagyásából jött
100

létre, —, mintha elfelejtett volna egyszer időben távozni a barátom ágyából,
de meg vagyok arról győződve, hogy Jut nem viselkedett olyan felelőtlenül,
mint Zsizsi, bár mit tudom én, érte sem tenném tűzbe a kezem.
Amikor a barátom egyedül maradt az ismét sötét és csendes hallban,
megint félálomba zuhant, s állítólag — tehát csak állítólag — újra megjelent
előtte Eszter „ . . . el kellene Eszterhez rohanni... igen . . . s megmutatni a
gyerekkori fotóimat... és elmesélni..." Ckó egyre csak félálmodott, és mintha — mintha, tehát nem biztos — ezt motyogta volna: „ . . . A gyerekkori fényképeimet együtt nézegethetnénk . . . Eszterrel... ahogy sütkérezek . . . hófehér,
finom, csipkés pólyában, Miki-egeres díszítésű mélykocsiban... a fekete-fehér
kockás kövezetű nagy teraszon, amely virágoskertre és terebélyes cseresznyefára n é z . . . Belátni nem lehet a szekerektől kátyús orosházi utcáról... Békésen szunyókálok, egy hónapos vagyok . . . látod, Eszter . . . 1942 júniusát írj á k . . . hirtelen felsírok . . . legalábbis a családi legenda szerint... amikor az
apám fölémhajol... ,Hamarosan hazajövök, kisfiam'... bizonyára ezt suttogja,
s megcsókol... Menyhért apa elegáns . . . világosszürke, nyárias, finom, könynyű ruhában, fehér ingben, enyhén csíkozott bordó nyakkendőben, egy hivalkodó hajóbőrönddel, meg egy ócska hátizsákkal bevonulni készül... a búcsúzkodásnak nem akar vége szakadni... Menyhért apa mindig visszaül és rágyújt egy utolsó cigarettára, Memphisre... Ibolya anyu, Gizella nagymama,
Margit nagynéni, Lajos nagybácsi beszélnek, beszélnek összevissza... én ordítok, állítólag. .. egyszer csak mély csönd l e s z . . . mindenki szótlanul ül a fehér fonott karosszékekben... én elalszom . . . bizony, Eszter . . . Menyhért apa
felugrik, de már lekéste a vonatot, taxival kell útnak indulnia..."'
Másfél évvel később, Tomi kedvenc helyén üldögélt, a Blüthner, páncéltőkés, kereszthúros zongora tetején, ahol a fekete szempillás alvó- és hajas babájának udvarolt, egyáltalán nem érdekelte, hogy az anyja könnyezve öleli, úgy,
mintha nem is akarná elengedni soha. Csengettek, élesen. A barátom, miközben Ibolya anyu magához szorította és bizony szorította, csak arra összpontosított, hogy azon a méteres, hétköznap is báliruhás, fehér csipkekalapos babán,
azon a tiszta delnőn egy gombot nyomogasson, hogy a japán legyezőjét működésbe hozza. „Remélem, még viszontlátlak, Tomikám." A barátom sikongatott örömében, mert a műhölgy kecsesen legyezte magát, Ibolya anyu meg
fájdalmasan és olyan vontatottan, mint egy lassított filmfelvételen, de mégiscsak elengedte a fiát. Az anyának mennie kellett, hivatalos közegek várták.
Gizella nagymama, Margit nagynéni, Lajos nagybácsi ölelgették, simogatták,
cirógatták a félelemtől, a bánattól görcsös arcú Ibolya anyut, aki már-már szánandóan, mindenesetre furcsán festett fekete fejkendőben, hiszen kalapot
vagy szőrmesapkát szokott hordani. Az anya, mintha fuldoklott volna. Tomi
nem volt hajlandó arra, hogy integessen az anyjának az ablakból, hogy lesse
a kísérőjével gyorsan távolodó alakját abban a sűrű, pelyhes, fehér, friss,
gyönyörű hóesésben. Januárt mutatott a naptár, 1944-ben. A barátom letépte
a delbabáról a tüllruhát, de mivel a nappali négerbarna kandallójában vígan
lobogtak a fahasábok, így nem kellett félteni a babát a megfázástól pucéran
sem — úgy tűnik, némely férfipalántánál, már a szobatisztaság kialakulása
előtt megnyilvánulnak a női meztelenség iránti, tehát az érettebb hímnemű
ösztönök, bár kísérletekkel még nem igazolták.
A kétéves születésnapjára kapott ajándékától, a piros, sárga, zöld csíkos,
bádogból készült búgócsigájától Tomi ritkán vált meg, azon a napon is, amikor én már nem játszhattam a barátommal, sem a búgócsigájávai, mert egy
100

zsúfolásig megrakott kézikocsi tetején kellett ücsörögnöm, s várnom kellett,
vajon az anyám és a nagyanyám képes-e megmozdítani azt a taligát, szóval,
bár Tomi kiszaladt az utcára, ahhoz a taligához, de továbbra is csak a csigájával foglalatoskodott. Gyönyörűen sütött a májusi nap. A barátom bosszankodott, mert azon az egyenetlen, téglaköves járdán a csiga csődött mondott, búgni
persze búgott az, csak pörögni, forogni nem akart, így aztán Tomi bőgni kezdett, tulajdonképpen mindenki bőgött rajtam kívül, én voltam az egyetlen, aki
férfiasan viselkedett. Milyen furcsán sírnak a felnőttek. Lajos nagybácsi, aki
szokatlanul festett koszlott nadrágban, divatjamúlt zakóban, ócska kalapban, a
feje fölé lendítette Tomit, ahogy máskor is, most viszont búcsúzóul, de hiába,
annak ugyan nem lehetett elterelni a figyelmét a csigáról, mennyire szerettem volna én a helyében lenni ott a magasban. „Nagyra nőjj, fiatalember...
h á t . . . akkor szervusz." Lajos nagybácsi ezután nekifeszült Margit nagynéni
és Gizella nagymama segédletével, egy zsúfolásig, még egy sezlonnal is megterhelt kézikocsinak, hiába, ez az ő taligájuk sem akart megmozdulni. Meg
kell hagyni, hogy átkozódni, azt aztán sikerült nekik. Miközben a barátom a
csiga-biga körül tevékenykedett, mi összefogtunk, Lajos nagybácsiék a mi
szánalmas taligánkat, mi meg az övékét segítettük megtolni, bizony, ha nem
lakunk egymás mellett, inkább szerény, mint hivalkodó családi fészkekben, de,
legalábbis a környező házakhoz viszonyítva, olyan majdnem villaszerűekben,
akkor nem tudom, hogyan indulunk el. Az utca népe összecsődült, de csak
bámultak, elfelejtettek segíteni. Gizella nagymama sírdogált és integetett nekünk a kapuból, de Tominak persze kisebb gondja is nagyobb volt, hogy integessen, ránk se hederített, nem törődött azzal, hogy én, a legjobb barátja, meg
a nagybátyja, elmegyünk, eltűnünk, ő csak búgatta azt a rohadt csigabigát,
mi meg toltuk, húztuk azokat a kézikocsikat, persze én nem, én továbbra is
csak ücsörögtem a miénk tetején, miközben a fatelep felé haladtunk, és a barátom kis ponttá zsugorodott, aztán láthatatlanná vált a sokat tudó csigájával együtt. Az ismerősök nem ismertek meg. Aztán Margit nagynénit feltartóztatták a gettó kapujában, hiába sírt, átkozódott szegény, hogy ő a szeretett
férjével akar lenni jóban, rosszban, nem és nem, a kakastollasok kitessékelték,
a mi családunk az anyám, a nagyanyám és én simán bejutott, de Tomi rokonai közül csak egyetlen, Lajos nagybácsi, mert Margit nagynénire azt mondták, hogy ő nem jogosult. A szerencsétlen nagynéni nem rendelkezett sárga
csillaggal. Később hallottam, hogy amíg én a gettóban éltem világomat, a búgócsiga elromlott, és a barátom hallatlanul elkeseredett, azonnal kellett volna
neki egy másik, de nem ment a dolog — azt mondják, olyan idők köszöntöttek be, hogy már a búgócsiga hiányával is számolni kellett.
Nappal nem mutatkozott semmi rendellenesség Tominál, kívülről fújta a
Saláta Sára című híres mesét, de éjjel az a rosszcsont kölök mindig bevizelt,
hol Gizella nagymamát, hol Margit nagynénit pisilte oldalba, annak ellenére,
hogy az orvos nem állapított meg nála hólyaghurutot. Egyre sűrűbben szirénáztak. No persze, ha nem egy ágyban aludtak volna mind a hárman, mégpedig a barátom szüleinek elárvult, bordó bársonyhuzattal bevont, dupla franciaágyán, hanem külön, akkor Tomi bizony nem lett volna képes átáztatni
csak saját magát. Egyré közelebbről hallatszott a különböző fegyverek ropogása és dörgése. Az egyik éjjel, tél elején, borzalmasan ronda idő járta, havaseső esett, no meg aztán, hogy, hogy nem, betörték a hálószoba kulcsra zárt
ajtaját, a barátom éppen Gizella nagymamát pisilte oldalba, a betörők közeledtek a franciaágy felé, a két meglett korú hölgy, rémületében, pajzsként
100

tartotta maga elé a bevizelt és az álmosságtól bömbölő Tomit. Orosházán
már túljutott a front. A behatolók megsimogatták az ordító gyereket, s éjszaka lévén, alkalomhoz illően, altatónótába kezdtek, érdekes, oroszul, de sajnos
ezen a nyelven Tomiék nem értettek. A barátom bömbölt tovább. A házba
beszállásolt két szovjet tiszt, a hirtelenszőke kapitány és a ferde szemű főhadnagy azonban kitartott, rendületlenül dalolt tovább, térdelt az ágy mellett,
simogatta a vigasztalhatatlan Tomi fejét, nem csüggedtek, nem vesztették el
a türelmüket, s csodák csodája, a barátom elaludt. Gizella nagymama és
Margit nagynéni reszketett. A szovjet tisztek udvariasan elköszöntek, dalolva
kihátráltak a szobából, de ahogy kitették a lábukat, Tomi a nagynénjét is megtisztelte egy kis pisivel, szokásává is vált, hogy többé ne elégedjék meg egyetlen oldalba pisiléssel éjszakánként •— lehetséges, bár még bizonyításra szorul,
hogy egy kisgyerek annyiszor vizel be álmában, ahány felnőtt alszik vele egy
ágyban.
Ahogy ismét kitavaszodott, Tomi a baromfiudvaron ütötte fel a tanyáját, űzte,
hajtotta a csirkéket, tyúkokat, történetesen akkor is az állatokat zargatta, amikor egy ismeretlen asszony rohant felé, kiszikkadt arcú, fáradt szemű nő,
sántítva szedte a lábát, mintha nem tudta volna elhelyezni a lábfejét ócska
cipőjében. „Tomi, Tomikám." Az a nő felkapta a barátomat és csókolta, ahol
érte, Tomi megijedt, ki akarta tépni magát az asszony karjaiból, de nem
sikerült neki, egy hároméves gyerek még gyengécske. Mégis hamar megtanulta a barátom, hogy ez az asszony az anyja. S attól kezdve Ibolya anyu
nem mehetett el sehová a fia nélkül, mert Tomi nem engedte, ordított, a
földre vágfca magát, fetrengett, hisztériázott, vagyis kóros érzékenységgel viselkedett. Véget ért a háború. Tomi alig várta, hogy Ibolya anyu elővegye,
a gramofont, a His Master's Voice márkájút, s kedvenc lemezeire, legtöbbször
a „Meggy vagy cseresznye" című híres slágerre, amely úgy folytatódott, hogy
„édes rózsám szeretsz-e", táncolni kezdjen, ilyenkor a barátom kényelmesen
elhelyezkedett, szopta az ujját, s figyelte az anyját, ahogy körbetáncolja az
ovális ebédlőasztalt. Ibolya anyu mindennap táncolt egymagában. Néha megjelent egy alacsony, kopaszodó, rossz fogú, sovány férfi, első alkalommal
nyomban felkérte Ibolya anyut táncolni, de Tomi, se szó, se beszéd, odaugrott, sípcsonton rúgta azt a férfit, az anyját meg elrángatta, így aztán Ibolya
anyu továbbra is egyedül táncolt, de rendületlenül. 1945 tavaszától 1947 nyaráig Ibolya anyu tánc közben mindig könnyezett. Éppen táncot lejtett akkor
is, amikor betoppant Lajos nagybácsi, csontsoványan, teljesen megkopaszodva, aztán mi is megérkeztünk, s az hagyján, hogy a nagybátyjáról nem tudta
Tomi, hogy kicsoda, de hogy rólam se — ki hallott már olyat, hogy az ember kénytelen bemutatkozni a legjobb barátjának szégyenszemre.
Akkoriban akadtak még igazi szép nyarak, ugye, sokszor elcsatangoltunk
Tomival a szomszédos utcákba, kertekbe, egyszer is sárgabarackot szedtünk egy
még mindig elhagyatott gyümölcsösben, jól telezabáltuk magunkat, Tomi oda
is kapott a hasához, s máris rohant haza. Ibolya anyu egy férfival ölelkezett.
A barátomnak földbe gyökerezett a lába, mellettük téblábolt egy darabig, de
észre se vették, csak amikor kezdett jönni belőle, a végbélnyílásából, de az az
egészen lágy ürülék, jött, mit jött, folyt, akkor aztán felfigyeltek, biztosan
az illat miatt. „Hű, de megnőttél Tomikám... h á t . . . gyere i d e . . . " A barátom meghökkent, honnan tudja ez az ő anyját ölelő ember az ő nevét, berohant a világoskék fiúszobába, felmászott a nagy világoskék szekrény tetejére,
hiába kérlelték, jöjjön le, üdvözölje szépen az apját, ezt a majdnem fekete,
100

nagyon sovány, bajuszos férfit, aki félig civil-, félig katonaruhát viselt. Tomi
már betöltötte az ötödik évét. Nem és nem, a barátom még a gondolatára is
összeborzadt, hogy kapcsolatba kerüljön ezzel az idegen férfival, akinek olyan
ijesztően fekete és hiányos a fogsora, s a bőre annyira, de annyira rá van száradva az arccsontjaira, még órákig kucorgott a szekrény tetején, s közben
teljesen beszart. „Hű, hát ez a gyerek becsinált." Az az ismeretlen férfi elvesztette a türelmét, felállt egy székre, s erőszakkal leszedte Tomit, aki csendesen, de elszántan védekezett, ütötte, csípte, karmolta azt az idegen szagú férfit, ahol érte — pedig egy gyerek még nem lehet tudatában, hogy létezhet neki egy tudatalatti, ráadásul elfojtott és gyilkos vágya, ösztöne, vagyis Oidipusz
király-komplexusa.
Abból az alkalomból, hogy megkapta élete első bizonyítványát, Tomi levelet írt nekem, igen, írnia kellett, ugyanis elköltöztek Szegedre, sajnos, Gizella nagymama ócska, falépcsős, emeletes bérházába, egy rossz szagú, elhanyagolt, komfort nélküli lakásba, amelyet a régi bérlő, akit sikerült a rendőrséggel kilakoltatni, mint nyilas múltú egyént, bosszúból még fel is gyújtott, bár
ezt sohasem sikerült bebizonyítani. Azok a szép, kellemes bútorok, a világoskék
kivételével, elégtek. „Szeged 1949 I 31. Édes Gyözö ma ki kaptuk a bizonyitványt meg is irom hogy mijén volt magaviselet 3 példás hit és erkölcstan 7
beszéd és értelem gyakorlatok 6 olvasás 6 irás 6 számolás és mérés 6 rajz 4
ének 3 testnevelés 6 általános tanulmányi eredmény 5. Remélem hogy elég jo a
bizonyítványom. Már korcsojázni megint járok már tudok is Gizela nagymamám vet a kis szobába szekrényt meg szőnyeget sirt a nagymamám azt
monta a nagymamám hogy el veték a házunkat ot rohagyanak meg ezt is
monta az apukám azt monta örüljön a Mama mert ez a ház egy rom. Én
segítek ebéd után el mosogatni. Mosmár majnem rendbe vanak apukámék uj
bútor is van nagyon ügyes ember az apukám oda ata az üzletet nekik a nagymamám szita miért ata oda úgyis el veték volna azt monta az apukám. El hozta
az üzletből az apukám az árut nagyon ügyes ember azt monta az anyu. Most
tele van zoknikai és harisnyákal a szekrény teteje nekem rosz mert a szekrény
tetejére nem tudok felmászni ezért. Hogy van Margit néni? És Lajos bácsi?
Már nincs ojan meleg a szobába mint mikor Margit it volt és tüzelt mindig el
felejtenek rá teni a kájhára voltam uszo tréningen most nem én kaptam a kis
labdát hanem aki gyözöt kétszer voltam szinházba a csend háboritás és a csárdás kirájnő egyszer pedig moziba mese a tüzmadáról és egyszer koncerten az
evangélikusoknál. Nagyon örültem hogy kültél két orosz béjeget. Van sok féle
béjegem fel is sorolom 6 Afrikai 1 Lengyel 1 Vatikán 8 Angol 3 Olasz 3
Osztrák 5 Francia 1 Görög 1 Norvég 3 Jugoszláv 5 Csehszlovák 4 Román 4
Amerikai 3 Orosz és 128 Magyar összesen 176 béjegem van. Sokszor csokolok
mindenkit Tomi. El felejtetem irni hogy uj barátom van egy Sikk András
csak síiknek csufoljuk mert kancsal". Tomi különösen a budit rühellte ebben a
bérházban, visszavágyott az angolvécére, hát nyilván, de még a bilire is, hát
igen, mert a folyosó végi, sötét, bűzös budi szegleteibe elrémülve képzelt pókokat, svábbogarakat, patkányokat, s érdekes, képzelődése, nem is egyszer,
valósággá vált — tehát igazuk lehet azoknak a mély gondolkodóknak, akik
szerint, a képzelet egy tükör, amelyben a valóság viszontlátja magát, csak még
az a fontos, hogy dialektikusan, vagyis az anyagi mozgások legáltalánosabb
közös törvényei szerint működtessük.
Körbe álltak felnőttek, gyerekek és egy karikát dobáltak egymásnak, Tomi is kapta, dobta, kapta, dobta, nevettek, viháncoltak felnőttek, gyerekek.
100

A május l-jét ünnepeltük, 1950-ben. Tehát dobálták azt a karikát felnőttek,
gyerekek, szólt a zene, énekeltek, sütött a nap, járt kézről kézre az a karika és
a barátomban az öröm, az elégedettség csak úgy terjedt a sarkától a feje búbjáig, akkora, de akkora boldogságot érzett, amekkorát addigi és további. életében is csak kevésszer. Ibolya anyu meg néptáncolt, a színpompás néptánccsoportjával vonult fel, tánclépésben. Menyhért apa is beállt, hogy dobálja azt
a kis karikát, azt a kis téglaszínű gumikarikát, de akkor Tomi ezen sem, semmin sem csodálkozott, sőt még azon sem, hogy az apja fehér kötényt öltött
ünnepi öltözéke fölé, és gulyást főzött szabad tűzön a vállalat összes dolgozójának. „Nahát, a Boroczkó kartárs, ki gondolta volna." Hogy aztán miért és
miképpen okozta a barátomban azt a leírhatatlan, csodálatos érzést az a karikadobálás, hát azt máig sem érem fel ésszel, de hát úgy tűnt, hogy aznap mindenki boldog volt, mindenki, Lázár elvtárs is, akiről az a hír járta, hogy „élmunkás", ő is beállt dobálózni, igen ő is, az igazgató elvtárs, s mindig Tominak dobta a karikát, így aztán a barátom nagyon megkedvelte Lázár elvtársat,
pedig félt a részegektől, s Lázár elvtárs nyelve alig-alig forgott már. „Ha ez
a Boroczkó Menyus... az istenit... nem l e n n e . . . az istenbe i s . . . ki kéne találni ..." Tomi mindig várta, hogy majd megismétlődik ez a májusi élménye,
de hiába reménykedett, egyetlen május l-jén sem ismétlődött meg, sőt április
4-én sem, november 7-én sem, de még húsvétkor, vagy egy Luther Márton-évfordulón sem — hogy aztán az ünnepek közötti időszakban valaki boldog-e
vagy sem, azt roppant nehéz megállapítani, mert, ugye a hétköznapok olyan
egyformák.
Tomi szenvedélyesen vitázott alsó tagozatos korában Dezső nagybácsival,
apja bátyjával, mert például a barátom a „hős koreai nép igazságos ügye" mellé állt, ahogy olvasta a Szabad Nép-ben, már harmadikban olvasta a párt központi lapját, s Dezső nagybácsi gurult a nevetéstől, kéjesen élvezte unokaöccse fejtegetéseit az imperialistákról. Ez a nagybácsi, ugye bizonyára „vissza
akarja fordítani a történelem kerekét". A testes, nagyfejű, kopasz Dezső
nagybácsi, akit Tomi különben igen kedvelt, mert tetszett neki, hogy meghallgatja, s hogy vagánykodik vele, szóval a nagybácsi nagyon bírta unokaöccse
szövegét, például nem tudott betelni Tominak az első úttörőtáborozásból írt
levelével sem. „Mátrafüred 1951. Édes Dezső bácsi és Olga néni! Nagyon jól érzem magam, magam tömtem ki a szalmát és kétszer hoztam vizet, már fölvannak állítva a sátrak, nagyon jól aluttam. 8 vagyunk 1 sátorban. A Sikk András
alszik mellettem és olyan hűje mindig verekszik. A mi Örsünk lett az első a hazánk nem rés, hanem erős bástya a béke védelmében versenyen, minden kérdésre tudtam válaszolni, az úttörő vezető pajtás azt mondta, hogy otthon biztos példát mutatnak a szüleim. Mégis a Sikk Andrással kivételeznek. A bicskám elveszet de már meglet, még mindenem meg van. Sok szeretettel Tomi".
Hirtelen, egyik napról a másikra Dezső nagybácsi nem jelentkezett többé, a
barátom hiába kérdezgette a szüleit, mi lehet vele, azok csak a vállukat vonogatták, Menyhért apa különben sem szerette a bátyját, krakélernek és elviselhetetlenül nagyképűnek tartotta, de Tominak nagyon hiányzott a nagybátyja, egyszer be is csöngetett, csak úgy, a lakásába, egy ismeretlen, lompos
asszony nyitott ajtót, elzavarta a barátomat, s utána kiabált: „Elvitték, hála
istennek." Tomi rohant haza, izgatottan kérdezősködött, de Ibolya anyu zsebkendőt szorított a szájára, és kisietett a szobából, Menyhért apa meg elhárítóan
kijelentette, neki fogalma sincs, hol lehet a bátyja, viszont, aki, ugye, nagykereskedő volt, aztán kulák lett, azzal mostanában minden megtörténhet. „Po100

fázik az állat... pofázott mindig... politikai kijelentéseket is tett az állat ..." Menyhért apa teljesen magától felajánlotta, hogy vesz Tominak egy
futball-labdát, igazit, bőrből, ha a fia megígéri, hogy nem hozza szóba többet
a nagybátyját itthon se, de főleg idegenek előtt nem. A barátom hallgatott,
mindenki hallgatott, hallgatózott. Telt-múlt az idő, rúgtuk Tomi bőrfociját a
téren, minden délután, ha esett, ha fújt, rá se rántottunk, mintha mi is kitartóan készültünk volna az angol—magyarra, a csapat már régen kiegészült
velem, mi is átköltöztünk szerencsére abba a nagy városba, Szegedébe. 1953-at
írtunk, szeptembert. Rúgtuk a labdát, egyszercsak Tomi, ahelyett, hogy a felé
szálló lasztit levette volna, könnyelműen elszalasztotta, az a nagyszájú Sikk
oda is ordított neki, hogy „te állat", de Tomi rá se hederített, rohant egy férfihoz, aki a pálya szélén álldogált, megölelték egymást, igen, Dezső nagybácsi előkerült. „Megjöttem . . . külföldről... tanulmányút v o l t . . . fiatalember ..." A barátom nem hagyta annyiban a dolgot, őt nem lehet átverni csak
úgy, ő egy ötödikes, nem dedós, jól tudja, hogy külföldre csak az élsportolók,
leginkább a focisták járnak. „A kulákokat meg kitelepítették." Dezső nagybácsi
bizony lesoványodott, megráncosodott, az arca sárgásfekete színt öltött, sántított is egy kicsit, de azért látszott rajta, hogy most is kedvtelve hallgatja unokaöccse fejtegetéseit arról, hogy hozzá, a Dezső nagybácsihoz hasonló emberek
mostanában Sztálinvárosban szoktak kikötni, az első szocialista, a rendszer
jelképévé magasodó magyar várost felépíteni — sokan nem értik, azóta sem,
miért engedték meg az osztályellenségnek, hogy részt vegyen a szocializmus
bizonyos nevezetes vívmányainak megteremtésében.
Vendégeket vártak, de Tomi, nem tudni miért, roppant megmakacsolta
magát, akadtak ilyen dolgai, s nem volt hajlandó a trafikba elszaladni cigarettáért, leszegte a fejét és csak állt, állt az apja előtt, mint egy szobor. Menyhért
apa pofon ütötte. A barátom legszívesebben kámforrá vált volna szégyenében,
sértődöttségében, bánatában, dühében, még sohasem ütötte meg az apja, lerohant a térre azonnal, csak azért is, bennünket persze ott talált, Sikk Andrást, Rubint Gábort, a félszenű Sadát, a kis Szélt és jómagamat, éppen vitatkoztunk, hogyan is nyomja a mén a kancába a gecit, s persze Sikk rögtön
úgy tett, mintha ő mindent tudna, de a legkisebb, a kis Szél mutatkozott a
legfelvilágosultabbnak. „Hát, ugyanúgy basznak, mint a felnőttek." Miután
megjöttek a vendégek, Tomit erőszakkal felcipelte a térről Menyhért apa, de
nem sok köszönet volt benne, mert a barátom némán ült a fehér damasztabrosszal megterített asztalnál, lesunyta a fejét, kitartóan szemlélte a herendi
étkészlet mintázatát, játszadozott a valódi alpakka evőeszközzel, s lapos, utálkozó
pillantásokat lövellt a két testes, szürke öltönyös minisztériumi emberre, akiknek a kedvéért még a kristálypoharakat is előszedték, s akik jó tanácsokkal
látták el Menyhért apát. „Egy kizárt párttag ne járjon a Virág cukrászdába,
szemet szúr." Persze azonnal felfaltak mindent és nem győzték eleget mondogatni, hogy azért vidéken csak más, itt még ismerik a libát, s a szerencsésebbek a libában még egy nagyobbfajta májat is találhatnak, meg lehet disznót
hizlaltatni, meg ez, meg az, s a többi, bár az is igaz, hogy jobban szem előtt van
az ember, mint a fővárosban, tehát faltak és dicsérték a háziasszonyt, de Ibolya
anyu alig várta már, hogy elpucoljanak és a fiát magához vonhassa. „Apád
most nagyon ideges, Tomikám, baj van a káderlapjával." A barátomnak a káderlap, ugyan, mit neki, rohant vissza a térre, pontosabban rohant volna, ha
az egyik lépcsőfordulóban nem vette volna észre, de hát ilyen az élet, észrevette a hatéves Adriennt, hirtelen átvillant rajta, kipróbálja, amit a mén szo100

kott a kancával, felcipelte a kislányt a sötét padlásfeljáróba, de nem sikerült
a dolog — szerencsére, bizony, mert a szakemberek szerint, ha valaki korán
kezdi, véres lesz a szeme.
Zuhogott az eső, Tomi hamar átázott, de hősiesen küzdött, mivel mást nem
csinálhatott a lucskos, sáros, vendégmarasztaló szántófölddel, amely dús agyagtartalma révén, mindenáron le akarta rántani a bakancsát, a hatodikosok marharépát szedtek, kivezényelték őket, érezzék a téeszparasztok, hogy az általános iskolások is mellettük állnak. Kolorádóbogarak, amerikaiak, lepték el a
krumpliföldeket. A barátom hiába gürcölt egész nap, képtelen volt egyetlen
egy marharépát is kirántani, a talaj alsóbb rétegei már keményre fagytak,
csak a répa levelei maradtak elgémberedett kezében. Fehér szövőlepkék, amerikaiak, lepték el a fákat. Három osztálytársát dicséretben részesítették, mert
nekik sikerült néhány marharépát kiszedni, rá is szerkesztették őket másnap
a faliújságra, mint élmunkásokat, ők véletlenül túlkorosak voltak, az egyik
nemrégiben verte meg az osztályfőnököt, külön kasztot alkottak, előjogait féltékenyen őrizték, például Sikk hiába hencegett, hogy neki sikerült egy répa,
nem kerülhetett közéjük. Nyulak, mezeiek, üregiek, magyarok, lepték el a répaföldeket. A felügyelő tanár, elvesztette a fejét, magas, szőke fiatalember,
magyar szakos, az egyik kezét mindig a nadrágzsebében tartotta, állítólag
azért, hogy „hokizhasson" a tojásaival, szóval ez a Hoki kivörösödve üvöltözött. „Olyan nincs, hogy nem megy, kisfiam, ez szabotázs." Szilvái, a jól megtermett, reszelőhangú tornatanár nyomban a tettek mezejére lépett, sorba állította azokat a gyerekeket, akik még egyetlen marharépa kihúzásával sem
dicsekedhettek, megragadta a halántékon növő hajszálaikat, s tépni kezdte, tépte, tépte, kitartó türelemmel, beleérzéssel, nagy-nagy szakértelemmel, s aki
a fájdalomtól ordítani merészelt, az ráadást kapott. Az iménti eljárást „atompirulának" nevezték jól értesült tanári berkekben. Tomi visszafojtotta kitörni
készülő jajgatását, csöndben tűrt, félt a ráadástól, csakhogy azzal nem számolt,
hogy a csöndben tűrőket, mint gyanús elemeket, akiknek semmi se fáj, se
az, ha a répa a földben marad, se az, ha tépik a hajszálaikat, a tornatanár
átadja a túlkoros élmunkásoknak. A barátom most már üvöltött. Próbálta
elhessegetni a fájdalmát azzal, hogy majd este színházba mennek, de jó lesz,
szépen felöltöznek, meg is fürdenek persze és helyet foglalnak a páholy első
sorában, látcsővel az ismerősöket kukkerolják, s milyen jó darab megy ma,
szerencsére nem az a szomorúan riasztó Ármány és szerelem, mint a múltkor,
hanem a zenés, táncos Dohányon vett kapitány, azzal a szőke primadonnával
— különben azt a tételt, hogy színház az egész világ, megdöntötték, mert manapság sok minden más is van, amely az egész világra tart igényt.
Tomi felmentést kért az énektanártól, Feketétől, egy szombat esti zenekari
fellépés alól, tudniillik az úttörőházi zenekarban játszott, mint második hegedűs, arra hivatkozott, hogy a szülei a házassági évfordulójukat ünneplik, a
tizenhatodikat, s ilyen alkalmakkor együtt szeretne lenni a család, könnyű
kiszámítani, hogy akkor 1955 novemberében történt mindez. „Füldugóval
jársz, mi, hogy még nem hallottad, s szemellenzővel, hogy még nem vetted észre, első a mozgalom." Fekete, ez a vörös hajú énektanár üvöltött, annyira felhergelte magát, hogy durr, felpofozta a barátomat az osztály színe előtt, s persze Tomi, szégyenében szeretett volna megsemmisülni, de énekóra lévén, énekelni kellett. „Ej, haj, száll az ének, zeng az ének, szép az élet." Másnap a faliújságon díszelgett Tomi torzképe Rákosi fotója mellett, a legújabb magyar
és szovjet címer társaságában, a „Halál az ellenségre" vezércikk felett, s az
100

„Előre az MDP III. kongresszusának szellemében, a pártélet lenini elveinek
következetes betartásáért, a szocializmus győzelméért" jelszó alatt, szemellenzővel és füldugóval, meg gúnyszöveggel. „Boroczkó a szobagyerek, illa berek, nádak, erek, ilyen az ellenség, ha gyerek." Az osztály visongott, a barátom körül ugrándozott, röhögték, gúnyolták, lökdösték, heccelték, Sikk is elemében
volt, csak Rubint, az éltanuló és rajtanácselnök különült el fennsőbbségesen.
Tomi mereven maga elé bámult a padjában, mennyire szeretett volna nullává
válni. De a hajánál fogva felemelték a fejét, kirángatták a padból, lökdösték
egymásnak, ahogy a labdát szokták passzolni, amíg el nem zuhant, valódi karneváli légkör uralkodott a hetedik á-ban, a gyerekek, a csaknem százszázalékos többség, felszabadult és lelkes hangulatot árasztott — ne felejtsük el, hogy
akkoriban már mutatkoztak az egyik nevezetes pedagógiai alapelvünk, az aktivitásra, cselekvésre, mint képességre nevelés első eredményei.
Tomit éppen felszólították, hogy diktálja be, milyen származású is, rejtély,
miért, de a barátom ilyenkor mindig elvörösödött, pedig már megszokhatta
ezeket a kérdéseket, mégis valahogy viszolygott attól, hogy a családja felől,
még ilyen ártatlannak látszó témákban is, nyílt színen valljon. „Értelmiségi. . .
nem, n e m . . . alkalmazott." Gerecsei tanár úr, az osztályfőnök, nagyot sóhajtott, látszott, nem szívesen tudakol kényelmetlen dolgokat, s azt is utálta, ha
nem odavaló ügyekkel ment el a fizikaóra, most is bosszúsan szólt a zavart
Tomira. „Miért nem jegyzed meg már fiacskám a származásodat?" Hát ez az,
tudta azt az osztályfőnök, az igazgató, a tanács, a pártbizottság, a rendőrség,
az Ávéhá, mindenki, akire tartozott, ki kicsoda, de azért mindig megkérdezték.
„Egyéb, most már tartsd észben fiacskám!" A barátom arca bíborvörösben
játszott, a fene, mintha otthon azt hallotta volna, hogy ők tulajdonképpen értelmiségiek is lehetnének, de alkalmazottak mindenképpen, hát, ezek szerint
elbolondították, most kiderült, hogy még azzal sincs tisztában, kicsoda, micsoda
is ő, összezavarták, nyolc tanév alatt sem tudta megtanulni, hová tartozik.
„Fiacskám, te lehetnél alkalmazott is, intézzék el a szüleid, mert a továbbtanulás szempontjából nem közömbös." Tomi, mintha megkukult és megzavarodott volna, csak álldogált, pedig már rég leülhetett volna, s miközben hazafelé
mentek, Sikk piszkálta, ha ilyen pipogya, szégyellős fráter marad, ezt már
Énekes Jutka is észrevette, akkor mindenki, mindenhol rajta fog szórakozni
az életben. „S olyan hülye vagy, miért zabálsz tojást, ha attól kipállik a szád."
A barátom szenvedett, észre sem vette, hogy már kizöldült a fű, csicseregnek a
madarak, rügyeznek, sőt virágoznak a fák, s egyetlen felhő sem homályosítja
el azt a szép tavaszi napot az 1955—56-os tanév végén — bizony, az érzékszervek eltompulhatnak, ha az érzékelő és az érzékelendő közé gyakran beiktatódik valami, v a l a m i . . . .
„ . . . a gyerekkori fényképeimet együtt nézegethetnénk . . . Eszterrel... ni
csak, erre emlékszem, erre a matrózruhára... Abban a házban, ahol Szegeden laktunk, mindenki ordított és veszekedett... az a ház . . . Eszter... látod
ezen a fényképen . . . kopár udvar . . . fáskamrákkal... Jött az angol tanárnő,
Bella n é n i . . . kopogás az ajtón .. . ,come in, please'... belép Bella néni . . .
,good afternoon'... kórusban, Gizella nagymama, Sikk András, meg én. . .
,good afternoon'... együtt tanultunk hárman . . . hahaha . . . Eszter .. . Akkor
már nem kancsalított a Sikk, állítólag — tehát csak állítólag — valahogy elmúlt neki..." Ckó félálmában, mintha — mintha, tehát nem biztos — mosolygott volna, s azt motyogta volna: „ . .. most, m o s t . . . azonnal felhívni Esztert . . . és elmondani n e k i . . . amit még soha senkinek..."
100

GYÖRGY

Az éjszaka szobái
Majd leomlanak még az éjszakák. A szemünkben
látható lesz, milyen szorongató volt egy barna
ölelésből kifordulni némán, vagy megnyílni
csak arctalanul egy másik arcban. Tágas szobákba húz be majd a szívünk, ahol elhalkul még a
tekintet is, ahol egy furcsa kiállításra
sorakoztak fel csupán a tárgyak. Csont a csonton
lüktet majd, hogy tán hallani. De az ég többé már
nem simul a földre vissza és nem hagyja magát
súlytalan az ágra, bár egy könnyű érintés oly
boldoggá tehetné. Ablakot nyit körben a szél.
Bemutatják, hogy mégis, most mégis csak az a jó,
ami megtörtént, miközben én már angyalokat
szólítok szobádba.
Ne higgy nekem, amikor a
fák egy egész madárcsapat hallgatását őrzik,
hogy pontosabb legyen holnap velük az ég. Tudni
sem kell erről, míg az álom csak súlyunkkal
nyugodt
igazán, s a beszéd sokkal szebb szótalan. így lesz
megbocsájtható az is, hogy két embernek most már
nem elég egy élet, s hogy az éjszaka szobái
itt újra és újra bezáródnak az arcukba.

A világ ágán
Fölnevelem magamban a fákat, hogy szavam legyen
végre az elmúlásra is. Tán jobb, hogy a kezedről
olyan könnyen fordult le az arcom, mintha elérni
csak egy súlytalan eget illene már, vagy mintha csak
az ág alól kibújt volna egy tétova széllökés.
Terhüket egyre melegebben viselik a tárgyak,
és egyre áldottabb a földön minden súly. Mint kövek
a simogató fű közt, fekszünk a világban, különkülön, a lomb őszi kegyelmére várva. S fény hull, meg
a szív fala —, hasonlat ennyit ér. Már nem szólalunk,
mert a beszéd csak halkabbá tenné a csöndet, már

olyanok vagyunk, mint akik a némaság helyett is
pontosabb hallgatásra találtak
Álmainkat most
körbehordja az éjszaka, meghimbálja
fölöttünk
és elnyeli, hogy vissza egy se várja. Reggelre majd
tiszta lesz az arcod és tiszta még az én arcom is,
mintha egy egész madárcsapat virrasztott volna értünk boldogan. Puha s meleg marad majd az ajkunk,
enni járnak szánkra a kihűlt szavak. De addig én,
mint a fán egy szorgos levél, kikönyöklök a világ
ágára, és egyre csak lélegzetedet
hallgatom.

Mintha mégis
Hogy félelemre jő szó, vagy szóra a félelem,
mindegy. Az se számít, kinek a nevében
mondom
el, hogy a fákon egyre több súly hallgat el örökre, s hogy ez a némaság mégis, mégis naponta
kirakja terhét. Az asszonyok jobban tudják mit
és hogyan kell feledni, de a beszédük már nem
emlékeztet erre. Ha szólnak, a szavak is oly
könnyen lélegzenek, hogy a csönd alkonyi partján
hűsölne csak arcukban az ember. Azért a szél
végigtapogatja, mi maradt a fény falain,
mi lesz a sötétség árkaiban. De ez is majd
arról szól, hogy ami van, az volt csupán.
Kiadják
szívüket az álmok, és a világ majd úgy lesz majd
felismerhető, hogy meghagyja mindazt, amit ma
oly pontosan látunk. Így jár az ember vakító
füvön, és így talál vissza a beszéd nélküli
kertbe, hallgatni a madarak szárny csapását. Nincs
benne föld, se ég, és nem is tudja már, hogy ez jó.
Kiveti csupán árnyékát a szélbe, s ha még emlékszik arra, hogyan vesztette el a múltját meg
hogyan állt a fák szüntelen zúgásában egyre
és egyre, halkan, hogy tán maga se hallja, halkan,
mintha mégis mondaná, próbálgatja a nevét.

hogy

Jobb is
A szorgos asszonyok bort, búzát töltenek
korsókba,
de lassanként megtelnek a gőzölgő csatornák is.
Ha elkerítnék a szívünket vagy csupán más helyre
tapasztanák, akkor sem lehetne
részvéttelenebb
a világ, akkor sem illetne jobban, hogy a lomb közt
tetszése szerint átjár a szél. A Napba nézek,
hogy a madarak is lássák, mint szorítja
emberek
fölé szép, fegyelmezett
súlyát a ég. Ha még vagy, az
ablak pontosan összefogja hiányod. így hát csak
leválnak rólam, le a napok, és külön szobákban
adják föl arcod, külön szobákban hordják
lépteid,
s külön szobákban nyitják meg fekhelyed. A tükrökben
pedig azt hagyják csak, ami kedvükre való.
Aztán
feltétlenné válhat még egy néma súlyára fogyatkozó tárgy is. Majd magukra emlékeznek csupán a
mítoszok, és a föld más értelmet nyer a fákkal, más
ég alá nyomakszik nap mint nap. Megmondanám,
hogy
meddig tarthat ez így, dehát hallgatag, telt korsókhoz
kellene mérnem a szavaim. Jobb is, hogy csak a szél
dobálja szívemet, míg a helyemre távoli, nagy
edényekből irgalmatlan hull, hull már a békesség.

LABANCZ GYULA

(J. Gy. Anna> örök c. verse margójára)
Az a nagy tűzrakástól
kormos
vörösen átderengő
valami
amivel a napfogyatkozást
nézted
az volt a tenyerem
Vízbe dobtak nyakkendő
itt tart a ragyogás
épp csak lapok közt
pokolba ki színre lép

könyvjelző

És jött a ringkeretes
távirat
hegyre föl
fényaláfutás
szem boxkesztyűje
a könny
belezuhantál a csöndbe
100

Nem tesz munkanélkülivé
Egy szó tart fönn, egy szó
mit jobb híján
Istennek jelöl a balga.
Én, tölgyfakultás
hallgató
örök anyag, ideiglenesen
ember
kezem makk-ököl
szorításával
teljesül
kívánságom.
Baktat asztalon a fej,
por szemez
lombjukat vesztett pezsgős üvegek
kopog a vak
szemüveg-pálca.
Kielemzem
magam,
ahogy a lényedet kölcsönző folyó
az eget fejezi ki,
szerelem se szerelmes,
rád se szomjas a víz.

közt

sem

Kormos a lég, orrod szénrúdja
befelé világítja meg
szempontjaidat.
Nem tesz munkanélkülivé a halál
ha alkotó volt a szellem.
Mit mondhat költő
az utolsó szó jogán,
hogy mi előtte volt
fölösleges? Mondd ki,
de előbb végy hozzá
nagy levegőt, anyaggá

teszed!

Én hiszek abban, hogy fölfelé megyek"
BESZÉLGETÉS BARI KÁROLLYAL
— Akkor kezdem a meglepő kérdéssel: hogy vagy?
— Ez bonyolult egy kicsit. Attól függ, hogy az írásaimra, a munkáimra
gondolsz-e vagy az életemre?
— Ügy együtt nem lehet beszélni róluk?
— Nem lehet, ezt külön kell választani. Mostanában elég sokat dolgozom
és ez elégedettséggel tölt el, az egzisztenciámról viszont nem tudnék egyértelműen jó dolgokat mondani. Lassan tíz éve lesz már, hogy — különféle személyemmel kapcsolatos előítéletek miatt —, nem kapok állást, és mivel nagyon nehezen írok verset, és keveset, enyhén szólva komoly nehézségeket okoz
az írásaim honoráriumából megélni. Nagyon nehéz az állandó létbizonytalanság terhét elviselni. Tehát ha erről az oldalról nézzük, akkor nem vagyok valami túl jól, mert nehéz sorsot élek. De mint említettem, mostanában sokat dolgozom, és hogy az elmondottak ellenére még megvagyok, az valószínűleg
azért van, mert hiszek a munkámban, és ez erőt ad. 1987 májusában kiállításom nyílt Franciaországban, a strasbourgi Galerie L'Empreinte-ben, s erre a kiállításra teljesen új anyagot, új rajzokat vittem ki. Az Egyesült Államokban
előkészületben van egy angol nyelvű verseskönyvem, ami 1988-ban jelenik
majd meg. A kötet megjelenésének időpontjára a fordítók felolvasásokat terveznek a számomra és egy San Franciscó-i galériában kiállítást a festményeimből. Már ennek a kiállításnak az anyagán is dolgozni kezdtem. Mindezek mellett járom az országot és egy tervbe vett cigány folklórkötethez
anyagot gyűjtök.
— Ez azt jelenti, hogy a kapcsolatod a cigánysággal nem szakadt meg?
— Egyelőre még nagyon intenzív a kapcsolatom a cigánysággal. A Soros
Alapítvány támogatásával a magyarországi és erdélyi cigányság epikus folklórját gyűjtöm, ez ügyben utazok most nagyon sokat, járom a cigányok lakta településeket, állandó kapcsolatban vagyok az emberekkel, ismerem az életüket,
a bajaikat.
— Az emberek ismernek téged?
— Azt nem mondanám. De ezt nem is tartom annyira fontosnak.
— Tehát ha odamész egy telepre, akkor nem úgy fogadnak, mint Bari
Károly cigány költőt, akinek kötetei jelentek meg és akiről rengeteget meséltek, szenzáció is volt... Erről tudnak egyáltalán?
— Nem tudnak. Én általában idősebb embereket keresek meg, akiket egyáltalán nem érdekel az irodalom, így rólam sem tudnak. Olyan néprajzi
anyagot, meséket, szokásokat, hiedelmeket szeretnék tőlük gyűjteni, amiket
a cigányság hagyományainak a szempontjából értékesnek és kiadásra érdemesnek tartok. Ezt elmondom annak, aki megkérdezi, hogy mit akarok a magnófelvételekkel. Egyébként, igen ritkán szokták megkérdezni... Az emberek segítőkészek, amit kérek, megteszik, szívesen énekelnek, mesélnek, beszélnek nekem, ha érzik, hogy tisztelettel közeledem feléjük és megbecsülöm hagyománytudásukat.
— Miért fontos, hogy ezeket összegyűjtsd?
— A magyarságnak miért volt fontos, hogy a népi kultúrája emlékeit öszszegyűjtse?... Azért, mert minden népnek nagyon fontos, hogy ismerje a sa100

ját kultúráját és hagyományait, az identitástudata ugyanis ezáltal válik erősebbé. A tradicionális cigány kultúra ugyanolyan értékes, mint minden más népi kultúra, de mivel a legutóbbi időkig nem volt iskolázott rétege a cigányságnak, azt kell mondanom, hogy ennek a kultúrának az igazi kontúrjai
csak mostanában kezdenek kirajzolódni, előtűnni az eddigi tudatos hamisítások, torzítások és hamis elképzelések alól. Mostanában, amikor már cigány
származású kutatók is hallatják a hangjukat ebben a kérdésben. Az ő számukra ugyanis fontos, hogy a valóságos értékek a valóságos értéküknek
megfelelő helyet kapják meg a köztudatban... Sajnos, az ideig a legtöbbször
nem olyan szempontok alapján dolgozták fel az összegyűjtött néprajzi anyagot,
ami legalább ezen a téren egyenrangúvá tette volna a cigányságot más népekkel. Sok elmarasztaló vélemény látott hivatalosan is napvilágot a cigány
nyelvről, a cigány kultúráról.
— ... magyarán volt, aki hangoztatta, hogy ilyen, hogy cigány nyelv és
cigány kultúra, nem létezik.
— Igen. Vagy pedig azt, hogy alacsonyabbrendű, mint más népek nyelve
és kultúrája. Amíg a cigány származású kutatók ez ellen erélyesen nem tiltakoztak, az említett személyek, sajnos, igen nagy publicitást kaptak és évek
hosszú során át ők voltak a cigányság kultúrájának a „legjobb ismerői", a
„szakértők". Szentírásként vették a nézeteiket, amikről bebizonyosodott, hogy
megalapozatlan, téves nézetek, és nagyon sok fajellenes vonásuk van. Ebben
nemcsak az a baj, hogy ezeket leírták, hanem hogy ezeket a véleményeket a
hivatalos sajtófórumok propagálták, a hivatalos cigánypolitika tudomásul vette,
magávé tette, anélkül, hogy ilyen irányú kutatásokat végzett vagy végeztetett
volna és meggyőződött volna az állítások helyességéről.
— És a te köteted, a Tűzpiros kígyócska, illetve ez a gyűjtés, ez bizonyítja az ellenkezőjét?
— Én úgy érzem, hogy igen. Legalábbis néprajzi kérdésekben. És a most
készülő epikus kötet legalább ilyen szintű igazolás lesz. Sikerült rábukkannom
több szenzációs szépségű, hosszú epikus énekre, rendkívül archaikus énekelt
mesékre. Ezen kívül érdekes hiedelemanyagra, varázslásokra, eredetmondákra,
novellamesékre, amiket majd itt közlök. Ezek a darabok is nagyerejű bizonyítékok lesznek a cigány népi kultúra eredetiségére és magas színvonalú költőiségére, gazdagságára vonatkozóan. Az említett Tűzpiros kígyócska pedig
— hogy csak kettőt említsek a sok közül — bizonyítja a cigány népköltészet
műfaji sokszínűségét, amit eddig tagadtak, és bizonyítja, hogy a cigány népdalszövegek nem összefüggéstelenek, mint állították, csak a másfajta életélmények
és a másfajta gondolkozási mód miatt eltérnek az európai folklórban megszokottól. De hát egy afrikai varázsének vagy egy észak-amerikai indián mese
megértése is nehézséget okoz egy kívülállónak, és éppen a csak rá jellemző
sajátos tartalma és szerkezeti mássága következtében. Tehát úgy gondolom,
hogy a Tűzpiros kígyócska sok tévhitet eloszlatott és érdemes volt megcsinálnom, bármilyen nehéz volt is.
— Amikor az országot járod és gyűjtesz, gondolom, azért nemcsak a
folklórra figyelsz, hanem arra is, hogyan élnek a cigányok ma Magyarországon.
— Ha akarok, ha nem, oda kell figyelni rá, mert sokszor hivatalos embernek néznek, és mindenféle ügyes-bajos dolgaikkal hozzám fordulnak. Nagyon nehezen tudom megmagyarázni, hogy én semmilyen hivatalban nem vagyok illetékes...
100

— Nem a tanácstól jöttél, nem a
rendőrségtől...
— I g e n . . . Annyiban tudok csak segíteni nekik, hogy tudom, hová fordulhatnak az ügyeikkel. Nagyon sokszor előfordul, hogy a gyűjtésem kérvényírásba torkollik, meg mindenféle hivatalos címek lejegyzésébe, amiknek, sajnos, valójában csak ritkán vehetik hasznát, mert hiába írnak. . . . Borzasztóan
nagy az előítélet a cigányokkal szemben, amit nem tudnak kivédeni. A legtöbb helyen igen rossz körülmények között élnek, iszonyatos az elesettség, a
kiszolgáltatottság, a hivatalok megkülönböztető bánásmódja... Véleményem
szerint, a megoldást a cigányságot jogszerűen is megillető nemzetiségi státus
jelentené, de sajnos, nem látni azt a szándékot, amelyik valóban meg is akarná oldani a kérdést. Látszatmegoldások vannak, kirakatintézmények, tényleges képviseleti és intézkedési jogok nélkül, műveletlen, tehetségtelen emberekkel, pecsenyesütögető ambíciókkal. És zavaros, sötét a háttér... De ebbe nem
akarok belemenni. Már nem érdekelnek ezek a dolgok. Nagyon belefáradtam a
sok hiábavaló harcba és megundorodtam attól a sok gerinctelen alaktól, akik
ezen a színtéren úgy mozognak, mint az ügy képviselői. Távol tartom és elhatárolom magam minden megnyilvánulásuktól! Ahogy mondtam, még intenzív a
kapcsolatom a cigánysággal, de csak egyelőre és csak ennek a most készülő
könyvemnek a kapcsán. És a kérdés kizárólag csak mint néprajzi kérdés foglalkoztat . . . Az etnikai hovatartozást egyébként én soha nem úgy fogtam fel,
mint egy végtelen versteremtő programot, a származásomnak a költészetem
szempontjából igazából nincsen jelentősége. Mindenesetre, ha ezt a cigány
epikus folklórkötetet befejezem, egyáltalán nem akarok foglalkozni a cigánysággal, mint üggyel.
— Mondtad, hogy kiléptél a cigánysorsból és nem tartod meghatározónak
a költészetedben. De nem tudom elképzelni, hogy a kettő között ne legyen
semmi kapcsolat. Mások az új verseid?
— Szent Ágostonnak van egy fontos felismerése, azt mondja: „az emlékezetem vagyok". Az egész emberi létezést az emlékezés szálára fűzi fel, az éntudat leglényegesebb meghatározójának tartja az emlékezést... Ezzel azt akarom mondani, hogy valójában az ember soha nem tud kilépni a gyerekkori
emlékeiből, a volt sorsát nem tudja feladni soha. Bizonyos értelemben én sem
tudom. De ez nem a származás programszerű kihangsúlyozását jelenti, másról van s z ó . . . A legtöbb emberre a gyerekkori világ valóságának az emlékei
ráépülnek, és az emberek belefagynak az emlékeikbe, mint egy borostyánkőbe. Ám vannak olyanok is, akiknek a valóságot nemcsak a mindennapi létezésben megtapasztalt események jelentik! És ez a másfajta természetű valóság másfajta természetű emlékekként rendeződik ezek köré az emberek köré
— úgy, mint az erőgyűrűk. Erejük lesz általuk. Képességeik gyökereit megvédik, és erőt adnak az állandó továbbfejlődéshez is. Akikről most beszélek,
ezek az emberek a művészek. A művészek, az alkotók azért többek, mint a
nem-művészek, mert ők azok, akiknek képességük van arra, hogy kilépjenek a
mindennapi valóságfogalmakból megépített emlékezéssorsból — egy magasabb
minőségű valóságérzékelésbe és emlékezésbe. A képzelet és a hit által képességük van arra, hogy az idő nem mindenki számára meglátható és megjárható
tartományaiba be tudjanak hatolni. A képzelet és a hit — az én gyerekkoromat is döntően meghatározták... Most ahogy így visszagondolok, úgy látom, hogy abból a szegénységből, amiben nekem gyermekkoromban részem
volt, engem a képzelet és a hit választottak ki. És ez a két elem vált a költészetem legfőbb eszközévé, hajtóerejévé... Az első verseimet ösztönösen ír100

tam, akkor még nem tudtam, hogy mi az írás. Akkor még nem gondolkoztam
el azon, hogy mi az, ami a leírt szavak első jelentése mögött még ott van.
Tehát nem tudtam a szavak igazi mély értelméről. Nem tudtam arról sem,
hogy nem azt a valóságot fogalmazom meg, amiben élek, hanem egy valóság
fölötti valóságot... Egyszerűbben ezt egy példázattal tudnám elmondani: a
vadludak tükörképe megjelenik a vízen, anélkül, hogy a madarak észrevennék
vagy akarnák ezt. Ugyanakkor a szépségük a legtökéletesebben verődik viszsza, bár a tó nincs tudatában annak, hogy ő viszatükrözi a vadludakat.
— És a költő az, aki e kettő között kapcsolatot
teremt...
— A létezés hat a költőre, és a költő elfogadja ezt a hatást, tökéletes
tükör jelekké tudja formálni, ha őszinte, amikor kitárulkozik. Ha csak magáért
az élmény kimondásáért, a gondolat kimondásáért mondja ki, amit akar. Nagyon fontos az őszinteség. Az őszintén kimondott szavak pontosan fejezik ki az
alkotó igazi énjét és az élmények fontosságát, amit kimond. Az élmények fontosságát a költő életében. Persze, ennek a kitárulkozásnak megvannak a maga veszélyei. Aki mindig pontosan megmutatja önmagát, az nagyon védtelen.
Én nem értek egyet azokkal, akik a művészt, az alkotót ugyanolyan embernek tartják mint a nem-művészt, vagy ugyanolyanná akarják tenni. Sőt! Ezt az
elméletet nagyon veszélyesnek tartom, mert éppen az egyéniséget, a tehetség
egyik legnyilvánvalóbb jegyét, a másságot kérdőjelezik meg. És ha az alkotó,
a művész mindig az átlagembertől eltérő természetéről kap negatív visszajelzéseket, akkor megsemmisülhetnek, elpusztulhatnak benne a kivételes képesség jegyei... Hogy a világnak miért vannak ilyen uniformizáló indíttatásai,
azt én nem tudom.
— Te is kaptál ezekből a negatív visszajelzésekből?
— Igen, nagyon sokat. Kaptam én is, ugyanúgy, ahogy mindenki más is
kap, aki tisztában van a képességeivel és azon van, hogy a tehetségét a művei, a művészete számára meg tudja őrizni tisztán. Az ilyen emberek valahogy nem illenek bele a képbe, és a legtöbbször rosszindulatú híresztelésekkel, gyalázkodásokkal, méltatlan körülményekkel próbálják őket lehetetlenné
tenni és sárba rántani, a sárba taposni. Pilinszky Jánosnak van egy lényeges
mondása ezzel kapcsolatban. A Simoné Weil-ről szóló esszéjében azt írja:
„ . . . a nagyságot ugyanis nem lehet kibírni, ha nincs az az érzésünk, hogy valamiképpen birtokoljuk".
— Olvastam egy elemzést, ami a második köteted után jelent meg, ha jól
emlékszem, a hetvenes évek második felében. Ennek az elemzésnek az volt a
lényege, hogy mennél inkább elszakadsz a cigány témától és a cigány élettől,
és mennél inkább kitárulkozol az összemberi ügyek felé, annál inkább leszel
nagy költő.
— Nem tudom hirtelen, hogy is kezdjem... Azt már az előbb említettem
neked, hogy a költészet számára, legyen az bármilyen nemzetből kisarjadó is,
az eredet kérdését nem tartom meghatározó szerepűnek. Főként akkor nem,
ha a származás kihangsúlyozásakor politikai üzenetként értelmezhetnek minden egyes verssort. Mert így a művek igazi jelentése, értelme háttérbe szorul, elvész... Én ugyanis nem hiszek abban, hogy az irodalomnak gyakorlati
politikai kérdéseket kell megoldania. A művészeteknek, így az irodalomnak is,
a létfilozófiák ornamensainak kell lennie. És világnézetemnél fogva, én csak
a transzcendentális gyökerű művészetben hiszek... Ami meg a másik dolgot
illeti. Soha, amióta verseket írok, nem merültek fel bennem kétségek azzal
kapcsolatban, hogy tehetséges vagyok-e vagy nem. Én tehetségesnek tartom
100

magam, sok mindent tudok csinálni, még a versíráson kívül is. A nagyságrendek megállapítását azonban, egy bizonyos szint után, nem tartom jó értékmérőnek, mivel sokfajta érvényes költészet van. A különböző költő típusoknak megvannak az egyéniségüknek megfelelő, eltérő költészeti jegyeik is.
Említhetném most Paul Celan-t vagy Jean Genet-t, vagy Nagy Lászlót, Pilinszky Jánost, Ted Hughes-t, akiknek különböző költészetük van. Másféle
lexikális anyaggal dolgoznak, megvannak a felismerhető szavaik, szóösszetételeik, megvannak azok a gondolatok, amiket nagyon szeretnek ismételni, állandóan előhozzák, újrafogalmazzák, mániákusan foglalkoznak velük —, ez Pilinszky Jánosnál éppúgy észrevehető, mint Paul Celan-nál vagy Nagy Lászlónál. De itt már nem lehet eldönteni, hogy ki a nagyobb költő. Nagyon sok
hegycsúcs van.
— De a te költészetedben igaz-e az a gondolat, hogy mennél inkább elszakadsz attól a valóságtól, amiben ez a költészet eredeztetik, annál feljebb
jutsz a költészet öntörvényű világában?
— Én hiszek abban, hogy így van. Hogy minden vers megírásával, minden új verssel többet tudok, fejlődök. Hiszek abban, hogy fölfelé megyek, hogy
mindig fölfelé haladok. De ez a fölfelé lépkedés, ez nagyon nehéz, mert én
nagyon nehezen írok verset. Hogy úgy mondjam, minden szó nehézséget okoz
a számomra.
— Ez borzasztóan érdekes, ne haragudj, hogy közbevágok, felületesebb olvasásra olyanok a verseid, mint amik kiömlöttek volna belőled valami hatalmas
iramban és hatalmas perzseléssel. Szóval, mint egy...
egy vulkán. Lávafolyam, hogy ilyen elcsépelt szöveggel jöjjek.
— Hát ez érdekes, mert lehet, hogy nem fogod elhinni, de minden egyes
szót sokáig mérlegelve... van olyan szó, amelyiket napokig i s . . . szinte szavanként írok verset. Van olyan versem, amit öt évig írtam. A némaság könyve
című versemet öt évig írtam. A páva története című versemet három évig.
— Versnek mondod A páva történetét?
— Igen, az v e r s . . . A tördelése valóban inkább a prózára hasonlít, de
vers.
— Gyötrődsz?
— Nem így mondanám — gondolkodom. Igyekszem minél pontosabban
megfogalmazni^ kifejezni a gondolataimat. Nagyon fontos a számomra, hogy
meg legyek elégedve azzal, amit kiadok a kezemből. Csak olyan verset adok
ki a kezemből, amit teljesen késznek találok. Amikor már föl sem merül bennem, hogy valami esetleg nem jó. Tudniillik minden szót olyan sokszor átgondolok. Egyébként, amit mondtál, hogy indulatos, meg láva . . .
— Nem arra gondolok, hogy indulatos. Most megpróbálom
rövidebben
vagy pontosabban megfogalmazni: ez egy fegyelmezett áradás.
— Az a jó.
— De ez azért tényleg meglepő. Sok ilyen versed van, ami most is félkész, mondjuk, két vagy három éve írod?
— Nem, csak egy van, amin dolgozom. Már két éve egyébként. De az,
hogy sokat foglalkozom egy verssel, az nekem nem jelent kínlódást. Mindenképpen tudatosnak nevezem a versírásomat. .
— Tizenhét évesen még nem így csináltad, feltételezem. Vagy már akkor
is? Az első kötetednél?
— Az első verseimet ösztönösen írtam.
— Akkor hogyan alakult ki ez a módszer?
100

— Ez hosszú, nagyon hosszú.
— Van még kazettám.
— A kérdésre a konkrét választ csak sokára tudom megadni. És ahhoz,
hogy a válaszomat megértsd, sok mindent el kell mondanom magamról... Az
előbb említettem az emlékek fontosságát az életemben. Nagyon sok olyan
emlék: hangulat, esemény van, álom, ami az idők folyamán olyan emlékjelekké szerveződött bennem, ami mindig kísér. Bár egyértelműen álomszerűek,
de emlékszem rájuk. Van például egy, amit én nagyon fontosnak és nagyon
szimbolikusnak tartok. Nemcsak magamra vonatkozóan, hanem az egész emberi
világra... Gyerekkoromban, Bükkaranyoson egy olyan helyen laktunk, ahol a
házunk fölött egy hatalmas homokfal volt, amiből állandóan dőlt, ömlött a
homok, és az udvarunk mindig csupa homok volt, csupa fehér homok. Amikor sütött a nap, ez a homok izzóvá, bántóan tündöklővé, éles fehérré vált
. . . Namost, ez az álom, amit említeni szeretnék, annyiban valóságos, hogy egy
valóságos helyhez kötődik, az udvarunkhoz. Azt álmodtam — valamikor nagyon kicsi gyermekkoromban —, hogy állok ezen az udvaron. Nagyon süt a
nap és izzik körülöttem a homok. Egyszercsak azt érzem, hogy fölemelkedem
és eíkezdek repülni a kapu felé. És a kapufélfán ott ül egy madár, egy megőszült madár, hatalmas, ősz madár, és néz felém, ahogy repülök kifelé az udvarról. Amikor a közelébe értem, nem tudtam tovább repülni, mert olyanok
voltak a szemei ennek a madárnak, mint valami máglya. Szóval, mint amikor
egy nagy tűzhöz nem tud teljesen közel menni az ember, mert annyira perzseli. Olyan volt a szeme, és nézett engem és én elvesztettem az erőmet, és
lezuhantam a homokba... — Ez nagyon sokszor eszembe jut, az egész emberi
léttel, a költészetemmel kapcsolatban, és foglalkoztat, hogy mit jelenthet. Biztosan jelent valamit, valami nagyon fontosat... Hogy mik azok a titkok az
emberi életben, amikhez nem juthatunk közel. És amiknek ilyen különös őrizői
vannak, amik csak ilyen emlékjelekben fogalmazódnak meg az ember számára . . . — A gyerekkoromnak a hangulata egyébként hasonlít ennek az
álomnak a hangulatához. Az a babonákkal teli világ, az a szegénység, az a
környezet, ahol éltem, a cigánysor, sok ilyen valószerűtlen, különös dolog színhelye volt. Legalábbis az emlékezetemben az eltelt idő során ilyenné váltak
a gyerekkori események... Egyébként mi heten vagyunk testvérek. A testvéreim nagyon jó tanulók voltak az iskolában, állandóan könyvtárba jártak. Arra
emlékszem, hogy a nővéreim meg a bátyáim a hosszú téli estéken mindig felolvastak a családnak, mindig meséket. Ebben az időben egészen kicsi voltam
még, ekkor szerettem meg az olvasást. Amikor első osztályos lettem, elmentem
én is a könyvtárba. Már tudtam előbb olvasni, beiratkoztam, és az első könyv,
amit kihoztam a könyvtárból: „A Hollókirály és más mesék" volt.
— Megtaláltad a madaradat a mesében?
— Nem, n e m . . . Ez inkább csak egy furcsa egyezés, nem is t u d o m . . . Ez
volt az első könyv, amit életemben olvastam. Az egyik nővérem akkoriban
valami gazdaságba járt dolgozni, és elvitte magával a könyvet, de elvesztette
a szálláson. Ezután nem mertem egy évig könyvtárba menni, féltem, hogy mi
l e s z ! . . . De anyám aztán nagynehezen megkapta nekem valahol a könyvet,
aminek én nagyon örültem, mert megint járhattam a könyvtárba.
— Ki tudja, mi minden múlott
ezen...
— Biztos, hogy sok minden... Rengeteget olvastam. Volt egy tanárom az
általános iskolában, akire szeretettel emlékszem vissza, Székely Viktornak hívják. ö sokat segített nekem az olvasmányaim kiválasztásában, az érdeklődésem
100

irányításában . . . Megmondom őszintén, én a verseket gyerekkoromban egyáltalán nem szerettem, sőt, valósággal utáltam a verseket. Bár akkoriban
már írtam én is, és én is azt, de a mások verseit egyáltalán nem szerettem.
Nagyon hosszú ideig nem bírtam verseket olvasni, kizárólag csak meséket és
regényeket, ö adott először olyan verseket a kezembe, amiket megszerettem,
és ő irányította a figyelmemet Shakespeare-re is, a Lamb-testvérek átiratkötetével kezdve a beavatást. Az ő rendkívüli műveltségének és annak, hogy
kivételes módon törődött velem, sokat köszönhetek. Az általános iskola elvégzése után beiratkoztam egy miskolci gimnáziumba. Boldog voltam akkor, hogy
gimnazista lehetek, mert tanulni szerettem volna. Ott viszont az első két hét
után szomorúan kellett meggyőződnöm arról, hogy erős előítéletek vannak a
cigánysággal kapcsolatban, velem kapcsolatban is. Az osztályfőnököm ezt ki
is nyilvánította, többször, amitől én nagyon megszégyelltem magam és nem
mentem gimnáziumba. Két hónap után kimaradtam. Ez óriási lelki problémákat okozott nekem, mert otthon a faluban, az osztályban én voltam az egyik
legjobb tanuló és szégyelltem magam a volt iskolatársaim előtt, hogy azt
gondolják, azért nem járok, mert egyeseim vannak, megbuktam... Ezután elmentem egy erdőgazdaságba dolgozni, Bükkaranyos mellett.
— Ilyen testalkattal, ilyen véznán, vékonyan? Akkor sem lehettél sokkal
erősebb...
— Hát nem. Ott dolgoztam egészen a következő tavaszig — ősszel történt
a kimaradás. Sok jót hallottam egy másik miskolci gimnáziumról, a Kossuth
gimnáziumról, és tavasszal írtam egy levelet az igazgatónőnek, hogy ki vagyok
és hogy szeretnék beiratkozni. De annyira tájékozatlan voltam, hogy nem tudtam, honnan kell jelentkezési lapot szereznem, ha nem vagyok általános iskolás.
Kértem őt, hogy küldjön jelentkezési lapot is. Nagyon hamar jött a válasz, egy
kedves levelet kaptam Sárközi Andornétól, az iskola igazgatójától, hogy ők nagyon várják ám azt, aki annyira akar tanulni, mint én. És beiratkoztam.
— Tudták, hogy cigány vagy?
— Igen, ezt megírtam a levélben. Beiratkoztam a tanulószobára, mivel bejáró voltam. Aztán az első héten történt valami... Volt ott egy fiú, a Zombori
Pista, vele ültem egy padban. Amikor kiderült, hogy egy kicsit tájékozottabb
vagyok irodalmi dolgokban, ő megkért a tanulószobán, hogy írjam már meg
neki is a házi feladatot. Az volt a címe: „Sikerült és én boldog voltam." Azt
hiszem, ezt most is szokás a gimnáziumokban az első osztályban, hogy a nyári
élményeket meg kell fogalmazni. No, megírtam neki is, megírtam magamnak
is a dolgozatot, és mivel nem volt benn tanár, hülyéskedtünk, lökdösődtünk
a padok közt. Egyszer csak nyílik az ajtó és belép egy nő — kiderült, hogy
ő az igazgatónő. Nagyon szigorú volt: mit csinálunk mi itt? Nem szóltunk semmit. Készen vagyunk-e a feladattal? Mondtuk, hogy igen. És ő akkor elvitte
magával a Zombori Pista füzetét is, meg az enyémet is. Harmadnap hallom a
hangosbemondón, hogy: „Bari Károly azonnal jöjjön az igazgatói irodába".
Borzasztóan meg voltam ijedve, hogy most innen ki fognak engem rúgni,
végem van. Ahogy beléptem az igazgatói irodába, rögtön azt kérdezi tőlem
Sárközi Andorné, olvastam-e a mai Észak-Magyarországot. Nem olvastam,
miért kellene. Hát olvassam el. Idead a kezembe egy újságot, és benne van
a dolgozatom, hogy „Sikerült és én boldog voltam..." Az ő férje volt akkor az Észak-Magyarország főszerkesztője.
— Az a dolgozat volt, amit Zomborinak írtál?
— Nem, a Zomborié nem jelent meg, az enyém jelent m e g . . . Mondta,
100

hogy nagyon tehetséges vagyok, mindenképpen írnom kell. Azt feleltem, hogy
én nem nagyon szeretek írni, ez szaladt ki a számon. De, de, ha valamit írok,
mindenképpen mutassam majd meg neki. Na és én féltem, hogy ha nem
írok, akkor a gimnáziumból ki fognak dobni.
— Komolyan ettől féltél?
— Komolyan, és ettől kezdve elkezdtem írni rendszeresen.
— Nagy félelmedben.
— Igen. Természetesen, már azelőtt is írtam, egészen kiskoromtól, de nem
így rendszeresen, ö szoktatott rá. Sárközi Andornéra egyébként nagy hálával
gondolok vissza, nagy szeretettel! ö volt az első ember, akin azt éreztem,
hogy valóban érti és tiszteli a tehetségemet, és hogy figyel rá, félti, és segíti
érvényesülni. Az eddigi pályám során, sajnos, igen kevés ilyen emberrel találkoztam. Rajta és Domokos Mátyáson kívül Siklós Margitot említhetném még, a Gondolat Kiadó igazgatóját, és az utóbbi évekből Benkő Istvánt, az
Alföldi Nyomda igazgatóját... Szóval, bizonyos időközönként megkerestem
Sárközi Andornét, hogy ismét írtam egy újabb költeményt. Egyszer — emlékszem, menzán voltam — bejön Sárközi Andorné, éppen valami levest ettem,
és azt mondja: „Bari, a sárospataki diáknapokon aranyérmet nyert". Rögtön
félrenyeítem, hogy szent isten, már megint mibe keveredtem!... Akkor mondta
el, hogy azokat a verseket, amiket én mindig odaadtam neki, félretette és elküldte a sárospataki diáknapok pályázatára, ahol a verseim aranyérmet nyertek. Nos, ettől kezdve gyorsultak fel az események az én életemben, mert
utána megkeresett a Magyar Ifjúságtól egy riporter, aki készített velem egy
interjút, és a televízióban — m i is volt régen az a műsor?
— Halló fiúk, halló lányok.
— Igen, a Halló fiúk, halló lányokban bemutattak. De ezt megelőzően az
Élet és Irodalomban is közöltek tőlem verseket. Domokos Mátyás bevezetőjével . . . A Magyar Ifjúság interjúja után kaptam egy levelet Domokos Mátyástól, a Szépirodalmi Könyvkiadó főszerkesztőjétől, hogy érdeklik a verseim. Elküldtem neki pár verset, négyet vagy ötöt, hogy ezek vannak, ezeket tudtam
legépeltetni és ő azt írta vissza, hogy nagyon tetszenek a verseim, szeretné őket
kötetben kiadni. A készülő kötet volt az apropója az És-beli publikációnak.
Egyébként Domokos Mátyás mutatott be a televízióban is. Az interjú a tévében elég ismertté tett engem.
— Mondhatni szenzáció lettél.
— Ezt nem tudom. Sok mindent nem érzékeltem akkor, sajnos. Nagyonnagyon fiatal voltam. Nem ismertem a világot, csak a saját múltamat . . . Ezzel kapcsolatban ma már az a meglátásom, hogy a legtöbb ember számára a
feltűnésemkor sokkal inkább a származásom volt a lényeges, nem a verseim.
Nem úgy olvasták a verseimet, ahogyan kellett volna. Amit egyébként a mai
napig tapasztalok: más gondolatokat magyaráznak bele a verseimbe. A harmadik kötetemben cigányokkal kapcsolatos vers egyetlen egy van, mégis az
egész kötetre kiterjesztik ennek az érvényességét. Ügy értelmezik a verseimet,
mintha az összes versem ebben a témakörben mozogna, amivel tulajdonképpen meghamisítják az írásaim gondolatiságát... Lehet, hogy nem jól mondom,
hogy meghamisítják, mert talán nem tudatosan teszik, de mindenesetre félreértik.
— Szűken értik.
— Igen, igen, a származásom miatt leredukálják a verseim értelmezhetőségét egyetlen témakörre, a cigányságra, ami óriási veszteség a számomra.
100

— És a számukra is.
— Ez így van.
— Ott tartottunk, hogy Domokos Mátyás ki akarta adni a verseidet.
— Ki is adták. Tizenhét éves voltam, és két kiadásban megjelent akkor
a kötetem, harminchatezer példányban. Ahhoz képest, hogy ezer példányban
adnak ki Magyarországon versesköteteket, ahhoz képest igen nagy példányszámban.
— Szavaltak is tőled több helyen, Daróczi Ági a Ki mit
tud?-ban...
— Nagyon sok helyen szavaltak tőlem... Az érettségi után jelentkeztem
a Színművészeti Főiskolára, ahová föl is vettek. A továbbiakkal kapcsolatban
azonban nem tudok jókat mondani... A főiskolára rendkívüli hallgatónak vettek föl, bejártam a színész- és rendezőórákra egyaránt. Az első félévi vizsgarendezésem Kallós Zoltán kötetéből egy balladának a dramatizálása, színpadra
állítása volt, ami úgy gondolom, nem sikerült rosszul, mert utána úgy döntöttek, hogy másodéves hallgatóként folytathatom, a másodéves rendezőosztályban. Szerettem volna egy nagyobb dologgal is bizonyítani, hogy vannak képességeim. Németh László VII. Gergely című drámájának két felvonását választottam ki, amit el is kezdtem rendezni. A címszerepet Latinovits Zoltán
játszotta. Több hónapig próbáltunk, de a bemutató előtt nem engedélyezték az
előadást. Az volt az indok, hogy nem jártam be rendszeresen különféle órákra,
ezért nem vizsgázhatok. Addig viszont én abban a hitben voltam, hogy az elméleti tárgyakból a szakmai vizsga után kell számot adnom. Ez az első félévben is így v o l t . . . Lehetséges egyébként, hogy valóban nem vagyok képes
jól rendezni... lehet, hogy ők így gondolták, ezért akartak megválni tőlem.
Én nem így gondolom ezt. A pontos okát azonban mai napig nem tudom...
Akkoriban elég sokat ittam, meg minden, ami ezzel együttjár. Az, ami számtalan embernek megbocsátható, nekem nem. Valószínűleg ez is közrejátszhatott a dolgok ilyetén alakulásában... Bár erről nem beszélt nekem senki, de
feltételezem, hogy ennek szerepe volt abban, hogy a főiskoláról el kellett jönnöm. Igaz, ma már nem érdekel, talán jobb is volt, hogy így alakult akkor,
mert utólag visszatekintve úgy látom, hogy a természetem és a gondolkodásom nem tudott alkalmazkodni az ottani stílushoz. Nem találtam meg a helyemet közöttük. Ezt jól látták meg. Azt viszont mindenképpen igazságtalannak
tartom, hogy a bizonyítás lehetőségétől elzártak. Tehát, hogy a próbák ellenére nem engedték bemutatni a rendezést. Másképpen kellett volna lezárni a
viszonyunkat... Amikor a főiskoláról eljöttem, utána nagy utazások következtek az országban, néprajzi gyűjtések céljából. Ennek az vetett véget, hogy —
bár én fizikailag alkalmatlan vagyok katonai szolgálatra, magad is láthatod,
de ezt a katonakönyvi bejegyzés is tanúsítja — ennek ellenére behívtak katonai szolgálatra... Nekem soha nem voltak idilli elképzeléseim a hadseregben
levő viszonyokról, de az a durvaságözön, azok a gátlástalan indulatok, és
azok a cezaromániás személyek, akikkel ott találkoznom kellett, minden negatív képzeletet felülmúltak. Én ilyesmivel addig soha életemben nem találkoztam. Ez borzasztóan megviselt engem. Ez a megaláztatásözön olyan mértékben
megviselt, hogy egyetlen kilépési lehetőségnek az öngyilkosságot találtam. Valósággal fizikailag kívántam a halált, minden pórusom a halált kívánta, nagyon különös érzés volt. Egyszerűen nem tudtam ennek másképpen véget
vetni. És akartam is, hogy ez bekövetkezzen, de nem sikerült... Ennek az lett
a következménye, hogy katonai szolgálat alól való kibúvás megkísérlésének
vádjával hadbíróság elé állítottak és az utána következő hosszú időszakot kü100

lönböző szintű katonai fogdákban kellett letöltenem. És nagyon stílusosan —
ámbár lehet, hogy ez véletlen volt — a következő év április 11-én, a költészet napján léptem ki ebből a meghurcoltatásözönből. A kormány egyéni kegyelemben részesített... Utána nagyon sokára tudtam csak magamhoz térni,
nagyon hosszú ideig nem tudtam foglalkozni a versírásnak még a gondolatával
sem. Sokáig nem tudtam írni, és talán két év is eltelt, amikor hosszú vajúdás után sikerült egy verset írnom. Emlékszem, igen boldog voltam, mert akkor már bizonyossá vált előttem, tudtam, hogy eltelt az a három nap és a
sziklazár elgördült a sírról... És ez az időszak, amiben részem volt ezekben a
megaláztatásokban, tényleg olyan volt, mint egy sziklasír.
— Ez volt az az időszak, amikor az terjedt el rólad, hogy kiégtél, kiadtad
már magad, nincs már benned
semmi...
— Igen, ez volt. Sőt! Sok olyan verset olvastam akkoriban, még folyóiratokban is, amik már arra íródtak, hogy meghaltam.
— Átvitt értelemben vagy konkrétan?
— Konkrétan! Nézd, egy folyóiratnak az átfutási ideje több hónap. Amikor megírták és leadták a verset, akkor még az a hír járta rólam, hogy én
már nem is é l e k . . . Hát igen. Ilyen hírek is voltak.
— . . . a szikla legördült a sírról és újra elkezdtél írni.
— És most válaszolnék neked azokra a kérdéseidre, hogy mások-e az új
verseim és hogy miért alakult ki bennem ez a sokára termő versírási módszer . . . Az eddig elmondottak talán neked is megmutatták azt, hogy milyen
eseményeket, milyen dolgokat kellett átélnem. Nekem ez ahhoz volt elég, hogy
megváltozzon a világfelfogásom, az életszemléletem és a gondolataim a költészetben! tennivalóimról. Ezektől az eseményektől kezdve borzasztóan nehézzé
vált számomra a fogalmazás. A megtapasztalt idő alatt olyan közelségébe jutottam a szavak értelmének, amely óriási felelősségre int.
— A szenvedések által?
— Igen. Ekkor ismertem meg igazán, hogy mit jelentenek a szavak. És
egy versben minden szó jelentésének tökéletesen kell illeszkednie a kimondandó gondolathoz. Ennek a tökéletességnek a megteremtése nagy munka. Én
azonban komolyan gondolom ezt, és feltettem rá az egész életemet. Tehát,
nagyon is mások az új verseim és ezért mások, amiket elmondtam.
— Hány éves vagy?
— Harmincöt.
— A feleségedet Ildikónak hívják ...
— Igen. A debreceni egyetemen végzett magyar—népművelés szakon, ott
ismerkedtünk meg. Van egy kisfiam, Máriusz, ő nyolcéves. Éppen most hozta
haza a bizonyítványát, nagyon jó tanuló.
— Boldog vagy a családodban?
— Igen. Ez jelenti számomra a biztonságot.
— Kapsz-e manapság is támadásokat? Tehát mennyire érzed
veszélyeztetettnek magad, amikor kikerülsz ebből a körből?
— Szinte állandóan találkozom támadásokkal.
— A versesköteteddel kapcsolatban támadtak-e? Ami egyrészt
válogatás,
másrészt jó néhány új verset is tartalmaz.
— Ez a kötet, amit említesz, „A varázsló sétálni indul" című gyűjteményes
kötet, szinte az első, a tizenhárom éves koromban írt verseimtől kezdve, húsz
év verstermését tartalmazza. Azonkívül rajzaim vannak benne, festményeim
100

és képverseim. Egyébként, ez a könyvem is, hasonlóan a többi kötetemhez,
tízezer körüli példányban jelent meg.
— Ezzel kapcsolatban is kaptál támadásokat?
— Kaptam, de ezeket én nem veszem, figyelembe, komolytalannak tartom.
Akik írták, a legtöbbnek semmi köze a költészethez, nem is érti, miről van
szó. Olyan emberektől kapok viszont állandó biztatást, támogatást, akik maguk is kitűnő költők, és inkább nekik hiszem el, amit a versről mondanak.
Mert nem szoktak bókolni, csak azért.
— Nagyon hosszú ideig azért lehetett mindenféle találgatást hallani rólad,
mert nem engedted magadhoz az újságírókat.
— Elsősorban azért nem vállalkoztam a beszélgetésekre, mert a hozzám
jövő riporterek prekoncepciót hoztak magukkal velem kapcsolatban, amit a
velem való beszélgetés során igazolni akartak, mindenáron. Én ezekhez a tisztességtelen játékokhoz igyekeztem nem statisztálni... Nyolc éve egyáltalán
nem iszom alkoholt egy kortyot sem, mégis ennek az ellenkezőjét terjesztik
valakik a mai napig. Meg ilyeneket. A legtöbb újságíró ezt akarta forszírozrni . . . Az ellenem irányuló averzióknak egyébként valószínűleg az a legfőbb
kiváltó oka, azt irigylik leginkább az irodalom körül őgyelgő dilettánsok, a
hivatásos kárörvendők, hogy igen kemény dolgok ellenére sikerült talpon maradnom és megőrizni, kiteljesíteni a képességeimet... írok, festek, fordítok,
négy verseskönyvem jelent meg idáig, egy műfordításkötetem, kiállítják a
rajzaimat itthon és külföldön <— vannak, akik ezt irigylik, mert sikernek látják,
pedig csak munka, nehéz munka. . . Amikor a harmadik kötetem után 1984ben József Attila-díjat kaptam, az is sok támadást szült. Addig nem is gondoltam volna, hogy az ilyet irigyelni lehet, mert én nem így fogom fel az ilyen
dolgokat.
— Említetted az tij köteteddel kapcsolatban a rajzaidat. Azt hiszem, sokak
számára az is óriási meglepetés volt, amikor — ha jól emlékszem, Gödöllőn
— először volt kiállításod.
— Ennek is van története. Rajzolni nagyon korán kezdtem. Korábban,
mint verseket írni. Harmadik osztályos voltam, amikor egy gyermekrajzpályázatra beküldtem az egyik rajzomat, az volt a címe, hogy „Betyár a hegyekben".
Meg is jelent a Lobogó című újságban, és hosszú ideig festőművész akartam
lenni. De aztan letettem erről a tervemről... Katonaság után felvettek a debreceni egyetemre, és készültek ott egy tanszéki estre, és a csoporttársaim megkértek, hogy rendezzek valamit, ők lesznek a szereplők. Nem nagyon akartam
ebbe belemenni, egyrészt azért, mert ezek az emberek addig nem foglalkoztak
színpaddal, nem tudtam, mit fognak csinálni, hogy fogják csinálni. Meg egyébként is kellemetlen volt nekem akkoriban a rendezésnek még a gondolata is.
De aztán rábeszéltek. Megrendeztem velük, a csoporttársaimmal, Peter Handke
Kaspar című beszéd játékát, ami nagyon jól sikerült, Több hónapig próbáltunk,
szinte mindennap, és ez borzasztóan összekovácsolta a tancsoportunkat, a bemutató után is együtt akartunk maradni. Én akkor úgy gondoltam, mivel magyar-népművelés szakos hallgatók voltunk mindannyian, hogy olyan programot
kell kidolgoznunk, ami nemcsak a színpadi tevékenységre korlátozódik. Terveztük azt is, hogy gyerekeknek diafilmet csinálunk, amit majd levetítünk nekik és utána megbeszéljük velük. Én meg is rajzoltam egy sorozatot. És elkezdtem rendezni egy másik előadást is, Pilinszky János két egyfelvonásosát,
az „Urbi et orbi a testi szenvedésről" és a „Síremlék" című darabokat. Ezeket
is sokáig próbáltuk. Beszéltem közben Pilinszky Jánossal, aki nagyon örült a
100

dolognak, felkértük, hogy vegyen részt a csoportunk működésében, és nagyon
készült a bemutatóra is. Már azt is lefixáltuk vele, melyik vonatról fogom várni. De az előadás előtt néhány nappal az akkori rektor odaküldött egy tizenvalahány tagú bizottságot — többen voltak, mint a szereplők —, hogy megvizsgálják, alkalmas-e a darab a bemutatásra. Természetesen, nem volt alkalmas. Nem az előadással volt baj, ideológiai kifogásuk volt. Azt mondta a rektor, hogy Pilinszky János transzcendentális világképe megzavarja az ifjúság
világszemléletét. Meg hogy integrálódjunk az egyetem színjátszó csoportjába
és ott éljük ki a játékkedvünket. Megjegyzem, akkor nem is volt színjátszó
csoportja az egyetemnek, halódott már évek óta, de ezek után a rektor sürgősen szerveztetett egy csoportot, meg is ért egy előadást... Szóval, leállította
az egészet. Ez óriási sokkot jelentett ezeknek az embereknek, a csoporttársaimnak, mert ez hosszabb ügy volt egyébként, mint ahogy most én elmondom,
óriási hercehurca, az egyes személyek külön behívása, s a többi, s a t ö b b i . . .
A csoporttársaim megijedtek a dologtól, voltak, akik átmentek más egyetemre.
Többen meg is buktak, természetesen. És hát szét lett robbantva az egész. Én
is utána hagytam ott az egyetemet. Nem is nagyon érdekelt, amiket ott tanítottak, de nem is lett volna ajánlatos ott maradni, mivel az ügy kapcsán írtam
egy felháborodott levelet a rektornak, aminek az volt a lényege, hogy alkalmatlannak tartom őt az egyetem vezetésére, mert az, aki a munkát nem becsüli, és korlátolt módon közelít nemzetközi rangú, humanista költőkhöz, az
nem irányíthatja az ifjúság nevelését.. . Mivelhogy az egyetemen tudtak arról,
hogy előadásra készülünk és hogy milyen darabokkal. Az egész egyetem tudott
róla. Az egyetemtől kértük kölcsön az Auditórium Maximumot a próbákhoz,
meg a többi próbahelyiséget. Ha előbb jelzik, hogy Pilinszkyt nem adhatjuk
elő, nem ölünk bele annyi munkát. Legalább négy hónapig próbáltuk, minden
nap, öt-hat órát. És hát a betiltás módja... Nem is akarok erről beszélni, elmúlt. Meg el is tértem a dologtól... Szóval, az egyik csoporttársam, aki látta,
hogy beszélgetés közben néha rajzolgatok, rávett, hogy rajzoljak diafilmet.
Kockákra bontottam egy mesét és megrajzoltam — de hát ezt végül is nem
mutattuk be, mivel a csoport felbomlptt. A rajzaim viszont megvoltak. Varga
Kálmán, ő volt az a csoporttársam, aki rávett erre a dologra, az egyetem elvégzése után a Gödöllői Galéria vezetője lett. Az egyik első munkája az volt,
hogy szerveznie kellett egy kiállítást gyerekkönyvekhez készített illusztrációkból, és eszébe jutottak neki az én rajzaim, hogy azokat is be kellene mutatni.
Így kerültek a rajzaim először kiállításra, Würtz Ádámnak meg Reich Károlynak a munkáival együtt. És hát nekem nagyon tetszettek a rajzaim a kiállításon. Olyan szépen mutattak, hogy kedvet kaptam ismét a rajzoláshoz, hosszú
idő után megint. De egyébként sikere volt a rajzaimnak. Attól kezdve rendszeresen rajzolok.
— Mennyire konkrét a kapcsolat a rajzaid és a verseid között? Van-e
kapcsolat egyáltalán?
— Biztos v a n . . . Mindenképpen van, hiszen mind a kettőt én csinálom.
Nem tudom ezt semmilyen elmélettel megközelíteni, megfogni, konkrétabbá
tenni a kapcsolatot a rajzaim és a verseim között, de egy tőről fakadnak —
csak az egyik kép, a másik vers. Bár az is meglehet, hogy valójában a rajzaim
is versek... Én költő vagyok, és minden más művészeti tevékenységem ebből
ágazik ki, a költői képességeimből, a költészetemből.
— Egy művészeti ág mintha hiányozna a sorból, a zene.
— Nagyon erősen kötődöm a zenéhez. Mindenféle zene hat rám, ha jó.
100

Annak idején nagyon szerettem például a Kaspar-rendezésem zenéjét, Ánanda
Shankarnak egy szép szitárdarabját, hosszú hónapokig ez határozta meg akkor
a hangulatomat. De szavakkal megfogalmazni vagy akárcsak körülírni a lényegét nem tudom. Ám megpróbálok beszélni arról a zenéről, amit legjobban
szeretek, Erik Satie egyik zongoradarabjáról, a Cinq gnossiens-ról, ami leginkább hozzám nőtt és ami nagyon fontossá vált a számomra. Ügy érzem, hogy
ez az a zene, ami tökéletes tükörképét mutatja a belső életemnek. Olyan
mintha a lelkem zenei önéletrajza lenne. Van benne valami időtlen izzás, valami időtlen magányosság. Amikor először hallgattam ezt a zenét, az jutotteszembe. milyen szépen is fejezte ki a zenét hallgató embert, a zene hatása
alá kerülő embert az az ókori kínai filozófus, aki azt mondta, hogy a zenével
elbűvölt ember hasonlatos a levélkéhez, amely lehullik a fáról, anélkül, hogy
tudná, hogy a szél akarata teljesedik-e be rajta, vagy ő kormányozza a szelet.
Ez a Satie-zene is elragadja az embert. Az a végtelen, amit a Satie-zene nyit
meg az ember előtt, az nagyon szomorú. Olyan végtelen szomorúságú ez a zene,
hogy az embernek az az érzése, hogy az öröklét sír. És akkor csendülnek meg
a zongora billentyűi, amikor az öröklét könnyei ráhullanak. Nagyon szomorú
zene, azért szeretem.
— Szomorú ember vagy?
— Igen. Azt hiszem, igen. De más is az lenne, ha fiatal korára ilyen dolgokat kellett volna átélnie, mint nekem. A nehéz időnek szomorú nyoma van.
MARVÁN YI PÉTER

Pályázati felhívás
A MAGYAR ÍRÓK SZÖVETSÉGÉNEK JÓZSEF ATTILA KÖRE és a KISZ KB
KULTURÁLIS OSZTÁLYA és a KORTÁRS MŰVÉSZETI FÓRUM pályázatot hirdet
egyfelvonásos

színpadi

művek

írására.

A pályázat célja, hogy elősegítse a tehetséges és fiatal drámaírók kibontakozását,
hozzájáruljon a fiatal írók színpadi műveinek érvényesüléséhez és lendületet adjon
a mai magyar drámairodalomnak.
A pályázatra 35 év alatti írók műveit várjuk.
A pályázat díjazására 30 000 Ft áll rendelkezésünkre, amely a benyújtott pályaművek színvonalától függően kerül szétosztásra. Az arra érdemes műveket a szakmai
zsűri ajánlásával eljuttatjuk a színházaknak.
A pályamunkákat 1987. október 30-ig kell beküldeni a következő címre:
Magyar írók Szövetsége József Attila Kör (Budapest VI., Bajza u. 18. Pf.: 546. 1387)
A borítékra kérjük ráírni: DRÁMAPÁLYÁZAT.

100

SZŰRÖS MÁTYÁS

Ópusztaszeri köszöntő
Augusztus 20-a nemzetünk legősibb és tartalmában is sokrétű jelentést
hordozó ünnepe. Számunkra csaknem 1100 esztendőnyi történelmet idéz föl ez
a nap, amely a magyar nép túlélésbe, fennmaradásba és megújulásba vetett
hitének, töretlen élni- és tenniakarásának jelképe.
Szép hagyomány, hogy e jellegzetesen magyar ünnepről ezen az igazán
méltó helyszínen, az Ópusztaszeri Nemzeti Emlékparkban emlékezünk meg.
A hagyomány szerint Árpád és a többi honfoglaló vezér 896-ban itt szabta meg
az új s immár végleges haza törvényeit. Anonymus szavaival élve — itt ejtette „szerét az ország egész dolgának". Ezredévvel később, 1945-ben Ópusztaszer egy újabb honfoglalás jelképévé is vált: itt kezdte népünk valóban birtokba venni országát, a hazához, a földhöz való ősi jussot éppen a honalapítás
emlékét idéző „Szeri" vidéken törvényesítette a földosztással.
Augusztus 20-án nemcsak az országszerző Árpádra, hanem az államalapító és országmegtartó István királyra is emlékezünk. Az ő életműve, a Dunamedencébe, az egész Európába betagolt magyar államiság és a nemzeti lét
alapjainak megteremtése egész népünk, valamennyiünk ma is vállalható és
folytatható közös öröksége. Ennek méltó továbbvitele olyan korszerű szocialista
Magyarország felépítése lehet, amelynek öntudatos népe a civilizáció fejlődésének fő útvonalán halad előre történelmi útján.
Augusztus 20-a történelmi folyamatosságot, a magyar nép országépítő erejét megtestesítő szocialista alkotmányunk, a jog és a demokrácia ünnepe is.
Alaptörvényünk — amely nem a kevés kiváltságosak, hanem a dolgos milliók
számára egyesíti a hazát és a jogot — egyszerre rögzíti a magyar évszázadok
és legújabb korunk vívmányait. Tizenegy évszázados történelmi fejlődésünk
tapasztalatai bizonyítják, hogy csak az a kis nép remélheti fennmaradását és
boldogulását nagy történelmi távlatokban, amely kitartóan és következetesen
munkálkodik, harcol érte és amely képes a folyamatos megújulásra. A nagyvilágban is minden mozgásban, változásban van, ami parancsoló szükségszerűségként tőlünk is megköveteli népünk hagyományaira, tapasztalataira támaszkodva magyarságtudatunk megújulását, alkotmányunk és demokráciánk
korszerűsítését. Alapvető feladatunk ma az, hogy még szorosabb egységbe fonjuk a népi-nemzeti fejlődés és haladás, valamint a szocialista társadalom építésének ügyét.
S végül augusztus 20-a a dolgozó ember és a teremtő természet közös
szülöttének, az új kenyérnek is ünnepe. A kenyéré, amely ma is egyet jelent
a munkával és az élettel. Itt és most nem felesleges emlékeznünk és emlékeztetnünk bölcs hazánkfia figyelmeztetésére: „a munka, egyedül a munka a nemzetek megtartója".
Augusztus 20-a üzenete így válik teljessé: a múlt és a jelen, a jog és a
100

munka egységévé; olyan ünneppé, amely kifejezi népünk saját történelme
iránti tiszteletét, az őseink iránti megbecsülést és a közösségnek az egyén iránt
támasztott bensőséges igényét: a haza értelmes, cselekvő, önzetlen szeretetét.
Gondokkal és nehézségekkel terhelt világunkban, és nem könnyű hazai
helyzetünkben küzdelmes sorsunk kezdeteinek, elődeink porbahullásainak és
felemelkedéseinek felidézése reményt és bátorítást kell hogy adjon nekünk,
ma élő magyaroknak, mai és jövőbeli munkánkhoz és harcainkhoz. Most ugyanis nem kevés gond, társadalmi és gazdasági feszültség, növekvő közösségi és
egyéni próbatételek közepette ünnepelünk. Népünk aggodalommal és várakozással szeli meg kenyerét: dolgozott, verítékezett, de vajon jut-e ennyi jövőre
is? Ma már mindenki számára érzékelhető: országunk előrehaladása ismét fordulóponthoz érkezett, a haza ma is válaszút előtt áll. A tét — István király
óta bizony nem először — most sem kisebb, mint a magyarság jövője. Az ezredforduló küszöbén a nagy kihívás számunkra az, hogy sikerül-e helytállnunk
a nemzetek könyörtelen versenyében, vagy kisodródunk a világfejlődés fő
áramlatából.
A magyar közvélemény érzékeli gazdaságunk nehéz helyzetét s ehhez
járuló társadalmi gondjainkat. Ez az állapot nem egyik napról a másikra és
nem csupán egy-két tényező hatására alakult ki. Az okok egyik csoportja a világgazdaságban másfél évtizede zajló és számunkra rendkívül kedvezőtlen,
mélyenható átrendeződésre vezethető vissza. A világgazdasági szerkezetváltásban rohamosan leértékelődtek a hagyományos iparágak termékei és felértékelődtek azok a gyártók, akik kellő tőkeerővel és találékonysággal képesek voltak
a tudományos-technikai forradalom legújabb vívmányaira támaszkodva alkalmazkodni a megváltozott körülményekhez. Nehéz helyzetbe került viszont minden olyan ország, amely kellő gazdasági erő hiányában vagy késedelmes döntések miatt nem tartott lépést a változásokkal, nem tudott alkalmazkodni,
megújulni. A mi viszonyainkat még bonyolultabbá tette, hogy a világgazdasági korszakváltás egybeesett a magyar gazdaságtörténet nagy jelentőségű fordulatával — az extenzív fejlődésről az intenzív fejlesztésre való áttéréssel —,
amely — mint minden útkeresés — maga is buktatókkal, zökkenőkkel jár.
A jelenlegi állapot okainak másik része azonban kétségtelenül belső eredetű.
Gondjaink kialakulásában ugyanis jelentős része van a gazdasági és politikai
vezetés következetlenségeinek, gyengeségeinek és hibáinak is. Ennek következtében kiaknázatlan maradt a magyar gazdaságban egyébként benne rejlő lehetőségek számottevő hányada. Gyakran nem éltünk azokkal a tapasztalatokkal sem, amelyeket a kisebb-nagyobb megtorpanásokon, visszaeséseken nálunknál sikeresebben túljutóktól eltanulhattunk volna. A körülmények által
szükségessé tett változtatásokkal előreláthatólag együttjáró társadalmi-politikai problémák elkerülésének őszinte igénye, illetve az esetleges konfliktusok
miatti félelemből eredő görcsök, a társadalmi csoportok és az egyének zavartalan létbiztonságának szavatolására való egyoldalú törekvés társadalmunknak
éveken át nyugalmat, de törékeny üvegházi védettséget adott. Napjainkra
azonban egyértelműen bebizonyosodott, hogy ennek fenntartásával óriási károkat okoznánk önmagunknak.
A 80-as évek második felére mind sürgetőbbé vált a határozott változtatások igénye. Elsősorban hazai közvéleményünk, de szocialista szövetségeseink, külföldi partnereink is céltudatos, fordulatot hozó program kimunkálását s annak határozott, bátor végrehajtását várják tőlünk. Több hónapos
előkészítő munka, széles körű, eleven, sokszor szenvedélyes, de mindig jobbító
100

szándékú társadalmi viták után fogadta el a Központi Bizottság július 2-i
ülésén a gazdasági és társadalmi kibontakozás programját.
A társadalmi viták tapasztalatai is egyértelműen azt mutatták, hogy az
ország vezetése csak akkor várhat el a néptől cselekvő támogatást, netán áldozatot, ha maga képes pontos helyzetképet adni, az okokat őszintén feltárni,
a célokat világosan megjelölni, ha nem kerüli meg a felelősség kérdését sem,
egyszóval: ha nyíltan politizál. Tudjuk, hogy a fogyasztás további korlátozása
mellett népünk csak akkor mozgósítható újabb tettekre, ha a kibontakozási
program szövegéből s még inkább annak végrehajtása során meggyőződik a
vezetés megújulási képességéről, cselekvési egységéről. Az embereknek látniuk
kell a jövőbeli előnyöket és azokat a biztosítékokat, amelyek szavatolják, hogy
a becsületes, szorgalmas emberek önhibájukon kívül nem sodródhatnak a társadalom peremére.
A program jól tükrözi a viták tapasztalatait, köztük azt a felismerést,
hogy nehéz helyzetünkből csak úgy kerülhetünk ki, ha a gazdasági és a társadalmi-politikai reformfolyamatok együttesen haladnak előre, minden területen egyszerre adunk újabb lendületet a reformoknak, hiszen nélkülük még
ott sem tarthatnánk, ahol ma vagyunk. Más szóval, a magyarországi szocializmus átfogó megújulására van szükség. Csak ez teremthet olyan feltételeket,
illetve helyzetet, amely a gazdaszellem erősítésével felszabadítja a népünkben
szunnyadó alkotó energiákat, bátorítja a tenniakarást, s létrehozza a tartós
és kiegyensúlyozott gazdasági-társadalmi fellendülés alapjait.
Olyan program ez, amely józanul mérlegeli a körülményeket, szembenéz
nehézségeinkkel, megjelöli a kibontakozás fő irányát, a termelési szerkezetváltást, ugyanakkor számba veszi és vállalja az elkerülhetetlen politikai, társadalmi, gazdasági feszültségeket, konfliktusokat, felkészül azok enyhítésére,
kezelésére, és gondoskodik a végrehajtás eszközeiről, biztosítékairól is.
A programba foglalt feladatok végrehajtásának, a nagyobb megrázkódtatások elkerülésének kulcsa csak hazai munkánk eredményességének növelése
lehet. Ez elsősorban a vezetéstől, de a társadalom egészétől i* új szemléletmódot, nagyfokú határozottságot, kitartást és egységet követel. A kibontakozás
politikailag és gazdaságilag is küzdelmes lesz, különösen akkor, ha nem elsősorban a jövedelemnövelő termelés fokozásával, hanem a közösségi és a személyi fogyasztás további korlátozásával teremtjük meg a későbbi átfogó fejlődés feltételeit.
Az alkalmazkodást a kor követelményeihez István király saját korára jellemző, akkor általánosan alkalmazott eszközökkel — ha kellett erőszakkal is
— még kikényszeríthette. Ma ez csak közös akarattal és erőfeszítéssel, a nemzeti összefogás megújításával és a bizalom megszilárdításával lehetséges. Ezért
a program arra törekszik, hogy minden eszközt megragadjon a tettrekész erők
mozgósítására, hogy mindenkit egyesítsen a sorsfordító célok elérésére. Talán
még soha nem volt akkora szükség társadalmi vitákban kialakuló nemzeti
egységre, mint éppen napjainkban. Ne feledjük a történelmi tanulságot: „örök
magyar szerencsétlenség volt", hogy sorsdöntő helyzetekben „az erők nem tudtak egyesülni".
Kibontakozási programunk megvalósulásának elsődleges társadalmi-politikai feltétele épp ezért a szocialista demokrácia szélesítése. A közös erőfeszítésekhez igazi, a bírálat jogán túlmutató, a tényleges cselekvéshez teret nyitó,
a joggyakorlás és öntudatos kötelezettségvállalás egységén alapuló demokráciára van szükség. A demokrácia beleszólást, részvételt, döntést, egyszóval:
100

önkormányzatot jelent, s ugyanakkor feltételezi a saját és a köz érdekeit jól
értő, azokat egyesíteni, és civilizáltan képviselni tudó, felelősen gondolkodó állampolgárokat is. Megnőtt annak az értéke is, hogy minden állampolgár jobban éljen a munkahelyi, a lakóhelyi demokrácia, a helyi és a társadalmi méretű kezdeményezések eszközeivel. Ehhez nem feltétlenül új fórumok létrehozását kell szorgalmazni, hanem azt ösztönözni, hogy a létező intézmények —
például a parlament és a tanácsok — úgy működjenek, ahogy azt feladatkörük, lehetőségeik alapján joggal elvárhatjuk tőlük. A demokrácia fejlesztésének alapvető feltétele a társadalmi, a közéleti nyitottság, a nyilvánosság erősítése, a közélet tisztaságának védelme. Csak így lehet a szocialista demokrácia a nemzeti összefogás kerete és szervező elve.
Kibontakozási programunk józanul, illúziók nélkül számol az ország világgazdasági és világpolitikai környezetével is. Az előbbi nehéznek, sőt tovább szigorodónak, az utóbbi inkább kedvezőbbnek mondható. Biztató számunkra, hogy a szocializmus más országokban is megindult megújulásának
alapvető logikája a mienkhez hasonló, s ez is igazolja eddigi reformtörekvéseink helyességét. A Szovjetunióban napjainkban kibontakozó átalakítási
folyamat, a Kínában több éve folytatott reformpolitika és más szocialista országok hasonló törekvései felértékelték eddigi tapasztalatainkat, és nem lebecsülendő erkölcsi tőkét jelentenek számunkra. Vannak, akik a szocializmus
ügye szempontjából „történelminek" nevezték útkeresésünket. Mindez kedvező nemzetközi politikai hátteret kínál gazdasági-társadalmi reformjaink kiteljesítéséhez. Ám tudnunk kell, hogy útkereső lendületünket csak akkor tudjuk megőrizni, a szocializmus vonzerejének növeléséhez a magunk módján
csak úgy tudunk hozzájárulni, ha a közel két évtizedes reformtapasztalatainkra építve megint képesek leszünk továbblépni és figyelemre méltó eredményeket elérni.
Céljaink eléréséhez nélkülözhetetlen külső feltétel a szocialista országok
együttműködésének érdemi megújítása és fejlesztése. Biztató, hogy országaink
többsége felismerte ennek szükségességét, s közös erőfeszítések történnek a hatékonyabb érdekegyeztetés kialakítására. Látnunk kell azonban, hogy ez bonyolult folyamat, amelynek serkentő hatásával csak hosszabb távon számolhatunk.
;
Segítheti céljaink megvalósulását, hogy szerte a világban partnereinknél
továbbra is van hitele szavunknak, törekvéseinknek. Tekintélyünket belső fejlődésünk, stabilitásunk, reformpolitikánk és elvi, kiszámítható, ugyanakkor rugalmas nemzetközi szerepvállalásunk alapozta meg.
Növelheti külpolitikai és külgazdasági mozgásterünket a szovjet—amerikai, tágabban a kelet—nyugati párbeszéd felélénkülése is. Hiába kedvezőek
azonban a külső feltételek, ha nem tudunk élni velük. Itt is azon kell lennünk,
hogy ami rajtunk múlik, azt megtegyük, ne tébláboljunk, az új lehetőségek
kihasználásának korlátja ne belső helyzetünk legyen.
A mai jeles nap jó alkalom arra, hogy gondoljunk azokra a magyarokra is,
akik a történelem viharaiban határainkon kívülre kerültek. István király örökségének, az elmúlt 1100 esztendő küzdelmeinek, a dicsőséges felemelkedéseknek és nemzetpróbáló kudarcoknak ők is részesei. Kívánjuk nekik, akárcsak
nem magyar nemzetiségű honfitársainknak, ők is foglalhassanak helyet jelenlegi hazájukban az egyéni és kollektív emberi, nemzetiségi jogok asztalánál; őrizhessék meg magyarságukat, ápolhassák nyelvünket, gazdagíthassák közös kultúránkat, s országunk felelős állampolgáraiként gyarapítsák a Duna-völgyi
100

népek közötti megbékélés, szóértés és barátság szálait, öregbítsék hírnevünket
szerte a világban, ott, ahol élnek. Ami minket illet, ebben a szellemben következetesen fellépünk a népek barátságáért, a nemzetek és nemzetiségek egyenjogúságáért, és mélységesen elítéljük az erőszakos asszimilációt, bárhol is történjék a világon.
Mostani helyzetünkben a mai naphoz kötődő legfontosabb tanulság: csak
az a nemzet lehet sikeres, amelyik tiszta nemzettudattal és a népek közötti
barátság jegyében emelt fővel, bátran száll síkra és vesz részt a világ nemzeteinek versenyében. Nem fölösleges hangsúlyoznunk: józan önértékelésen és
önbecsülésen alapuló — és a világ által elismert — nemzeti értékeink vannak.
Joggal lehetünk büszkék arra, hogy magyarok vagyunk. Bizonyos, hogy ha az
egész társadalom felelősségtudatát felkeltve sikerül múltunk tanulságait nemzetünk jelenének és jövőjének sorába ágyazni és kiegészíteni azt a legjobbjainktól tanult felkészültséggel és akarattal, akkor túljutunk a jelenlegi nehéz
helyzeten is. Helytállásunk a szocializmus erőpróbája is egyben. Bizonyítsuk
Árpád erős határozottságával, István király előrelátásával, Kossuth forradalmi lendületével, Széchenyi, Deák, Eötvös józan bölcsességével és a szocialista
forradalmárok tudatos elszántságával és internacionalizmusával: méltó gyarapítói vagyunk örökségünknek.
Ma ünnepelünk, de úgy, hogy gondolatainkat a jövő feladatai töltik ki.
A múltba azért nézünk, hogy tanulságait leszűrve sikeresen birkózzunk meg
a jelen jövőformáló kihívásaival. Tennivalónk nem kevés, s ehhez erőinket
egyesítenünk kell. Kívánom, hogy e nemes célok érdekében találjunk egymásra, embert s népet próbáló gondjainkat az egymás iránti felelősségtől, segítőkészségtől áthatva enyhítsük, oldjuk meg.
1987. augusztus 20.

44

Takács I m r e : Madaras oszlop I.

Takács I m r e : Madaras oszlop III.

Takács Imre: Madaras kompozíció

TAKÁCS IMRE

Néhány szó a jeltisztaságról
és a jövőért való jelenkoriságunk
értelmezéséről*
Nem jutott el hozzám meghívó erre a tanácskozásra. Fölkérést mondani
nem is bátorkodok. Ügy látszik, a fehérvári szervezők nem tudják, hogy foglalkozom a népművészettel, a pesti szervezők pedig azt nem tudják, hogy itt
lakok. Ugyanakkor sok barátom — és harcostársam? — jött le Fehérvárra, és
ők furcsáihatnák, ha nem tolnám ide a képem, és ha legalább a folyosókon
nem vennék részt a vitában. Legalább a vitában, ha a tanácskozásban nem is.
Tegnap érkeztem haza Szombathelyről, és csomagjaimat se víve haza,
egyenest idejöttem, itt többekkel szót is váltottam, többekkel együtt voltam
aztán késő estig.
A szombathelyi vendéglátók tegnap elvittek Velembe, tehát — többek
közt — Péterfy László és Tőke Imre munkásságának az eredményeivel egyazon nap kétszáz kilométeres térbeli távolságban és kétszer találkoztam.
Két témát érintek a fölszólalásomban, ezt a két témát a címben megneveztem, de közben is jelezni fogom a váltást.
A JELTISZTASÁG
Tapasztaltam már a hetvenes évek elején, első felében a főutcái tanácskozásokon is, hogy afféle okossági versenynek, versengésnek vagyok a tanúja. Témánkat, a népművészetet illetően becsületesnek és hozzáértőnek kell
csak lenni. Ha ez a kettő biztos, akkor biztosított a jó eredmény. Aki a kismesterségek és az egyénileg alkotott népművészeti tárgyak megformálásában
megbízható, az a. népi-nemzeti erkölcs, a jövőerkölcs nézőpontjából is feddhetetlen. Vagyis, aki morfológiailag adekvát instrumentumokat reprezentál, a föllelt, a föllelhető rekvizitumok reinkarnációjával — mondom így, az európaiságra aspirálókkal szemben tanúsított toleranciám manifesztálása végett! — de
folytassuk magyarul! — az a nemzetet jól szolgálja.
Hogy egyénenként vagy közösen alkotunk-e a jövőbe beillesztendő tárgyakat, eszközöket, díszítményeket, házakat, természeti erőkkel működő berendezéseket, gépeket — itt a Velemben tervezett fűrészmalomra is gondolok —, az más és más dolog alkalmanként. A szertartásokat az ótestamentumi időben is közösen tartották meg, másrészt sokadalom és gyülekezet építette föl a templomokat, de szentírást nem lehet sokadalommal megírni, meg* Elhangzott egy székesfehérvári népművészeti tanácskozáson 1981-ben.
100

íratni. A szentírás úgy sok ember közös munkája, hogy részei mind egyéni
teljesítmények ugyanakkor. Én fiú létemre nem haragudnék, ha nem lehet
beleszólásom egy népi szellemű építész munkájába. A népi szellemű építész
helyében sem haragudnék meg, ha más másképpen ácsol, akár láttatva szándékosan a szerkezetet, akár letakarva.
Én nem a mostani „divat'-hullám hátán, nem ennek a hullámnak az erőitől segítve jöttem ide. Soponyai nevelő voltam, amikor ötvenkilencben, hatvanban egy úttörőknek írt könyvecskében fedeztem föl a pásztorművészet Picassóval egyenrangú alkotásait, freskóit, a hímes tojások Kleevel egyenrangú
rajzolatait és színeit, a pásztorbotok Brancusival egyenrangú, járulékos plasztikának nevezett szobrászatát.
A zenét is e hullám előtt ismertem meg Pesovár Ferenc jóvoltából. Meglepődhetnek, még a táncokat is a hullám előtt. Kézzel hajtott asztali filmvetítő segítségével, fekete-fehér és némafilmes jegyzetelések révén. Színesben és
élő muzsikával ez most mind szebben igéz meg, de azt a meghatottságot a
néma dolgozószobában — a szatmári, kalotaszegi, mezőségi, somogyi öregemberek tragikus tánca láttán —, azt a legragyogóbb műsor vagy „műsor" sem
kelti bennem. Az egyszer volt. Az csak egyetlen egyszer szoríthatta meg a
szívemet még a hullám előtt.
Egy fiatal költőnek nemrég azt üzentem: A költészetet lehet magunkban
lovallni, és lehet meglovagolni. A költészet meglovagolásával a nemzet ügyeit
eláruljuk inkább, nem szolgáljuk. A népművészet ügyét se lovagolhassa meg
senki. A népművészet világa ne lehessen törtetők gyepes futtatója. Bajkeverők se boldogulhassanak a maguk megfegyelmezése nélkül a mi ügyünkben.
A botrányt okozó szájára — aki a büntetést váltja ki ellenünk — bajba hozott bajtársai lesznek kénytelenek munkás kezüket szorítani.
A népművészet mint nemzeti viselkedési formánk megőrzése, helyreállítása, tisztán tartása, jövőbe szóló üzenete nincs és nem lehet, nem lesz senki
ellen. A mi törekvésünk nem alkalmas semmilyen más törekvés lekicsinyítésére. És nem kicsinyítheti le a mi törekvésünket se mások törekvése.
A hozzánk csatlakozókat sok tekintetben óvnunk kell! A tanulatlan, de
nagy természetes intelligenciájú ártatlan lelkűeket nem szabad — ha magunk
közé hozzuk is őket — a nekik talán még idegen, számukra bukást hozó föladatokra lovallni. Nem szabad meglovagolni a novíciák és novíciusok buzgalmát. Jelenkori tevékenységünknek a személyi adottságokra visszavezethető
minden alkotása — ahogy a költészetnek, mint a legszemélyesebb műfajnak
járó — tapintattal kezelendő. Nagy László versébe senki se írhat be egyetlen
szótagot se. Tőke Imre szobráról senki se javasolhat le egy forgácsot se.
A végtelenül szaporítható tárgyak, eszközök esetében pedig a céhek erkölcse az irányadó. A művész teljes jogú, az iparos pedig kötelezett.
A JÖVŐÉRT VALŐ JELENKORISÁGUNKRŐL
Én bízok a népművészetben, bízok a megerősítő erejében, de nem bízom
rá magamat — mint a holnapnak dolgozó embert — mégsem. A népművészet
bízta rám magát, mihelyt fölismertem az iránta való elkötelezettségemet.
A népművészet ügyét el se különítem a jelenkoriságomtól. Tisztázásul:
úgy vagyok jelenkori, hogy nem feledkezem meg az ember Holdra lépéséről, a
magfizikáról, a hatalmas lépésekben előretörő asztrofizikáról, az új biológiai
fölismerésekről. Egy korondi tejfölösbögre díszítményéről azt írtam, hogy vi100

rágnak mutatkozó szerkezete analóg egy jövőben építendő űrállomás szerkezetével. Csakhogy az űrbéli karácsonyfadíszben lehet majd atombomba, a
korondi virágminta pedig ártatlan, még a mai korondi, primadonnás díszítményekkel szemben is ártatlan, mert az én korondi tej fölös bögrém a század elejéről való vagy múlt századi.
Az olajkutakat olyan himbákkal szivattyúzzák, amisfélét Velemben is kell
talán a fűrészmalomban alkalmazni. A századforduló hímes tojásainak a mintázatai között — mint a lőportartók mintázatában még inkább! — a neolítikumnak a betűírást is előkészítő jeltöredékei találhatók. Tehát: a barlanglakás, a cölöpház és a kozmikus kivándorlás vagy elvándorlás .megvizsgálható — visszakódolható — zárványait is tartalmazza nekem a népművészet, és
minden nép művészete, és éppen ezért. A héber zsoltár, a román férfitánc, a
négertánc visszamegy a több millió éve élő madarak viselkedéséig — de azt
nem tudom, kinek üzen és mit előre.
Gyakorlatibb dolgokat is szeretnék mondani itt. A nemzeti viselkedés nemcsak a népművészetben, de a népi — szívesebben mondanék történelmit —, tehát a történelmi viselkedésnek minden mozzanatában tisztázható.
Nem tudom, hogy a vendéglátó-iparosoknak — gondoljunk a hűtőszekrényekben körömlakk gyanánt szagosodé süteményekre! — miért nem jut
eszükbe egy olyan föliratot készíttetni: Ma a bogárdi menyecskék sütik nálunk
a túrós rétest. És persze a bogárdi menyecskéknek valóban sütniük kellene aznap a túrós rétest!
Miért írjuk a szállodák ajtajára, hogy tosszen, a kocsmaajtókra pedig azt,
hogy tolni. Egy kocsit tol az ember, az ajtót löki vagy elfordítja. „Lökd be az
ajtót" — mondhatnák egyik megíratlan regényemben. A lökés rosszértelmű
lett, mint a kan is. Még a bika is. A mai bikaistállókra Apaállat-istállót írnak.
Ha így megy tovább, ha a mesterséges megtermékenyítő állomások — én ezeket is vitatom — nem teszik fölöslegessé mind a bikaistállókat, akkor tíz év
múlva Apucikaállat-istállót írnak majd.
A kakas megmentődött ettől a nyelvirtástól, de már a kanegér nem. A kankutya sem a gazdiknál. Az Éva sem az Évi, Éviké, Évikeke átalakulástól. Burgonyát eszünk, nem krumplit. Disznósajtot eszünk, nem préshurkát, amelyből
ugyan nálunk a h kiesett, de a prést, a préselést a szó megőrizte. Hogy a préshurka mért sajt, én nem tudom.
Magát mondani mért sértő, azt se tudom. Pálinka helyett mért kell lehetőleg a vendéget Kurvozéval kínálni, azt se tudom. A jó francia borokból
persze egy, cseppet se vásárolunk. Nekünk az elegancia kell mindenhonnan,
így készítjük elő azt a Mohácsot — ez meglehet —, amelyikhez már szultán
nincs, török népesedési robbanás sincs, bár a szaporaságuk nekik még mindig
jobb. Kanizsai Dorottya temetési fáradozására ehhez a mohácsi vészhez nem
lesz szükség.
Nekem a friss és meleg túrós pogácsa, töpörtyűs pogácsa, a totyogó, vaníliamentes, porcukormentes túrós rétes kell a vaníliás helyett, a porcukorral
meghintett helyett, a szakajtó a bombonér helyett — de ne folytassuk. Fontos
volt, hogy álláspontomat fölvázoljam.
Majd ha Angliában azt írják ki, hogy Forró Kutya, akkor én majd kiírom
azt, hogy Hot-dog. És így tovább. Mi közép-európaiak vagyunk, nem pedig
keletiek, sem pedig nyugatiak.
Mivel csak a végére tudtam idejutni, kérem, hogy ki-ki keresse meg más
alkalmait annak, hogy ezt a vázlatot tisztázhassuk.
100

ZSOLDOS SÁNDOR

Az Éden vermei
DOBAI PÉTER KÖLTÉSZETÉRŐL
Különösen fontos alkotás Dobai Péter legutóbbi verseskötete, Az Éden vermei. Olvasása az eredendő teljességélménnyel ajándékoz meg, mely mutatja
e költészet eredendőségét is.
Dobai költészetének már az első kötettől fogva nagy a népszerűsége és az
olvasótábora (ám olvasóinak többsége „titkos rajongó"), ezzel párhuzamosan
szinte a kezdetektől megkísérelték költészetének költészet voltát kétségbe vonni.
Már a Dobait elsőként bemutató Csoóri Sándor fölfedezi e líra érettségét,
teljességét, de hajlamos hitelt adni annak a föltételezésnek — igaz, Dobai vallomásából kiindulva —, hogy ,,természetéből eredően irtózik az irodalomtól",
és „maga akart a-műfajok helyébe odaállni". „Versek bevezetőjéül írom ezeket
a sorokat — pedig egy élet bevezetőjéül kellene." A hozzá jóindulatúan közelítők is időnként másként olvassák a költészetét (írásait), mint ami. Kulcsár
Szabó Ernő (Alföld, 1975. szeptember) Dobai korai nyilatkozataiból kiindulva
utasítja ki az irodalomból egész munkásságát.
A műfajok halandóságáról nyilatkozó Somlyó György, 1978-ban, bizonyára
nem véletlenül emelte ki az akkor fiatalabb nemzedékből Dobai Pétert és Tandori Dezsőt, az ő példájukat is fölhasználva annak szemléltetésére, hogy verseik csak azért „versek", mert íróikat költőként ismerték meg, de Somlyó ezzel
nem az irodalomból utasította ki őket, hanem egy új „műfaj" létezését, az irodalom új dimenzióját állította — az írásét (écriture), vagy ahogyan újabban
nevezik: a szövegét.
Sokat váratott magára Dobai negyedik versgyűjteménye, mely az eddigi
tizenöt könyve közül a tizennegyedik. Az első három verseskötet viszonylag
gyorsan követte egymást: Kűovaglás egy őszi erődből (1973), Egy arc módosulásai (1976), Hanyatt (1978) és hét év múlva Az Éden vermei (1985).
Mindegyik könyv külön-külön igen jól körülhatárolható korszakot foglal
magában, és a korszakok logikusan következnek egymásból, s így együtt is „korszakot" képeznek.
A mostani kötet különlegessége, hogy olvasása, értelmezése során az egész
életművel kell — akaratlanul is — foglalkozni. Nem mintha e nélkül érthetetlen lenne, hanem azért, mert annyira szervesen magában foglalja az előző
három könyv tematikáját, költészeti értékeit, eredményeit. Az Éden verme'nem csak kiteljesíti a költői oeuvre-t, hanem — visszafelé olvasva — hiányta
lanul egységbe is rendezi. Ez a rendszer bizonyosan az elkövetkező gyűjteményeket, alkotói korszakokat is tartósan erőterében tartja majd. (Valószínű, hogy
egy ilyen mű után a válogatott vagy összegyűjtött versek összegzésének is következni kell.)
Az Éden vermei majdnem mindegyik pontjáról (verse alapján) az egész
életmű fölfejthető. A kötet címe, szerkezete, verseinek sorrendje (a kettő nem
egészen azonos), a fogalmak, a „verstárgyak" mind-mind Dobai költészetének
mélységeibe vonz. Csak körkörösen tudunk előrehaladni, bizonyos távolság
megtétele után vissza-vissza kell térni a már elhagyott „helyekhez".
Az Éden vermei költészetünk egyik legszorosabb szövésű, legegységesebb
100

kötete. Versei egyszerre kapcsolódnak a kötetben egymáshoz és az egész életműbe is, az összefüggések, vonatkozások többszörösen összetett rendszerét létrehozva. Indokolt költészetünk Dobai-féle teljességváltozatáról beszélni.
Az életmű (s tulajdonképpen a műnemek) szerves összetartozását a kezdetektől hangsúlyozza. így írt készülő műveiről 1972-ben: „amit elkezdtem,
csak arról szólhatnak ezek is". Egy 1983-as nyilatkozatában pontosabb olvasatát adja az oeuvre-nek: „megpróbáltam olyan koncentrikus körökként értelmezni, amelyeknek a »közepén« ugyanaz a szervező erő áll". A költészetére is
érvényes ez a megállapítás. Akár a kötetek, akár a „témák", fogalmak alkotta
„teljességek" felől közelítünk.
A mostani kötetéről így vallott: „Ami új benne, az az, ami a régi benne:
a legelső szerelem története." Ezzel mintegy megadva munkásságának egyik
alapértelmezését. A költészetét alapvetően meghatározó első szerelem hasonló
intenzitással, bár egészen más akusztikával, jelen van prózájában is. Az első
szerelem élményét prózája helyezi nagyobb összefüggésrendszerbe: „A »nagyregény« maga: a férfi—nő kapcsolat — mondja a már idézett 1983-as nyilatkozatában —, amely a XX. században, különösen annak befejező harmadában
merőben új arculatot mutat, ennek megfelelően ábrázolása is, megírása is új
feladat elé állítja az írót. A férfi—nő kapcsolat, függetlenül a házasság intézményétől, de akár arra is tekintettel: egyelőre brutális formát látszik ölteni, és
ebből a forrongó-fojtó formából még nem bontakozik ki az az »utópia«, amely
esetleg új és szilárd alapokat vethet az úgynevezett »társas érzelmi kultúrának«,
ahová egyebek között a házasság intézménye is utalható. Megítélésem szerint az
úgynevezett »nagyregény« nem csupán irodalmi, esztétikai, művészeti fogalom
és kategória, hanem és hangsúlyosan: politikai!"
(Versesköteteit akár „nagyregényként" is olvashatjuk, ha nem feledjük,
hogy a költészet nyelvén íródott ez a mű. Érdekes összehasonlítani A birodalom
ezredese Alfréd Redl és Kubinyi Katalin kapcsolatát ábrázoló részeinek nyelvét
a versek nyelvével.)
Dobai a legkézenfekvőbben a szerelem, az első szerelem költőjének nevezhető, mindössze arra kell figyelmeztetni, hogy a „szerelmes költő" meghatározás e költészet értelmezésével, a maga bonyolultságában érvényes csupán.
Az első szerelem folyamatos megidézése, történetének „földolgozása" alapvetően emlékező-nosztalgikus alaphelyzetet rejt magában, ezt a veszélyt azonban Dobai alkata-szemlélete magától értetődő természetességei elkerüli. Az első
szerelem ilyen hangsúlyos jelenlétének nem az önéletrajzi elem túlsúlya, a túlzott alanyiság vagy az emlékezéstől szabadulni nem tudás az oka. Az első szerelem „ujraélésének" akarása, azaz egy ideális élethelyzet (újra) megteremtésének, kivívásának radikális programja kínálja a magyarázatot. Ezt a maga"tartást, programot Molnár Miklós (Életünk, 1978. június) a „folyamatos létérvényesség" elérésére tett kísérletként értelmezi.
Dobai magatartását, programját „radikálisként" jellemezhetnénk. A „radikális" jelző egy saját emberi-művészi magatartás jellemzésére szolgál, mely
nem független a hatvanas évek végének diák- és munkásmozgalmainak szellemiségétől, de azok alapján nem értelmezhető — még egyoldalúan sem nagyon.
Pályája legelején, 1969-ben így fogalmazta meg írói célkitűzését:
„Az írói program legáltalánosabb megfogalmazása ma az egész világon egységes: írással és művészettel is teljesebbé tenni és meggyorsítani a kommunizmushoz vezető forradalmi utat, ami nem más, mint a lehető legtöbbet tenni az
emberért..."
100

S az emberért a teljes élet, a szabadság kivívásával lehet a legtöbbet tenni.
Eltekintve a személyes-életrajzi meghatározottságtól, szinte törvényszerű, hogy
egy ilyen alapozású radikális világkép középpontjába a szerelemnek kell kerülnie. Ez a fajta „radikalizmus" Dobai műveinek politikuma is.
Dobai költészetének két alapvetően meghatározó eleme az első szerelem és
a „radikális" hangvétel szinte állandó jelenléte, ezek akár külső ismertetőjegyeknek is tekinthetők. (Meg kell jegyezni, hogy a „radikalizmus" értelmezésére és az életműbeli jelenlétére egy másik dolgozatban szükséges visszatérni.)
A radikális hangvétel Dobai első kötetére a legjellemzőbb, ahol az avantgárd formai és szemléleti jegyeivel együtt van jelen. Itt a legintenzívebb, legkoncentráltabb, legegységesebb Dobai költői nyelve. Helyenként az öncélúsághoz közel álló kép- és metaforazuhatagok találhatók. Az első szerelem is csak
áttételesen van jelen egyelőre. Minden dinamizmusa ellenére a leszámolás
könyve a Kilovagolás egy őszi erődből. A teljes élet élésének radikális értelemben vett lehetőségével számol le, és „kiírja" magából a mintegy életkori sajátosságként is jelentkező avantgárdot, és e kötet után a radikalizmusa is „enyhébb" formában jelentkezik. Valószínű, hogy a kötet verseinek többsége az
első szerelem lezárulta után keletkezett.
Törvényszerűnek tekinthető, hogy ezután, az Egy arc módosulásaiban magára az első szerelemre „emlékezik". És ez már (így utólag) jelzi a Hanyatt válsághelyzetét, melyben a dinamizmus „egy állapot szótárává" alakul.
A hosszú szünet után — melyet egyértelműen nem nevezhetünk válságnak, mert Dobai más irányú tevékenysége, főként forgatókönyv- és regényíróként, igen aktív —, ha nem törvényszerű is, de logikus következmény az öszszegzés.
A kötet szerkezete is utal az összegzésre. Az első szerelem és az irodalom
között feszül az igazán nagy ívű szerkezet, mely a szokványos verseskötetekéhez képest tagolatlannak tűnik. A kötet nem tagolódik ciklusokra, de nem is
egy hatalmas ciklus. Egyetlen nagy egységet (rejtve az egész életművet) mintáz
a 74 verset tartalmazó könyv. E szerkezethez egyszerre kétféle módon, lineárisan és körkörösen kell közelíteni, a két módszer folytonosan egymásbá olvad.
A szerkezet kiinduló pontja (az első vers: Az első szerelem primitívje) és
legfőbb szervező ereje az első szerelem, a kötet nagy része erről „szól". Az olvasót meglepetésként éri a kötet lezárása — értelmezésre szorul. Az első szerelem
idézésétől e talányos (és radikális) felszólításig jutunk: „Mondj le arról, hogy
életedről szavakkal is beszélhetsz, / miközben és ameddig élsz." Tehát — a költő
vagy nem a saját életéről beszél, vagy nem él, vonhatnánk le a túl egyszerű
következtetést. Közelebb járhatunk a megfejtéshez akkor, ha — nem kevésbé
leegyszerűsítve — úgy olvassuk, hogy a költő a (teljes) élet helyett az irodalmat
éli (mert szavakkal beszél és az életéről; emlékezik vagy remél?, de nem a vágyott életet é l i ) . . . Az összegzés sikeréhez és költészete kiteljesedéséhez az irodalom, a költészet nyílt és végleges vállalása is hozzájárulhatott. (Valamikor
úgy vélekedett, hogy műfajai közül a költészetet hagyja abba legkorábban...)
A szerkezet körkörös értelmezése adja a kötet legizgalmasabb olvasatát.
Az oeuvre Dobai által is hangsúlyozott egysége és szervessége folytán minden
fogalom kulcsfogalomnak számít. Közelebb jutunk Dobai költészetének megértéséhez, ha a legfontosabb, legjellemzőbb fogalmait, verstárgyait, motívumait
vesszük szemügyre és valamiféle rendszerbe foglaljuk. E fogalomrendszer tagjainak fölbukkanása és egymáshoz való viszonya eredményezi a körkörös olvasatot.
100

Már Főidényi F. László fölvetette remek dolgozatában (A gondolat labirintusában. Űj Forrás 1979/5.), hogy Dobai műveinek jobb megértéséhez írásainak
kategóriáit kell vizsgálni (ő a gondolati oldal felől közelített, és az egész életműhöz).
A fogalmak vizsgálata során folyamatosan fenyegető veszély, hogy a versek gondolatiságára való fokozott figyelés elrejti a költői teljesítményt, melyet
eddig — azonkívül hogy általában jelentősnek ítélik — érdemben nem értékeltek. Látni fogjuk azonban, hogy e fogalmak is a költőiség hordozói.
A fogalmak vizsgálatát egyébként a kötet (és az életmű) nem csak kínálja,
hanem szinte kényszeríti is. Dobai „fogalmai" tulajdonképpen verseinek témái,
tárgyai („tárgyak az évek is") — verstárgyak, melyek nem kizárólag a gondolathoz kötődnek, „hirtelen lesz egy gondolatból érzés".
Szó szerint értendő, hogy a Dobai-versvilág rendezőelve a — legelső —
szerelem, e köré szerveződik költészete. Az első szerelem és szinonimái, valamint a közvetlenül hozzájuk rendelhető „tárgyak" (Katalin, augusztus, test,
tenger, életévek stb.) adják e poézis alapszólamát. Itt kell említeni, ide sorolható, vagy inkább ezek hozzá, az egyik legfontosabb, bár viszonylag ritkán, de
hangsúlyosan föltűnő fogalom: az éden.
Az Éden vermei — a cím értelmezi az egész kötetet, a kötet pedig az egész
költői munkásságát. (Paradox módon a negyedik kötetben a címen kívül másutt
nem fordul elő az éden.) Dobai költészete (művészete) az éden fogalma által
válik egységesen megközelíthetővé, értelmezhetővé, s talán nem véletlen, hogy
nem határozza meg közelebbről a jelentését.
Nyilvánvaló, hogy az éden és az első szerelem itt egymás függvénye. (Az
első szerelem Dobai életének édeni szakasza.)
Az éden jelentése és használata azonban sokkal árnyaltabb és egyetemesebb érvényű. Az éden huszadik századi, profánabb értelmű, használata inkább
metaforikus, mint fogalmi. Eredeti (vallásos) értelemben az éden, az édenkert
azt a helyet, a földi paradicsomot jelentette, ahol az ember a bűnbeesése előtt
élt. Ebből annyit őrzött meg a mai használat, hogy most is valami már nem
létező, de áhított dolgot jelöl; ilyen lehet a szerelem, a boldogság vagy egy
életszakasz stb. Proust szerint paradicsom csak elveszett létezik. Carlos Fuentes
Borgesről írva állapítja meg: „S a kert, az Éden, El Dorado neve valójában:
Idő." Dobai édenét is az elveszettség érzése és az idő motiválja. Költészete az
éden elvesztése utáni költészet.
Édent akartam, nemcsak életet,
mely két halál közé szorulva
csak óvatos sors lehet.
A Kilovaglás...
kulcsfontosságú, az életművet előre meghatározó Édent című
versének zárósorai ezek. A Tudom című (Máté Marinak ajánlott) versében így
érzékelteti helyzetét (szintén a Kilovaglásban): „De ezer darabból áll ez a
kert,'/ egy darabból állt az éden." A következő, második kötet, az Egy arc módosulásai' valószínűsíti, hogy az éden elvesztése azonosítható az első szerelem,
illetve a vele egyidejű életszakasz —- annak „teljes életének" — elmúlásával.
Az éden utáni vágy majdnem mindegyik versében jelen van és az első szerelem (és újabban a tenger) újraélésének kísérleteiben nyilvánul meg. Dobai utólag írja — szinte egyfolytában — az első szerelem (és a „tenger") történetét,
mintegy igazolva Huxley (Hamvas Bélától idézett) állítását: „a boldog embernek nincs irodalma".
100

Dobai időélménye ebből az éden/első szerelem utáni vágyból érthető meg.
A „vermes-Éden" ideje lehet csak ez, éden utáni idő: „A jelen semmi más, mint
a működő múlt."
A „radikális" költészet totalitása nyilvánul meg költői gyakorlatában.
A „külső" szemlélő úgy láthatja, hogy Dobai ugyanazt a verset írja és ugyanaz
a Dobai írja ezeket a verseket. Gyakran vetik szemére a statikusságot és a tematikai egyoldalúságot (ez csak rendkívül felületes olvasat mellett lehetséges).
Pedig csak az első szerelem (élménye) a változatlan, az ugyanaz, állandó, nem
fogyó intenzitású. Dobai egy év (pontosabban egy élmény) totális történetét
írja, minden rezdülését, években tovagyűrűzését „kutatja". Egy soha el nem
végezhető munka: újra átélni ugyanazt az évet ugyanazzal a lénnyel (Honvágy
egy év után, „Az életünk, Katalin, többé már nem találkozik?"; „Valami nagy,
elbúcsúzott egész / üzen az eleső, szétszórt részletekből, / mintha egy táncdal
lenne: »•visszatérsz még« / és a múltakat megmásítja tested: a kezdetektől.").
Az időélménye egybefonódik létélményével, mely magától értetődően idővonzatú, s az „egyetlen egyszeriség" kategóriáját kell említeni vele kapcsolatban, de ezen is átsugárzik a „mégis készül és lesz találkozás?" reménye. Ez a
kettősség hordozza magában az éden elérhetőségét. És ez magyarázza — utólag — az első kötet radikális-avantgárd magatartását, hangvételét, életalakításkísérletét — az éden elnyeréséért. Egy novellájában (Alapműveletek)
tovább
árnyalja az éden jelentését és életprogramjába illeszti: „Az Elveszett Paradicsom mítosza kevés, mert a reményen és a lehetőségen nyugszik. Kell az a Paradicsom is, ami lehetetlen, amire folyton készülni kell."
A fogalmak szemrevételezése során egy sajátos gondolati építményhez jutunk — úgy, hogy közben egyetlen filozófusra sem tudunk hivatkozni. Ebben
nem a filozófiát tanult Dobai filozófia elleni támadását kell látnunk, noha
leírta ezeket a sorokat: „ . . . a filozófia halott. / (A filozófia olyan szenvedélyévé vált az értelmiségnek, / mint amilyen szenvedélye volt az arisztokráciának a vadászat.)", hanem azt kell felismerni, hogy mindenestül irodalmat „csinál". Nem tagadja a filozófiát, Heideggerre több versében is hivatkozik, de nem
helyettesíti vele az irodalmat: „Melyik filozófia szerint / érkezünk fel a bárba?" Továbblépve és a következtetést is levonva még két verssort kell idézni:
„megáll a gondolat az egyszerű, a pontos szavaknál"; „Hirtelen lesz egy gondolatból érzés". Tehát az éden inkább „érzelmi-érzéki", mint gondolati konstrukció.
A kötet szerkezetét sem értelmezhetjük a filozófia (vagy az irodalomelmélet) fölhasználásával; egyszerre kell közelítenünk az életrajz (az első szerelem)
és az irodalom felől. A cím: Az Éden vermei Dobai költészetének legteljesebb
metaforája, s egyben minta a szerkezethez is. Az éden jelentésének fölfejtési
kísérlete után a „vermek" értelmezése a következő föladat.
A vermek jelentését a versek sorrendjének megfigyelése tárja föl a legteljesebben, melyek akár az éden összetevőiként is fölfoghatók. A vermek jelentésének, azaz a fogalmak leírásával egy Dobai-szótár alapjai rakhatók le.
A kulcsfogalmak a könyv első negyedében szinte szótárszerűen megtalálhatók,
ha nem is olyan didaktikusán, majd fokozatosan „összevegyülnek".
Az első szócikk természetesen az első szerelem, a kötetnyitó vers címében
is szerepel: Az első szerelem primitívje. Ebből fejlődik ki az egész kötet, a
„szócikkek" is ennek a logikának megfelelően következnek. A második verscím: Honvágy egy év után; az év a szócikk, mégpedig az 1964-es év és a hozzákapcsolódó jelentések (a versből): a működő múlt, az emlék-emlékezés. Az előző
100

címszavakhoz kapcsolódik az augusztus („De te augusztus maradsz", „Augusztusnak nevezd magad", „Egy augusztus emléke azóta egyforma"), mely Katalinnak, az első szerelemnek is szinonimája. A harmadik vers címe két címszót is
ad: Test, tenger — egymásnak is megfelelteti őket Dobai —, itt az első szerelem materiális valóságától a kapcsolat következményéig jutunk, Dobai tengerész lett. Ezen a ponton lép be költészetének másik nagy, meghatározó élményköre (a Vitorlák emléke ciklusban teljesedik ki), mely szintén az első szerelem függvénye; következménye. (A Vitorlák emléke önálló kötetként megjelenése várható, talán az Egy arc módosulásainak lesz párkötete). Ugyanide
tartozik Kuba, Havanna, 1973—74 „intermezzoja" (prózában a Sziget című
útinaplóban szól erről, mely az 1964 című naplórekonstrukciójával egy kötetben jelent meg). A tengerélmény „folytatásai" a balatoni, csongrádi versek,
utóbbi szintén szorosan az első szerelemhez kötődik. Ezen a ponton kapcsolódhatnak be a terek, a helyek, melyekhez Dobai különösen szorosan kötődik, a
kötet verscímeinek nagy része helymeghatározás (ezek a terek is időben múlóak, változók). Az Éden vermei között fontos helyet foglalnak el a fényképek,
ezekhez is szoros és ambivalens viszony fűzi a költőt. (A viszony föltárásához
külön tanulmányra lenne szükség, melynek középpontjában az Egy arc módosulásai állna.)
A legfontosabb alapszavak száma az egész életmű átfogó vizsgálatával bizonyára tovább bővül, de a szótár jellemző szavai (meztelen, túlélés, identitás
stb.) még innen sincsenek kimerítve.
Költészete kiteljesedésével „verselése" is tökéletesedett, egyre inkább „versszerűvé" váltak versei, egyre több ponton kapcsolódik Dobai lírája a magyar
költészet áramába. A szövegtől való elmozdulása nehezen érzékeltethető, mert
költészetének előző szakaszairól sem készült ilyen jellegű értékelés, leírás.
Ez a fejlődés rokon vonásokat mutat (helyenként egybeesést) a költészet
— és föltehetően Dobai életének — utóbbi évtizedbeli alakulásával. A kezdeti
avantgárd posztmodernné változik, mely az avantgárdot is hagyományként kezeli a „mívesség" újra megjelenésével.
Dobai költészete a kezdeti lendületéből, radikalizmusából mit sem veszített, ám sokkal költőibbé, kidolgozottabbá vált. Ennek érzékeltetésére a legjobb
példa az emlékezetesen erős és szép kötet- és verskezdő sorok idézése lehet:
Szerelemből nem kellett volna második, Uram,
elég lett volna az első, legelső, úgy és ahogyan!
A hangvétel az első köteté, a modalitása azonban már „nosztalgikus", mely a
második kötettel jelentkezik. Az első szerelem primitívje is szabadvers, de végig rímes. És az alapvető újdonság, ami esetleg véletlen is lehet, a vers hasonlósága Balassi Adj már csendességet...
című költeményével, mindkét vers könyörgés, Németh G. Béla tanulmánycímét idézve a szabatos leírás érdekében:
„a könyörgés artikulációja, a reménység jegyében". Számos versében találhatunk hasonló „idézéseket" (a konkrét utalások: Kosztolányi, Tompa, Berzsenyi,
Vajda).
Költészetének kismértékű átrendeződéséről tanúskodik az a látszólag külsődleges tény, hogy a felszólítások eddigi túlsúlyát a kérdések veszik át fokozatosan.
Költészete elmélyülését, tökéletesedését mutatják az első olvasásra csak
szép versek megjelenése, melyek a korábbi kötetekben elképzelhetetlenek lettek volna:
100

Az életünk, Katalin, többé már nem találkozik?
Egy véletlent nem követ soha egy második?
Igen, lehet, hogy végképp lehetetlen
megjelenni megint a megmaradt
helyekben,

ahol szerelmünk nyílt nyara, augusztusa telt,
ahol egyszerű és szabad szavakkal felelt
egy rabruhás világnak a fegyvertiszta
ifjúság,
ahol pulzus-pillanatok szülő éveket törtek át.
(A Magas-Tátrában is: a tenger.
TvrdoSín, 1980. október 31.)
A Balti hajnal című verse a magyar tájlírának is feledhetetlen darabja, így szól
a két utolsó strófája:
A tér még időtlen, de már egy másnap ez,
csak a horizont magánya mutatja még a tegnapot.
Az első sugarak vizekre-kivont pengefénye
megragyog,
ahogy fénye szemednek, amikor láttad a szerelmet,
ahogy csapása pengédre egy másik pengének —
Azóta álmok mélyén bolyong a társad
s ahogy hullám hullámtól hullámot elválaszt,
kint a jégazúr nyíltvízen, úgy tőle téged: tengerévek.
Dobai Péter költészetéhez még az első „közelítés" útját járjuk, de érezhető
és kijelenthető, hogy napjaink egyik igen fontos költője, aki az eddigieknél
nagyságrendekkel nagyobb figyelmet érdemel. (Aligha róhatjuk föl költészete
hibájául, hogy főként irodalmon kívüli okokból, eddig nem részesült a méltó
elismerésben.)

54

Szegedi

műhelyek

Lélekmentő szolgálatban
BESZÉLGETÉS FARKASINSZKY TERÉZZEL
„Nekünk nemcsak a hiányzó kenyeret, hanem a hiányzó tudatot
is pótolnunk kellett volna. Ezt mi elhanyagoltuk. S a mulasztás
nyomán most szomorú zűrzavar kavarog a fiatal nemzedékek
fejében. Hiányzik belőlük az önazonosság tudata. Ezért hagyják
el, vagy szeretnék közülük sokan elhagyni az országot — a természetes nehézkedési erő nem köti őket ehhez a földhöz. És ezért
a sok belső disszidens is: a hányódó, az alkoholista, a féléletet
élő fiatal."
(Csoóri Sándor)
Dr. Farkasinszky Teréz, a Szeged Megyei Városi Tanács Gyermekkórház
és Rendelőintézet és a Csongrád Megyei Tanács Ifjúsági Ideggondozó és Lélektani Intézet főorvosa hosszú évek óta a Társadalmi Beilleszkedési Zavarok néven
közismertté vált jelenségcsoporttal, ezen belül elsősorban a fiatalok narkomániájával, önpusztító bajainak vizsgálatával foglalkozik.
— Hogyan kerülhet(ett) Magyarországon ilyen, minden bizonnyal roppant
izgalmas, ám éppenséggel nem mindennapi pályára valaki? Egyáltalán: készült
ön valaha is ilyen jellegű tanulmányokra,
kutatásokra?
— Nekem gyerekkoromban tulajdonképpen az volt az elképzelésem, hogy
régész leszek. Olvastam könyveket a fáraósírokról, a feltárásokról, és számomra mindez annyira izgalmas volt, hogy eldöntöttem magamban: én pedig
azért fogok tanulni, hogy régész l e g y e k . . . Szolnok megyei vagyok, Túrkevén
születtem, és elég nagy szegénységben nőttem fel. A szüleim napszámos emberek voltak, és noha nagyon gyenge anyagi körülmények között éltünk, jó
családi élet volt nálunk. Én voltam a legidősebb a gyerekek között, volt négy
öcsém. A régészvágynak persze semmi lehetősége sem látszott akkoriban, a
negyvenes évek elején, a megvalósulásra, persze 1945 után bizonyos fokig változott a helyzet. Olyan új dolgok történtek körülöttünk, amik érdekelték és
felvillanyozták az embert, és úgy tűnt, az álmok valóra válnak, ha nem is az
eredeti formában. Mert azt azért hozzá kell tennem, hogy azt hiszem, 46-ban
vagy 47-ben apám nagyon beteg lett, kórházba kellett vinni, megoperálták,
hosszú ideig orvosi kezelés alatt állt, s ez olyan sokba került akkor, hogy a kis
házunkat, mindenünket el kellett adni. Valahogy akkor fogalmazódott meg
bennem, hogy orvos leszek, és én majd ingyen gyógyítom a megbetegedett
embereket... Hogy másoknak a betegség miatt ne kelljen olyan nehéz körülmények közé kerülni, mint nekünk. Azután bekerültem a polgári iskolába,
ahol patronált az az igazgató, akinél anyám valaha cselédként szolgált. Ez a
polgári azután átalakult gimnáziummá, úgyhogy végül is én ott, Túrkevén
érettségiztem. Akkorra már tényleg kialakult bennem, hogy orvos leszek.
<
— Megváltozott társadalmi körülmények között egy népi kádernek, úgy
gondolom, innentől már nyílegyenesen vezetett tovább az útja....
100

— No, nem egészen. 1950-ben lettem tagjelölt, 51-ben vettek föl a pártba,
s egy fiatal, agilis igazgatója volt akkoriban az iskolának, aki azt mondta nekem: miért ilyen polgári foglalkozást akarsz te választani magadnak — orvos?!? Menj politikai iskolára! így kerültem az akkor még működő Lenin
Intézetbe, Budapestre.
— Az én nemzedékemnek ez az intézet már a feledésé. Mivel foglalkozott,
kiket és hogyan képzett a Lenin Intézet?
— Három szak volt: a marxizmus-leninizmus, amely a marxista tanszékekre képzett előadókat, az orosz nyelvtanári és fordítói szak. Én két évig ott
kínlódtam a marxizmus szakon: nem szerettem. Olyan merev, dogmatikus
szemléletű, embertelen volt az az egész intézmény, nem éreztem jól magam.
Közben aztán megismerkedtem a férjemmel, majd megszületett az első gyerekünk, lakás Pesten nem volt, közben a férjem filozófia—politikai gazdaságtan szakon végzett a tudományegyetemen, s neki elvileg lett is volna a
fővárosban állása, hívták az Akadémia filozófiai intézetébe, de végül ismeretség
útján a szegedi egyetemre került — és vele mi is. Fél évet még folytattam az
itteni orosz intézetben a tanulmányaimat, és 55-ben felvételiztem a Szegedi
Orvostudományi Egyetemre. így aztán, némi vargabetű után, ott álltam, hogy
kimondhattam: csak megcsinálom, amit igazából akartam. Mikor tanulni kezdtem, már egyéves volt a kisfiunk, az első gyerekünk.
— Hat év egyetem, ifjú
anyáként...
— És közben rengeteg családi bajjal tetézve: a férjem, miután nézetei
miatt a szektás vezetés eltávolította az egyetemről, megbetegedett, nagyon nehéz anyagi körülmények között éltünk, másodévtől népköztársasági ösztöndíjas
lettem ugyan, és demonstrátori kinevezést kaptam, de így sikerült csak, ha jól
emlékszem, ezerszáz forintot keresnem havonta. Ami elég nagy pénz volt akkoriban, de éppen csak ahhoz lett elég, hogy valamicskét rendbe jöjjünk.
— Specializálódni mikor és hogyan kezdett az egyetemi évek alatt?
— Eleinte a biokémia érdekelt. Tulajdonképpen az elhatározásnak, hogy
végül az ideg-elmegyógyászatot választottam, szintén érzelmi motivációja volt:
a hozzám legközelebb álló emberek egyike beteg lett, és úgy éreztem, ha én
ezen a területen jó szakember leszek, fogok tudni rajta segíteni. Gyakorlatilag
ezért választottam ezt a szakot, és mint népköztársasági ösztöndíjas megválaszthattam, hová megyek; így kerültem az ideg- és elmegyógyászati klinikára.
Ott a szükséges lépcsőfokok, a szakvizsga letétele után kezdtem dolgozni.
— Mennyire volt akkoriban már mód arra, hogy szorosabban vett mai
szakterülete felé orientálódjék?
— Amikor a klinikára kerültem, természetesen még szó nem volt arról,
hogy én gyermekpszichiátriával, pláné ifjúságvédelmi mentálhigiénés szakterületekkel akarok foglalkozni. A felnőttosztályon dolgoztam, hiszen nem is volt
még abban az időben gyermekpszichiátriai osztály a szegedi klinikán. Akkoriban, hogy úgy mondjam, a klasszikus értelemben vett ideg- és elmegyógyászat dívott, amely messze nem tudott kitekinteni a világba, nem voltak lehetőségei, hogy a falakon kívül követni tudja a betegek útját. A szintén klaszszikus értelemben elmebetegnek nevezhető esetekkel, illetve a „kispszichiátria"
körébe tartozó betegekkel, az utóbbi időben oly szép számban megszaporodott
neurotikusokkal, no meg már akkor alkoholistákkal volt dolgunk. Csakhogy
az idő tájban még távolról sem volt akkora társadalmi aspektusa például az
alkoholizmusnak, mint napjainkban.
— Egy orvos számára hogyan, mennyire látszott a mentálhigiénés gondok
100

területén ez a sajátosan „fölfelé ívelő" szakasz? Ez a folyamat tudjuk, egyre
gyorsult, és mindinkább szocializálódott, „társadalmiasult". Hogyan lehetett
ezt érzékelni?
— Például úgy, hogy egyre több alkoholista beteg került a klinikának
arra az osztályára, ahol én is dolgoztam. Megszaporodtak az alkoholos elmebetegségek, gondolok itt a delirium tremensre, az alkoholos pszichózisokra
— jelentékenyen megnőtt ezeknek a száma. 68/69-ben átmentem az időközben
létrejött gyermekpszichiátriai osztályra. Tehát részben még amott láttam,
hogy a felnőtt betegek között mennyiségileg milyen mértékben felduzzadt
ez a csoport, s ha jól emlékszem, valamikor a hatvanas évek második
felében jött is egy miniszteri rendelet, hogy elvonókezeléseket kell végezni, vagyis az alkoholista betegnél a pszichiátriai osztályokon meg kell
szervezni az alkoholelvonó kúra lehetőségét. Szóval, mondom, volt egy ilyen
miniszteri ukáz — csak éppen ágyakat nem biztosítottak hozzá... Azaz, megint
volt egy rendelet, amelynek megvalósításához nem adtak meg semmilyen lehetőséget. Ám ez is mutatta, hogy a dolog akkor már komoly problémát jelentett.
— Mai szemmel visszapillantva, mivel tudja magyarázni az ilyen betegek
számának gyors, nagyarányú növekedését? A hatvanas években
vagyunk.
A magyar társadalom fejlődése elég sajátos szakaszba érkezik: az 56-os tragédia utáni sokk már picit mintha lecsillapodott volna, ugyanakkor teljességgel kiderült a hatvanas évek elejére-közepére, hogy semmiféle gazdasági értelemben vett újjászületésről nem lehet beszélni. A csőd első nyilvánváló jelei
kezdenek látszani a magyar gazdaságban: a hatvanas évek közepe táján elkezdenek gondolkodni a reformon. Nagy nehezen megszülik, 67-re kész, 68. január elsejével bevezetik. Ha ezeket a látszólag gazdasági, válójában társadalomtörténeti tényeket szemügyre vesszük, azt hiszem, látni, hogy tulajdonképpen az ekkor még nem emelkedő életszínvonal és az általános társadalmi fejlődés terén is elég jelentős újbóli megmerevedést hoztak, úgyis, mint a konszolidációt közvetlenül követő időszák. Ez a körülbelül 62—69 közötti periódus nagyjából egybeesik azzal az ön áltál említett jelenséggel, hogy éppen
ez idő tájt szaporodnak meg feltűnően az alkoholista betegek, lesz drasztikusan több az önpusztító. A magyar társadálom változásának ezen szakasza és
e tények között milyen összefüggések fogalmazhatók meg?
— Erre az időre, pontosabban ennek az időnek a kezdetére esett a téeszszervezések sorozata. Maradjunk csak Csongrád megyei talajon: nagy tanyás
megye, ahol igen jelentős szerepe van a mezőgazdaságnak. Én nem voltam jelen, nem láttam, milyen módszerekkel, hogyan szervezték a téeszeket, de egypáran hál' istennek elég jól megírták. Nyilvánvalóan ez igen. erőteljes megrázkódtatás volt a magyar parasztnak, egyes vélemények szerint alapvetően,
lényegesen jobban sokkolta, mint az első, a Rákosi-korszakbeli kollektivizálódás. Döntő mértékben felborította ezeknek az embereknek a lelki egyensúlyát.
— Ki lehetett közvetlenül mutatni akkoriban a társadalmi hátteret? Feltűnően sok parasztember volt a megszaporodott alkoholisták között?
— Én ugyan nem foglalkoztam közvetlenül, a tudományos kutatás szintjén az alkoholista betegek szociológiai helyzetével, de jól emlékszem, a hetvenes évek elejétől kezdve irtózatosan kezdett felfutni a megyében az egyébként is igen magas öngyilkossági arányszám: egy, már kifejlett betegségnek
ugrásszerű statisztikai kifejeződéseként. Ez is, a nőknél különösen nagyarányúvá változott neurózis is: mind-mind arra mutatott, hogy itt fölborult va100

lami. És az alkoholista betegek jelentős része falusi, tanyai környezetből kerül(t) ki, ez biztos. Arányuk az alkoholisták között messze magasabb, mint a
népességen belüli arány. Mindez csak azt jelentheti, hogy ezt az embercsoportot alapvetően megbolygatták kialakult életmódjában-szemléletében, világában. Reakcióként aztán megindult tömeges városba áramlásuk, ahol aztán
megint nem találták meg a helyüket, és folytatódott m i n d e n . . . Ezek a tényezők rendkívüli mértékben hozzájárultak ahhoz, hogy ezek a „beilleszkedési mutatók" Csongrád megyében annyira erőteljesen megugrottak.
— Időközben létrejöttek a gyermekpszichiátriai osztályok. Milyen kezdeti
tapasztalatokat szerzett, átkerülvén a felnőtt betegek köréből a fiatalok közé?
— Ezeket a gyermekpszichiátriai osztályokat a szükség hozta létre. (Különben a szegedi klinika gyermekpszichológiai osztálya tavaly ünnepelte fennállásának 25 éves jubileumát, ez az ideggondozó a harmincadik születésnapját.) A magyar pszichiátriának megvan a maga sajátos története, ami olyan,
amilyen, de tény: rendkívül hátrányos helyzetben van. A meglehetősen elmaradott állapotból kilábalandó, az egészségügyi kormányzat, látva a tennivalókat, 1969-ben egy tizenöt éves elmegyógyászati fejlesztési programot határozott
el. Ennek keretében, ha jól emlékszem, 15 ezer ágy „megszervezése" volt a
cél, ezen belül 600 gyermekpszichiátriai ágy átadása — úgy tudom, hogy
mindez a tervidőszak végére nem valósult meg teljes mértékben, de azért
máig közel 300 gyermekpszichiátriai ágy csak „született" az országban. A szegedi osztály az elsők között jött létre, a minisztériumi fejlesztési program
előtti időben.
— önt annak idején mi vitte arra az új osztályra?
— Mire a diplomámat megkaptam, megszületett a második gyerekem.
Apróságok között éltem... És hát tulajdonképpen érdekelt ez a terület, Szilárd
Jánossal, aki akkoriban a gyermekpszichiátriai osztályon dolgozott, jó kollegiális barátságba kerültem — és hozzá osztott be Huszák professzor úr. Szerencsére olyan kiváló szakemberektől tanulhattam, mint Vargha Miklós
professzor. Elfogadtam, jónak ítéltem, s gyakorlatilag azután ott láthattam meg, hogy azok a családi problémák, amelyek miatt a felnőttek bekerülnek a pszichiátriai osztályra, tulajdonképpen hogyan, mi módon jelennek
meg a gyermekeknél. Hogyan tükröződnek magatartási, tanulási problémáikban, különféle nehézségeikben, esetleges pszichotikus, tehát elmebetegséget
mutató tüneteikben. Nagyon szerettem a gyermekosztályon dolgozni. Amíg
a klinika állományába tartoztam, 74-ig, ott is maradtam. .
— Miként alakult pályája ezután?
— 1975. január elsejével kerültem át a városi tanács kórházába, tekintettel arra, hogy szerveződött akkoriban egy új ideg- és elmeosztály. A klinikáról
egypáran, Szilárd János, Dobranovics Ilona, jómagam átmentünk oda. Azzal a
reménységgel, hogy új osztály, új épület, új lehetőségek, és mi majd mennyi
minden szépet-jót tudunk ott csinálni. Tulajdonképpen a konkrét elképzeléseink is megvoltak, szerettünk volna valahogyan kialakítani egy serdülőosztályt is, de ez a későbbiek során nem valósulhatott meg. Mivel már régóta vajúdott Szegeden egy kijózanító állomás létrehozásának a terve, a dolgot végül is
úgy oldották meg, hogy az újonnan megépített és éppen megnyíló osztály kellős közepébe, azt mondták, „bele kell" telepíteni a részegeket ellátó részleget,
vagyis a kijózanítót. Igaz, addig a városban szanaszét látták el őket, a sebészeten, a belgyógyászaton, az illetők állapotától függően — ez a fordulat mégis
nagyon megdöbbentett bennünket. Arról is tanakodtunk egymás között, hogy
100

ilyen körülmények között talán nem is kellene elfogadnunk az osztály megnyitását. Végül mégiscsak megnyílt az osztály, úgy hogy gyakorlatilag mindmáig a közepén működik a kijózanító állomás. Ez a lehető legrosszabb megoldás, mivel a részegek hangoskodnak, durváskodnak, és így fölzaklatják a
közvetlen közelben levő betegeket. Tudomásom szerint már hosszabb ideje
szó van arról, hogy ezt valahogyan csak leválasztják az osztályról. Mindenesetre ez a fejlemény megakadályozott bennünket abban, hogy létrehozzuk
az elképzelésünk szerint igen fontos serdülőosztályt. Azóta sem létezik ilyen...
Később, 75 decemberében meghalt dr. Bácskai Józsefné, aki az Ifjúsági Ideggondozó Intézet főorvosa volt húsz éven keresztül. 1976. január elsejétől megbízást kaptam, hogy félállásban vezessem az intézetet, ami nagy forgalmú, járóbetegeket ellátó intézet, ám közben volt egy közel nyolcvanágyas osztályom is a kórházban, tehát párhuzamosan kellett foglalkoznom a kettővel, ami
bizony nagyon megterhelő volt. így, mivel nyilvánvalónak látszott már, hogy
a serdülőosztályt nem hozhatjuk létre, viszont én nagyon szerettem volna
gyerekekkel, serdülőkorúakkal foglalkozni, gondoltam, emezt választom. 1977.
szeptember elsejétől kinevezett állásban vagyok itt.
— Milyen korosztályú fiatalok veszik elsősorban igénybe az intézetet?
— A betegek közel kétharmada 14 év alatti. Jó egyharmaduk, harmincegynéhány százalék serdülőkorú, 15—19 közötti. Egyébként ez az intézet mindig jó hírű volt: nemcsak a megyét, egész Dél-Magyarországot „ellátta", kiváló
szakemberek dolgoztak itt, és mindig is az úgynevezett problémaérzékenység
jellemezte. A társadalmi érzékenység. Ilyen személyiség, ilyen meghatározó
egyéniség volt a Bácskainé főorvosasszony, ilyen a Geréb professzor, aki 28
évig dolgozott itt, azután a Vekerdi tanárnő, aki 30 éve van i t t . . . ö k rögtön
„vették" a különféle társadalmi jelzéseket.
— A hetvenes évek második felében, tehát éppen az ön itt megkezdett
működésének első szakaszában kellett érezniük az újabb, tán minden addiginál komolyabb, vészjóslóbb
jelzéseket...
— Azt hiszem, a legelső időszakban a különböző érintett felsőbb szervek
nem is nagyon tudtak mit kezdeni ezzel a problémával. Megfelelő tájékozottság hiányában nem látták és nem is láthatták át, milyen súlyos veszélyekről van szó. Legföljebb egy-két, kifejezetten érdeklődő szakember, aki kíváncsian fordult a most már narkológiának nevezett társadalmi „specialitás"
f e l é . . . Az is igaz persze, hogy tulajdonképpen csak a második világháború
után alakult ki az egész világon egy olyan helyzet, hogy gyermek-, illetve
serdülőkorúaknái kelljen szembenézni azelőtt csak a felnőtt alkoholistáknál,
narkománoknál ismert jelenségekkel. Ez az epidémia korábban nem jellemezte
a fiatalságot.
— A háború utáni, egyetemleges sokkra gondol? Olyasmire, aminek másfajta (enyhébb) változatát a húszas évek Amerikájából, Scott Fitzgerald A nagy
Gatsby-jéből, Európában Remarque-ék „elveszett nemzedékének"
szemléletmódjából ismerünk? Viszont 1945 után nemzedékek sora nőtt fel a kábítószeren, világszerte: ennyivel rombolóbb lett volna az évszázad második világégése a lelkekben is?
— Maradjunk annyiban, hogy valóban jellegzetesen háború utáni, nagyon
sajátságos és időben valóban korábbi kataklizmákat messze túlhaladó módon
elhúzódó — és ekként iszonyatosan veszélyes világjelenségről beszélhetünk.
A lényeget tekintve ma már az is mindegy, melyik társadalmat említjük ebben az aspektusban: minden nemzetnek alapvetően fontos kell legyen a maga
100

fiatalsága. Ám ha ez a fiatalság már ab ovo tömegesen vesz részt ilyen, egészségügyi, egzisztenciális és egyéb, nagyon súlyos következményekkel járó szenvedélyben, ebben az óriási pszichoszociális epidémában: a jövő elképzelhetetlenül veszélyeztetett.
— Az epidémia léte, be kell látnunk, minősítő jellegű is. Maradjunk meg
a magunk háza táján: nálunk azt a sajátságos közép-kelet-európai
nyomorúságot kell minősítse mindez, amelynek egyik pregnáns jeleként a jelenséggel
történő szembenézés, finoman fogalmazva, elég nehezen született meg. Évek
hosszú során át, kitartóan tabutémának számított a narkománia. És sajnos,
olyan, azt hiszem, csak á világ eme felére jellemző „magyarázatokkal"
próbálták indokolni a tilalmat, hogy rossz példát nyújtanánk a többieknek, ha a
narkózisról őszintén beszélnénk.
— A dolog, mint annyi más esetben, természetesen az ötvenes évekre vezethető vissza. Akkor azt mondták, a szocialista társadalomban nincs elmebetegség, nincs alkoholizmus, nincs semmi. E dogmás vélekedés jegyében szüntettek meg egy sor, a háború után amúgy is megcsappant számú pszichiátriai
osztályt: még kevesebb maradt... A kiépülőben levő gyermek-ideggondozókat is megszüntették, azon a címen, hogy a különféle pszichológiai irányzatok,
az átkos freudizmus és a többi melegágyai. Mindezzel a magyar pszichiátria
fejlődését legalább húsz évvel vetették vissza. Ezek a gyermek-ideggondozók
1956 után gyakorlatilag a semmiből kellett újjászerveződjenek. Szükség van
rájuk, kiderült, nem furcsa? Csakhogy kiderült az is, hogy rossz volt az az ideológiai koncepció, amelynek alapján azt hitték, hogy nem lesz a fentiekből itt
semmi. Kiderült, hogy ezt a kérdést, sajna, egyáltalán nem lehet holmi ideológiai sémákba beleszorítani, s nem lehet bizony kikapcsolni a különböző
nagy átalakulásokkal járó társadalmi folyamatoknak az emberekre gyakorolt
hatását! De időközben hatalmas méretekben nőtt a neurózis, harminc év alatt
Magyarországon megduplázódott az öngyilkossági arány s az alkoholizmus,
mint már kifejlett népbetegség és pusztító kór előfordulási aránya úgyszintén . . . Ám úgy látszik, még mindig nem tanult eleget a politikai vezetés,
egészen a közelmúltig: még mindig annyira rugalmatlan volt, hogy a fiatalság
e lassan kulcsproblémájává váló jelensége láttán továbbra is létezett egy olyan
merev elképzelés, amely szerint a szocialista országok fiataljai között ilyesmi
nem lehet. Nemcsak a magyarok vélekedtek így: a lengyelek, a csehek, a keletnémetek dettó...
— Pedig a Nyugattól, gyanítom, a rossz, a kártékony ottani jelenségek révén is lehetne
tanulni...
— . . . annál is inkább, mert először, amikor az amerikaiak figyelmeztették a nyugat-európai országok illetékeseit, hogy az Egyesült Államok után rövidesen nálunk is meg fog jelenni a fiatalok között a kábítószer, kezdetben
ugyanilyen visszautasítás volt tapasztalható a nyugati kormányok részéről is:
az ő fiatalságukat ugyan nem fertőzi meg! Csakhogy az lett azután a döntő,
nagy különbség e téren a nyugati meg a keleti országok között, hogy a probléma valódi fölmerülésekor Nyugaton azonnal' hozzákezdtek a megelőző, a
gyógyító hálózat kiépítéséhez. Itt vagy tizenöt évig aszaltuk, „érleltük" ezt a
problémát, elhállgattuk, mert azt akartuk, ne, ugyan, hogyan is, hát a mi
szocializmusképünket ne rontsák meg ilyen csúnya f o l t o k . . . És a folt, a seb
ennyi idő alatt aztán tályogosodott, gennyesedett, fertőződött, szövődmények,
miegyéb..., mint ez már lenni szokott. És ahogyan annyi, de annyi más esetben is történt...
100

— Mi lett a végeredmény? Mi a mai helyzet Magyarországon?
— Végeredményben nem tudjuk pontosan, mennyi az országban a narkósok száma. Harminc-negyvenezret emlegetnek, de legutóbb a tévében már
ötvenezret mondtak, őszintén mondom, hogy nem tudom... Erről semmiféle
központi statisztikai adat nincs. A becsült számok a fiatalkorúakra, esetleg
még a fiatal felnőttekre vonatkoznak, akik már valamiképpen, valamennyire
kapcsolatba kerültek a kábítószerekkel. A politikai vezetés végül is rájött, hogy
valami nagyon súlyos baj van az emberek közérzetével, a társadalmi ideák
elfogadásával. Emiatt, e köré szerveződött meg a ma már közismert TBZ, a
Társadalmi Beilleszkedési Zavarok-jelenségek kutatása. Az a meggyőződésem,
hogy a gyermek- és serdülőkorúak narkomániája kétségtelenül egy új, eddig
általunk nem ismert megjelenési formája a problémakörnek, amely szervesen
illeszkedik a társadalmi beilleszkedési zavarok körébe.
— A legutóbbi években még inkább megnőtt (vagy tovább nőtt?) ezeknek
az eseteknek a száma. Amit a társadalmi háttérből ez a tendencia megmutat,
neveztetik hivatalosan „értékvesztésnek", s akadnak ennek jelölésére egyéb jól
hangzó terminus technicusok is. Jelzi-e a narkománia jelenkori
nagyságrendje a magyar társadalom utóbbi, a reform 73—74-es nagy megtorpanását
követő szakaszát? A kapkodások, a bizonytalankodások, a halasztgatott, féligmeddig, suba alatt véghezvitt reformintézkedések, egészen a legutolsó évek nagyon komoly gazdasági bajokat felemlegető, minden eddiginél
erőteljesebb
csődhangulatáig: vajon összességében beteg lelkületűnek nevezhető országot
alakítottak ki? Lehetséges-e, hogy a teljes magyarországi mentálhigiénés helyzet, a narkós fiatalok egész problémaköre végső soron hű lenyomata a magyar
társadalmi változások legfrissebb periódusát jelző görbének? Lehetne-e egyfajta, párhuzamos vonalakkal jelezhető grafikont rajzolni a hazai politikaitársadalmi-gazdasági helyzet mindenkori alakulása és a TBZ-alapszituáció
együttes megjelenítésére?
— Azt hiszem, mindezt lehet így megfogalmazni. Az a kérdés, hogy a
mentálhigiénés szakember, a pszichiáter, a pszichológus milyen statisztikai
adatok tükrében próbálja vizsgálni ezeket a dolgokat. A mi pácienseink köréből kiindulva, azt mondhatom: itt a kezeiteknek kb. egyharmada a szervi
idegrendszeri beteg. A többi neurotikus magatartásprobléma, tehát valamilyen
reaktív kórképet mutat. Amelynek fő okát kétségtelenül a személyiségen kívül kell keresni. Az egészen más kérdés, hogy az adott személyiségen belül
is kell lennie olyan sérülékeny pontoknak, amelyek aztán segítenek kiváltani
a rossz külső tényezők által okozott tüneteket. Meg lehetne nézni, például a
válások arányának változása, számuk emelkedése mikor, melyik években futott föl, az öngyilkosságok számaránya mikor lódult meg: ezek kemény statisztikai mutatók. Mikor indult meg a halálozások ilyen mérvű mennyiségi
„megugrása", amiben sajnálatos módon elsők vagyunk Európában... És
mindez annak ellenére, hogy nekünk gyakorlatilag nagyon jó, legalábbis kielégítő az orvoslétszámunk, elfogadható a kórházak, a kórházi ágyak mennyisége, még a felszereltség is úgy-ahogy, noha persze a legmodernebb technikai
dolgokat illetően jelentős a lemaradás — viszont ezek tükrében a fentiek mindenféleképpen egymással nagyon szorosan összefüggő dolgok. Hiszen végeredményben ezek a társadalmi torzulások mindig az embereken csapódnak le.
És ezek az emberek, úgy tűnik, nagyon nehezen tolerálják ezeket a szociális
jelenségeket...
— Neurotizált lelkűnek is mondják már olykor a magyar társadalmat.
100

ön igen gyakran találkozik a magyar nép különböző, beteg lelkű egyedeivel,
közöttük ráadásul fiatalokkal, akik gyakorlatilag a jövőt jelentik ebben az országban. Fogalmazhatunk' úgy, hogy sebzettebb, szívósságát, természetes „rugékonyságát" jobban veszíteni kezdő, szilárdságát mintha kissé elhagyni készülő népesség kezd mindinkább látszani körülöttünk? Vagy ezek az esetek egy
olyan, végső soron csak tünetértékű tendenciát példáznak és jeleznek, amely
egyben azt is mutatja: abban a pillanatban, amint a társadalmi helyzet jó
irányba kellőképpen változna, minden a visszájára fordulna? Mert én azt hiszem, egy nép teherbíró képességének, lelki rugalmasságának kérdése a rossz,
a terhes életfordulókban mindig látványosabban regisztrálható, mint egyébként ... Egy esetleges, jobb helyzethez szükséges képesség, a javuló társadalomtörténeti tendenciákhoz igényelhető lelkierő-kapacitás tapasztalható-e
népünk e nagy számban vizsgált egyedein?
— Bizonyosan. Borzasztó lenne, ha mindebből azt a következtetést vonnánk le, hogy a nemzethalál közeledik, hogy hosszabb távon halálra ítélt nemzet lennénk. Ilyet sohasem szabad hinni, és én egyetlen percig, legsötétebb,
legreménytelenebb pillanataimban sem gondolok ilyesmire. És ráadásul az is
biztos, hogy ha rendeződhetnének mindazok a gazdasági-pszichoszociális nehézségek, amelyek tulajdonképpen kitermelik ezt a sok, alapjában véve elégedetlen embert — nos, ha ők elégedettek lehetnének önmagukkal, saját teljesítményükkel, helyzetükkel, körülményeikkel, s így égy nyugalmi időszak
következhetne: nyilvánvalóan csökkenne a neurotikus emberek tömege. Persze
az is bizonyos, hogy a legnagyobb jólétben élő, legfejlettebb civilizációs normák
között létező emberek között is mindig akadnának olyanok, akik valamilyen
szinten pszichiátriai vagy pszichológiai segítségre szorulnak. Ha én most az
egyes emberekből adódó növekvő elégedetlenséget a kollektív, sőt a nemzeti
tudat szintjén próbálom megfogalmazni, egy egész sor egyéb tényezőt is be
kell kalkuláljak. Ami már egyáltalán nem pszichológiai, hanem politikai, gazdasági, társadalmi és egyéb probléma.
— Beteg-e hát ma a lelkünk? Lehet-e ma erre végérvényes igennel vagy
nemmel válaszolni? Vagy esetleg olyasféleképpen, hogy most úgy tűnik, igen,
de nem biztos, hogy végleg?
— Most mindenképpen, kétségkívül úgy tűnik, hogy nagyon-nagyon sok
embernek van ilyesféle problémája, és ebben az országban nagyon sokan szorulnak mentálhigiénés, pszichológiai és egyéb segítségre. Ám meggyőződésem,
hogy ebben a népben van annyi életerő és van annyi energia, hogy képes
lesz valamiképpen még ezt a rengeteg nehézséget is áthidalni. Egyszerűen
nem lehet elhinni, hogy így, az egész... nem, nem. Ha így lenne, rég felmondtam volna az állásomat, és elmentem volna a . . . bárhová. Hát akkor
minek dolgozunk itt? Igaz, nagyon nehéz terület ez. Hol van nekem arra lehetőségem, bármennyire is társadalmiasult a pszichiátria, hogy a társadalmi
gondokat megoldani segíthessem? Hiszen nem is vagyok kompetens az ügyben: hát hol adok én a rossz gyerek helyett a szülőnek jót? Vagy a gyereknek olyan szülőt, aki helyes, jó módszerekkel képes nevelni? Vagy a rossz házastárs helyett megfelelőt, a lakás nélkül nyomorgónak lakást — és még meddig lehetne folytatni... Ez a legnagyobb probléma, hogy a háttértényezőket
nem tudjuk megoldani. Kétségtelen, hogy az utóbbi hat-hét évben megpróbáljuk az úgynevezett komplex családgondozást kialakítani, ami azt jelenti,
hogy ha a családból valaki mint beteg megjelenik nálunk (mert a családi dinamika, tudjuk, mindig kitermel egy ilyen valakit) — megpróbáljuk rajta
100

keresztül az egész hátteret feldolgozni, a pszichéset és mindazokat a szociális
tényezőket, amelyek az illetőt motiválhatják. Megpróbálunk így egyfajta öszszetettebb társadalmi segítséggel gyógyítani. Persze mindez csak amolyan segélyszinten realizálódhat, de a lényeg, hogy az illetőket újra hasznossá tegyük a közösségnek.
— Milyen körülmények között, milyen „vulgármaterialisztikus"
háttérrel,
milyen nehézségek közepette kell itt dolgoznia?
— Nagyon nehéz, minden vonatkozásban. A körülmények erőteljesen nehezítik a munkámat. Hogy az itt dolgozók nyugodt körülmények között végezhessék munkájukat, hogy az ide bejövő beteg valóban azt érezhesse, jó kezekbe került, olyan környezetbe, ahol jól érzi magát, és így foglalkoznak
vele — ez kéne. Ez a környezet minden, csak nem az, amiről most beszéltem. Ez az intézet harminc éve ideiglenesen van itt elhelyezve, üvegfalak,
nagy áthallás, helyszűke — nem is folytatom. ígéretek, azok voltak csőstül
mindig... Én nagyon remélem, hogy az évtized végére normális körülmények
közé kerülünk. Mióta itt dolgozom, van egy állandó mellékállásom: ez ügyben
szervezek . . . Talán a megürült hármas belosztály helyére kerülünk, a Mérey
utcában, a tüdőgondozó fölött. Létszám-, szakemberfejlesztésben az eddigi segítséget megkaptuk: bízom benne, hogy az intézet eddigi munkájával talán
bizonyított már annyira; érdemes lehet arra, hogy támogassák...
— Az eddig végzett munka elismeréseként is értékelhető a drogcentrum
létrejötte. Ügy tudom, végső soron már 1975 óta foglalkoznak a narkós fiatalokkal, mégis idén március elsejei hatállyal jött létre az intézet új részlegeként a
drogambulancia...
— Tíz év alatt nagyon sok tapasztalatot igyekeztünk feldolgozni. Például
azt is, hogy ezeket a narkós gyerekeket nem lehet a hagyományos pszichiátriai keretek között érdemben kezelni. Végül sok beadvány, javaslat, egyebek
alapján, a felsőbb szervek jóváhagyásával már korábban, úgy a nyolcvanas
évek elejére kikristályosodott, mit is lehet igazán kezdeni ezzel az országos
gonddal. Végül aztán az Egészségügyi Minisztérium az országban két helyen,
Pécsett és Szegeden létrehozta ezt a modellkísérletet. így kapta az intézetünk
azt a megbízást, hogy a megyében a drogcentrumot szervezze meg. Alapjait
már 83-ban kidolgoztuk. Háromlépcsős az egész dolog: egy járóbeteg-rendelés,
egy elvonóosztály és egy izolált, úgynevezett reszocializációs részleg, illetve
intézet. A drogambulancia feladata a drogkérdésekkel kapcsolatos komplex tanácsadás, a preventív és felvilágosító munka szakmai irányítása, az ambuláns
betegellátás mellett. Az elvonórészleg a SZOTE ideg- és elmegyógyászati klinikáján, a serdülő- és ifjúsági pszichiátriai osztályon szerveződik, s a pár hetes
elvonókezelések mellett feladata lesz a pszichotikus tüneteket mutató narkomán fiatalok kezelése is. A harmadik láncszemnek nevezhető reszocializációs
intézetben a tervek szerint egy harminc férőhelyes, bentlakásos, kétéves kezelési időtartamra „jogosító" intézmény jönne létre, ahol elsődlegesen pedagógiai-pszichológiai jellegű munka folyna, súlyos személyiségtorzulások és beilleszkedési zavarok korrekciója érdekében.
— Mennyire jellemző, hogy akár ide, akár a később kiterebélyesedő drogambulanciára csak úgy becsellengjenek narkós gyerekek?
— Lehet jellemző: tudják, hogy itt kaphatnak egy csésze teát, egy-két jó
szót, netán húsz forintot, vagy mit tudom én. Mindig kinyílik a zsebemben a
bicska, amikor az orvosi etika dolgát leszűkítik a paraszolvencia-témakörre.
100

Hogy itt a közös kasszából mennyi elment ezekre a gyerekekre... és ez is
etikai kérdés.
— Hogyan történik egy átlagos narkós gyerek kezelése, milyen fázisai
vannak a terápiának?
— Először is: mindenféle tényezőt fel kell deríteni a gyerek körül. Akkor
megállapítható, hogy kipróbáló szinten van még, vagy előrehaladottabb fázisban, rendszeres visszaélő vagy akár már függőségi viszonyban levő.
— Mennyire vetik alá magukat önként a kezelésnek?
— Nagyon nehezen. Tulajdonképpen mindenkinek a háta mögött van valamiféle presszió. Vagy szülői-családi, vagy partneri, valamilyen. Esetleg, elég
sok esetben, akár egyféle hatósági eljárás kényszerítő ereje. Ugyanakkor Magyarországon nincs olyan törvény, hogy a narkós kényszerelvonó kezelésnek
köteles alávetni magát. Talán az őszi országgyűlési ülésszak megfogalmaz
ilyet...
— Akad kellő számú, jó pszichiáter ezekre a gyerektömegekre?
— Nagyon kevés. Hely talán még lenne a különböző osztályokon, viszont
úgy tűnik, hogy most, amikor ez a jelenség ennyire nagy társadalmi nyilvánosságot kapott, a gyerekek még jobban félnek a felfedeztetéstől. Ráadásul
köztudott, hogy aki úgynevezett kemény kábítószert használ, ez a tény maga
után vonja a szigorú büntetést. Mindez végső soron megint csak a pszichiáter
dolgát nehezíti... Azután: a család szégyenli ezt a dolgot, a végtelenségig titkolni próbálja..., ez is számít.
— Apropó, kemény drogok: ezeken a jól ismert nyugati
kábítószereket
kell érteni?
— Nem. Két csoportra oszthatók: jelentős részük megtalálható idehaza is,
a magyar egészségügy használja őket, fájdalomcsillapítók gyanánt. Ehhez is
csak illegálisan juthat hozzá a gyerek, a fekvőbeteg-gyógyintézetekben használatosak — valahogyan mégis sokan mindig beszerzik...
— Vajon hogyan?
— Fogalmam sincs. De hogy nem receptre íratják föl, az biztos. Az
ópiumot saját maguk állítják elő, a marihuánás cigarettát is, egyiket mákból,
másikat kenderből. Az úgynevezett klasszikus, nem az egészségügyben használt kemény drogok közül, biztos tudomásunk van róla, heroinhoz, hasishoz,
kokainhoz, külföldön termelt marihuánához és LSD-hez is hozzá lehet jutni.
— A kábítószeres állapot egyik alapjellemzője köztudomásúan a hallucináció. A kezelés során ezekből a gyógyulás érdekében mi és mennyire rekonstruálható?
— Megfigyelhető, milyen jellegűek. Hanghatásokra vagy vizualitásra épülők. Egyébként rendszerint is-is. Zörejek, motorhang, vízcsobogás, de a nagyobb rész mégis vizuális. Ahogyan beszámolnak róla, a meglévő színek rendkívül pregnánssá válnak, élénkké, csillogóvá, minden feltűnőbb, kontúrosabb
lesz, azután persze olyan dolgokat látnak, ami a gyakorlatban nincs körülöttük. Láthatnak dramatizált jeleneteket, filmszerűen pergő eseménysorokat...
— A narkósok látomásai elég jelentős mértékben megtermékenyítették
a
nyugati irodalmakat, elég, ha a beatirodálom nagyjaira, Corsóra, Ginsbergre,
Ferlinghettire, Kerouacra meg a többiekre gondolunk. A
képzőművészetre
éppúgy hatást gyakorolt a kábítószer, mint, úgy hiszem, az egész legújabbkori
európai—amerikai kultúrkörre. A keleti vonatkozások sem
elhanyagolhatók,
hiszen a lengyel író, Jerzy Sito LSD című regénye vagy akár Hajnóczy Péter
néhány írása ugyanezt jelzi. A zenében a narkománia különösen jelentős leg100

űjabbkori műveket ihletett, a Beatlestől Jimi Hendrixen át Janus Joplinig.
Esztétikai értékké, bizonyítható művészi teljesítménnyé, magas szintű alkotássá
nemesedett a narkotikum hatása. Szívszorító, ha így van: ilyesminek az ígéretét is fél lehet fedezni olykor?
— Igen, bár ez persze nagyon személyre szabott. Csak olyanokban felfedezhető, akikben egyébként is megvannak a csírái a művészi tehetség, az
alkotóerő valamilyen formájának. Ezek a fiatalok egyébként is kitágítani, színesíteni, torz módon antropomorfizálni kívánják mindig, minden esetben az
őket környező világot. A teljességre való törekvés a köbön: föl, föl, egészen a
kozmoszig — ez van legtöbbször az élvezet mögött. Mélyen átélve, igazi belefeledkezéssel. De — akkor sem éri m e g . . . Az egyik 15 éves ragasztós gyerek
két idős embert vert agyon (az egyiket megmentették), a másik gyerek baltával támadt az anyjára, olyan fenyegető, torz alaknak vélte az elváltozott
tudati állapot következtében. A negyedik felkötötte magát, az ötödik... folytassam? Vagy inkább jöjjön az ilyen „művészet"?
— A kezelt betegek közül eddig hány halt meg?
— Az intézetben eddig kezelt közel félezerből kilenc. Ebből öt öngyilkos
lett. Ám az összes kezelt . 21,5 százaléka kísérelt meg öngyilkosságot.
— Az a gyanúm, a közvélemény jelentős részének ma Magyarországon
(éppen a már emlegetett, hosszan tartó mesterséges titkolózás
következtében
is) vajmi kevés fogálma van a narkomán fiatalok valóságáról. Nem lehetne
kellőképpen sokkoló hatású, ha konkrét kóreseteket, név nélkül persze, de annál részletesebben
közzétennénk?
— Nem hiszem. Az a nyomorult állapot, amiben ezek a szerencsétlenek
vannak, nem nagyon lehet közszemle tárgya. A tekintetük, a mozgásuk, az
arckifejezésük annyira jellegzetes, hogy könnyen felismerhető, viszont a szélesebb körben közzétett, végső soron szakmai esetismertetésnek nevezhető
„nyilvános betegbemutatások" azt példázhatnák, hogy na, tessék nézni, íme,
így fest, ilyen egy narkós gyerek. Nem gondolom azonban, hogy a közvéleménynek megmutatott, mégoly plasztikus kép is segíthetne igazán. Abban viszont igaza van, hogy némileg naturalisztikusabb „sokkoló" most már tényleg
kellene... Készülünk is arra, hogy a szülők, pedagógusok kezébe olyan könyveket, leírásokat adjunk, amelyek pontosan közlik, mik a tünetek, mi mindenre kell figyelni, ha a gyerek nem tud egyenesen járni vagy furcsán viselkedik, ha időnként hátrakapja a fejét és figyel, amikor közben senki nem
szól hozzá, ha a pohár vagy a kanál mellé nyúl, vagy ha hirtelen-váratlanul
dühbe gurul, mikor semmi oka sincs rá, vagy váratlanul olyan jó kedve lesz,
amit megint csak nem indokolhat semmi, ha elkent, nehézkes, kásás beszéddel artikulál — és így tovább . . .
— Eddig Magyarországon hány fiatálkorú halálát okozta a kábítószer?
— Ha hiszi, ha nem: nem tudom. Nem lehet pontosan tudni... valamikor, a hetvenes években már ötven fölött tartottak; akkor még számolta ott
fönn valaki, valahol . . . Mivel tényleg nem tudom, felelőtlenség lenne mondanom így bármilyen számot is.
— Milyen érzés ilyen permanens mentöakciósort rendszeresen, napról
napra, munkáként végezni? Nem érzi magát egyedül a harcban?
— Ezt a munkát nem lehet fél kézzel csinálni. Itt az embernek mindig
teljes valóját, lelki-fizikai egészét kell adnia. Ha valaki leül itt a velem szemben levő székre, kiszolgáltatottan és kétségbeesve, azt várja csupán, hogy
segítsek rajta. És én tudom, hogy igazából ez az egyedüli feladatom van, ez
a szolgálat. És csak így lehet. Másképpen semmi esetre sem.
DOMONKOS LÁSZLÓ

AGÁRDI PÉTER

A Magyar Kommunista Párt
és a Szociáldemokrata Párt
irodalompolitikája 1945—1948*
STANDEISKY ÉVA TANULMÁNYÁRÓL

Szakmai önértékén túl tudománytörténeti
jelentőségűnek tekintem Standeisky Éva disszertációját a két munkáspárt 1945 és 1948 közötti irodalompolitikájáról. Tudománytörténetinek, mert a napjainkban még sajnos meglehetősen szűk körű jelenkor-történetírás figyelmét e ma is kényesnek tűnő témára
irányította (ha nem is egyedül, de az elsők egyikeként), s mert alapos forrásfeltárással, tárgyszerű analízissel olyan új felismerésekre, eredményekre jutott, amelyek nagymértékben gazdagítják a korszakra vonatkozó tudásunkat.
Méghozzá olyan kérdésekben és témákban, amelyekről meglehetősen sok egyoldalú, illuzórikus, szubjektív, sőt esetenként egyenesen torz vélekedés van
közforgalomban, a szélesebb értelmiségi közvéleményt is dezorientáló módon.
Ha egyrészről ugyanis okkal tehető szóvá a felszabadulás utáni évekre,
első évtizedre irányuló marxista igényű eszme- és politikatörténeti kutatások
szűkössége, a korábbi dogmák tartós továbbélése, másrészről nem hunyhatjuk
be szemünket afelett, hogy — ezekre a hiányokra, vulgarizálásokra is hivatkozva, de azoknak mintegy rossz lelkiismeretű vagy túllicitáló „korrekciójaként", ellenkező előjelű sematizmusként — terjedőben van az ún. koalíciós
évek felstilizálása és az ún. ötvenes évek történetietlenül negativista megítélése is. Standeisky Éva munkájának azért van a tudományos hiteléből fakadó
ideológiai értéke is, mert — minden külön deklaráció nélkül is — segít meghaladni ezeket a hibás végleteket. Mert megbízható, szakszerű történeti feltárással szól hozzá e máig nyúló vitakérdésekhez.
De tudománytörténetinek vélem a munka eredményeit azért is, mert a
munkásmozgalom-történet és a nemzeti történelem, az eszmetörténet és az irodalomtörténet merev elkülönültségeit is pozitív teljesítménnyel képes átlépni.
Éppen azáltal, hogy a tárgyalt korszak és témák kapcsán meggyőző erővel érvényesíti e különböző megközelítések szerves egységét. S azzal, hogy bizonyítja: a baloldali pártok ideológiai, irodalompolitikai törekvéseinek progreszszív vonulatai nemcsak a haladó nemzeti tradíciók továbbépítését testesítik meg,

* Írásom 1986 nyarán opponensi véleményként született Standeisky Éva kandidátusi disszertációjáról. Most, hogy ennek az értékes munkának egy része könyv
alakban megjelent (Bp., 1987. Kossuth Kiadó, „Négy évtized" c. sorozat), úgy érzem, nyilvánosságra hozhatom tanulmányomat. Illendő ugyanakkor jeleznem, hogy
a szerző számos észrevételemet elfogadta és hasznosította, s ez részint tükröződik a
most publikált kötetben is. Magam is finomítottam, tömörítettem eredeti szövegemet. (A. P.)
100

de egyúttal nagymértékben gazdagítják is azokat. Bizonyítja, hogy ami szocialista érték, az egyúttal vagy egyre inkább nemzetivé is szélesedik; s viszont:
ami a tágan vett nemzeti kultúra haladó kvalitása, attól nem különülhet el a
szocializmus eszménye, valósága, értékrendje s kultúrája. A „szocializmusfelelősök" és a „nemzetfelelősök" tudományágainkban sem ritka munkamegosztását elhárítva, a szocializmus nemzeti illetékességét s a nemzet szocializmusra
való — mégoly ellentmondásos — „érését" nemcsak szubjektíve vállalja s vallja, hanem egyúttal a tudományos eredmények nyomatékával bizonyítja is.
Persze mindenekelőtt nem tudománytörténeti, hanem tudományos, tehát
történeti eredményeit szeretném méltatni a disszertációnak. Azokat az értékeit,
amelyeknek alapján a tisztelt bírálóbizottságnak, illetve a TMB-nek a kandidátusi cím odaítélését javaslom Standeisky Éva számára.
Alapos forrásfeltárást végzett a jelölt. Nemcsak friss szemmel újraolvasta
és elemezte a kor bőséges sajtóját, hanem széles körű és szívós levéltári,
archívumi kutatások segítségével bővítette is a tudományos elemzés „nyersanyagát". Erre építve ugyanakkor olyan — a nemzetközi és a hazai általános politikai viszonyokba ágyazott — mozgalom- és eszmetörténeti képet ad az MKP
és az SZDP irodalompolitikájáról, amely számos pontján új felismeréseket, tudományos általánosításokat tartalmaz, s — ezek révén is — módosítja, illetve
igényesen vitatja az e kérdésekkel kapcsolatos eddigi, jelenlegi nézeteket.
A 300 lapos disszertáció árnyalt, plasztikus, izgalmas, bőven dokumentált, de
egyúttal markáns történetiséggel átvilágított ívét nyújtja annak az irodalompolitikának, amely — fejlődésében, ellentmondásaiban, belső konfliktusaiban
és maradandó értékeiben — a két pártot 1945 és 48 között jellemezte.
Szakszerűség és absztrakciókészség, marxista igényű történetiség és megbízható forráskezelés, gondolati-értékelésbeli bátorság és innováció együtt s
egymástól elválaszthatatlanul jellemzi Standeisky Éva munkáját. Anélkül,
hogy ismertetném a disszertáció fő megállapításait vagy akárcsak alaptételeit,
hadd utaljak a legértékesebb részekre, az új felismerésekre. Mindenekelőtt
az 1945 és 1948 közötti hazai szociáldemokrata
irodalmi-ideológiai-politikai
gondolkodás bemutatását, értékeik elvszerű rehabilitását említem, s ezzel szoros összefüggésben a többrétegű, de jól összeolvasható Justus Pál-portrét. Hasonlóképp reveláció a kommunista Horváth Márton 1945 és 1948 közötti pályájának bemutatása; annak a sajátos, furcsa kettősségnek a tárgyilagos értékelése, hogy Horváth Márton korszerűbb volt Lukácsnál (s Révainál) a két
világháború közötti szocialista művészet csúcspontjai (József Attila, Derkovits
Gyula stb.) iránti nyitottságban, fogékonyságban, de — nem beszélve a formátumkülönbségekről — hátrányban volt hozzájuk képest, méghozzá kezdettől fogva, a nemzeti értékek széles körével, a népies progresszióval szembeni érzéketlenségben s a fokozatosan kibontakozó szektás-voluntarista érvelésben
és gyakorlatban.
A két újszerű portrét azér^is méltatnom kell, mert szokatlanul tárgyilagos, árnyalt irányzati jellemzések szolgálnak fedezetükül. A kommunista és a
szociáldemokrata párton belüli irodalomszemléleti és -politikai irányzatokat
elvszerűen és érzékenyen, de a hatásvadászó, aktualizáló kiélezés veszélyeit elkerülve szembesíti Standeisky; s közben minden eddiginél mélyebb s árnyaltabb képet kapunk az ún. szövetségesekhez fűződő viszony terén tapasztalható
paradox „munkamegosztásról". Az MKP tekintélyei — itt és most általam nem
részletezhető belső változásokkal, hangsúlykülönbségekkel — a nemzeti irodalom tágasabb koncepciója jegyében a népi írókkal való együttműködésre,
100

vitázva remélhető megnyerésükre tették a fő hangsúlyt, és sokkal élesebben
határolódtak el a baloldali vagy a polgári avantgárd, a Nyugat-örökség, illetve az ún. urbánus irányzatok képviselőitől. Szemléleti-esztétikai ideáljuk
tengelyében 1945 és 48 között a humanista, demokratikus, realista szellemű
valóságirodalom állt. Másképp állt össze a szociáldemokraták irodalompolitikájának modellje: ők rendkívül élesen utasították el a népieket; a polgári
urbánusokhoz hasonlóan a nézeteikkel folytatandó elvi vitát az irodalmi, közéleti fórumokból való adminisztratív kizárásukkal is tetézni akarták. Ugyanakkor jobban integrálták a modern európai és hazai kultúra vívmányait, értékelveit, a szocialista avantgárdot, s — paradox módon — a kommunistákhoz
képest „forradalmibb", mozgósítóbb szellemű irodalmi ideált fogalmaztak meg.
Standeisky persze részletesebben s árnyaltabban fogalmaz, mint én, de
talán nem torzítottam nagyot ezzel a tömör összegezéssel. Fő tételeinek kiemelésére azért is szükség van, mert ahogy évtizedekkel ezelőtt a kommunisták irodalomszemléletének kincstári apológiája volt divatban, nem lenne „jobb"
az sem, ha — miként vannak erre utaló jelek napjainkban — minden, a tágan
vett progresszión belül az MKP-val vitatkozó irányzat eleve „igazságtöbblettel" öveztessék, vagy akárcsak — valamiféle történetietlen moralizmussal
— „erkölcsi" glóriával koronáztassák.
Mind az MKP, mind az SZDP irodalompolitikájában voltak előremutató,
maradandó és voltak torz, szűkítő összetevők. Ez annál is tanulságosabb, hiszen egyrészt ezek a megoszlások jóval 1945 előttre nyúlnak vissza, s rossz
nyomaikban sajnos máig is élnek. Másrészt sok olyan közös, kohéziós érték is
jellemezte ezeket az irodalomszemléleteket, amelyeknek a tudományos feltárása
és képviselete napjainkban nem kevés kutatói bátorságot és erkölcsi kötelezettséget involvál. Ma is van mit megvédeni, továbbvinni, megújítani ebből a közös
alapból. Mindkét párt meghatározó irodalmi modelljében voltak ugyanis előremutató és voltak problematikus elemek; négy évtized távlatából sem mondhatunk mást: kár, hogy az értékek nem tudtak összegeződni, s az egyoldalúságok
kiesni. Ugyanakkor az is kétségtelen: az MKP tágabb ívű, történetileg
kiérleltebb, az Ady—Móricz—Illyés-hagyományba szervesen beilleszkedő népfrontos koncepciója a szocializmus építése első korszakában alkalmasabb volt az
irodalmi nevelés és az irodalmi élet orientálására, mint az SZDP-é.
A torzulások, amelyeknek valóban voltak előzményei 1949 előtt is, nem
a marxista igényű esztétikai, kritikai gondolkodás, a kommunista irodalmi
értékrend lényegét kell hogy utólag megkérdőjeleztessék velünk, hanem „csak"
arra vallanak, hogy — az általános politikai okok miatt — a kommunista
szemléleti modellen belüli rosszabb, szektásabb, az egész modell hitelét is sajnos kockáztató, visszájára fordító alternatíva jutott uralomra. Illetve, hogy
a pártegyesülés után eltorzuló művelődéspolitika irodalmi vonatkozásban is
magával hozta az SZDP „rossz" egyoldalúságainak felerősített integrálását
— értékeik, nyitottságuk nélkül. S történt mindez a „szociáldemokratizmus"sal szembeni elhatárolódás örve alatt.
Standeisky disszertációja lényegében meggyőzően tagolja három szakaszra
a periódust. Jogosult az 1944 végétől 1946 közepéig, majd 1946 őszétől 1947
végéig, illetve 1947 őszétől 1948 nyaráig ívelő hónapok elkülönítése. Sajnos
azonban a dolgozat szövegezésében a szerző ezt az elkülönítést nem tudta maradéktalanul összekapcsolni a fő folyamatok, tendenciák és portrék markáns
érzékeltetésével. Miként az előszóban tiszteletre méltó önkritikával maga is
100

utal rá: némi terjengősség, ismétlések, körkörösség jellemző a dolgozatra, nem
elég világos a 3 fő fejezeten belüli blokkok tagolása, egymásra épülése.
Természetesnek kell tekinteni, hogy nem egyforma színvonalú a szöveg; vannak kidolgozatlan, apróbb pontatlanságokat tartalmazó, illetve történeti értékelést nélkülöző részek (például az 1945-ös Űj Szellemi Frontról vagy a debreceni írótalálkozóról szóló passzusok). Kár, hogy Lukács korabeli nézeteinek
leírásából, interpretációjából szinte kimarad a humanizmusgondolat, illetve a
formális és a valódi demokrácia megkülönböztetése. Olykor nyelvi, megfogalmazásbeli pongyolaságok is terhelik a dolgozatot. Mégis s egészében: sokoldalú, értékes és legfőbb megállapításában meggyőző az opponens számára a
disszertáció. A már említett fő újdonságok mellett hadd utaljak még néhány
értékes felismerésre, elemzésre: a József Attila-értékelés 1945—48 közötti
alakulásáriak bemutatására; az MKP és Illyés Gyula viszonyát finoman elemző
részekre; a kevésbé ismert kommunista és szociáldemokrata irodalmi-művészeti lapok, tömörülések föltárására; Kardos László tiszteletre méltó, felelős,
igényes szerepének kiemelésére; az 1946 végi szovjetunióbeli művészetpolitikai
változások hazai hatásának nyomon követésére; az MKP vezető szervein belül
1948 februárjától nyaráig folytatódó kultúrpolitikai viták dokumentálására
stb. Egyetértek a disszertációnak azzal az összegező és záró megállapításával
is, amely — mintegy — hitelesíti a kommunista mozgalom önkritikáját is
megtestesítő, szigorúan tudományos bírálatot a tévedések és torzulások eszkalációja fölött. Igaza van Standeisky Évának: „A felszabadulás utáni években
főként az MKP alapjában nyitott, az értékek iránti fogékonyságra valló művészetfelfogása tette lehetővé, hogy a szellemi élet középpontjába a demokratikus nemzeti, valamint a szocialista művészeti hagyományok kerülhessenek.
Az előbbiek felelevenítése Révai és Lukács, az utóbbiaké Horváth Márton érdeme volt elsősorban. Történelmi távlatból csak sajnálható, hogy a felszabadulást követő három év kevés volt ahhoz, hogy e kétféle hagyomány egységes
művészetpolitikai koncepcióvá ötvöződhessen. A kül- és belpolitika fordulatai
1947-től egyre inkább a korábbi demokratikus művészetpolitika ellen hatottak.
1948 végén, 1949 elején fokozatosan kirajzolódtak a politikának közvetlen alárendelt, túlközpontosított művészetpolitika körvonalai."
*

Mint minden igazán értékes, újszerű, aktuális tárgyú tudományos munkának, Standeisky Éva disszertációjának is vannak vitatható oldalai. Ezek egy
részét ő maga is — kimondva-kimondatlanul — vitaként fogalmazza meg az e
kérdésekről vallott eddigi nézetekhez képest. Természetes tehát, hogy a történeti-szemléleti vita vitákat indukál, s ezekben nincs joga egyetlen embernek
— így az opponensnek sem — az utolsó szó jogát vindikálni magának. Az
egyet nem értések másik hányada inkább abból fakad, hogy én úgy érzem:
a kérdések, problémák egy körét nem elég alaposan, az összetevők, körülmények, relációk nem teljes körű figyelembevételével dolgozta föl a szerző. Nem
részletezek minden olyan kérdést, amiben én másként vélek eligazodni, állást
foglalni, mint Standeisky Éva, de néhányat — a tudományos korrektség, a
munka és szerzője iránti tisztelet okán —szóba hozok.
Nem elég tiszta az irodalompolitika fogalma a disszertációban.. Igaz: a gyakorlatban az irodalompolitika címén ténylegesen keveredett könyvkritika és
vezetői deklaráció, politikusi döntés és testületi; állásfoglalás, de a történészi
100

távlat egyértelműbb differenciálást igényel. Annál is inkább, mivel — miként
ezt maga a szerző is írja — 1945 és 48 között a két pártban nem született átfogó irodalompolitikai dokumentum. Ezek híján valóban „politikacsináló" szerepe volt a vezető, illetve a tekintélyes irodalmároknak, de talán nem annyira,
hogy történetileg teljesen azonosítsuk velük az MKP és az SZDP irodalompolitikáját. Nagyobb hangsúlyt kellett volna tenni a „fordított", az „alulról
jövő" folyamatra is: a fiatal, kommunistává váló írók, kritikusok nemcsak,
nem is elsősorban felsőbb utasításra, hanem az 1945 után megnyílt távlatok
hitével, — később elemeiben mégoly utópisztikussá váló — lelkesedésükkel maguk is alakították, gazdagították ezt az irodalompolitikát. Az egyes sajátos fórumokra és szubjektumokra is nagyobb figyelmet szenteltem volna. Emellett
jobban meg kellett volna húzni a sajátosságokat, a munkamegosztást, a különbséget jelző „vonalakat" a tényleges politika döntési síkja, a publicisztika
és kritika, valamint az irodalmi-művészi termés dimenziói között — mindkét
párt, illetve mozgalom esetében. Ezért is érezném meggyőzőbbnek a cím némi
módosítását: „Kommunista és szocialista irodalompolitikai törekvések 1945—
1948".
Jogos a két párt képviselői irodalomszemléleti, kritikai, politikai egyoldalúságainak szembesítése és kritikája. Olykor némileg sterillé és egyoldalúvá
válik ez azonban, amikor eltűnnek a viták tágabb, a munkásmozgalmon
kívüli
keretei. Nem a hibákkal szembeni utókori tolerancia elvtelenné tágítását igénylem, de a korabeli évek keménysége, szigora funkciójának, jelentésének tisztább érzékeltetését lehetett volna elérni, ha az 1945—48 között nemcsak konstruáltan, hanem valóban létező retrográd, konzervatív, reakciós nézetek irodalompolitikai elágazásait, a történeti, szellemi kontextust is felvillantotta volna
a szerző.
Az irodalompolitika fogalmának némi kevertsége magyarázza, hogy több
esetben különböző mértékkel mér a szerző. Kassák Lajos baloldali, szocialista
tevékenysége valóban megérdemli végre az elvszerű rehabilitációt. 1945 és 48
közötti kritikai és publicisztikai tevékenységét ugyanakkor nem lehet csak
vagy elsősorban afelől megítélni, hogy ő elhárította magától a kommunisták
által olykor mereven, szűkkeblűen igényelt aktuális politikai érzékenységet,
hogy ezért s avantgárd vonzalmaiért állandóan támadták, s hogy munkássága
végül is, évekre, igazságtalan, bürokratikus kiszorítósdi áldozata lett. Ez ugyan
jórészt és sajnálatosan igaz, de „ettől még" Kassák esztétikai-irodalmi nézetei
tudományos, tehát kritikus eszmetörténeti minősítésre s nem puszta megértésre jogosultak. Arról nem is beszélve, hogy Kassák korabeli „apolitikus"
publicisztikája nagyon is át volt politizálva.
Hasonló — de ellenkező természetű — gondom van az 1945—48-as Fejtő Ferenc megítélésével. Nem hinném, hogy Standeisky Éva éppen rólam feltételezne valamiféle megrögzött, konzervatív Fejtő-ellenes beidegződést; talán van
valami illetékességem, hitelem ebben az ügyben. Nos úgy érzem: a szerző — a
felfedezés, a felismerés örömétől, lendületétől is hajtva — nem elég tárgyszerűen értékeli e valóban értékes szövegeket. 1848—49 megítélésében például
az általa írtaknál sokkal lényegesebb különbségek vannak Fejtő és a kommunisták között; az irodalmi-esztétikai írások számos — elvontan, ismeretelméletileg meggyőző — tétele pedig kitapinthatóan összeszövődik a kommunistákkal
folyó direkt-indirekt vita érveivel, például József Attila oda-vissza-kisajátítása
ügyében. Igazságtalanságokra hasonlókkal reagálva. Ettől még persze sok mindenben igaz, sőt reveláló lehet egy-egy Fejtő-írás, az is; de ha a kommunis100

táknál észrevesszük s bíráljuk az aktualitás érdekében tett historizálásokat,
egyoldalúságokat, akkor ugyanezt tegyük meg vitapartnereiknél is. Fejtő
Heine-könyvével kapcsolatban is ez a helyzet: ezért érzem — szintén — egyoldalúnak s főleg sterilnek azt, ahogy a szerző Lukács valóban sarkítottan egyoldalú Fej tő-kritikáját minősíti.
A disszertáció némelyik, számomra nem meggyőző tétele, megfogalmazása összefügg egy mélyebb — napjainkban sem lezárt — vitával, 1948—49
történeti megítélésével. A párttörténeti kutatásokon belül sincs teljes egyetértés e tekintetben, még kevésbé a társadalomtudományok szélesebb körében.
A marxista igénnyel érvelők mellett szellemi életünkben hatnak olyan — olykor tudományos argumentációjú — nézetek is, amelyek egy meg nem valósult burzsoá demokrácia neoliberális alternatívája felől minősítik eleve negatívan e fordulatot. Ne tagadjuk: nem könnyű ezekről a kérdésekről nyíltan
beszélni, hiszen 1948—49 megítélése nemcsak tudományos kérdés, érinti egyúttal az 1945 utáni négy évtized politikai és ideológiai legitimációját, az
MSZMP stratégiáját is.
Mindezt tudva, s maximálisan tisztelve Standeisky Éva tudományos igényességét, politikai korrektségét, mégsem hallgathatom el, hogy némiképp
egyoldalúnak, teleologikusan „lefutottnak" érzem az ő ábrázolásában az
1945—49 közötti fejlődést, illetve az 1947 utáni „eltorzulást". Nagyon összetett, bonyolult, idősebb kortársainkat közvetlenül is érintő ez a kérdés, elég
csak az Eötvös Kollégiumról, a népi kollégiumokról s az ún. ötvenes évekről,
illetve az egész ötvenes évtizedről napjainkban is folyó burkolt-nyílt vitákra
utalni. Űgy vélem azonban: a történtek utólagos szemlélése és a nemzetközileg valóban szükségszerűnek bizonyult dogmatizálódási folyamat sem indokolhatja a szocialista építés stratégiájának realizálásán belüli alternativitás
homályban hagyását, illetve a post hoc, ergo propter hoc hibás módszertan
esetenkénti érvényesülését.
Az 1945—48 közötti vitákat számos esetben „előjelekként", döntően a későbbi torzulások felől minősíti a szerző. Nem teljesen jogtalanul, a részt vevő
személyeket illetően különösen sem. Csakhogy ugyanaz az élesség, ugyanaz a
tévedés (s ezt maga is elismeri) mást jelent 1946-ban, 48-ban s 50-ben. Annál
is inkább, hiszen például Lukács György valójában nem rendelkezett tényleges
adminisztratív politikai hatalommal, míg Horváth Márton s Révai József igen,
s így kritikai-publicisztikai érveik már eleve inkább „politikaiak" voltak.
1949 után pedig sajnos valóban bekövetkezett az irodalomkritika és az irodalompolitika rövidre zárása, az elvi vita adminisztratív eszközökkel való helyettesítése, a szövetségi politika bürokratikus eltorzítása.
Tévedett Lukács s más is az Űjhold egészének minősítésében, de érveiknek voltak történeti s aktuális igazságértékei is. Semmiképpen nem látok
azonban törvényszerű kapcsolatot a — mégoly egyoldalú — kritikák s a lap
felszámolása között. A fényes szelek messianisztikus utópizmusának, szektásságának és a voluntarista szektásságnak van kapcsolata egymással (személyekben is!), de tudományos-történeti távlatból mégis élesen megkülönböztétendőnek érzem őket. Nem fogadom el, hogy B. Nagy Lászlónak a Válasz-ról írott
éles kritikája, illetve a benne foglalt kommunista valóságértelmezés törvényszerűen megpecsételte volna az irányzat, a folyóirat jövőbeli sorsát. A szociáldemokrata baloldal Lukáccsal egyetértő, rá hivatkozó megfogalmazásai
sem szükségképpen a „sorba való beállás" gesztusai, lehetnek egy önkorrekciós meggyőződés hiteles dokumentumai is. Déry Tibor „A befejezetlen mon100

dat"-ának ellentmondásos kommunista megítélésében sem az a lényeg, hogy
— politikai, életmódbeli okokból — „Déryvel a problémák korábban kezdődtek". A post hoc, ergo propter hoc problematikus módszerének egyik „legszebb"
példája az az anakronisztikus mondat, amely az általam egyetértéssel idézett
zárómegállapítások előtt szerepel: „A politika 1945—1947 között lényegében
nem korlátozta a demokratikus művészi törekvések kibontakozását."
Az 1948 előtt is jelentkező egyoldalú, szektás nézetek utólag persze könynyen minősülhetnek előjelekként. Egyes MKP-politikusoknál objektíve is; de
semmiképpen nem annál a fiatal s középkorú kommunista, szociáldemokrata
literátornemzedéknél, amely a jobboldallal szemben valódi
eszmei-politikaikulturális csatákban vett részt és valódi győzelmeket vívott ki s ért meg.
A kommunista művelődéspolitika egészén belül pedig maradandónak bizonyult
1948 utánra is a fő irány s vívmány; az iskolarendszer demokratizálása, a szellemi élet haladó, szocialista igényű átformálásának elvileg-történetileg jogos
(„hivatalosan" csak 1949-től eltorzított gyakorlatú) stratégiája stb.
Lukács György korabeli nézeteinek, cikkeinek fő vonulatát (minden tévedése, egyoldalúsága, egyes értékekkel szembeni süketsége ellenére) én azért
érzem pozitívabbnak a disszertációban érzékeltetettnél, mert ő egy nem formálisan demokratikus, szocialista távlatú intézményrendszer és a korrekt elvi
viták egységében, együttesében gondolkodott. Ez a politikai alternatíva elvileg
nem mondott volna ellent az 1948-as stratégiai fordulatnak, a szocializmus
építése felé való gyorsabb haladásnak sem. Ezt bizonyítják kitűnő 1948-as, sőt
1949-es cikkei. Nem a fékezés, a lassítás Lukács akkori fő érdeme; nem rá jellemző valamiféle belső ellentmondásos kettősség, hanem a stratégiai fordulatnak, a fordulat évének volt egy belső kettőssége, amelyből 1949 után sajnos a
rosszabbik alternatíva intézményesült. De nem törvényszerűen, s főleg nem
eleve láthatóan.
Aligha az volt a fő probléma, hogy a kommunista vezetők ingerültté lettek, amiért — úgymond — az irodalmi termés nem igazolta direkt politikai
elvárásaikat. Hanem inkább az, hogy egyrészt nem ismerték fel a véltnél pozitívabb tendenciákat, másrészt, hogy utópisztikus elképzeléseik voltak a tudati-kulturális szféra átalakulásáról. De az igazi baj az volt — s ezt érzem
a punctum saliensnek —, hogy az utópia és valóság szembesítésekor felfedezett távolságot nem az utópia realista meghaladásával, hanem a valóságnak az
utópiához váló „igazításával" vélték áthidalhatni. így lett a marxizmus fokozatos térhódításával együtt elképzelt népfrontpolitikából szektás torzulás, az MKP
eredetileg — minden vitatható elemével együtt is — józan, felelős kultúrpolitikai koncepciójából bürokratizmus. Illetve: a marxizmus hegemóniája helyett adminisztratíve kikényszeríthetni vélt „monopólium", a „szocialista irodalmi egység" helyett pedig minőségrombolás és a hegemóniát is aláásó válság,
az 50-es évek derekára.
A Standeisky Éva által is jelzett 1948 eleji, párton belüli viták, a radikálisabb kultúrpolitikai javaslatok 1948 májusi politikai bizottsági elvetése, az
1948-as Kossuth-díjak, Lukács György cikkei (mindenekelőtt A magyar irodalomtörténet revíziója s az egy évvel későbbi, A marxista kritika feladatai) számomra az irodalompolitika története felől is megerősítik azokat a történészi
véleményeket, amelyek valóságosan és szimbolikusan is megkülönböztetik 1948-at
1949-től. A hibákkal együtt is történelmileg joggal vállalt stratégiai váltást,
az MDP programnyilatkozatának fő vonulatát a mindebből nem törvénysze100

rűen következő torzulásoktól — egyidejűség és egymásutániság bonyolult, sőt
tragikussá váló összefonódásaként.
*

Ennyit a vitákból, amelyek már nemcsak Standeisky Éva kandidátusi
disszertációját érintik és illetik, de amelyekhez e munka számomra sok elfogadható, s néhány nem meggyőző érvet egyaránt szolgáltatott. Nem vitamegjegyzéseim súlyának olcsó visszavonásával, az ellentétes kötőszavak kincstári
használatával, hanem a könyvtanulmány tudományos alaposságának, a marxista szemlélethez méltó felelős kérdezésnek, a meggyőző válaszok és a továbbgondolásra késztető ajánlások igényességének az elismerésével indoklom, hogy
Standeisky Éva számára a kandidátusi cím odaítélését javaslom.

73

Képzőművészeti krónika
FESTŐ ALBUMOK — ALIGHA KÖZÉPISKOLÁS FOKON
Emlékezem másfél-két évtized előtti gazdagságunkra, amikor az esztendők
vége felé a hazai könyvesboltok kirakataiban meg-megjelent néhány külhoni
kiadású, kitűnő művészeti album: a párizsi Somogy vagy a Flammarion, a milánói Rizzoli, a londoni Thames and Hudson, a müncheni Knaur és mások nemzetközileg ismert és elismert monográfiái, albumai.
De napjainkra a magyar művészeti könyvkiadás szinte versenyre kelt a
külhonival, néhánnyal éppen szövetkezett. így a Rizzolival való összefogásból
A művészet klasszikusai sorozat néhány nagyszerű albuma már magyar nyelven
is olvasható. Világszerte ismert képeskönyvek ezek. lapjaikon az európai piktúra legjelesebb mestereinek hasznos dokumentációja és gyönyörű művei.
A szinte teljes festői életműveket feltáró sorozat talán öt nagy hírű kiadó öszszefogásából született és él napjainkban is, a közel száz albumból a Corvina
eddig hetet jelentetett meg az elmúlt öt esztendő során. Rendszerint ,,az ajándékozási fókuszokban'", bár a remek képeskönyvek bizonyára gazdára találnának a csendesebb hónapokban is. Hiszen tudományos alapossággal és hosszú
idők során szerzett tapasztalatokkal kiérlelt alapművek ezek, kitűnő és gondos
szerkesztői munka gyümölcsei a művészetkedvelők, akár „a hivatásból kutatók"
előtt. A röviden is alapos bevezetők után a kötet festőjének írásos megnyilatkozásai következnek (levelek, cikkek, vallomások), a modernebbeknél pedig az
egyidejű kritikai fogadtatás (néha eléggé furcsa ítéletű) visszhangjából való
válogatást olvashatunk a jobbára szépen és híven színezett táblák előtt. Alapos
ismeretű, többnyire olasz művészettörténészek írják az előszavakat és válogatják a dokumentációs fejezetek anyagát.
Az elmélyültebb kutatást szolgáló adattár a színes képtáblák után következik: itt irodalomjegyzék és gondos életrajzi kronológia olvasható, majd a
fellelhető művek listája, képi és írásos bemutatása tudományos alapossággal és
felső fokon. A színes táblák után mintegy ráadásként több száz apró képecske látható: akár a teljes oeuvre tehát.
A helyrajzi mutatókban buzgalommal keresgetem Budapestet, nem csekély öröm, ha a Szépművészeti Múzeum fel-feltűnik egy-egy alkotás őrzőhelyeként. De akad szomorúság is. Például akkor, amikor az egykori Nemes
Marcell-gyűjteményben őrzött Botticelli-kép, a Krisztus sírbatétele már nem
is fényképen, csupán egy „újkori rajzmásolat" reprodukcióján látható, a képnek nyoma veszett valamikor az első háború után. Vannak örömtelibb „hun-'
garológiai vonatkozások" is: a budapesti Gioűto-képet (Szűz Mária megkoronázása), a közismert Goya-képeket, a megkerült Raffaellókat említeném, a többi
helyrajzi katalógusban Budapest nem fordul elő.
A Kiadó egy régebbi és egy újabb kori művész albumát vállalta évenkénti váltásban, a „modernebbek" közül eddig Matisse és Monet „fénykorának" (1904—1928, illetve 1870—1889), Renoir „impresszionista korszakának"
(1869—1883) albumát jelentette meg. Róluk nem a teljes életművet nyújtják a
100

kötetek, hiszen az újkori gazdagság nyilván szétfeszítené a megszokott kereteket. Utóbb egy másik Matisse-, Monet- és Renoir-bemutatással válhat teljessé
az életmű a lapozgatok számára, hasonlóképpen így lesz a további modernek
albumaiban.
És bár a kiadás üteme a magunk méreteire szabott, a szándék és az eredmény figyelmet, megbecsülést egyaránt érdemel: a képeket szemlélőn, a dokumentációkat böngészve egyként gazdagodunk. Az albumok „kézikönyvek",
többször elővehetők, a „topográfiai mutatókból" az utazni szándékozók látnivalóikat böngészhetik, ez még játéknak sem silány. Bár elszomorít, hogy
egy-egy kép „láthatási vágyamtól" mennyire messze került — így csupán az
album táblája az egyetlen találkozás. Hasonlóképpen sajnálatos, hogy a színes nyomatok és a papíranyag „napi minősége" gyakran, olykor előnytelenül
változó, talán nemcsak a nagyszerű felépítésben, de az albumok nyomdai megformálásában is egységet lehetne teremteni. Ha már az árak körül amúgy sem
lehet.
És bár a monografikus értékű albumok önmagukban is nagyszerűek és
példaadók, valamiféle „honosítási vágy" legalább a dokumentációkat illetően
fellobbant bennem, a „Duna melléki laurea", akár a „magyar nyelvű aureóla"
legalábbis számomra hiányzik az irodalomjegyzékekből és a bevezetőt váltó
antológiák lapjairól. Majdhogy a magam szórakozására kíséreltem meg ezt a
feltehetően csupán a „kisnépekben felbuzgó hiányérzetet" egy korábbi és a
legutóbb megjelent album mellékleteként, egy régebbi és egy újabb kori festő
e táji reputációját illetően eloszlatni, kielégíteni. Példáim önkényesek, hasonlóképpen a róluk megidézett válogatás — másokról ugyanígy, bővebben bármikor elvégezhetők.
RAFFAELLO
„...Régi
és új, múltbeli és jelenkori: hagyjuk hát az efféle szavakat, s
mondjuk általánosabban: minden műalkotás felidézi számunkra a művész egykori hangulatát..."
— állítja már 1818-ban az Antik és modern látszólagos
ellentmondásait feloldani szándékozó, a maga életelveit összegző Goethe —
„ ... Cézanne csendélete ugyanolyan jó és tartalmas, mint Raffaello Madonnája, mivel a művészi eredmény nagysága végső soron attól függ, mennyi a nézőre sugárzó világnézeti energiát tartalmaz az alakított anyag...
— vallja
tudományosabban Erwin Panofsky, a művészettörténész 1931-ben, ekkor még
a hamburgi egyetem professzoraként. Az egybehangzások nyilvánvalók.
Ügy tűnik, hogy „a kiváló és ugyanolyan kedves" (Giorgio Vasari), „a legnagyobb modern görög" (Goethe), „az aranyködben fázó istenség" (Passuth
László), egyben „a fölség optimista" (Lyka Károly) — és ki győzné tovább sorolni, mi még! —, Raffaello „világnézeti energiái" talán éppen a sokféle módon jellemezhető, többrétű, egyenértékű és életgazdag tulajdonságokban mutatkoznak meg legkivált. Hiszen „rajta kívül alig lehetett festő, aki ilyen jelentős munkásságért, mint az övé volt, ennyire ne szenvedett volna meg..." a
kései utód, Bernáth Aurél már-már irigykedő vallomása szerint. De még Michelangelónak is „a kétségben, vénségben bús dühében az urbinói ifjú járt
eszében, ki játszva és dúdolva alkotott...",
mint ahogy egy másik e táji
„utód", Juhász Gyula egy 1934-es szonettjében olvasható.
Bár ez a „meg nem szenvedettség" természetesen aligha vonhat le vala100

mit a rövidke életű Raffaello Santi (1483—1530) művének értékeiből. Valamint az sem talán, hogy „nagyúr módjára élt", csak a szerelem fűzte „boldog
és néma rabságba", mint erről egy szonettjéből, Rónai Mihály András szép
magyar szaván értesülhettünk. No meg a néhány regényes és legényes, olykor
már negédes életrajzi feldolgozásból az igények és idők változása során.
Művészetét magyarul először talán a Honderű (1846), utóbb a Hölgyfutár
(1857) mutatta be, majd cikkek szép sora a kerekebb évfordulók körül (Beöthy
Zsolt, Farkas Zoltán, Lázár Béla, Komis Gyula, Jajczay János és mások),
Wollanka József kiskönyve után (1906) Lyka Károly esszéjének sorjázó újabb
kiadásai. Móricz Zsigmond remek útibeszámolója a Nyugat lapjain (1926), a
Magyar Csillagban Bernáth Aurél „Petőfi és Rafael" párhuzama (1944). A sor
bőségesen folytatható, takaros kis „Raffaello-antológia" kerekednék a magyar
nyelvű irodalomból az „urbinóiról". Bernáth Aurél a festő levelét közli kommentálva egy Francesco Franciával való képcsere körül (Magyar Művészet,
1948). Pülszky Károly tanulmányai (Vasárnapi Újság — 1883; Akadémiai Értesítő — 1887), Meller Simon könyve (Az Esterházy Képtár története — 1915)
elkerülhetetlenek a hazai műveket illetően, majd utóbb a „szomorú aktualitás" a képlopás körül.
Raffaello műhelyei reneszánsz udvarocskák voltak maguk is, a „Maestro"
szép számú festőszemélyzetet tartott, és ma már nehéz megkülönböztetni —
többnyire az időrend segít —, hogy a vatikáni stanzák és a loggia alkotásain
mi viseli az életmű gazdagságának és az életút rövidségének szembesítésében
a Mester és a legjobb' tanítványok áldott és munkás kezenyomát. Hiszen a
szellem a mesteré, a kéz akár egy keleti istenségé lehet: megsokszorozta önmagát. Lessing ijesztően morbid parabolája — „Raffaello nem lett volna a legnagyobb festőzseni, ha szerencsétlenségére kéz nélkül születik? — szerencsére
csak skolasztikus kérdésfeltevés, és csupán így marad értelme gyanúim szerint. Mi már kételyek nélkül fogadjuk el Hauser Arnold többekkel vitatkozó,
többek által vitatott ítéletét, amikor „az újkori klasszikum első képviselőjének" állítja Raffaellót. Akinek „jelenségléte" a felbomló reneszánsz cinquecentojában könnyedén magyarázható, így a kortársak ambivalenciái nehezen érthetők. Csupán a megbízók és a költők értették igazán az üstökösélet sugallatos és örök érvényű ajándékjellegét. No meg a Hölgyek és a mindenkori Ifjúság: a római Pantheon nagy halottjának sírján naponta friss virág illatozik.
Működése „nem tartott tovább húsz esztendőnél, hiszen Raffaello halála
után nem beszélhetünk többé klasszikus művészetről mint kollektív
stílusról . . u g y a n c s a k Hauser Arnold szerint. így aztán aligha feltűnő, hogy
„Raffaellel Európa-szerte baj van..." vallja egy naplótöredékében Bernáth
Aurél sajnálkozón. Utal itt Bernáth egyben sírra is, hogy az elmúlt századok
géniuszteremtő igyekezetét a barokk Michelangelo-kultusza, majd a klasszikumot követő nagy kiábrándulás e század elején ugyancsak megtépázta, ekként
„az utolsó reneszánsz klasszikus" nimbuszát. A fiatal és szép ifjú még, szinte
teljes pompájában, maga is megdicsőülten áll Ingres képén, csekélyke hódolattal a Homérosz apotheózisán (1826—27), de a későbbi franciák és főként az
érzelmek klasszikumát tudatosan kétlő németek pozitivista tróndöntögetése
majdhogy elperelte a festő értékeit. Kissé devalválódott a Szépség feltétlen
hódolata, a fejedelmi műhely alkotásteremtő gazdagsága ugyanígy. Az újkor
pedig ismételten felelevenítette a két feltételezett rivális, Michelangelo és Raffaello vetélkedését, mindegyre valamelyikőjük javára billentve a mérleg egyenlegét. Pedig hát a reneszánsz teljessége éppen a két (és .több) szuverén pár100

harcaiban és rivalizálásában lesz érthető és tetten érhető: „tanító mestere, Perugino és vetélytársa, Michelangelo nélkül nem, létezne Raffaello — de a reneszánsz sem lenne a reneszánsz s Róma sem Raffello nélkül..."
ismét csak
Hauser szerint. így igaz, hiszen minden kor igénye a komplexitás. Minden
igazság a sokféle komparációban és termékeny kölcsönhatásokban, a teremtés
és teremtődés kollektív vágyaiban érvényesül. Különösképpen a reneszánsz
idején.
Raffaello híre és szelleme nálunk előbb az Itália-járó festők és utazók
naplói és útibeszámolói (Wesselényi Polixénia — 1842; a Petőfit támadó Császár Ferenc — 1844; Széchenyi István, Wesselényi Miklós és mások), a festők
másolatai és leírásai révén ütött tanyát, utóbb az egykori német rajongók —
Lessing, Winckelmann, Goethe stb. — e táji hatása font babérkoszorút, nem
ritkán rajongó glóriát a festő feje köré. A leírások ismertté és nosztalgikus
úticéllá tették alkotásait, egyenértékűvé Rómát a Vatikán festői csodáival.
Az Esterházy-gyűjtemény arcképe és Madonnája már a 18. század végének leltárkönyvében megtalálható, utóbb az izgalom a képek állami tulajdonba kerülésének idejében (1870), nemrégiben a „század hazai műkincsrablásának"
gyötrelmei.
1920-ban Beöthy Zsolt ugyan a „Rafael-babérok" foszladozásáról ír (Üj
Idők), de a vita már eldőlt: a csodálat emelkedőben ismét, a Róma-járók intenzív szaporodása, Lyka Károly remek kis könyvének több kiadása (korábban
tanulmányai: Új Idők, 1933, 1940) a régi fényekbe vonták a festő hírnevét.
Csillaga is emelkedőben, helye töretlen a reneszánsz piktúra szentháromságában, levelét Bernáth Aurél több ízben közölte varázsos lényének írásos bizonyítékaként. Sikere akár a Passuth-regény olvasottságából, többszöri kiadásából mérhető. A kerekebb évfordulók ismétlődőn a közérdeklődés fókuszába
állítják művét és nevét, Giorgio Vasari életrajzgyűjteményének ismétlődő kiadásai, a Szépművészeti Múzeum emlékkiállítása (1970) ugyanígy. Vasari életrajza mintegy alapmű Raffaello körül, művei akárha „szellemi köztulajdonba"
kerültek a képlopás idején.
Lehetőséget mindezek elmondására a Raffaello festői életműve című album magyar változatának megjelenése adott, Michele Prisco, Pierluigi de
Vecchi, Jean-Pierre Cuzin közös munkája a színes képekkel és a dokumentációval, a „nyugat-európai honosítás" itt megtalálható.
Egy kissé mindig Raffaellót sejtjük a költők „pictor ignotusa" (Róbert
Browning, Babits stb.) mögött, angyali szelídség, fények és örömök áradnak
képeiből. Ebben az albumban a lehetséges teljességigény mellett főként a vatikáni freskók részleteinek közelsége a reveláció. Az áradó raffellói gazdagság
itt úgy tárul elénk, ahogy rohanó turistalétünkben sohasem elevenül. Akárha
Stendhal vagy Ingres társaként vizsgálódnánk el-elidőzve a Szent Péter kiszabadítása falkép részletei, Az athéni iskola és mások szereplőinek teljes tablója
és arcmásai felett. Vagy éppen Csontváryt követően, aki minden bizonnyal
alaposabban megnézhette a Főlignói Madonna „elnagyolt" hátterét, hiszen az
itt közölt nagyítás erősen emlékeztet a dalmáciai képek festés- és fényviszonylataira. De Ingres-hez hasonlóan „láttak rá" Raffaellóra már a múlt század
magyar festővándorai .— Balassa Ferenc, Barabás Miklós, Libay Károly, id.
Markó Károly és a többiek —, „az utolsó modern görög" számukra a képírás
klasszikus nagymestere volt.
Az album helyrajzi mutatójában pontos adatokkal és leírásban szerepelnek
a budapesti Raffaello-képek, amelyek gazdagabb elemzése Vayer Lajos (Az
100

itáliai reneszánsz művészete — 1982), Tátrai Vilmos (Közép-itáliai cinquecento festmények — 1983), Garas Klára (Olasz reneszánsz portrék — legutóbb
1981) és mások könyveiben, adattáruk Pigler Andor katalógusaiban megtalálható. Jacob Burckhardt (1978), André Chastel (1973; 1984), René Berger (1984)
és mások magyar nyelvű könyvei a témáról akárha ráadásnak tekinthetők.
A szép képtáblák fölött meditálva örömmel adhatunk Goethének igazat,
amikor arról ír — ő pedig igencsak lassú turista volt! —, hogy Raffaello Madonnaként „mindig az ő szerető édesanyját festette elsőszülöttjével", és abban
is egyetérthetünk, hogy Raffaello képein a tiszta gondolkodással a tiszta tökély párosul. Majd ismételten megejt Ingres élménye, bár az ő Raffaello és
Fornarina című képe ebben az albumban természetesen nem látható. Róma
ugyancsak magához láncolta egykori ösztöndíjasát, és ezen az 1814-ben készült képen Ingres valóságos „rembrandti pózban" ülteti hölgyét festője ölébe
— előttük pedig elkészülten a szégyenkező félakt („La Fornarina") portréja
látható. Romano feltételezett műve színesen mégis a Raffaello-albumba került, bár „raffaellóságát" erősen vitatja a szaktudomány. De a legenda mégiscsak meghatározó: a Hölgynek festője társaságában a helye, a legszebb képek között.
A raffaellói reminiszcenciák különben szembeötlőek más Ingres-képeken
is, az egykori kritika jól látta valóban ezt a „hatást". Miként a magyarok is
a Csontváry-képek előtt.
Örömmel forgatjuk újra és újra az albumot, és fájlaljuk végül, hogy elmaradt a remélt „hazai adaptáció". Mindaz, aminek töredékeit soroltuk az
imént. Az „örök művek világát" csodálta Illyés Gyula egy Giotto-kép előtt
— ez a világ Raffaello művei előtt is csodálható.
A nemzetközi kitekintésű irodalomjegyzékben örömmel fedeztem fel Antal Frigyes nevét. Majd később elbúsulok: az 1980-ban megjelent posztumusz
tanulmány eddig csak németül olvasható.
BODRI FERENC

78

LIPCSEY ILDIKÓ

A román kommunista párt
a nemzetiségi kérdésről (1921—1945)
BEVEZETŐ SOROK
Jelszavakat, téziseket, eszméket, egész ideológiai rendszereket veszünk át
eló'deinktől, vallunk a sajátunknak, építünk be kritikátlanul. Tiszteletből vagy
lustaságból, mert így egyszerűbb, semmint fáradságos (kuli)munkával mindennek személyesen járni a végére. Így örökült ránk a „magyarbarát" Groza mítosza, amelyet magam is lelkesen építettem tovább — szerencsére rövid időn
belül lehetőségem nyílt önmagam is korrigálni, árnyaltabbá, tehát igazabbá
tenni a képet, de még másnak is maradt bizton elég pontosítani való! Vagy
vegyünk egy másik példát Kacsó Sándor írói világából: „kisebbségi nép csak
humanista politikát vallhat magáénak" — írta a 30-as években, felzárkózva
Kós Károly mellé, aki szerint az erdélyiek problémáit a hagyományos erdélyi
úton, erdélyiekkel kell rendezni; Makkai Sándorhoz, aki a területi revízióval
szemben „Magunk revíziója" röpiratával az új erdélyi magyar önismeret programját dolgozta ki; Tavaszy Sándorhoz, Dsida Jenőhöz, Reményik Sándorhoz,
Szentimrei Jenőhöz és másokhoz. Megteremtve a máig tartó vitákat provokáló, ma is ható irodalmi irányzatot és kisebbségi ideológiát (illetve, amelyről
kevés szó esett: politikai irányzatot), a transzszilvánizmust, az erdélyiséget. Ám
ha e tetszetős és igaz gondolatot közelebbről megnézzük, rájövünk, hogy a fordítottja — többségi nemzet csak humanista politikát vallhat magáénak —
még igazabb lenne!
Tehát egyszercsak valakiben feltámad a társadalomtudományok művelőire
oly jellemző nyomozói kedv — vagy egyszerűen csak ellenőrizni akar valamit
—, s kiderül: egy rosszul értelmezett tételből — vagy a források nem ismeretéből — kiindulva, az összes belőle levont következtetés téves volt!
Az egyik ilyen bűvös, sokat sejtető és ígérő, (lehet) semmire sem kötelező,
félre (rosszul) értelmezett fogalom: a népek, nemzetek, nemzetiségek önrendelkezésének joga.
Egészen vázlatosan összefoglalva:
„A népek önrendelkezési jogá"-nak érvényesítésére hivatkozott: 1918. január 8-án Wilson, az Amerikai Egyesült Államok elnöke a kongresszushoz
intézett üzenetében, mely alkalommal megfogalmazta a békére vonatkozó 14
pontot; október 18-án, amikor elutasította I. Károly osztrák császár (IV. Károly magyar király) kiáltványát a Monarchia föderatív átszervezéséről; május
24-én a szlovák szociáldemokraták és polgári politikusok Liptószentmiklóson;
október 18-án Alexandru Vaida-Voevod a magyar parlamentben; november
14-én a Román Nemzeti Tanács Jászi „területmentő" javaslatára az aradi tárgyalásokon; december 1-én a gyulafehérvári „Nagy Nemzetgyűlés" tagjai,
100

amikor 10 000 résztvevő jelenlétében kimondották Magyarország és Erdély román lakta területeinek egyesülését Romániával; még a béketárgyalások előtt;
december 22-én a kolozsvári „ellen nemzetgyűlés"-en az Erdélyi Magyar Nemzeti Tanács „Erdély számára önkormányzatot" címet viselő kiáltványa; [1]
— és témánkhoz visszakanyarodva: a nemzeti(ségi) önrendelkezési jogra hivatkoztak a csehszlovákiai, jugoszláviai, romániai kommunista pártok, amikor megfogalmazták a jelentős kisebbségekkel rendelkező államokban a kérdés megoldására vonatkozó koncepciójukat Lenin, de még inkább Sztálin nyomán, akik természetesen másképp értelmezték a fogalmat, mint az osztrák szociáldemokraták, Ottó Bauer és Kari Renner (Springer), az oroszországi Bund
(zsidó munkásszervezet) tagjai vagy Wilson.
Arról lehet vitatkozni, hogy Románia területi növekedését kinek köszönheti: Maniunak, Brátianunak, a külföldi propagandának, a néptömegek részéről jövő igénynek, a kedvező nemzetközi helyzetnek, [2] de arról nem, hogy
az új állam nem tiszta nemzeti, hanem soknemzetiségű állam volt, hogy a
nemzetiségek, azaz a két világháború közötti terminológiával élve: a kisebbségek nemcsak szorosan a kisebbségi, hanem a kül- és belpolitika legfontosabb tényezői, meghatározói lettek.
Románia területe és népessége az első világháború előtt és után:
1901 137 903 km2 5 430 000 ebből
1914 137 903 km2 7 234 919 [4]
1920 304 244 km2 17 011 641 [5]

nemzetiség: 600 000 = 9% [3]

/ román:
12 981 370 = 73% [6]
1930 304 244 km2 18 057 074 e b b ő l ^ n e m z e t i s é g . 5 0 7 5 704 = 27%
Ami — néhány szóval — a hivatalos kisebbségi politikát illeti: sem a „Gyulafehérvári határozatok"-at, sem a „nemzetközi kisebbségi szerződés"-t nem
foglalták alkotmányba, amely ezzel szemben 1923-ban kimondotta: „A román
királyság egységes és oszthatatlan nemzetállam. Románia területe elidegeníthetetlen". [7] Az új állami keretbe való beilleszkedés nehézségei mellett, a
kisebbségeket különösen érzékenyen érintette 1923—26 között a telepítési és
az iskolapolitika, a névelemzés, a centralizáció, a rendkívüli állapot; 1929—32
között az átmeneti konszolidáció után a gazdasági válság fokozott nehézséggel
hárult rájuk; 1933-tól a magyar revizionizmus, és nyomában a román jobboldal, a Vasgárda munkás-, zsidó- és általában kisebbségellenes politikája, a különböző numerusok további jogfosztottságukat helyezték kilátásba.
Az Országos Magyar Párt (OMP) — a magyar kisebbség hivatalos képviselői — a sérelmi politika jegyében a két határozatra hivatkozva emeltek
szót a román parlamentben a burkolt vagy nyílt „elnemzetlenítő" politika
ellen. Nemcsak román részről érte kifogás, hogy az OMP vezetői a Monarchia
egykori közéleti garnitúrájából, mágnásokból kerültek ki, hanem a Kós-féle
Néppárt, az OMP reformcsoportja, majd ellenzéke részéről, mivel a magyar
társadalom széles néprétegei nem jutottak szóhoz a párton belül. Három tényezőre vezethető vissza, hogy ők, valamint az erdélyi magyarság baloldala a
román kommunista párt felé tájékozódtak: 1. a kommunisták az Országos Magyar Pártnál a társadalmi változások terén sokkal radikálisabb (forradalmibb),
átfogóbb programmal jelentkeztek; 2. a kisebbségi kérdés megoldására meghirdették a lenini önrendelkezési elvet, amely az ország egyes nemzetiségek lakta
100

részeinek leválására is ígéretet tett (természetesen nem mindenki számára volt
világos, hogy mely területekről lehetett szó); 3. a jobboldali veszély jelentkezésével, majd fokozódásával pedig egyértelmű lett: egyre szélesebb körben —
hogy balra kell fordulni. (Méliusz József jegyezte fel 1945 januárjában Majlátfalván [Dél-Erdély], ahol a román rendőrség „fasiszta gyanú" ürügyén minden magyart letartóztatott és internált, s csak az RKP és a szovjet katonai parancsnokság közbenjárására engedték őket szabadon, hogy az egyik magyar
földműves így panaszkodott: „1944. augusztus 23. előtt a román hatóságok mindig azt mondották, hogy kommunisták vagyunk. Bolsevikinek szidtak. 24. után
meg azzal szidalmaztak, hogy hitleristák vagyunk... meg hogy partizánok
vagyunk..." [8]
A nemzetiségek, a magyarság baloldali vezetői azonban sem akkor, sem
később nem vettek tudomást arról, hogy: 1. az „önrendelkezési jog" igencsak
rugalmasan kezelhető fogalom; 2. a nemzetiségi kérdés megoldása a forradalmi
átalakulás egyik jelentős, de nem a legfontosabb kérdése; 3. hogy ennek a forradalomnak olyan szakaszai voltak, amikor ideiglenesen stratégiaként kezelték; 4. a lenini önrendelkezési jog, egészen az államtól való elszakadásig ugyan
1924—1932 között központi helyet foglalt el a kommunista párt programjában;
de: 5. csak Besszarábiára és Bukovinára vonatkoztatták, Erdélyre, a Bánátra
és Dobrudzsára soha; s 6. ennek a fölfogásnak a helyére a népfront idején,
1933-tól a nemzetiségek kulturális, politikai, gazdasági igényeinek támogatása;
7. a felszabadulás után pedig a „jogegyenlőségen alapuló nemzetiségi politika"
fogalma került.
Lenin az elnyomott nemzetek felszabadító mozgalmára a balkáni háborútól
kezdve fordított figyelmet. Minden, ezzel foglalkozó tanulmányában aláhúzta,
hogy a problémát meghatározott történelmi keretben kell vizsgálni — azaz:
nincsenek általános, örök érvényű törvények. Ami a kapitalizmus korát illeti
— 1. a Monarchia magyar és cseh nemzeti mozgalmát — Lenin állást foglalt amellett, hogy meg kell adni nekik az önálló állami léthez való jogot. Mivel — írta 1913-ban „A nemzetek önrendelkezési jogáról című cikkében [9] —,
„ha nem tűzzük ki és nem érvényesítjük az agitációban az elszakadási jog jelszavát, akkor nemcsák a burzsoáziának, hanem az elnyomó nemzet feudálisainak és önkényurainak is a kezére játszunk". Leninnél a nemzetek teljes
egyenjogúsága, minden nagyhatalmi nacionalizmus elleni harc, az összes nemzet
munkásosztályának egyesülése egészítette ki az önrendelkezési jogot. Megnyugtatóan hatott az a megállapítása is, hogy a nemzetek a proletárdiktatúra világméretű győzelme után is fennmaradnak.
Sztálin 1913-ban hasonló elveket fogalmazott meg: A proletariátus érdeke,
hogy mindenhol felszabaduljanak az elnyomott munkások, ezért harcol a
nemzeti elnyomás minden formája ellen, ezért támogatja az önrendelkezési
jogot, ami azt jelenti — részletezte Sztálin [10] —, hogy „Joga van saját sorsát meghatározni, [de] senkinek sincs joga a nemzet életébe erőszakosan behatolni, iskoláit, egyetemeit szétszórni, erkölcsét és szokásait megsérteni, nyelvét elvenni, jogait megnyirbálni... joga van hozzá, hogy saját életét az autonómia elve alapján rendezze be. Joga van hozzá, hogy teljesen elszakadjon.
A nemzet szuverén és minden nemzet egyenrangú."
Lenin és Sztálin fogálomrendszere tehát e pontig egybeesik. Sztálin azonban, akinek lehetősége nyílt, hogy a marxi—lenini nemzetiségi politikai elveket a gyakorlatban is megvalósítsa, két dolgot még hozzátett mindehhez:
1. A forradalomnak különböző szakaszai vannak, feladatai, jellege módosulá100

-

sával változik a nemzeti kérdésben elfoglalt álláspont is. Az ugyanis a forradalmi átalakulás általános kérdéseinek része, de csak egyik része. [11] Még
konkrétabban: a stratégia egyik taktikai megnyilvánulása, amely egy adott szakaszban olyan nagy jelentőséggel bírhat, hogy a stratégia rangjára emelkedik.
2. A Marxizmus és nemzetiségi kérdés című tanulmányában, a kulturális autonómia — nemzeti autonómia hirdetőivel, Bauerrel és Rennerrel szemben kijelentette: említettek nem számolnak az osztályharc kiéleződésével! —, amely
Sztálin szerint történelmi szükségszerűség a szocialista forradalom történetében.
I.
A ROMÁN SZOCIALISTA-KOMMUNISTA PÁRT
ALAKULÓ KONGRESSZUSA: 1921. MÁJUS 8—12. BUKAREST [12]
A Szocialista Párt baloldali csoportjainak 1921. május 8-án kezdődő kongresszusán 27 helyi szervezet 45 089 képviselője nevében 540-en vettek részt:
románok és a nemzetiségek képviselői. A megbeszélésekre az élénk viták ellenére az a nemzetközi munkásmozgalomban uralkodó nézet nyomta rá a bélyegét, hogy az egész világon kedvező helyzet alakult ki, hogy a proletariátus
forradalmi úton magához ragadja a politikai hatalmat. A kongresszuson a következő napirendi pontok szerepeltek: 1. általános beszámoló; 2. az oroszországi
küldöttek beszámolója; 3. csatlakozás és a pártprogram ismertetése; 4. agrárkérdés; 5. szövetkezeti kérdés; 6. sajtó és propaganda; 7. alapszabály-módosítás; 8. nemzetiségi kérdés; 9. ifjúság és nőmozgalom; 10..a bizottságok megválasztása; 11. egyéb.
A Szocialista Párt vezetője, Gheorghe Cristescu, a Végrehajtó Bizottság
nevében beszámolt a párt belső helyzetéről. Majd bírálat hangzott el a párt
irányvonalát illetően, mert az erdélyi szociáldemokraták a Kormányzótanács
két éve alatt, 1918—1920 között együttműködtek a Román Nemzeti Párt vezetőségével. Köblös Elek a szociáldemokrata és szocialista munkáspártok és a
kommunista párt céljai közötti különbséget ismertette. Ezt követően a folyamatban lévő földreform munkálatainak hiányosságait, valamint a szovjet módszert figyelembe véve, programot dolgoztak ki a parasztság helyzetének megjavítására. Az azonnali kollektivizálássál szemben Rozvány Jenő javasolta az
50 holdnál nagyobb állami, földesúri és egyházi birtokok kártérítés nélküli kisajátítását és szétosztását, legkevesebb: ötholdas parcellákban; valamint a
munkaeszközökkel és igásállatokkal való ellátás biztosítását az állam részéről.
A leghatározottabban fejezte ki, hogy „az évszázados földéhség" és a parasztság „gazdasági tudata" egyelőre nem teszi lehetővé a szövetkezeti gazdálkodást. Az alakuló kongresszustól kezdve — az agrárkérdéshez hásonlóan — a
párt mindennapos gondja lett, hogy kielégítő megoldást találjon a nemzetiségi
kérdésre. A kongresszus munkálatait május 12-én a rendőrség közbelépése szakította félbe. így nem kerülhetett sor arra, hogy több kérdésről, így a nemzetiségi kérdésről is, határozat szülessen. Azt azonban hangsúlyozták: a nemzetiségi kérdés végleges megoldást majd a társadalmi-gazdasági rendszer gyökeres
megváltozása után nyer, s hogy „Románia valamennyi nemzetiségének
egyformán érdeke mind a saját, mind a többi nemzetiség kultúrájának minél magasabb
fokra emelése. A többi nemzethez tartozó román proletariátus kötelessége minden erejével megakadályozni a többi nemzetiség kultúrája elleni támadásokat".
100

A kongresszus 200 résztvevőjét „az állam biztonsága elleni összeesküvés"
vádjával letartóztatták. A bírósági eljárás „a Dealul Spiri-i per" (1922) néven
vonult be a történelembe. Egy évig gyakorlatilag csak a bukaresti (P. Doreanu,
Pátrá§canu, M. Pauker, L. Filipescu) és a kolozsvári csoport működött, ennek
1922 áprilisi vezetőségi ülésén létrehozták az Erdélyi Titkárságot; Rozvány Jenőt, Köblös Eleket, Dán Istvánt és Ivánu§t bízták meg azzal, hogy Erdélyben
létrehozzák a párt szervezeteit. A munkájuk sikerrel járt; a marosvásárhelyi
szekciónak 1500, a brassóinak 900 tagja lett.
A ROMÁNIAI SZOCIALISTA-KOMMUNISTA PÁRT II. KONGRESSZUSA,
^
^ _ 1922. OKTÖBER 3—4. PLOIE$TI [13]
Á reális és az ország helyzetének figyelembe nem vételéből adódó téves
értékelések együttesen jellemezték e kongresszust. Politikai bizottsági beszámolójában Marcel Pauker, aki kezdettől fogva a balos vonal képviselőjének
bizonyult, nemcsak a liberális Brátianu-kormány diktatórikus voltát húzta alá,
hanem azt is, hogy a világforradalom a küszöbön áll: kitörése és győzelme
után Románia csatlakozik a Balkáni és Dunai Államok Tanácsköztársaságainak Szocialista Föderációjához. Elhangzott — anélkül, hogy a párt konkrét
lépéseket tett volna ez irányban —: a városi és a falusi dolgozók tömörüljenek
egységfrontszervezetekbe.
Az 1921-es földreformmal kapcsolatban világosan
rámutattak: azzal, hogy nem adott elég földet, szerszámot, igásállatot, takarmányt, nem számolták fel a részesrendszert, a földreform évtizedekre visszavetette az ország fejlődését. A kongresszus több felszólalója szólt arról is, hogy a
földreform a román gazdagparaszti rétegek erősítésére irányult, természetesen a
kisebbségi parasztság rovására. A nemzetiségi kérdésről Rozvány Jenő referátumában hangsúlyozta: a kommunista párt az internacionalizmus alapján áll,
de nem hagyhatja figyelmen kívül a nemzetiségek elnyomását. Ezt tanulmányozandó, bizottság felállítására tett javaslatot. (Mégis, Rozványt az 1929. februári plénumon azért zárták ki a párt legfelsőbb vezetéséből, mert nem támogatta az elszakadás elvét, s hogy azt a Munkás-Paraszt Blokk felvegye jelszavai közé.) Rozvány felvetette: a párt tagjai is lépjenek be az 1921-ben alakult,
első erdélyi magyar pártalakulatba, a Magyar Szövetségbe (az Országos Magyar Párt előzményébe), s így belülről ellensúlyozzák a revizionista propagandát. Javaslatával a jelenlévők többsége nem értett egyet. A. nemzetiségi kérdésben hozott határozat szövegéből nemcsak az derül ki, a román uralkodó osztály a nemzetiségek iskolái és kulturális intézményei elnemzetlenitésére törekszik, hanem az is, hogy a kommunisták az elnyomott nemzetiségek egyenjogúságát „az oligarchia megdöntése", tehát a proletariátus osztályharca győzelme
függvényeként kezelték. Ebben Marcel Pauker álláspontja jutott kifejezésre, aki
a problémát egyszerűen balkáni kérdésként kezelte, amely végső megoldást a
balkáni föderációban nyer. A határozatot 18 szavazattal egy ellenében — a
Rozvány szavazata ellenében — fogadta el a kongresszus. Ismét Gheorghe Cristescut bízták meg a főtitkári teendőkkel. A párt felvette a Kommunisták Romániai Pártja nevet. A szervezeti szabályzat kimondotta: a KRP a Komintern
egyik szekciója, annak határozatai kötelezőek a párttagok számára. A megválasztott központi és végrehajtó bizottsági tagok között, tekintettel a mozgalom
sajátosságaira, több magyar kommunista foglalt helyet — így Köblös Elek, Turzó Gábor, Huszár István, Kovács Miklós.
100

II.
A Balkáni Kommunista Föderáció (BKF) 1923 decemberében, Berlinben
tartott VI. konferenciája Románia általános helyzetével foglalkozott. Itt mondották ki, hogy Románia a nemzetiségi kérdésben a lenini „önrendelkezési jog"
alapján kell álljon, beleértve: ,,egészen egyes területeknek a fennálló államtól
váló elszakadásáig". A tézis otthon, a román kommunista sajtóban nagy publicitást kapott: a Socialismul (Szocializmus) 1924. február 29-i száma közölte.
A KRP-nek az ország egyik alapvető bel- és külpolitikai jelentőségűvé nőtt
kérdésében, a kisebbségi kérdésben megváltozott (és egészen a népfrontmozgalomig érvényes) politikáját a következő pontokban lehet összefoglalni: 1. Az
első világháború, a területgyarapítás következtében létrejött Románia nemzeti
államból soknemzetiségű állammá lett. 2. A nemzetiségek uralkodó osztálya és
a román burzsoá-földesúri rendszer képviselői, nemzetiségi különbségre való
tekintet nélkül, zsákmányolják ki az ország munkásságát és parasztságát. 3.
Ezen túl a nemzetiségek ellen elnyomó, asszimilációs politika folyik. 4. Velük
kapcsolatban érvényesíteni kell az önrendelkezési jogot, egészen az államtól,
Romániától váló elszakadásig. 5. Bár a Komintern VI. kongresszusán kitértek
arra, hogy a Csehszlovákiában és Romániában élő magyarok esetében is érvényes ez az elv, a KRP kongresszusi határozataiból félreérthetetlenül kiderül,
hogy ezt kizárólag Bukovinára és Besszarábiára értelmezték, de semmiképpen
sem Erdélyre, a Bánátra vagy Dobrudzsára!
Gheorghe Cristescu, a KRP főtitkára a BKF decemberi határozata után a
Socialismulban tette közzé a párt új programját. A cél: 1. a politikai hatalom
megszerzése; 2. munkás-paraszt kormány alakítása; 3. az önrendelkezési jog
biztosítása volt. A proletárdiktatúra kikiáltása utánra vonatkozott a következő
munkaterv: 1. a nagybirtokrendszer teljes felosztása; 2. a munkás-paraszt kormány ellenőrzési jogának kiterjesztése az egész ipari termelésre; 3. a külföldi
tőke távol tartása; 4. az állam politikai függetlenségének garantálása a Szovjet
Szocialista Köztársaságok Szövetségével való szövetkezés révén; 5. az önrendelkezési jog biztosítása a nemzetiségeknek, „akik maguk fognak határozni államiságukról (elválás, autonómia, föderáció, központosított állam stb.), végül arról, hogy saját nemzeti államukban akarnak élni, vagy a Balkáni Föderatív
Köztársaságban." [14]
A Komintern V. kongresszusa (1924. június 17.—július 8.) és a BKF VII.
konferenciája megismételte a VI. konferencia határozatát a nemzeti kérdésben.
A Komintern kongresszusán több romániai pártvezető is felszólalt. Alexandru
Cri§an (Körösi-Krizsán Sándor néven a Brassói Lapok munkatársa volt a harmincas években) — ahhoz a megállapításhoz csatlakozott, hogy Románia soknemzetiségű állammá lett a világháborút lezáró békeszerződések következtében.
Boris §tefanov hozzászólása a parasztság helyzetével volt kapcsolatban: ő is
azok közé tartozott, akik szerint a román földműves épp olyan elmaradott, félfeudális viszonyok között él, mint a 20. század elején, Constantin DobrogeanuGherea korában.
1924 nyarán a KRP hozzákezdett a III. kongresszus előkészítéséhez. Erdély, Nagyvárad, Brassó, Kolozsvár, Marosvásárhely és környéke volt a színtere a pártvezetőség illegális találkozóinak, amelyeken a munkásegységfront,
a polgári pártokkal szembeni álláspont, a nemzeti kérdés, a párt stratégiájának
és taktikájának meghatározása volt napirenden.
A liberális román kormány elnézte, hogy a kommunista párt, akárcsak a
84

parlamenti ellenzék, számos gazdasági, politikai-kultúrpolitikai lépését bírálta,
azt azonban már nem, hogy az egységes román nemzetállam koncepcióit megkérdőjelezze, s hogy ezen túlmenően nyíltan az állam egyes területi leválását,
majd a Balkáni Föderációhoz, illetve a Szovjetunióhoz való csatlakozást hirdesse meg. 1924 júniusában ezért törvényen kívül helyezték a KRP-t.
Ilyen előzmények után, 1924. augusztus elején Bécsben került sor a KRP
III. kongresszusának megtartására. A kongresszuson Gheorghe Dimitrov, mint
a Komintern BKF képviselője, Franz Koritschonne, az Ausztriai Kommunista
Párt, illetve a KRP részéről az utazási nehézségek miatt meglehetősen kis
létszámú vezetőség (összesen. 26 személy) — Köblös Elek, Alexandru Dobrogeanu-Gherea, Gh. M; Vasilescu, D. Fabian (Finkenstein), J. Clo^an, Pavel AntipTcacenco, Körösi-Krizsán Sándor, Ioan Elena, Willi Roth, State Ciuhurezu, Boris $tefanov, Nicolae Popescu-Doreanu, Marcel és Ana Pauker, Gerbert Moskovici vett részt. A nemzetközi munkásmozgalom gyakorlatából indultak ki,
azaz csak egy ideológiailag erős tömegpárt biztosítja a proletárforradalom
győzelmét. A párt újraszervezését a) gyárakban és üzemekben; b) a parasztság
és a nemzetiségi szervezetekben, beleértve a falusi szövetkezeteket, kulturális
egyleteket; c) a szakszervezetekben a betiltás is motiválta. Az agrárkérdéssel
kapcsolatban nemcsak arról volt szó. hogy a reformot ki kell terjeszteni az
erdőkre és legelőkre is, majd azt követően hozzá kell kezdeni a kollektív gazdasági rendszer kiépítéséhez, de azt is látták a párt vezetői, hogy ez a probléma a nemzetiségi kérdéssel is összefügg. Amennyiben: „a háború után szerzett
területeken elfojtották, megcsúfolják és teljesen kizárják a földhöz jutásból és
a politikai életből a nemzetiségeket". Már itt megfogalmazódott a munkás-paraszt szövetség; sőt 1924-ben a III. kongresszus előtt és után tárgyalások folytak a Parasztpárttal a Munkás-Paraszt Blokk létrehozása érdekében. Az illegalitásba kényszerített párt számára elengedhetetlen volt egy legális szervezet,
azon keresztül legális működési lehetőség megteremtése. (Ilyenek voltak: Munkás-Paraszt Blokk 1925-től, Egységes Szakszervezet, Segély bizottság, Amnesztiabizottság.) A nemzeti kérdéssel kapcsolatban — igaz, nem egybehangzóan
— határozatba foglalták, hogy az önrendelkezési jog érvényesítése egészen az
államtól való elszakadásig terjed, a párt feladata: leleplezni az imperialista
békeszerződések lényegét, a román burzsoázia, a magyar mágnás, a német gyárosok népellenes magatartását. A határozat a romániai nemzetiségi kérdésről,
mely elhangzott a KRP III. kongresszusán, így szól: „A kapitalista Románia,
az imperialista világháború eredményeként, »az összes románok egyesítése«
révén politikailag, gazdaságilag és kulturálisan fejlett nemzetek jelentős részeit
igázta le, és ily módon nemzeti államból nemzetiségi állam lett [...]
A nemzetiségek kíméletlen gazdasági és politikai elnyomása elégséges magyarázatul szolgálnak arra, hogy ezek széles tömegei miért harcolnak oly ádázul a román imperializmus igája alól való felszabadulásukért. [Így] Besszarábia
munkássága és parasztsága... az erdélyi és bánáti magyar, szász és sváb munkás- és paraszttömegek, a bukovinai német és ukrán dolgozó népesség és a
dobrudzsai bolgár törökök ...
Az országban élő nemzetiségek mozgalmaival kapcsolatban a Romániai
Kommunista Pártnak a következők a feladatai: ... Az összes elnyomott és kizsákmányolt nevében foglaljon állást minden nemzeti elnyomás és az uralkodó
nemzet és nyelv elve ellen.
Lépjen fel a nemzetiségek teljes jogegyenlősége érdekében, és minden erejével támadja a gazdasági, politikai és kulturális megszorításokat (erőszakos
100

románosítás, telepítéssel, iskola, egyház stb. révén), amelyeket a nemzetiségek
kárára foganatosítanak.
Védelmezze a nemzetiségek minden kérelmét, amelyek az állami és helyi
igazgatásban váló szabad részvételükre, nemzeti nyelvüknek az iskolákban és
az állami élet minden területén váló háboríthatatlan használatára
vonatkoznak,
éppúgy, mint a sajtó, a kultúra és a vallás szabadságára vonatkozókat...."
[15]
A KRP új főtitkárává Köblös Eleket választották; a Központi Bizottság
tagjai: P. Antip-Tcacenco, Willi Roth, Körösi Sándor, Al. Gherea, Gh. Cristescu — utóbbiak hárman egyben a KB Végrehajtó Bizottságáé is —, Nicolae
Marian, Izo Itzcovici lettek. A párt újraszervezése érdekében nyolc regionális
titkárságot állítottak fel. 1925. július 21—24-én a KRP KB és Ellenőrző Bizottsága Marosvásárhelyen illegális találkozót tartott a regionális titkárságok vezetői — B. §efanov, Antip-Tcacenco, M. Pauker, Kahána Mózes, Dávid Fabian,
Tordai Viktor, Roth Willi, Constantin Palade, Fóris István, Szabó Gyula, H.
Sternberg, Izo Itzcovici — jelenlétében. A találkozó tárgya a polgári és parasztpártokkal való taktika volt a Munkás-Paraszt Blokk létrehozása érdekében. Bírálatban részesült Christescu, mert a betiltás után, a párt feloszlatása
mellett foglalt állást; valamint több központi bizottsági tag, mondván: nem
értették meg, hogy az imperializmus válságba jutott, s e válságot a proletárforradalom győzelme követi. A következő hónapok az előkészületek jegyében
teltek. 1925 decemberében a KRP KB plenáris ülést tartott. [16] Kimondották:
1. a szociáldemokrata párttal egységfronttaktikát kell alkalmazni; 2. harcolni
kell a szakszervezeti mozgalom egységének helyreállításáért is; 3. fel kell venni a kapcsolatot a Mihalache-féle Parasztpárttal; 4. az egységfrontbizottságok
azonban rá kell mutassanak arra, hogy az ellenzéki, ún. demokrata pártok vezetői, osztályérdekeik révén, a burzsoázia oldalán állnak. A KB decemberi ülésén elhangzottakból az derül ki, hogy bár a II. kongresszuson Marcel Pauker
azt emelte ki, hogy a munkásmozgalom a világforradalom közeli kitörésére
kell felkészüljön, ez itt háttérbe szorult, sőt megfogalmazódott a kapitalizmus
viszonylagos stabilizálódása és a forradalmi hullám apálya is. A párt különböző fórumain, így sajtójában is már korábban többen rámutattak: a párt túlságosan messze ment akkor, amikor kiállt a nemzetiségek önrendelkezése mellett.
E probléma itt is felmerült. A plenáris ülés után azonban mégis egy olyan
nyilatkozatot tettek közzé, miszerint: „nem az önrendelkezési jognak — egészen
az elszakadásig — jelszava volt az ok, amiért a pártunkat törvényen kívül helyezték, ez csak ürügy volt, hogy a romániai kommunista mozgalom ellen előkészített tervet végrehajtották, és különösen, hogy a kommunista pártot azonnal elszigeteljék a lakosság széles tömegeitől, mihelyt az tömegpárt
jellegét
kezdi felölteni; b) másrészt azonban ennek a jelszónak a kiadása nagy elvi
jelentőséggel bírt az irányban, hogy pártunk a munkás, földműves és nemzetiségi tömegek vezetője legyen a forradalmi harcban. Ami pedig azt a nézetet
illeti, hogy a jelszó »túl messzemenő« volt, tény az, hogy a dobrudzsai és
besszarábiai nemzeti harcok kitörésekor a lakosság nagy tömegeinek
jelszava volt."
Mégis, amikor a Munkás-Paraszt Blokk elhatározta, hogy 1926—27-ben önállóan indul az országos választásokon, az „önrendelkezési jog" mindössze —
ahogy Fóris István írta 1927 nyarán Kisebbségi Blokk című cikkében — enynyire zsugorodott: „A kisebbségi kérdést nem a liberális vagy a parasztpárti
kormány fogja megoldani, sem nem a kisebbségek polgári pártjai — az Országos Magyar Párt és a Szász Párt választási paktumot kötött —, hanem a
100

Munkás-Paraszt Blokk kormánya, amely harcol az erőszakos elnemzetlenítési
politika ellen", és harcol „Románia minden kisebbsége politikai, gazdasági,
kulturális és közigazgatási autonómiáért, az állam által fenntartott és a nemzetiségek által vezetett kisebbségi iskolákért; a kisebbségek nyelvének hivatalos nyelvként való elismeréséért"; és más, a kisebbségek létből adódó követeléséért. [17]
1926 augusztusában letartóztatták a KB két tagját, $tefanovot és AntipTcacencót; októberben, a letartóztatást elkerülendő, Köblös, a KRP főtitkára is
emigrációba vonult. A kommunista pártra évek óta nehezedő nyomás következtében a III. kongresszuson megválasztott KB-tagok közül ekkor már csak
N. Marian maradt az országban. A román kommunista párt három részre
szakadt: Hazai Titkárság: Salamon Schein vezetésével Imbre Petre, Fóris István; Moszkvai emigráció: M. Pauker, Al. Gherea, I. Clopn, G. Ganev, Dori
Goldstein, Francisc Bucova (Bukova Ferenc); Külföldi Politikai Bizottság, Bécs:
Köblös, Fabian, Berger Aladár, Jász Dezső, Tordai Viktor, Leon Lichtblau.
A három irányzat között állandó volt a súrlódás. A külföldi PB azért kooptálta Pátrá$canut és Al. Buicant, hogy a Bécsből hazaküldött Tordai Viktorral
és Francisc Bucovával előkészítsék a párt következő kongresszusát, nem utolsó
sorban a frakcióharcok megszüntetésére. 1927 augusztusában azonban Csehszlovákiában letartóztatták Köblös Eleket, a Külföldi PB vezetőjét, aki októberi
szabadulása után a Szovjetunióba emigrált. Hasonló sors érte utol Tordai Viktort Romániában, akit másokkal együtt 1928 nyarán egy újabb letártóztatási
hullám során börtönbe zártak.
A KRP IV. KONGRESSZUSA. 1928. JÚNIUS, HARKOV [18]
Az 1928-ban a Komintern VI. kongresszusán (július 17.—szeptember 1.)
hangzott el: a Komintern az osztályharc alapján áll, de figyelembe veszi a csoport- és nemzeti érdekeket. A határozat szerint a kapitalizmus fejlettségének
középfokán álló országok, így Spanyolország, Portugália, Lengyelország, Magyarország és a balkáni államok (tehát Románia is) — ahol a mezőgazdaságban
még jelentős feudális maradványok vannak, de már fellelhetők a szocialista társadalom minimális anyagi feltételei — a polgári demokratikus forradalom befejezése előtt állnak. A nemzeti és a gyarmati kérdésben a következő pontokat fektették le: „az összes nemzetek önrendelkezési jogának elismerése, egészen az államtól való elszakadásig; harc a mindennemű korlátozás és megszorítás ellen, amely valamennyi nemzetiség, nép vagy faj ellen irányul; harc
a sovinizmus, a nemzeti gyűlölködés, faji előítélet ellen". A KRP következő
két pártkongresszusa ennek a szellemében határozta meg a párt stratégiaitaktikai feladatait. Bár sem a Külföldi PB-vel, sem a Hazai Titkársággal nem
történt meg az előzetes megállapodás, 1928. június l-jén a Komintern levelet
intézett a KRP KB-hoz — a levelet tulajdonképpen csak a Moszkvában tartózkodó Al. Dobrogeanu-Gherea és Gerbert Moscovici ismerte —, amelyben
június 28-ra, a Harkov melletti Ciuguevóba összehívták a párt IV. kongreszszusát. Előkészítésében a Komintern román felelőse, Mihailov és az Ukrán KP
három vezetője vett részt. (Holoscenco, Donenco és Iosif Isaacovici Suslic).
A kongresszuson, amelyen a KRP részéről mindössze 16 vezetőségi tag volt
jelen szavazati joggal, 12 személy konzultációs joggal, [19] Köblös mindenekelőtt azt hangsúlyozta: az összejövetel nem volt megfelelően előkészítve. Ezt
100

támogatta Fóris, Al. Nicholsci, Imre Aladár is, utóbbi még hozzátette, a vitákba be kell vonni a Hazai KB-t és a Külföldi PB-t. A szovjet példát követve határozatokat hoztak egyes pártvezetők ellen: Dobrogeanu-Gherea „Üjjobbágyság" elméletének hívei ellen, akik Romániát alapvetően feudális államnak tartották, ahol a polgári demokratikus forradalom vezetőjének a polgárságot ismerték el. (Az agrárkérdésben a másik irányzat is hangot kapott, szerintük a hiba az ország „tőkés jellegének lebecsülésében" jelentkezett.) Opportunistának minősítették a Köblös Elek által képviselt politikai irányvonalat,
amelynek egyik sajátossága a népfronttaktikára való áttérés volt, azaz a szociáldemokratákkal és a többi polgári ellenzéki pártokkal való szövetségi politika kiépítése. Ugyanakkor, abból a tényből kiindulva, hogy Románia lakosságának többsége földműveléssel foglalkozik, a proletariátus győzelme feltételéinek ismerték el a parasztság megnyerését. Ezért határozatba foglalták, a
„teljes földtulajdon proletár módra történő államosítását, kártérítés
nélküli
szétosztását, a kevés vagy föld nélküli parasztok között, ezenkívül a mindennemű tartozások és a falusi csendőrség eltörlését, olcsó hitel biztosítását, közös
legelők kialakítását".
A nemzeti(ségi) kérdésben is hoztak határozatot, ebben megismételték: [20]
„a jelenlegi Románia az 1914—1919-es imperialista mészárlásnak
köszönhetően,
a versailles-i, a trianoni és neuvilly-i szerződések következtében növelte meg
lakosságának számát". A határozatból nemcsak az derült ki, hogy az ország
új határai nem felelnek meg az „etnikai és gazdasági elveknek", hanem az is,
hogy a Szovjetunió ellen irányuló háborús készülődés egész Európára kiterjedt, és „egy esetleges Románia és a szomszédos országok, Magyarország, Bulgária, Jugoszlávia közötti háborúba a sovinizmus felszításával akarják a tömegeket bevinni". Ezért a Kommunisták Romániai Pártja a következő jelszót
tette közzé: „minden nemzet önrendelkezése egészen az elszakadásig!".
A határozat szövege jelezte: „az elfoglalt területek más-más
körülményeinek megfelelően ehhez az alapjelszóhoz sajátos helyi kérdéseket kell csatolni
[...] Pártunk kötelessége, hogy minden módon támogassa a besszarábiai. dolgozó tömegek harcát a Szovjet-Moldáviáért való egyesülés végett [...] A bukovinai dolgozó tömegeknek a Szovjet-Ukrajnával való egyesülési
törekvését
támogatni kell minden intézkedéssel az agitációban és a mindennapi munkában. Dobrudzsában a párt feladata az, hogy megmagyarázza a bolgár dolgozó
tömegeknek, hogy a dobrudzsai bolgár burzsoáziának a bulgáriai bolgár burzsoáziával egyetemben folytatott agitációja annak érdekében, hogy Dobrudzsát
Bulgáriához csatolják, arra a vágyra alapszik, hogy megszerezze ezen területen
is a dolgozó tömegek feletti elnyomás okát [...] Az erdélyi magyar burzsoázia,
a román burzsoáziával együtt a nemzeti harc lobogója alatt válójában azt szeretné, hogy megkapja a román kormány részéről azt a jogot, hogy egyedül
zsákmányolja ki az erdélyi magyar munkásokat és parasztokat. Ebben az ügyletben cselekvő segítője a magyar szociáldemokrácia, amely azt az illúziót kelti,
hogy a nemzeti felszabadulás útja az, amelyet az angol imperializmus
bérence, Rothermere lord kampánya ecsetel [...] A Romániai Kommunista Pártnak minden erejével le kell lepleznie a magyar dolgozó tömegek előtt ezt a
csalást, rámutatva, hogy a burzsoázia mindezeket a dolgozó tömegek forradalmi mozgalmától való félelmében teszi.
Ami az erdélyi és bánáti magyar dolgozók széles tömegeit és az összes
nemzetiségeket illeti (l. szászok, németek, szlovákok stb.), meg kell magyaráznia a kommunista pártnak, és rá kell mutatnia, hogy nemzeti
felszabadulásuk
100

kat csak a munkás-paraszt kormányért folyó feayveres harc útján vívhatják ki..
A kongresszuson leváltott Köblös Elek helyére új főtitkár került: az Ukrán
KP tagja, Vitalij Holoscenco.
1928 novemberében a KRP KB-ja határozatot fogadott el, amelyben a IV.
kongresszus határozatainak megfelelően értékelte az MPB választási eredményeit. [21] Mint mondották: a Blokk helytelen magatartást tanúsított: 1. a
nemzeti kérdésben, mert nem alkalmazta az önrendelkezési jogot, s ezzel távol tartotta magától a nemzetiségi tömegeket. A helyes álláspont: „minden
nemzet önrendelkezési elvének biztosítása egészen az államtól való elszakadásig
és a Balkáni Munkás-Paraszt Köztársaságokért"; 2. a parasztkérdésben, mert
az összes földek kártérítés nélküli felosztásáról csak a föld nélküli és kevés
földdel rendelkező parasztok között lehet szó; 3. a „béke a Szovjetunióval"
jelmondat helyett: az imperializmus elleni harc, illetve 4. „a liberális kormányok megdöntéséért" helyett: a „szovjet rendszerű munkás-paraszt kormányért" kell kerüljön. Abból a programból, amelyet az MPB sajtójában 1930
januárjában, az Európai Parasztpártok kongresszusára való készülődés idején
tettek közzé, az derült ki, hogy ellentétben a kommunista párt kongresszusi
határozataival, nem tettek különbséget az egyes nemzetiségek között: „az elnyomott (magyar, német, bolgár, orosz, ukrán, moldvai stb.) kisebbségek önrendelkezése egészen az államtól való elszakadásig" terjed. [22]
A ROMÁN KOMMUNISTA PÁRT V. KONGRESSZUSA,
1931. DECEMBER 3—24. MOSZKVA [23]
A Komintern Végrehajtó Bizottsága XI. plénuma megállapítása szerint a
kongresszus olyan időben ült össze, amikor a kapitalista rendszer a válságból
kivezető utat a Szovjetunió elleni intervencióban vélte feltalálni; s abból a
célból, hogy új programjával felvértezze a pártot az előtte álló ideológiai, politikai és gazdasági harcokra. Ennek az új programnak a profilját külső tényezőként a gazdasági világválság és a Komintern új irányvonala, belső tényezőként pedig az ország sajátos helyzete alakította ki, amelyet a pártprogram
bevezetője határozott meg röviden: a fejletlen iparral rendelkező mezőgazdasági jellegű Románia a „kapitalizmus gyenge láncszemeinek egyike".
A Moszkva mellett összegyűlt 38 delegátus — a bukaresti pártszervezet
(5 taggal), a moldvai, a dobrudzsai, a besszarábiai, a bukovinai (2—2 taggal),
az erdélyi (3 taggal), a KISZ, valamint a jelen lévő magyar, lengyel, bolgár,
ukrán, lett, észt, litván, német párt és a Komintern képviselői: összesen 57 fő
— megállapította, hogy az ország a polgári-demokratikus forradalom befejezése előtt áll — amely megelőzi a munkás-paraszt diktatúrát. Vezetője a munkásosztály lesz, szövetségesei: a falusi proletár, félproletár, szegény- és középparasztság, a városi kispolgárság és a nemzetiségek lesznek. (!)
A kommunista párt tehát nyitott: több társadalmi réteg és magától értetődően: az azokat tömörítő pártok felé. A következő években: 1. támogatta az
Országos Magyar Párt ellenzékét, egy báloldali magyar párt létrehozása irányában; 2. az erdélyi Nemzeti Parasztpárttal szemben: az Ekés front megalakítását; 3. nem elhanyagolható az a szándék sem, hogy az Erdélyben erőteljesebb
munkásmozgalom után a román munkásközpontok, így a vasutasok körében
is megerősödjön a kommunista párt. A kérdés összetettségére, különböző politikai árnyalatok jelenlétére utal, hogy a kongresszus „a szociálfasizmus" veszé100

Ivének eltúlzásával továbbra is differenciálatlanul ítélte meg a szociáldemokrata és parasztpártokat, őket a Vasgárda vezetőjével, Codreanuval emlegették
együtt. S mert az illegalitás körülményei lehetetlenné tették a nyílt vitát, a
vádaskodások, a frakcióharcok hosszú távú károsodást okoztak. Az SZKP-hoz
hasonlóan a KRP-ban is nagyarányú személycserére került sor. Kritikát gyakoroltak — amelyet önkritika követett — több csoport felett. így: 1. a „jobboldali opportunisták" ellen, akik az új jobbágyság elmélet hívei; akik szerint
a polgári forradalom vezetője a haladó Nemzeti Parasztpárt lesz, s akik jelszava: előbb szervezkedjünk, utána harcoljunk! 2. „baloldali szektások" fölött.
(A proletariátus szövetségeseinek lebecsülése; a polgári demokratikus forradalom átugrása; a meglévő tömegszervezetek jelentőségének, s a szociálfasizmusnak lekicsinylése; a pártszervezeteknek a kibővítésétől való elzárkózása, s a vezetők mozgalmon belüli túlbecsülése miatt.) Az agrárkérdéssel kapcsolatban a
párt tanult a III. és IV. kongresszusból, és levette az azonnali kollektivizálás
programját, de továbbra sem tekintette véglegesnek az 1921-es földreformot,
mivel az 7 millió hektáron meghagyta a nagybirtokot, és a „kulákságot" erősítette. Kimondották: nagyobb figyelmet kell fordítani a parasztság falusi
kulturális, hitel- és gazdasági szervezetei, valamint iskolái támogatására, s a
pártszervezetek kialakítására a nemzetiségi parasztság körében. (1934-ben a
gyimesi parasztfelkelést a kommunista párt készítette elő.)
A nemzetiségi kérdéssel kapcsolatban megállapítást nyert, [24] hogy a
„nemzeti forradalmi mozgalom az eljövendő polgári-demokratikus
forradalom
egyik alapvető hajtóereje" lesz, amely közvetve megelőzi és serkenti a proletárforradalomba való áttérést. A KRP V. kongresszusa dolgozta ki a legrészletesebben a párt álláspontját és részfeladatait — a kongresszusról kiadott könyvecske 15 oldalon foglalja ezeket össze. A határozat szerint: 1. Románia „tipikusan soknemzetiségű állam, amely 6 millió moldvait, magyart, oroszt, ukránt, bolgárt, törököt példátlan nemzeti elnyomásnak vet alá"; 2. a gazdasági
válság a nemzeti mozgalmakat is felszította; 3. a román uralkodó osztály politikája — tekintet nélkül arra, hogy liberális párt vagy parasztpárt kormányoz
— a „megszállt területeken kifejezetten imperialista gyarmati jellegű". Ez a
következőkben nyilvánul meg: az „ipari üzemek tervszerű áthelyezése román
vidékekre, külön hitel-, díjszabás- és adópolitika, amelynek célja a román finánctőke állásának megerősítése; [...] hiteleknek egyenlőtlen elosztása órománia javára; magasabb adóterhek kivetése a megszállott területeken; a helyi
lakosság vagy nemzeti, kultúr- és gazdasági szervezetek birtokában lévő földek
és erdőségek elrablása", a nemzetiségek elbocsátása az üzemekből, nyugdíjkifizetések elmaradása; 4. az Iorga-kormány eltörölte a régi közigazgatási
rendszert, és a saját embereivel cserélte ki a régi hivatalnoki kart, mindenhová
román csendőrséget helyezett, akiket a helybeliekkel tartat el; „széjjelrombolták" a kultúrszervezeteiket; a „nemzetiségek nyelvét az iskolákból, a bíróságokból, a hivatalokból és a templomokból száműzték"; 5. telepítéssel segítik elő
a románosítást. Ebben a helyzetben a kommunista párt feladata nemcsak arra
szorítkozik, hogy kimondja a lenini önrendelkezés elvét, hanem konkrét lépéseket kell tegyen a nemzetiségek helyzetének javítására. (A III. kongresszus
fő hibájának azt tartották, hogy nem adta ki az elszakadásig jelszót, nem világosította fel az óromániai munkásságot, hogy az elnyomott nemzetiségek
harca azonos az övékével; s az erdélyi pártszervezetek nem tudták megkülönböztetni a lenini elveket és a horthysta revizionista propagandát.) így: szót kell
emelni az anyanyelvű iskolák bezárása ellen, a kétnyelvűségért, a tandíj men100

tességért, a nyelvhasználat jogáért a bíróságokon és a községi intézményeknél,
az új közigazgatási törvény ellen, amely szétrombolta a helyi közigazgatást,
a kulturális intézmények, a nem román egyházak üldözése miatt, a nemzetiségek elbocsátása, a megszállt területek ostromállapota ellen, a forradalmi szervezeteik legális működéséért, azért, hogy az újoncokat ne helyezzék a nemzetiségi területen kívülre. Különösen hangsúlyozták a nemzetiségi forradalmi mozgalom megteremtésének sürgősségét, amely az önrendelkezést és az elszakadást
van hivatva kivívni Besszarábiában és Bukovinában. Erdély vonatkozásában az
arisztokrata és polgári vezetésű Országos Magyar Párt ellenzéke létrehozását
tűzték ki célul.
A kongresszus befejező aktusaként, miután elhangzottak a különböző
bírálatok és önbírálatok, megválasztották az új vezetőséget. A párt titkárául
a lengyel kommunista párt. tag ját, a Komintern munkatársát, Jan Al. Danielukot nevezték ki. A Központi Bizottság vezetőségi tagjai: Breiner Béla, Elena
Filipovici, Nicolae Godberger, Emil Halicki, Eugen Iacobici, Vanda Nicholski,
Lucretiu Pàtrâçcanu, Constantin Pîrvulescu, Gheorghe Popescu lettek.
III.
A NÉPFRONT KORA
Adolf Hitlernek, a Német Nemzeti Szocialista Párt vezetőjének kinevezése birodalmi kancellárrá, majd kormányalakítási megbízatása 1933. január
29-én, szociális és gazdaságjavító ígéretei ellenére kétségtelenné tette, hogy
vele Németország politikája kommunista- és szovjetellenes, valamint revansista és egy új háborút előkészítő irányt vett. Ez nemcsak az érintett országok
— Franciaország, Anglia, Szovjetunió stb. — politikusait és haladó erőit befolyásolta abban az irányban, hogy Európa biztonsága érdekében hatékony
védelmi rendszert építsenek ki (lásd Briand, Lavale, Benes, Maniu, BajcsyZsilinszky együttműködései és föderációs stb. terveit), hanem a kommunista
mozgalom vezetőit is arra késztette, hogy a párt számára új stratégiát dolgozzanak ki. A népfrontmozgalom létrehozása, megerősítése érdekében új programot fogadott el a JKP, a CSKP és a KRP. Ennek jegyében az eddigieknél
is nagyobb fontosságot tulajdonítottak 1. a munkásegységfront létrehozásának
(szociáldemokraták, kommunisták, szakszervezetek); 2. a paraszti; 3. a nemzetiségi tömegek megnyerésének. A helyzet azonban rendkívül bonyolult volt,
e politikai célkitűzések realizálását több tényező akadályozta. 1. Csehszlovákia
kivételével a kommunista párt illegalitásban tevékenykedett. 2. 1928—33 között a frakcióharcok, 1934—38 között a trockista perek, s nyomában a „tisztogatás" során a nagy tapasztalatokkal rendelkező pártvezetés megtizedelése, súlyos károkat okoztak a mozgalomban. 3. Nem szűnt meg a vádaskodás a
szociáldemokrata párt iránt. 4. Megmaradt a gyanakvás a polgári és parasztpártokkal szemben. 5. Az országhatárok, a területi integritás megvédése a
revansista, revizionista célokkal szemben, s egy valóságos nemzeti egységfront egyre sürgetőbb lett. 6. Bár kifejezetten nagy súlyt helyeztek arra,
hogy a nemzetiségek körében növekedjen a párt befolyása, éppen a status
quo, a határok sérthetetlensége miatt, módosult a nemzeti kérdésben elfoglalt
álláspont, és e szerint háttérbe szorult az elszakadás, az önrendelkezés jogának
követelése! A korra jellemző másik jelenség: a magyarországi revizionista
politika hatására Romániában felerősödött a kisebbségellenes irányzat. Ahogy
nőtt a jobboldal részéről a magyarok, zsidók stb. veszélyeztetettsége (lásd nu100

merus clausus, nemzetvédelmi törvény, „Román Front", Vasgárda), úgy tolódott balra az említettek egy része, úgy tekintett a korábbinál nagyobb bizalommal a kommunista pártra, mint a társadalmi haladás, a nemzeti egyenjogúság egyedüli letéteményesére.
A KRP már az V. kongresszusa után felülvizsgálta szövetségi politikáját.
1932 nyarán 7-ről 11-re emelték a területi szervezetek számát. Kohn Hillel,
Nicolae Goldberger és Wanda Nicholski Kolozsváron megbeszélést tartottak
több magyar baloldali szimpatizánssal egy magyar nyelvű legális kiadvány
megjelenése érdekében. [25] Az 1932, szeptember 30-án napvilágot látó Falvak Népe 10-12 000 példánya Csík, Udvarhely, Nagybánya, Máramarossziget,
Nagyvárad környékére is eljutott. A lap megjelenésének néhány röpke hónapja alatt nemcsak a „falvak népében", hanem a diákok, értelmiségiek között is szerzett olvasókat és támogatókat. 1933. februárban történt betiltása
után a KRP erdélyi bizottságai úgy határoztak: nem hátrálnak meg. A párttal
szimpatizálók bevonásával széles körű akciót indítottak Csík, Udvarhely, Háromszék s Bihar megyékben az .Országos Magyar Párt demokratikus elemeinek megnyerése és a pártból való kiválásuk érdekében. Az ellenzék elsődleges
kifogása az volt, hogy az OMP nem. képviseli a romániai magyarság széles
népi rétegeinek érdekeit. A Falvak Népe olvasótáborából alakult ki — egyetemi hallgatókból, fiatal értelmiségiekből, munkásokból — a Falubarátok
Szövetsége, akik egyetértésüket fejezték ki, nyílt levél formájában, amikor
1933. április 2-án az OMP Kolozs, Szamos és Torda megyei összejövetelén
többen bejelentették kiválásukat. Az Ellenzéki Közlöny kiadójaként már a
Magyarpárti Ellenzék Központi Irodája volt feltüntetve. Nem véletlenül állapította meg a KRP az év nyarán: egyedül a magyar nemzetiség körében sikerült elvetni egy demokratikus népmozgalom csíráit! [26]
1933. június 19-én a mozgalom hivatalosan is bejelentette létezését Kolozsváron. Az Országos Magyarpárti Ellenzék szeptemberben új lapot indított
Népakarat címmel — világra segítésében a KRP Erdélyi és Bánáti Titkársága
bábáskodott. Ebben tette közzé programját is, amely lényegét tekintve, megegyezett a CSKP 1935. szeptember 22-i pozsonyi kiáltványával! [27]
„Az erdélyi magyar a nemzeti és gazdasági elnyomás olyan fokán áll,
m.ely egész létének alapját veszélyezteti. Másfél évtizede a kormányok egymást váltogatják az elnyomás különböző módszereiben. Liberális,
avareszkánus vagy nemzeti parasztpárti kormányok, egyek voltak az elnyomó rendszerben, amelynek útjelzői: a magyar nyelv használatának megkötése, a magyar közigazgatási és bíráskodási nyelv elgáncsolása, a magyar iskolák egész
sorának bezárása és megszüntetése, a magyar tisztviselők tömeges elbocsátása,
az állami, városi és községi hivatalokból, üzemekből, vállalatokból,
CFR-től,
a magyar nyugdíjasok ügyének rendezetlenül hagyása stb. stb. [...]
Az OMPE harcot indít
olyan rendszerért, am,ely a nemzetek egymás közti viszályait és támadásait megszünteti,
mindenfajta fasizmus ellen, mely a mai Románia különböző
politikai
klikkjeinek elnyomó eszköze,
a szabadságjogok általános korlátozása ellen,
a magyar közigazgatásért és jogszolgáltatásért, magyar
hivatalnokokkal
a magyar megyékben és városokban,
azért, hogy a magyar tisztviselők, munkás és szakemberek minden korlátozás nélkül felvetessenek. az állami, városi és községi hivatalokba,
üzemek100

be, munkálatokhoz, vasúthoz, postához az agrárreformnak a magyar lakosságra sérelmes intézkedései ellen,
annyi és olyan magyar nyelvű iskola állami fenntartásáért, ingyenes oktatás elve alapján, magyar tanerőkkel, amennyit a magyarság szüksége megkíván, magyar vezetéssel,
magyar tanító- és tanítónökképezdékért,
a kolozsvári egyetem magyar
szekciójáért,
a magyar nyelvhasználat általános szabadságáért, minden erőszakos románosítás ellen,
a magyar kulturális, gazdasági, egészségügyi, sport- és egyéb szervezeteinek és egyesületeinek elnyomása ellen, ezek támogatásáért.
Kelt Kolozsvárt,

1933. június 19-én
Az Országos Magyarpárti

Ellenzék központi vezetősége"

[28]

(Megjegyzendő, hogy bár a KRP V. kongresszusán felszámolták a ,,Luximin-frakciót", vezetője: Marcel Pauker, aki jelen volt 1933 nyarán az OMP
Ellenzéke kialakulásánál, még mindig ultrabalos javaslatokkal látta el az Ellenzék készülő programját. Ennek tudható be, hogy a Népakarat 1933. október 14-i számában fasisztának minősítették Groza Ekésfrontját.)
1933 szeptemberében jelent meg az RMP KB brosúrája az „Űj háború
veszélye" címmel, [29] ebben nyomatékosan mutattak rá: a Szovjetuniót új
támadás fenyegeti. A világ népei elismerik a Szovjetunió jogát a honvédelemre. A kommunista párt Románia elnyomott nemzetiségei felszabadításáért
harcolva támogatja önrendelkezési jogukat, egészen az államtól való elszakadásig. De — húzták alá nyomatékosan: „A Román Kommunista Párt a romániai elnyomott nemzetiségek önrendelkezéséért folytatott harca során sohasem harcolt Erdélynek Magyarországhoz és Dobrudzsának Bulgáriához való
csatolásáért, és sohasem segítette a magyar és a bolgár kapitalisták revizionista háborús terveit." (Kiemelés tőlem — L. I.) Jogosnak egyedül a besszarábiai és bukovinai nép Romániától való leválását és a Szovjetunióhoz való
csatlakozását tekinti.
1933 decemberében a Komintern 13. plenáris ülésén kimondották, hogy
a KRP-nak fokozni kell a harcot az antifasiszta népfrontmozgalom megszervezése érdekében. 1934 és 38 között így lett ez a fő feladata a Hazai Politikai
Bizottság tagjainak: Gábriel Birtâçnak, Breiner Béláinak, Fóris Istvánnak,
Szenkovics Sándornak (Alexandru Sencovici), Constantin Pîrvulescunak.
1934 augusztusában Marosvásárhelyen egyesültek az országszerte megszaporodott ellenzéki csoportok, Magyar Dolgozók Országos Szövetsége néven.
Programja világos volt: küzdelem 1. önálló politikai, gazdasági, kulturális
szervezetekért — tehát a sajátos nemzetiségi jogokért; 2. a román—magyar
nép testvériségéért; 3. a Duna-medence békéjéért. Ebben a harcban azonban
•=— húzta alá a MADOSZ nevében Bányai László — a román népre kívánnak
támaszkodni, és nem értenek egyet a hivatalos magyarországi revizionista
politikával — azaz elismerték a román nép történelmi jogát egész Erdélyre. 1935
februárjában a KRP KB-ja kidolgozta a népfront megalakítására vonatkozó
taktikát, és 1935 szeptemberében a MADOSZ és az Ekésfront szövetségkötése
révén hivatalosan is megalakult Romániában az antifasiszta népfront. Társadalmi haladás, nemzetiségi egyenjogúság és háborúellenesség vonatkozásában
nézetazonosságról tanúskodott a román és a magyar baloldali szervezet. En100

nek ellenére 1935. február 8-án a Komintern román szekciójának Noi vrern
pámint címen megjelent lapjában, a Munkás-paraszt kormány című cikkben
nem szerepelt a nemzetiségi kérdés. A február végi központi bizottsági határozat azonban ismét elismerte: „az elnyomott kisebbségek harca, akik Románia lakosságának kétötödét alkotják, és akiket különösen érint a román fasizmus megsemmisítő szándéka, az antifasiszta népfront egyik
meghatározó
tényezői kell legyenek." Az 1936. júliusi, Prágában megtartott KB-ülésen a
német és a magyar fasiszta, revansista és revizionista veszélyről volt szó. Még
szélesebb demokratikus programot hirdettek meg, szigorúan ügyelve a nemzeti érdekekre, a területi egység fenntartására — erre az időre esik az SZKP-n
belül is a nemzeti vonal felerősödése —, nem feledkezve meg a nemzetiségek
egyenjogúságának hangoztatásáról sem, beleértve az egyenjogúság feltételeinek tény- és tételszerű felsorolását.
A MADOSZ jelen volt a haladó erdélyi magyar erők 1937-es Marosvásárhelyi Találkozóján. 1938-ban tiltakozott a királyi diktatúra életbelépése miatt,
és ott volt minden haladó, háború-, fasizmus- és németellenes tiltakozásnál.
Azt is el kell azonban mondani róla, hogy míg kezdetekor az erdélyi magyar társadalom minden rétege képviselve volt benne, radikális programja,
a kommunista párt melléfogásai egyes jelenség és kérdés megítélésében, a
szektás és balos elemek jelenléte meggátolta a szervezetet, hogy valódi tömegmozgalommá alakulhasson át.
A MADOSZ így 1938-tól tulajdonképpen a Román Kommunista Párt
legális (fedő) szervezete lett.
Ebben a minőségében nyújtotta be emlékiratát 1938. november 14-én az
első bécsi döntést követően a kormánynak, melyben már megfogalmazódott
a MADOSZ későbbi (1945 utáni) magatartása a fennálló határviszonyok megváltoztatásával kapcsolatban: „A Duna völgyében mind jobban tért foglaló
imperialista törekvések az itt lakó kis népek függetlenségét egymás után semmisítik meg, belső nyugalmukat feldúlva s a világbékét veszélyeztetve.
Egyenetlenkedést szítanak a népek között, hogy könnyebben taszítsák vissza őket
abba a szolgaságba, amelyből évszázados küzdelmek árán szabadultak fel.
Bennünket, erdélyi magyarokat, ezeréves múlt köt e földhöz és annak
más nyelvű lakóihoz, elsősorban a román néphez. A századok folyamán mindig egymás megbecsüléséből és kölcsönös támogatásából sarjadt a két nép
társadalmi felvirágzása, míg a viszálykodás, a fajgyűlölet, az egymás rovására
törő nemzeti kizárólagosság mindig a közös elnyomatásnak egyengette
az
útját. [...]
A testvériség szellemének intézményes kiépítése az egyedüli
kötelék,
amely az ország népeit elválaszthatatlanul összefogja, amely ellenáll minden
külső ékverésnek. Az egyenjogúsítás az egyedüli eszköz, amellyel az itt élő
népek összefogásának hívei meggátolhatnak minden olyan törekvést,
amely
a sokat szenvedett erdélyi magyar nép békés érzelmeinek megzavarását célozza." [30]
A második bécsi döntés után pedig, november 7-én ötezer röpcédula adta
tudtul a MADOSZ (azaz a párt) tiltakozását.
A MADOSZ, az összes párt és szervezet betiltása után 1938 márciusától,
a diktatúrák Romániájában, a kettéosztott Erdélyben különböző akadályok
ellenére is létezett, az Erdélyi Magyar Szó (1939. január—1940) című hetilap
az 1941 februárjában alapított március 15-i Állandó Bizottság; a Népszabadság (Temesvár, 1942), a Bánsági Magyar Szó (1944), az Erdélyi Enciklopédia,
100

a Munkás Atheneum stb. keretei között. Dél-Erdélyben négy központban
(Temesvár, Brassó, Arad, Bukarest) folyt szervezett munka, Észak-Erdélyben
a Szociáldemokrata Párt, a Békepárt, a Független Kisgazdapárt és a magyarországi demokratikus lapok nyújtottak legális lehetőséget az erdélyi magyar
kommunistáknak. 1938-ban a kolozsvári, 1939-ben a brassói „Népi Találkozó"-n — a vásárhelyi találkozó öröksége — mindannyian jelen voltak.
Egy párton, egy mozgalmon belül többféle vélemény férhet meg egymás
mellett, többféle álláspont, szándék — így érvényes ez a kommunista pártra
is, még akkor is, ha a pártfegyelemnek minden párttag alá kellett hogy vesse magát. A második bécsi döntéssel a Kommunisták Romániai Pártja kettévált. 1940. szeptember 10-én Álláspontunk címmel a párt a következőket hozta nyilvánosságra: „Biztató szavunkat küldjük annak az egymillió román
munkásnak és parasztnak, akiket a román imperializmus kiszolgáltatott a
magyar grófok igájának és felhívjuk őket, hogy közösen harcoljanak a magyar munkásokkal és parasztokkal a Kommunisták Magyarországi Pártjának
vezetésével az ottani kapitalista földesúri kizsákmányolás, reakciós is imperialista rendszer ellen. Csak a magyar proletariátussal vívott közös forradalmi
harc vezetheti győzelemre a magyarországi román munkások és parasztok
nemzeti felszabadulását. Míg a romániai proletárok és parasztok foarradálmi
felszabadító harca a Kommunisták Romániai Pártja vezetésével, a győzelmes
népi forradalom útján lehetővé teszi majd, hogy a magyar imperializmusnak
átadott, több mint egymillió román munkás és paraszt egyesüljön Románia
dolgozó népével, a szabad Romániában." [30J
A KRP KB 1942 januári A román nép pusztulása és megmentése címen
közreadott határozatában, melyet Erdély kettéosztása ellenére, mind az északerdélyi, mind a dél-erdélyi párttagság figyelmébe ajánlottak, fontos helyet
kapott a nemzetiségek megnyerése: „Meg kell mutatni mind a román, mind
pedig az erdélyi és bánáti magyar népnek, hogy Romániában Antonescu, Magyarországon Horthy [...] egyaránt Hitler terveit szolgálja." [31]
Az eltérő helyzet — Magyarországon a nemzeti gondolat egyfelől, az erdélyiek önálló Erdély-koncepciója másfelől; Romániában a magyarság kisebbségi helyzete, majd törvényen kívül helyezése — a magyar baloldal útját is
meghatározta. Mégis, függetlenül attól, hogy Magyarországon tevékenyen
részt vállaltak az erdélyi háborúellenes frontban, Romániában az Antihitlerista Hazafias Arcvonal soraiban, valamint attól is, hogy a jövőt hogyan
képzelték el — voltak, akik 1. elfogadták a románok úgynevezett „történelmi
jogát" egész Erdélyre; 2. mások bíztak az etnikai határok megvonásában; 3.
megint mások pedig egy közép-európai föderáció keretei közötti autonóm Erdélyt akartak (Észak-Erdély autonóm közigazgatását — 1944. november 14. és
1945. március 6. között — Dél-Erdélyre is szerették volna kiterjeszteni) — a
román kommunista pártnak a két világháború között a nemzetiségi kérdésben
elfoglalt állásfoglalása s a közös román—magyar társadalmi és nemzeti harc
alapján minden reményük megvolt arra, hogy a felszabadulás után Romániában a nemzetiségi kérdés egyszer és mindenkorra a teljes és valós egyenjogúság alapján megoldást nyer.
UTÖSZÖ
Tudjuk, a román kommunisták több ízben hoztak határozatot arról a két
világháború között, hogy a munkásmozgalom aránytalan elosztását — az ipar
100

s a bányászat fejlettebb volta miatt a munkásosztály is fejlettebb és szervezettebb volt Erdélyben — a Regát és Örománia javára megváltoztassák. Az
1944. augusztus 23. után, az illegalitás nehéz körülményei között megtizedelt
kommunista pártot [32] semmiképperi sem lehet a maga körülbelül kétezer
tagjával tömegpártnak nevezni. (1945 februárjában már 17 000-re nőtt a taglétszám.) A nemzetiségek a hagyományoknak megfelelően országos számarányukat messze meghaladva képviseltették magukat benne. Bizalmuk még jobban megerősödött a párt iránt, amikor 1944 novemberében Észak-Erdélyben a
kommunisták közbenjárására szűntek meg a magyarok elleni terrorcselekmények^ Dél-Erdélyben pedig ismét csak a párt vezetői — Vasile Luca, Ana Pauker, Grigore Preoteasa — voltak azok, akik visszautasították a követelést,
hogy a magyarságot a németekhez hasonlóan kollektíve vonják felelősségre,
amikor számukra a lakosságcserét, kitelepítést helyezték kilátásba egyes polgári politikusok. S a párt vezetői már az első időktől kezdve nagy jelentőséget tulajdonítottak a Romániában élő magyarság egésze megnyerésének, megnyugtatásának. Nemcsak azért, mert a Szovjetunió kormánya a román közigazgatás bevezetését Észak-Erdélyben ahhoz kötötte, hogy demokratikus és
a nemzetiségek jogegyenlőségét szavatoló kormány alakuljon, hanem amiatt
is, mert a történelmi pártokkal — Nemzeti Parasztpárt, Nemzeti Liberális
Párt — szembeni politikai, hatalmi harcban létfontosságú volt megnyernie a
közel kétmilliós magyarságot. A magyar értelmiségieket, írókat, közéleti személyiségeket, az egyházak, az EMGE, EMKE, EGE, ETI, EME, a Szövetség és
Kaláka szövetkezeti központot, a Szociáldemokrata Párt Magyar Bizottságát
és a magyar kommunistákat tömörítő politikai, kulturális, gazdasági tömegés érdekképviseleti szervezetet, a félmillió tagot számláló Magyar Népi Szövetséget. Egyébként is, koalíciós korszakról lévén szó — s a két nagy rivális
történelmi párt között — a veszélyesebb ellenfél a Maniu-féle Nemzeti Parasztpárt volt. Egyrészt azért, mert a kiugrásban játszott szerepe és nyílt
német- és diktatúraellenessége miatt a Nyugat szemében is a legtekintélyesebb román politikusnak számított. (A kommunista párt szemében Groza
parasztpártjának 1933-tól éppúgy Maniu kiszorítása volt a célja, mint az OMP
ellenzékének, a MADOSZ-nak, egy magyar ellenzéki párt létrehozása végett.)
Másrészt a 75-80 százalékban földműveléssel foglalkozó románság körében
természetszerűen nagy volt a befolyása. A kommunisták együttműködtek a
két nagy pártból korábban kivált disszidensekkel, „társutasokkal". S a nemzetgazdaság helyreállításához nélkülözhetetlenek voltak a két világháború közötti gazdasági élet (főként a liberális pártba tartozó) vezetői is. De a béketárgyalások sikere szempontjából is számított a román nemzeti egység — a koalíciós partnerek gyanújának eloszlatása — éppúgy, mint a nemzetiségek bizalmának megnyerése. Ez utóbbi azonban ekkor már végképp nem az önrendelkezés jelszavával történt, hanem „a legteljesebb egyenjogúság biztosítása",
„a román—magyar vámunió", a „határok ellégiesítése", a „szellemi értékek és
személyek szabad forgalma és cseréje" emlegetésével.
Mindazonáltal 1945—46-ban valóban úgy látszott, hogy a román baloldal
részéről hangoztatott nemzetiségpolitikai elvek — amelyeket a nemzetiségi intézményrendszerek szabad, akadálymentes működése, fejlődése kísért (így az
MNSZ-en keresztül a magyarság elismerése partnernek, szövetségesnek) —
valóban nem taktika, hanem egyszer és mindenkorra örök, megváltoztathatatlan érvényű elvi politika.
így volt ez egészen 1947 elejéig, amikor a külpolitikai viszonyok meg100

változtak. Nemcsak arra kell gondolnunk, hogy 1946 májusa—augusztusa között lezárultak a párizsi béketárgyalások, ahol nem volt tanácsos egy zűrzavaros, a nemzetiségi kérdéstől megterhelt rendszerként bemutatkozni, hanem
arra is, hogy a világ két részre szakadt. Nőtt a feszültség az antifasiszta koalíciós partnerek (a Szovjetunió és a nyugati országok); a népi demokratikus
országok között, s a feszültség 1947 végére, 1948 elejére nyílt szakításhoz
vezetett. Pontosan olyan helyzet alakult ki, amilyenről Sztálin a már említett
1913-ban írott, Marxizmus és nemzetiségi kérdés című tanulmányában beszélt
(amely egyébként 1946-ban Kolozsváron is megjelent az RKP kiadásában meglehetősen nagy példányszámban). Kiéleződött, fokozódott és egyre csak fokozódott az osztályharc; s ennek a jegyében felléptek ,;a Gestapo", az angol—amerikai imperialista kémek", a „Vatikán ügynökei", a kulákok, a román
nacionalisták, a magyar soviniszták, a titóisták, jobb- és baloldali elhajlókkal
szemben. Ekkorra már nemcsak a „társutásokkal", hanem a szövetségesekkel;
sőt egyes, a kommunista párton belüli csoportokkal, személyekkel szemben is
bizalmatlanság uralkodott.
így szándéktalanul bár, de ingatag talajra építkeztek (akár az önrendelkezési jog, akár a nemzetiségi jogegyenlőség elvét nézzük) azok a román, magyar és más nemzetiségű kommunisták, akik őszintén hittek abban, s küzdöttek, dolgoztak, szenvedtek azért, hogy Közép- és Kelet-Európában megszűnjék
a nemzetiségek hátrányos helyzete, megkülönböztetése.
A Román Munkáspárt 1948. június 12-én határozatba foglalta az osztályharc kiéleződésének elméletét. Sztálin tanítása szerint ez azt jelentette a nemzetiségek szempontjából, hogy nemzetiségi törekvéseik problematikussá váltak. Mert Sztálin szerint: 1. az osztályharc feladása nemzeti elkülönüléshez;
2. nacionalizmushoz vezet; 3. az osztályharc éleződésével megszűnt a nemzetiség társadalmi egysége, ahogy írta:, „a munkásság és polgárság kultúrközössége"; 4. a nemzetiségi egyenjogúság hangoztatása, a sajátossággal járó feltételek teljesítésének igénye pedig elvonja a figyelmet a népi demokratikus
forradalom befejezésétől, a szocializmus építésétől.
Ezt azonban, és ezzel együtt Gheorghe Gheorghiu-Dej személyi kultuszának kialakulását — erről lásd az RKP KB 1968. áprilisi plénumán elhangzottakat — már egy másik történet, egy másik tanulmány tárgyalja.
JEGYZETEK
1.A kiáltvány a következő gondolatokat tartalmazza: „Az erdélyi magyarság meg
kívánja valósítani a népek önrendelkezésének jogát, oly értelemben, hogy nem akar
idegen nemzetiségű polgárok felett uralmat gyakorolni. De nem ismeri el senki
fiának azt a jogát, hogy felette önrendelkezési jogának megsértésévél más gyakoroljon ilyen jogokat."
2. Nicolae Iorga írta a Neamul Románesc 1933. április 21-i számában: „ . . . Románia
rendkívül nehéz helyzetet él át [....] létrehoztunk egy országot. De amikor az úgynevezett Óromániát, Erdély, Bukovina és Besszarábia mellé helyeztük, ez nem
jelenti, hogy egységes országot hoztunk létre. Ez azt jelenti, hogy nagy áldozatot
hoztunk, s hogy az egyetemes történelemmel összevetve, páratlan szerencsénk volt."
3. Enciklopédia Romániei. III. Sibiu, 1904.
4. Dictionar statistic al Romániei. Bucure§ti, 1914.
5. Erdélyi Magyar Évkönyv. 1918—1929. Kolozsvár, 1930.
6. Silviu Dragomir: La Transylvanie roumaine et ses minorités ethniques. Bucure§ti,
1934.
7. Románia új alkotmánya. Kolozsvár, Minerva, 1923.
100

8. Méliusz József: Tanú a nép. Az MNSZ kiskönyvtára, 1945. 12.
9. Lenin tanulmánya először 1914-ben az orosz nyelvű Felvilágosítás c. lapban jelent
meg, majd 1945-ben Moszkvában a magyar nyelvű kiadónál.
10. Sztálin, I. V.: A marxizmus és nemzeti kérdés. Kolozsvár, RMP kiad. 1946. 16.
11. Sztálin: Nemzeti kérdés és leninizmus. Kolozsvár, RKP kiad. 1949.
12. Crearea P. C. R. mai. 1921. Editura §tiintificá, Buc. 1971 80 de ani de la crearea
partidului istoric al clasei muncitoare din Románia. Buc. Ed. politicá, 1974.
13. A KRP II. kongresszusáról 1. M. C. Stánescu: Mi§carea muncitoreascá din Románia
in anii 1921—1924. Ed. politicá, 1971.
14. Socialismul, 1924. martié 12.
15. Documente din istoria Partidului Comunist Román. 1917—1922. Bucure§ti. Ed.
politicá, 1953.
16. Bolsevizmul, 1923. decembrie.
17. Dezrobirea, 1926. mai. 22.
18. M. C. Stánescu: Mi§carea muncitoreascá din Románia in anii 1924—1928. Buc.
Editura §tiintificá §i enciclopedicá, 1981.
19. Az első csoportba azok tartoztak, akiket a Komintern maga hívott meg: Imre Aladár, Fóris István (egyetlen jelenlévő KB-tag), Dumitru G'helerman, Dori Goldstein,
Gheorghe Popescu, Petre Mathais, Ion Heigel, Vasile Luca, Sipos Imre, Julián,
Stolearenco, Dumitru Chicu§, Grigore Marin, I. F. $imcov, Constantin S. Sirbu, Al.
Nicholschi. Akik nem bírtak szavazati joggal: I. Isaacovici Suslic, A. Rubinstein,
V. Holoscenko, Berger Aladár, Lucrefiu Pátrá§canu, Köblös Elek, Salamon Schein,
A. Dobrogeanu-Gherea, B. Smeral, Mihailov, Gorski, Rossen (utóbbi három a
Komintern részéről).
20. Documente... 73—76.
21. Inainte, 1929. martié 24.
22. Inainte, 1930. februarie, 9.
23. A KRP V. kongresszusáról: M. C. Stánescu—N. Popescu: P. C. R. §i congresele
Internationale a Ill-a. — Anale de istorie, 1975:5, 48—69; Bányai László: Congresul
al V-lea al P. C. R. §i lupta pentru crearea organizatiei national-revolutionar
maghiare conduse de partid. — Studii, 1956:6, 97—106.
24. Documente... 130—132; A Kommunisták Romániai Pártja V. kongresszusa, 200—
220.

25. Ionita, Gh. I.: Partidul Comunist Román §i masele populare (1934—1938). Bucure§ti.
Editura §tiintificá, 1971.
26. Bodea, Gheorghe: File din istoria Madosz-ului: Gazeta Falvak Népe §i mi§carea
cristalizatá in jurul ei. — A Székelykeresztúri Múzeum emlékkönyve. Csíkszereda,
1974. 269.; Activitatea opozitiei democratice din Patridul Maghiar in anii premergátori constituirii Madosz-lui. — Anale de istorie, 1974:2.
27. Kassai Munkás. 1935, augusztus 8.
28. Népakarat, 1933. június 19.
29. Documente...
30. Bányai László: Közös harcunk a Román Kommunista Párt zászlaja alatt. Művelődés, 1971:4, 23.
31. Documente . . . 309—311.
32. Gh. I. Ionita monográfiájából ismeretes az a hosszú lista, amely a törvénysértések
áldozatainak nevét tartalmazza: (35. p.) Ecaterina Arbore, Imre Aladár, Tudor
Diamandescu, Dávid Fabian, Alex. Dobrogeanu-Gherea, Köblös Elek, Marcel Pauker, Rozvány Jenő. Mások viszont a romániai vagy magyarországi börtönökben és
internálótáborokban lelték halálukat.
33. Az RKP KB ülésén, a párt főtitkára a pártnormák megsértéséért, a személyi kultusz kialakulásáért, a koncepciós perekért az akkori pártvezetést, Gheorghiu-Dejt,
a belügyminisztert és másokat tette felelőssé.

100

Erdély története I *
1. A KEZDETEKTŐL A MAGYAR HONFOGLALÁSIG
A csúcsára állított piramis messzebbre látszik ugyan, de nagyobb árnyékot vet. Ilyenképpen a történeti források gyarapodása néha árnyékot vet a
régmúlt alig-alig derengő valóságára. Zárt tájegység történetének megírásánál
ezzel a veszéllyel mindig számolnunk kell, tapasztalhatjuk ezt a nagy lélegzetű városi monográfiáknál vagy akár a tízkötetes Magyarország történetének
megírásánál is. Örömmel kell konstatálnom, hogy a tárgyalt kötetben végre
méltó terjedelmet kapott az általam ismertetendő rész. A szerzők igyekeztek
elkerülni azt az igen gyakran jelentkező veszélyt, mely a meglévő forrásanyag alapján szinte szükségszerű befelefordulást jelent. Szinte minden esetben kapcsolják a vázolt — sok esetben feltételezett — történeti eseményeket
a környező területekhez, s ez így helyes, hiszen a geográfiai határokat sem
tartották mindig tiszteletben a történelem folyamán, még kevésbé az újkori
térképek adatait. A tartalomjegyzék szerint a vázolt időszak két nagy fejezetre
oszlik, a valóságban azonban, mint ezt a belső tagolás is mutatja, a több
szerző egymással jól összekapcsolódó munkája lényegesen részletesebb felosztást jelent. Ezek közül természetesen egységesebb a népvándorlás korát
összefoglaló fejezet (271-től 896-ig), hiszen ez egy szerző munkája. Arányaiban kissé túlzottan hosszú a római uralom valamivel több mint másfél évszázadát taglaló rész, hiszen a sok évszázados történelmi színjátékban ez csupán egy epizódot vagy jobb esetben is egy rövidebb jelenetet képezett, nem
pedig felvonást, mely a dráma gerincét jelenthetné.
E sorok papírra vetésekor már tudjuk, hogy a szerzők a munkáért- akadémiai díjat kaptak, megérdemelten. A munka jelentős részét bonyolult körülmények között, a gyakran elengedhetetlenül szükséges autopszia hiányában
végezték.
Az Erdély őskora fejezet megírása talán az egyik legnehezebb feladat
volt, hiszen több ezer esztendő a kutatók számára is alig-alig áttekinthető
történetét kellett közérthető módon megfogalmazni úgy, hogy az elbírja a
szakkutatók kritikáját is. A fejezet egészében eleget tesz ezeknek az elvárásoknak, s nem törekszik olyan részletek bemutatására, melyek elvonhatják
a figyelmet a szélesebb horizontú összefüggésről. Az őskőkori fejezetnél minden történeti munkánál szükségszerű, hogy a nagyon gyér forrásanyag hiányában szélesebb körben általánosítsunk. Ezért talán szerencsésebb lett volna,
ha a tárgyalt terület első emberének megjelenését kapcsolatba hozza a vértesszőlősi lelettel és körével, miután a pár száz kilométer távolság háromszázötvenezer év távlatában nem jelenthet eltérést.
A szerző a középső, majd a késői paleolitikum leleteinek tagolásánál már
figyelmet fordít a szükséges általánosításra. A jégtakaró visszahúzódása utáni
* A főszerkesztő Köpeczi Béla. Az I. kötetet szerkesztette Makkai László és
Mócsy András. A régészeti részeket írta, sorrendben, Vékony Gábor (13—31.), Mócsy
András (32—45.), Tóth Endre (46—106.) és Bóna István (107—234.).
100

időszak különösen fontos egész Délkelet-Európa szempontjából. A korszakkal
foglalkozó két elmélet vitája még nem zárult le. Nem tudjuk ugyanis, hogy
hol maradtak meg azok az etnikai egységek, melyek alkalmasak voltak e termékeny félhold területén korábban lejátszódott újkőkori gazdasági forradalom vívmányainak átvételére. A hatodik évezredben ugyanis óriási kulturális
egység alakult ki, melynek határai a Balatontól a Pruthig, illetve Berettyóújfalu vonalától a Rodopéig nyúltak. A szerző is utal arra, hogy igen kevés
egységes színezetű epipaleolitikus leletet találunk, a sík vidéken pedig, ahol
az új gazdálkodás teret nyert, gyakorlatilag nincs nyoma az életnek a hatodik évezred előtt. Gábori M. feltételezi, hogy a jégtakaró olvadásával, illetve
a meleg, csapadékos időjárással összefüggően oly mérvű volt az elmocsarasodás, hogy a sík vidék gyakorlatilag lakhatatlan volt. A kérdés nincs megoldva, s valamilyen módon elkerülte a szerző figyelmét az a bácstoroki leletegyüttes, mely a Lepenski—Vir korszakhoz kapcsolható. Ezek a leletek jelenthetik ugyanis a korábban megkérdőjelezett alapnépesség hagyatékát, akiknek
nyelve a legújabb kutatások szerint az indoeurópai nyelvcsalád egy sajátos
ága lehetett. Itt utalok arra, hogy a szerző többször is idéz antropológiai adatokat, melyeknek néha történeti jelentőséget is tulajdonít. A magam részéről
ezeket az adatokat rendkívül óvatosan kezelném, szem előtt tartva a korszerű
antropológia újabb felismeréseit. Ebben a korszakban a különböző nagyraszszok jószerével mindenütt megtalálhatók, ahol csontleletet sikerül feltárni:
Könnyű persze a recenzornak véleménykülönbségét hangoztatnia, hiszen a
pro és kontra bizonyítékokat patikamérlegre téve sem tudunk sok esetben a
vitát eldöntő milligrammnyi érvet sem kimutatni. Így van ez a szövegben
sokszor megjelenő ide-oda vándorlások esetében is. Az újkőkorban, majd a
bronzkorban feltételezett vándorlásoknak sajnos sem a kiindulópontját, sem
a végpontját nem ismerjük a legtöbb esetben. Az újkőkori, majd bronzkori
törzsek etnotársadalmi struktúrájáról alig-alig esik szó, pedig tudjuk, hogy
mindkét időszakban nagy kulturális egységek töredék régióit és kultúráit vizsgáljuk. Itt kell megjegyeznem, hogy az őskori rész szöveget értelmező térképei nem sikerültek, a vonalkázós technika helyett sokkal egyértelműbb lett
volna a népvándorláskori résznél alkalmazott technika. így csak a szakember
tud nagy nehezen eligazodni az egymásra helyezett pókhálók labirintusában.
Visszatérve a szakmai részre, úgy vélem, hogy a Tiszától keletre eső részek
a történeti időszakig elvezető etnikai arculata az i. e. 14. századtól kezd számunkra is megfogható módon kialakulni. A Közép-Európát érintő történelmi
katasztrófa, az úgynevezett halomsíros vándorlás a Tiszánál megtorpant ugyan,
illetve más irányt vett, de a Tiszán túlra sodródott etnikai töredékek kiálakítanak egy hatalmas, Moldvától Várnáig és a Tiszáig terjedő etnikai egységet,
melyet Gáva—Holihrad kultúrának nevezünk. Ezt a nagy kulturális egységet
rétegzik felül azok a steppei népek, melyek az i. e. IX. századtól több hullámban szivárognak át a Kárpátok hágóin. A Hérodotosz által említett népeket az első évezred közepétől tudjuk azonosítani Erdélyben, a Tiszántúlon
és a Bánságban. A szerző és a recenzor között e korszak megítélésénél jelentős véleménykülönbség van, melynek taglalása talán az egész folyóiratot kitöltené. Elég, ha csak annyit említek, hogy nagy merészségnek tartom a Vekerzug csoport hordozóit alföldi dáknak nevezni, noha az elmélet kétségkívül
nagyon tetszetős. A Gáva kultúra leszármazottaiból a steppei népelemekből
ötvöződött össze az az alaplakosság, melyet a keita invázió jelentősen átformált, mondhatnánk uniformizált, s a közép-európai kultúrkörhöz kapcsolt.
100

Az őskori részt alfejezetként a dák királyság kora zárja le. A történeti
összefoglalás elsősorban a forrásokra támaszkodva készült, ez természetes is,
de talán szerencsésebb lett volna, ha a régészeti leletek is részletesebben jelzik
az ókor e különleges, a klasszikus világ peremén létrejött mikrohatalmának
hagyatékát. A kérdés annál is inkább lényeges, mert tudjuk, hogy a dák területen belül a leletek nem egységesek, s ez önmagában kétségessé teszi a belső
szervezet és a nyelv mindenkori egységét is. Nem csökkenti ez azonban a dák
arisztokrácia szervezőkészségének, gazdagságának, hatalmának jelentőségét, hiszen sikeresen szálltak szembe a római imperiummal több mint száz esztendeig.
A második század első évtizedében azután a római légiók „dákirtó" hadjáratai megpecsételték sorsukat, s csak kis töredékük maradhatott a Kárpátmedence északkeleti csücskében, a később említett szabad dákok. A 106. év
nyarán befejeződött harcok után, a vizsgált területre sokféle népelemet telepített a római adminisztráció. Az új provincia és a pannóniai limes közé
szarmata falvak százai ékelődtek. A források gyakran értesítenek a szarmaták
pannóniai betöréseiről, melyek szinte generációként követték egymást, nem
tudni miért, de Dacia-Provincia hegyei, mintha nem lettek volna olyannyira
csábítók az alföldi szarmatáknak, mint Pannónia dombvidéke. E barbár törzseknek mégis a római hadmérnökök gigantikus alkotása, a hatalmas csörszárokrendszer nyújtott ideig-óráig védelmet, a még félelmetesebb barbárok
ellen. A keletről meginduló germán invázió előbb a római provinciát söpörte
el, majd évszázad múltán magába olvasztotta az alföldi szarmatákat is. Időben
itt egy kicsit előreszaladtam, de csak azért, hogy hangsúlyozzam, a szarmaták
többet érdemeltek volna a római uralom taglalása mellett. 270 fordulópont a
terület történetében, hiszen a meg-megújuló támadások nyomán jól átgondolt
katonapolitikai döntésként a római légiók tervszerűen kiürítik Dacia-Provinciát, úgyhogy ott szinte etnikai vákuum keletkezik. A tanulmányoknak talán
legizgalmasabb fejezete az, amelyik részletesen taglalja a provincia lakosainak
sorsát a kiürítés után. Régészeti és epigráfiai érvek tömegével bizonyítja,
hogy szó sem lehet nagy létszámú romanizált lakosság helyben maradásáról.
Ez érvek nyomán egyszeriben semmivé foszlik az a „történelmi protézis",
mely Európa újkori története során különböző területeken újra és újra felbukkan, tárgyi anyag és források hiányában nagyobb autochton etnikai egységek titokzatos továbbélését feltételezve. Olyasféle feltételezés ez, mint amikor a gyermek sokféle festéket összeöntve azt hiszi, hogy ecsetje nyomán szivárványszínű lesz a papír, s nem hiszi el, ha magyarázzák is neki, a sokszínű
alapanyagok keveredéséből a szürke különböző árnyalatait tudja kihozni.
A hunok rövid ideig tartó uralmának jelentőségét a hozzájuk kapcsolódó legendafüzér eltúlozza. Igazi jelentőségük abban áll, hogy a keleti és dunai
germánokat az agyaglábakon álló római kolosszusra zúdították, mely nem
tudott ellenállni a barbárok támadásainak. Elsődlegesen Nyugat-Európa képét
változtatta meg a Kárpát-medencéig eljutó hun királyok hatalma. Erdély évszázadokra gót, majd gepida uralom alá kerül. E fejezetek szerzője a germán
régészeti anyag és előtörténet egyik legjobb, ha nem a legjobb ismerője Európában. így azután tollából páratlan színes, rengeteg újat hozó, részleteiben
is figyelemre méltó összefoglalás született. Stílusa eltér a korábbi két nagy
fejezetétől, s a szakemberek számára sokatmondóan rengeteg régészeti lelőhely
adatát sorolja fel, melyek mindegyike egy-egy fontos forrás és súlyos érv
mondanivalójának alátámasztásához. E fejezetet korábban megjelent germánokkal foglalkozó tanulmányai csúcsának érezzük. Külön érdekesség a nagy
100

erdélyi aranyleletek (Szilágysomlyó, Apahida) hovatartozásának körülhatárolása. E fejezethez tartoznak, mint azt már említettem, a nagy gonddal megtervezett elterjedési és típustérképek, melyek egyértelműen támasztják alá a
szerző mondanivalóját. A Kárpát-medencében a germánok uralmának Baján
kagán avar lovasai vetettek véget. Közbevetőleg meg kell jegyeznem, nagyon
fontos az a feltételezés, mely a Kárpátok vonalának elerdősödését taglalja.
A környezet ily mérvű megváltozásával a kutatás tudomásom szerint a korábbiakban nem számolt, vagy jelentőségét nem értékelte helyesen.
Az avarokkal együtt, pontosabban bevonulásukat évtizedekkel követve,
jelentek meg az első szláv közösségek is, Erdély területén ugyanúgy, mint az
avar birodalom más peremvidékén. A kötet külön értéke a szláv emlékanyag
összefoglalása és elkülönítése, a szláv vezetőréteg halmos temetkezéseinek vizsgálata. A VIII. század utolsó évtizedében az avarok uralmát belháborúk gyengítették, majd a kivérzett lakosság nem tudott ellenállni a frank támadásnak.
A Duna a frank birodalom határfolyója lett. Tudjuk, hogy jelentős avar töredékeket telepítettek le a Dunántúlon. 804-ben aztán Krum bolgár kán seregei véget vetnek a tiszántúli avar uralomnak is, Belgrád, Csongrád, Nógrád
talán a IX. századi bolgár érdekszféra határ várait jelentik. A hódítás célja
azonban minden bizonnyal az erdélyi réz, arany és só volt. E három ásvány
a történelem egész folyamán meghatározta Erdély jelentőségét. Már az új kőkorban mezopotámiai kereskedelmi kapcsolatok utalnak a terület fontosságára, s ez történelme során mindvégig nyomon követhető. Visszatérve a bolgár hódításokra, a honfoglalást megelőző korszak a bolgár uralom időszaka, a
bolgár hódítás azonban nem jelentette az avar népesség kiirtását. A IX. század régészeti térképén még nem tudjuk egyértelműen kimutatni a továbbélő
avarság emlékanyagát, de a lelőhelyeket jelző pontok egyre sűrűsödnek.
Mindez ma már nem elméleti kérdés, hanem a kutatás intenzitásának és a
leletek minociózus feldolgozásának kérdése.
A régészeti részt a magyar honfoglalás kora zárja le. Külön részben foglalkozik az írott forrásokkal, illetve a magyar köztörténetből jól ismert folyamattal. Részletesebben kitér Anonymus Gestájára, mely nyomán számos
legenda és történeti félreértés született. A tanulmányban nem volt rá lehetőség és szükség sem, hogy a Gestával foglalkozó könyvtárnyi irodalmat részletesen elemezze, összefoglaló véleménye azonban reális és elfogadható. Ugyanilyen fontos megállapítása, mellyel a honfoglalás kori, illetve X. századi magyarság régészeti anyagát vizsgálja, végre felismerve azt a tényt, hogy nem
csak a keleti fegyverzettel és ékszerekkel eltemetett egyének lehettek magyarok, hanem a X. századi magyarság hagyatékához kell számolni mindazt a
vásárolt vagy zsákmányolt fegyvert és ékszert is, melyek emberöltők során
kerültek a föld alá. A régészeti leletek alapján bebizonyítja, hogy Erdély különböző pontjain a IX—X. század fordulójától kezdve egyszerre kezdődik el
a honfoglalók különböző rétegeinek megtelepülése. Fontos megfigyelései kapcsolódnak a magyarok által megerősített hatalmas földvárakhoz, melyek a
területet minden irányból védték a természetes átjárók mentén. Részletesen
elemzi az erdélyi kora Árpád-kori telepeket, falvakat, temetőket. A szerző
anyagismerete a legapróbb részletekig kiterjedően rendkívül elmélyült, szinte
egyedülálló.
E rövid összefoglalás keretében nem nyílhatott módom elmélyültebb elemzésre. Mindenképpen azt kell mondanom, hogy az Erdély története régészeti
része forrásmunkának tekinthető, melynek legtöbb megállapítása megalapo100

zott, és jó támpontot nyújt a további kutatásokhoz, kisebb része vitára serkentő, de mindenképpen előremutató. Ügy látszik, a szerkesztők bizonyos kérdéseket többszörösen hangsúlyozni kívántak, ezért kezdődik a következő nagy
fejezet „Erdély a középkori magyar királyságban (896—1526), Erdély honfoglalás kori őslakói, Anonymus az erdélyi magyar honfoglalásról". Repetitió est
mater studiorum.)
TROGMAYER OTTÓ
2. A HONFOGLALÁSTÓL 1606-IG
896-ot követően Erdély sorsa elválaszthatatlanul összefonódott a magyarság, illetve a középkori Magyar Királyság történetével. A régió egyes részei
már a honfoglalás idejében magyar fennhatóság alá kerültek, a keresztény
monarchia kialakulásával és megszilárdulásával pedig az egész Erdőntúli vidék a magyar állam integráns részévé vált. 1526-ban, az önálló államiság feldarabolódásával Erdély történetében is fordulópont következett be, így teljes
mértékben jogosnak kell tartanunk a kötet tagolását, melynek értelmében a
középkori magyar fejezet két végpontját a honfoglalás és a mohácsi csata
jelenti. Fontosnak tartjuk, hogy Magyarország és Erdély középkori egysége a
korszakolás révén is aláhúzassék, hiszen a transzszilvanizmus egyik régi (és
időről időre ma is felbukkanó) tétele a speciális fejlődés túlhangsúlyozásával
kívánta ezt az egységet megkérdőjelezni.
A több mint hat évszázadot felölelő korrajz megírása komoly próbatételt
jelent a kutató számára, hiszen az ismert nehézségeken (a korai időszakok vonatkozásában fennálló nagyfokú forrásszegénység, a sajátos jelenségek gyökereinek tisztázatlansága, a magyar és román történetírást elválasztó óriási
szakadék) túlmenően fokozottan jelentkezik az elmúlt évtizedek maradandó
tudományos eredményeinek használatával kapcsolatos követelmény is, mivel
e tárgykörből hosszú ideje nem jelent meg önálló monográfia. A nem könnyű
feladat megoldására Makkai László vállalkozott, aki negyvenévi kitérő és szünet után tért vissza a témához. Kiindulási pontját Erdély honfoglalás kori etnikai viszonyainak a felvázolása jelenti. Mivel áz okleveles anyag szinte semmilyen felvilágosítást nem tud nyújtani ebben a kérdésben, ezért a szokottnál
is fontosabb szerep hárul az elbeszélő és egyéb forrásanyagra. A krónikák
szűkszavúsága miatt az első csoportot csak Anonymus sokat elemzett és
vitatott gestája képviseli, amelyről közismert, hogy többek között blak (vlach,
vagyis újlatin, román) népességet is szerepeltet a honfoglalók ellenfeleiként.
Makkai László a magyar történetírás korábbi és újabb eredményeire támaszkodva fejti ki, hogy a Névtelen szerző saját korának (a XIII. század elejének) viszonyait vetíti vissza a honfoglalás korába, vaskos anakronizmusokat
elkövetve eközben. Így például kunokat emleget a honfoglalás idejében, akik
pedig csak a XI. században jelentek meg Európában, vagy mechanikusan viszszavetíti az 1185-ben keletkezett bolgár—román cárságot több évszázaddal
korábbra. A szerzővel ellentétben azonban nem tartjuk valószínűnek, hogy
Anonymus az orosz évkönyvek nyomán helyezte volna a vlachökat a Kárpát-medencébe, egyrészt mert semmilyen bizonyítékunk sincs erre vonatkozóan, másrészt pedig Nyesztornál a „voloh" kifejezés a keleti frankokra vonatkozik (akik a IX. század legvégéig tartották fennhatóságuk alatt a Dunántúlt), nem pedig a románokra. Sokkal valószerűbbnek tűnik az a feltételezés,
100

miszerint P. mesternek tudomása volt arról, hogy Dél-Erdélyben csekély számú
blak népesség él (a románok beköltözése a XII. század második felében kezdődött meg), és ebből az ismeretből kiindulva támasztott mesebeli ellenfeleket
a honfoglalóknak. Az elbeszélő források alapján tehát nem lehet autochton
román népesség jelenlétét bizonyítani Erdélyben a XII. század előtt, s a víznevek elemzése is megerősíti „a régészeti leleteknek azt a tanúságát, hogy a
10. század folyamán Erdélyben megtelepült magyarok mindenütt szlávokat,
délkeleten, a Küküllők és az Olt vidékén pedig még egy török nyelvet beszélő
néptöredéket is találtak" (251.).
Erdélyben tehát jórészt szlávok laktak a magyarok betelepedése előtt, akiket részben ők, részben pedig a jóval később érkező szászok, illetve románok
olvasztottak maguk közé. E korai szláv társadalom vizsgálata után tér rá
Makkai László a honfoglalás utáni események vázolására. Megítélése szerint „a
honfoglalásnak már első nemzedékében a Mezőséget a Nagy-Szamos és a Maros
között magyar nemzetségek szállták meg, s ebben a megszállásban a Zsombor és
Agmánd nemzetségek vezető szerepet játszottak" (267.). Anonymus szövegéből
kiindulva a szerző úgy véli, hogy a Zsombor nem tagjai viselték a magyar
törzsszövetségben a gyula tisztséget, ami tudvalevőleg a legfőbb hadvezér
funkciójának felelt meg. Ebből a konstrukcióból csak annyit tudunk elfogadni, hogy a honfoglalást követően Erdély egy része valóban magyar fennhatóság alá került, illetve, hogy a X. század közepén a „gyulák" törzse Erdélyben helyezkedett el. Ami viszont a honfoglaló nemzetségek meghatározását és
a Zsombor nemnek a gyulákkal való azonosítását illeti, azt nem tudjuk magunkévá tenni, mivel az elképzelés alátámasztására felhozott érvek számos
kívánnivalót hagynak maguk után. Eleve önellentmondásnak tűnik, hogy a
szerző, aki korábban maga állapította meg, hogy Anonymust nem lehet felhasználni a honfoglalás kori állapotok rekonstruálására, most mégis a Névtelenhez fordul segítségért, úgy azonban, hogy célja elérése érdekében kénytelen különböző változtatásokat végrehajtani a szövegen. Elfogadja például
Anonymustól Tétény honfoglalás kori nemzetségős voltát, de a családfán már
„javítást" kell eszközölnie és feltennie, hogy a gestaíró „Zombor gyula" helyett tévesen emleget Zombor és Gyula testvérpárt. Ugyanígy ellentmond a
koncepciónak, hogy Anonymusnál Tétény (Tuhutum) „Horka apja"-ként szerepel, ami viszont a gyulánál alacsonyabb rangú törzsszövetségi funkciót jelentett. Az ellentmondás feloldására úgy történik kísérlet, hogy Makkai „rangemelést" feltételez, amely Kurszán halála után játszódott volna le. A probléma az, hogy olyan hipotézis kerül felmelegítésre (a honfoglaláskor Kurszán
volt a főfejedelem, Árpád pedig a gyula), amelyet az utóbbi évek kutatásai
meggyőzően cáfoltak, másrészt pedig egyéb analógiák mellett Bíborbanszületett Konstantin császár művéből is tudjuk, hogy a tisztségek nemzetségeken
belül öröklődtek, aminek viszont ellentmondanak az ilyesféle „rangemelések"ről szóló elképzelések. Tagadhatatlan, hogy Anonymus felhasznál bizonyos
mondákat, családi hagyományokat gestája megalkotásakor, épp ilyen bizonyos
azonban az is, hogy ezeket meglehetős önkénnyel alkalmazta, és a mai értelemben vett történeti hűségre meg sem kísérelt (nem is kísérelhetett meg)
törekedni. Ily módon szinte szétválaszthatatlanul összefonódnak nála a valóság egyes elemei a mesés, kitalált motívumokkal. A már idézett kun példán
kívül ezt bizonyítja egyebek mellett az általa összeállított vezérnévsor, amelyet már régóta nem tekintenek hitelesnek a kutatók vagy a honfoglalás
útvonaláról megrajzolt kép, ami ellentmond a más forrásokból rekonstruál100

ható útiránynak. Anonymus alapján tehát meglehetősen kétes értékű eredményekre lehet csak jutni, de nem kevésbé ingatagok az egyéb területekről
felhozott bizonyítékok sem. Erdélyben, ahol a XIII. század előttről alig van
oklevelünk, nemigen lehet a birtoklástörténet alapján egyes nemzetségek őshonos vagy későbbi jövevény voltát igazolni, főleg nem a X—XI. század vonatkozásában. Éppen ilyen szerencsétlen dolog a Zsombor nem oroszlános
címeréről arra következtetni, hogy honfoglaló „törzsfői" nemzetségről van
szó, hiszen a bomló törzsi-nemzetségi társadalom és a jóval később feltűnő
feudális genusok közé nem lehet egyenlőségjelet tenni, másrészt pedig a címereken feltűnő ábrázolások sokkal inkább a divat kérdései voltak, mintsem az
ősi „úri" nemzetséghez való tartozás emlékei. A helynevekre való támaszkodás (legalábbis a szerző által követett módon) pedig azért nem vezethet sikerre, mert a helynévtan természeténél fogva nem lehet alkalmas politikatörténeti események rekonstruálására, másrészt pedig a kellő kritika híján kezelt
helynevek segítségével szinte mindent és mindennek az ellenkezőjét be lehet
bizonyítani. Mindezek illusztrálására csak egy példát szeretnénk hozni: a kötet 277. oldalán Makkai László arról ír, hogy „a 10. század közepén uralkodó
Árpád-házi nagyfejedelem, Fájsz nevét máig viseli egy Küküllő menti falu,
amelyet alighanem Bogát gyula (egyik?) lányának kezével, s bizonyára egy
közel eső sóbányával együtt kapott az előkelő vő erdélyi szálláshelyül". Ezen
az alapon azonban azt kellene feltételeznünk, hogy Fájsz fejedelemnek legalább hat-nyolc felesége volt az ország különböző vidékeiről, sőt az egyiknek
horvátnak kellett lennie, legalábbis a Zágráb melletti Fájsz helynév tanúbizonysága szerint!
A X. századi események taglalásánál sokkal színvonalasabbra sikerültek a
székelyek, szászok és románok betelepedéséről szóló fejezetek. A soketnikumú
Erdély kialakulásának kezdetei izgalmas témakört jelentenek, főleg ami a magyar olvasókhoz legközelebb álló székelyeket illeti. Makkai László korrekt
összefoglalásban ad számot a székely eredet kérdés máig meg nem oldott problémaköréről, ő maga pedig úgy foglal állást, hogy „valamely, a magyarsághoz
csatlakozott, törökös nomád lovas vezető réteggel bíró törzset kell látnunk
bennük" (291.). Az Erdélybe való költözés szintén vitatott dátumát a XI. századba helyezi, kiindulópontját pedig — a kutatók többségével összhangban
— Biharba teszi. Pontos képet kapunk a korai székely társadalomról is,
ami azért fontos, mert csak ez alapján válik lehetővé annak a szerepnek a
megértése, amelyet ez az archaikus népcsoport játszott Erdély életében évszázadokon keresztül. Hasonlóképpen jó összefoglalást nyújt a szász betelepedésről és az etnikai önkormányzat kialakulásáról, valamint a német lovagrend
rövid szerepléséről. Korrekt és mértéktartó a románság beköltözését és fokozatos térnyerését tárgyaló fejezet is, anélkül, hogy a dákoromán kontinuitás
vitájába bocsátkozna a szerző, mégis félreérthetetlenül jelezve, hogy az elméletnek semmiféle tudományos alapja nincs, mivel a magyarországi és a szomszédos területek történeti forrásai egyértelműen kizárják egy XII. századnál
korábbi betelepedés lehetőségét. Kunországról és a Szörényi bánságról szólva
pedig Erdély történetének kevésbé ismert összefüggéseivel ismerkedhetünk meg.
A középkori fejezet második nagyobb egységét a tatárjárás és a mohácsi csata közötti időszak történetének a tárgyalása jelenti. Az Erdélyt is
keményen sújtó mongol veszedelem következményei közül is kiemelkedik fontosságát tekintve a központi hatalom eleinte lassúbb, majd egyre gyorsabb
hanyatlása, az oligarchia térnyerése, vagyis a tartományúri rendszer kiálaku100

lása. Sajnálatos, hogy Makkai László e nagy horderejű kérdésről csak meglehetősen halvány képet rajzol, és szinte teljesen figyelmen kívül hagyja az utóbbi
évtizedek kutatási eredményeit. Véleménye szerint „a magánbirtok térhódítását a 13. század második felének politikai eseményei mozdították elő" (318.),
valamivel később pedig úgy vélekedik, hogy „mikor V. István kétévi uralkodása után hirtelen meghalt, fiának, IV. Lászlónak kiskorúságát kihasználva, a nagybirtokos családok, részben birtokaikról toborzott fegyvereseikre
támaszkodva, részben a kormányzásukra bízott ispánságokat magánbirtokukként kezelve, valóságos tartományurakká nőtték ki magukat" (319.). Az oligarchia előretörésének és a tartományúri rendszer kialakulásának azonban
nem a politikai események zavarossága, sem pedig Kun László kiskorúsága
volt legfőbb oka, hanem az évszázadok óta tartó birtokkoncentrációs folyamat,
valamint a királyi birtokok II. András óta megfigyelhető nagyarányú eladományozása, amit IV. Béla restaurációs kísérletei sem tudtak megakadályozni.
Ehhez járult még a magánfamiliárisi rendszer kialakulása és az uralkodói
jogok gyakorlása. A dinasztikus belharcok ugyan siettették a központi hatalom gyengülését, de a IV. László alatti zavaros állapotok nem okai, hanem következményei voltak a feudális széttagolódás felerősödésének. Az elméleti
alapvetés hiányosságainál is szemetszúróbb azonban az erdélyi állapotok túlzottan is sommás elintézése. Kán László tartományuraságával kapcsolatosan
szükséges lenne rámutatni arra, hogy itt nem az erdélyi vajdaság különkormányzati rendszere volt az oka a tartományúri hatalom kiépítésének, hiszen
a nagyhatalmú úr részállama túlnyúlt Erdély határain, hanem éppen fordítva: az óriásira nőtt nagybirtok tette lehetővé az oligarcha számára, hogy
hosszú éveken keresztül birtokolja a vajdai címet. Annál is inkább hiányoljuk
az ilyen irányú elemzést, mert a román történetírásban lábra kapott vélemény szerint Kán László tartományúri hatalma nem más, mint az őslakos
románság szeparatista törekvéseinek a megnyilvánulása. További fájdalmas
hiányosságok is szembetűnnek azonban a kötet olvasásakor: a társadalomfejlődés területénél maradva, eléggé egysíkú és rövid elemzést kapunk csak a
legfontosabb folyamatokról, mint például a jogilag egységes jobbágyság, a
köznemesség kialakulása vagy a rendiség megjelenése és mibenléte (ez utóbbi
esetében jobbára csak a speciális vonások kerülnek megemlítésre). Elmarad a
kelet-európai útra való rákanyarodás és következményeinek a felvázolása is,
ami azonban a legbántóbb, az a politikai események szűkszavú és meglehetősen elnagyolt ábrázolása. Annál is inkább sajnálatos ez, mert több évtizedes
hiányt pótló, régen várt munkáról van szó, ahol bőven lett volna alkalom az
ilyen irányú új kutatási eredmények bemutatására.
Megint csak jó színvonalúra sikerültek a székely, szász és román fejlődést ábrázoló fejezetek, a művelődéstörténeti részt pedig egyértelműen a Makkai László által írt egység legsikerültebb, legtartalmasabb fejezetének tartjuk,
amely olvasmányosan ismerteti minden etnikum kulturális hagyatékát, és
sokban segíti erdély szellemi arculatának a megismerését.
A kötet utolsó nagy tematikai egysége Az erdélyi fejedelemség első korszaka (1526—1606) címet viseli és a mohácsi vésztől a Bocskai-felkelés győzelméig tartó időszak fejlődését és eseményeit dolgozza fel. Szerzője Barta
Gábor, aki több kötete révén is ismerős lehet a korszak iránt érdeklődő olvasó számára. Úgy véljük, hogy az általa írt rész egyenletes színvonalon, az új
kutatási eredményeket is felhasználva tájékoztat az erdélyi fejedelemség kialakulásáról és arról a folyamatról, amely a középkori Magyarország felbom100

lásától a magyar államiság — jóllehet összeszűkült keretek között való — újjászületéséig és megszilárdulásáig tart. A szerkezeti arányok lényegében összhangban vannak a kötet jellegével, csak a tizenöt éves háború eseményeinek
az elbeszélését érezzük némileg rövidnek. Egyébként az elvárásoknak megfelelő, olvasmányosan megírt fejezetnek tartjuk Barta Gábor munkáját.
összegzésképpen annyit mondhatunk az Erdély története első kötetének
második feléről, hogy a helyenként óhatatlanul érzékelhető egyenetlenségek és
vitára serkentő megállapítások ellenére korrekt hangvételű, gyakran igen jó
színvonalú, régóta esedékes munkát kaptak kézbe az olvasók.
KORDÉ ZOLTÁN

Erdély története I I *
1606-TÓL 1830-IG
„Ebben az országban — mily fájdalom — azt lehet látni, hogy a férfiak
a vetéshez a földet kapával lazítják fel és a már bevetett területet feleségüket
befogva boronálják el" — panaszolta Rákóczi Zsigmond, Erdély frissen
megválasztott fejedelme 1607. április 19-i levelében Habsburg Mátyás - főhercegnek (1608—1619 között II. Mátyás néven magyar király). Egy későbbi
fejedelem, Kemény János, század közepén keletkezett önéletírása pedig azt
tanúsítja, hogy az ekkor elszenvedett pusztítás örökségét a vidék még évtizedekig nyögte: „nyoma máig is keservesen látszik az sok puszta faluhelyek,
templomok, kéményekből, m e r t . . . Erdélyben Székely Mózessel török, tatár,
Mihály vajdával oláh, lengyel, Bastával német, vallón hadak egyszersmind
(egy időben) benn voltak".
Két évszázaddal később az utazó a hétköznapok nyugalmával találkozhat.
Az 1821-ben erdélyi körutazásra induló Széchenyi István gróf tapasztalatai
meglehetősen vegyesek: kedvező benyomásait disszonáns jelenségek — elmaradott környezet, kicsinyes emberek — rontják le. De ő, aki előbb látta Európa
sok távoli országát, mint a „két haza" keletebbi párját, már a táj szépségére,
s az ott lakók jellemére is tud figyelmet fordítani. „Erdélyt azon országok
közül, ahol jártam, nem hasonlíthatom össze mással, mint Szicíliával... — írja
Naplójában. — Mindazokon, akiket Erdélyben megismertem, megfigyeltem,
hogy az első pillanatra szívesen barátkozik velük az ember, mivel vendégszeretők . . . Jó, barátságos fogadtatást, spanyol eredetű lovakat — rossz borokat, rossz ételeket és fagylaltot találni majd minden erdélyi gavallérnál, s
amit viselkedésükben a legvonzóbbnak találok, hogy az étel kínálgatásával s
a marasztalással nincsenek a vendég terhére."
A „Basta szekere", valamint a Széchenyi által megcsodált spanyol mének
és főúri fagylaltok közé eső két és negyed századot öleli fel az „Erdély története" II. kötete. Az időhatárok akár optimista szándékot is sugallhatnának: a
szerzők igazolását, hogy a 17. század elején végső pusztulásra jutott kis ország
bő kétszáz év múlva viszonylagos jólétben fogadhatta a látogatót. Erdély
talpraállásának bemutatására azonban nem lett volna szükség ilyen tág keretekre: Habsburg-uralom alá jutása több mint száz évvel korábban biztosí* Szerkesztette Makkai László, Szász Zoltán.
Í07

totta belső békéjét és nyugalmát, mint ahová a II. kötet befejezése esik.
Ugyanakkor a szerzők sem állítják, hogy ez a békesség értékében felért volna
az ugyancsak ebben az időszakban elvesztett önálló államiság előnyeivel. Az
„Erdély története" szerkezete egyértelműen jelzi, hogy az egyes kötetek korszakhatárainak kijelölését nem annyira a történelmi folyamatok, az események fontossága határozta meg, mint a terjedelmi arányok. Nemcsak az egyes
fejezetek számozása folyamatos a három kötetben, de a lapszámozás is. (A második kötet a 617. laptól az 1185-ig tart.) E kényszer szülte tagolás kevéssé
szerencsés következménye viszont az, hogy az 1606-i határ éppen derékba
töri az önálló fejedelemség másfél évszázados történetét, míg 1830 a reformkor
kezdetén jelez egyfajta bizonytalan elhatárolást.
A korszakolásnál aligha jelenthetett egyszerűbb kérdést a szerzők és szerkesztők számára a munka célkitűzésének meghatározása. Egy nyilatkozat szerint úgy akartak tudományos igényű összefoglalást közreadni, hogy az ugyanakkor olvasmányos is legyen: egyidejűleg népszerűsítse a tudomány eredményeit. A szokatlan vállalást a második kötet általában véve kielégíti. Ha akad
is benne néhány (főleg gazdaság- és társadalomtörténeti vonatkozású) fejtegetés, amelyet a nem szakember olvasó alighanem olvasatlanul fog átlapozni,
ez nem jelenti azt, hogy a politikatörténeti részeken kívül ne lennének benne
olyan szemléletes körképek — műveltségről és művészetről, életmódról és viseletről — amelyek érdekességben vetekednek a legizgalmasabb események
fordulataival. A tényeket eddig is ismerő olvasó ugyanakkor az okozati összefüggések feltárásában talál új eredményeket, új változatokat. Péter Katalin
— a kötet első harmadának szerzője — például nem kerülheti el, hogy — az
utóbbi évek nagy port felvert feltételezései után — alaposabban ki ne térjen
a két Gábor fejedelem (Báthori és Bethlen) összehasonlítására. Bár a monográfia nem adhat teret a részletkérdések vitájának, bizonyítékaival mégis a
két fejedelem szögesen ellentétes, s ezáltal elhamarkodott megítélésére is
lehetőséget adó pályafutását igazolja: míg Báthori Gábor hatalomra jutása
után egy ideig mind alattvalói, mind országa számára kedvező politikát folytatott, addig Bethlent — ha Báthorihoz hasonlóan neki is csak öt év uralkodás jutott volna — ma történelmünk legnépszerűtlenebb alakjai között tartanánk számon. A szerző cáfolja, hogy az erdélyiek szabados életmódja — mulatozásai, a főemberek feleségének elcsábítása — miatt fordultak volna szembe
Báthorival: az erkölcsi vádakkal politikájának hibáit leplezték. Bár a korábbi
népszerűtlenségét feledtetni tudó Bethlen eszközei sem mindig szimpatikusak,
személyében „a cél nélkül hatalmaskodó helyét a hatalom tudatos építője foglalta el".
A kötet második szerzője, Várkonyi Ágnes az önálló fejedelemség utolsó
fél évszázadáról (1660—1711) ír, gondolatmenetében a központi helyet mégis
az erdélyi államiság fenntartására, a török kiűzése utánra való átmentésére
irányuló kísérleteknek szenteli. Széles nemzetközi körkép tárul elénk, amelyben „ . . . pamfletek hangos érvei irányítják a kis fejedelemségre Európa figyelmét", de amelyben a diplomácia bonyodalmai végül meghiúsítják az önállóság
megőrzését. Sem a törökkel szövetkező Thököly, sem az európai garanciát
kereső II. Rákóczi Ferenc reményei nem válnak be. A Habsburg-monarchia
részévé váló Erdély sorsát Bécsből irányítják, az 1711—1830 közötti időszakot
feldolgozó Trócsányi Zsolt számára a fontos döntések helyett a végrehajtás, a
berendezkedés nem túl hálás ismertetése marad. A görögkeleti vallású románságnak a katolikusokkal való unióra ösztönzése, a határőrség szervezése körüli
100

bonyodalmak, a Madéfalván gyülekező székelyekkel való véres leszámolás
okainak nyomon követése azonban e részekben is érdekes olvasmányt kínálnak.
Egy rövid ismertetés keretébe természetesen nem férhet bele a közel hatszáz lap terjedelmű munka minden érdekességének felsorolása. De még a
vázlatos áttekintésből sem hiányozhat Péter Katalin találó jellemzéseinek dicsérete, amelyekből Bethlen Gábort, I. és II. Rákóczi Györgyöt emberközelből
ismerhetjük meg. És bár a mindennapi élet, a hétköznapok kutatása ma fontos
része a történeti feltárásnak, csak női szem lehetett képes a népi életmód
vagy a „színes népi öltözködés" jellemvonásainak olyan részletekbe menő felismerésére, és női kéz olyan érzékletes bemutatására, mint amilyennel Péter
Katalin munkájában találkozhatunk. Hasonlóan alapos ebből a szempontból
Várkonyi Ágnes fejezete is. A nagypolitika terén nála Apafi fejedelem kevésbé
csillogó tevékenységének gondos bemutatását értékelhetjük. A fejedelemség
önállóságáért küzdő Thököly és II. Rákóczi Ferenc harcainak kimenetele közismert, a szerző mégis úgy tudja bemutatni a részleteket, hogy az olvasóban
minduntalan ott kísért a feltételezés: milyen kevésen múlt, hogy a fejlemények nem' alakulhattak kedvezőbben Erdély jövőjére. Trócsányi Zsolt korszakára ebből a reményből már semmi sem marad. De találunk más figyelmeztető jelet: a Habsburg birodalomba való betagolódás szükségessé tette, hogy
a fejedelemség eredményeit újra európai mércével mérjék. A függetlenség
alatt elért politikai sikerek által elleplezett elmaradottság felszámolására türelmes építőmunka vált szükségessé. A koncepciózus politikusokat szerényebb
befolyású, de széles látókörű tudósok, írók, művészek váltják fel: nekik kell
a felvilágosodás szellemét közvetíteni, s ösztönözni alkalmazására.
Az önálló fejedelemség, majd a Habsburg-uralom kora így eleve eltérő
értékelést kíván. Ezért sem kifogásolhatjuk, hogy a szerzők fejezeteikben
eltérő szerkezeti felépítést alkalmaznak. Míg Péter Katalin és Várkonyi Ágnes
a politikai történelem ismertetésével kezdik a rájuk bízott időszak tárgyalását, hogy majd onnan haladjanak a háttér felé, addig Trócsányi Zsolt a gazdasági-társadalmi viszonyokat ismerteti előbb, s csak ezután az eseményeket.
Az eltérő módszernek mégis van egy nem szerencsés következménye. A korszak történetében kevésbé járatos olvasó így ugyanis anélkül ismerkedik meg
a 17. század első felének küzdelmeivel, hogy tudná, milyen legyengült állapontban kényszerült rá Erdély az élethalálharcra. Csak a fejezet végén derülhet ki, hogy Báthori Gábor mennyire túlbecsülte erőforrásait, vagy hogy
Bethlennek is engedékenyebbnek kellett lennie a törökökkel szemben, mintha
ereje teljében lévő országot vett volna kormánypálcája alá. A Habsburg-tartománnyá süllyedt fejedelemség története ugyanakkor Trócsányi Zsolt elrendezésében kissé elszürkül. Az olvasó sokáig úgy vélheti, hogy nem is voltak
kiemelkedő alakjai vagy olyan fordulópontjai, amelyeket érdemes lenne megemlíteni. Csak a II. József-féle politika, majd a 18. század végének reformmozgalma kap részletesebb ismertetést, hogy a századfordulót követő harminc
év újra igen rövidre fogott áttekintésben részesüljön.
A szerkezet következetlenségével ellentétben kritikusabban kell értékelnünk
a kötet tartalmi aránytévesztéseit. A kétségtelenül jó szándékú, a negyedszázados békét jól kihasználó Apafi Mihályt Várkonyi Ágnes jellemzése alapján
szinte Bethlen Gábor-formátumú fejedelemnek vélhetnénk, akinek minden
lépését a tudatosság mozgatta. A hanyatló fejedelemség előtt álló lehetőségek
ismertetése során ugyancsak Várkonyi Ágnes állítja be többször is úgy a
helyzetet, mintha az elszenvedett kudarcot valamely szereplő elkésett helyzet100

felismerése vagy lépése okozta volna. A Habsburg-ellenes mozgalmak reménykedései közben is elhalványul a kedvezőtlenebb alternatívák szükségszerűsége.
A rendkívül alapos körképekből pedig mintha mégis kimaradt volna valami: a közvélemény, a köztudat ismertetése. A 17. század végére felvirágzó
„transzszilvanizmus" ugyanis nemcsak a Rákóczi-szabadságharctól való idegenkedést hintette el, de az anyaországgal való egyesülést sem pártolta.
Erdély történetének neuralgikus pontja — amint ezt a kiadvány megjelenését követő román reagálások is megerősítik — úgy látszik, a lakosság
nemzetiségi összetételének, illetve az egyes nemzetiségek szerepének értékelése
marad. A II. kötet a politikában vezető szerepet játszó magyarok és szászok
mellett nem feledkezik meg a románokról. A szerzők a külpolitikában mindig
nagy súlyt fektetnek a két szomszédos román fejedelemséghez fűződő kapcsolatok alakulására, a belső viszonyok ábrázolásában külön alfejezetek szólnak a
politikai életben súlytalanabb de számarányában jelentős románságról. A múlt
román alakjai mindig eredeti névalakjukkal, s nem megmagyarított formával
szerepelnek. A reális megközelítés persze megköveteli a sematikus képek cáfolatát. Trócsányi Zsolt tagadja, hogy a tartomány parasztságában a románok
aránya magasabb lett volna, mint az összlakosságban elfoglalt helyük (1017.
lap). Igaz, a román parasztság — kevés számú szabad elemtől eltekintve —
zömében jobbágy, a „magyar földesúr—román jobbágy" szembeállítása mégsem tekinthető tendenciamentesnek.
A szokottnál differenciáltabban ábrázolják a szerzők a népmozgalmakat:
a nagy pusztulásokat követő bevándorlások mellett figyelmeztetnek az időszakos kitelepülésekre is (a török kiűzése, illetve a Rákóczi-szabadságharc
lezárása után). E differenciált ábrázolás azonban végső soron nem másítja
meg eddigi ismereteinket a népesség változásáról: a románság számának folyamatos növekedéséről s a magyarok-szászok megfogyatkozásáról. Mindhárom szerző felbecsüli korszakában a népesség összetételét is. Péter Katalin
a 16. század végén 31-33%-ra (731. 1.), Várkonyi Ágnes a 17. század második
felében 30-40%-ra (809. 1.), Trócsányi Zsolt Í712—13-ban 34%-ra, 1760-ban
60%-ra (979. 1.) teszi a románok arányát az összlakosságban. (A szászoké 812% között mozog, a magyaroké a 16. század végi 55%-ról 1760-ra 29%-ra
süllyedt.) Az említett adatok azonban nincsenek egymás mellé állítva, így
az olvasónak kell rádöbbennie, hogy a források és részfeldolgozások tanúbizonysága ellenére a kötet egy és egynegyed század alatt (16. század vége—
1712) mégis változatlannak tekinti a románok arányát Erdély lakosságában,
s csak a 18. században ismeri el számuk közel megduplázódását. Mivel a 18.
századi adatok bizonyára pontosabbak, mint a korábbiak (ugyanakkor a tágas és elnéptelenedett Alföldre való kitelepülés megerősíti a magyarok megfogyatkozását a fejedelemségben), a szerkesztőknek jó lett volna a korábbi
időszakra vonatkozó feltételezéseket felülvizsgáltatniuk a szerzőkkel (beleértve Barta Gábornak az I. kötet 510. lapján közölt, Péter Katalinéval összecsengő adatait is).
Még jobb lett volna persze, ha a szerzők még több, s mindenekelőtt modernebb részfeldolgozásra támaszkodva szűrhették volna ki ellentmondásaikat. Ezek azonban sajnálatosan hiányoznak a legújabb történetírásból. Magyar
kutatók nem juthatnak a helyi vonatkozású forrásanyaghoz (a kötet szerzőinek is meg kellett elégedniök a központi kormányszervek Bécsben őrzött
jelentéseivel, illetve a Magyar Országos Levéltárban található anyagával), a
romániai történetírás — a román és magyar anyanyelvű kutatók tagadhatat100

lan eredményei ellenére — sajnálatosan kerüli ezt a kérdést. Pedig éppen a
jelen monográfia tanúsítja, hogy mennyire szükséges lenne újabb adatok feltárása és megvitatása a két fél között.
Nem lehetne teljes ismertetésünk, ha befejezésül nem utalnánk a kiadvány tetszetős kivitelezésére. A kötetet számos illusztráció díszíti, egy részüket — benne egy sorozat viseletábrázolást — színesben láthatjuk. A korabeli
építészet vagy városképek legjellemzőbb darabjait ugyanakkor olyan múlt
század végi vagy századfordulós fényképfelvételek mutatják be, amelyek —
bár természetesen több száz évvel fiatalabbak a tárgyalt kornál — patinájukkal mégis egy elmúlt s visszahozhatatlan állapot hangulatát idézik az olvasóban.
IFJ. BARTA JÁNOS

Erdély története III.*
1830-TÓL NAPJAINKIG
A harmadik kötet két fejezetét hárman írták. Miskolczy Ambrus a két
nyitófejezetet [IX. Erdély a reformkorban (1830—1848); X. Erdély a forradalomban és a szabadságharcban (1848—1849)]; Szász Zoltán szerkesztő a kötet
törzsét [XI. Az abszolutizmus kora Erdélyben (1849—1867); XII. Gazdaság és
társadalom a kapitalista átalakulás korában; XIII. Politikai élet és nemzetiségi
kérdés a dualizmus korában (1867—1918); XIV. Forradalmak és nemzeti mozgalmak a monarchia összeomlása után (1918—2919)], Köpeczi Béla főszerkesztő pedig — mintegy pótolva egy hiányzó negyedik kötetet — az újabb kori
fejlődést vázolta föl (XV. Kitekintés: Erdély útja 1918 után). A hozzánk legközelebb eső másfél évszázad története, az előző korszakokéhoz hasonlóan,
túlnő a történeti Erdély lokális históriáján: az unió, a nemzetiségi kérdés általánosabb összefüggései, a román törekvések hazai és külhoni kapcsolatai,
mind-mind tágabb, a Kárpátok alkotta természetes történeti határokon is átnyúló vizsgálatot igényeltek. A kapcsolattörténet nélkülözhetetlenné teszi az
Erdéllyel szomszédos, egykor szűkebb magyar honbeli megyékben és városokban végbemenő társadalmi-gazdasági, még inkább román nemzetiségi törekvések számbavételét. Elvégre a „két testvérhazát" államjogi különállásuk idején is szoros szálak fűzték egybe, ennek feloldása, a kétszeri unió után pedig
jórészt azonos folyamatok zajlottak le, közös intézmények alakultak ki az
egykor különálló területeken, Erdély társadalmi-gazdasági, nemzeti-nemzetiségi viszonyai így is tovább őriztek olyan helyi sajátosságokat, melyeket az
archaikusabb viszonyokat bontogató kapitalizálódás sem tüntethetett el egykönnyen. Mivel a határos északkelet-, kelet- és délkelet-magyarországi törvényhatóságok Máramarostól Krassó-Szörényig Romániához kerültek, Erdéllyel
való együtt tárgyalásuk természetes; inkább csak az zavaró, hogy expressis
verbis nem szögeztetik le, s így az olvasó némi bizonytalanságban marad,
hogy az „Erdélyre" vonatkozó statisztikai adatokat Romániának ezen nyugati
peremvidékeire is kell-e érteni. A zárófejezet egésze azt sugallja, hogy igen.
A kötet érdemi része több mint hatszáz lap (1195—1829.); itt nyertek
elhelyezést a mű egészére vonatkozó mutatók és jegyzékek is (1831—1945.).
Az anyag bősége és a kérdések sokasága fölment a szokásos, az eredmények
mégoly vázlatos bemutatásának kötelezettsége alól is. Noha mint alkot* Szerkesztette Szász Zoltán.
100

mány- és jogtörténész fájlalhatom, hogy e munka is, miként a Magyarország
történeténetének nagy vállalkozása, az állami és jogi intézményeket nem tárgyalja önállóan, hanem csupán a társadalom- és politikatörténet kereteiben,
recenzensként nem kifogásolhatom, hiszen nem a kimaradt fejézet(ek) számonkérése a föladatom.
Erdély históriája: az együttélő nemzetek (nemzetiségek) története ebben
a másfél évszázadban is. A reformkorban változatlan a rendi nemzetek, a
natiők rendszere; ezek a magyarok, a székelyek és a szászok; valójában nemességük, valamint polgárságuk élvezett több-kevesebb helyhatósági önkormányzatot, választott követeik s regalistáik pedig hivatalosak voltak az erdélyi országgyűlésekre. Hogy a románság, Erdély legnagyobb nemzetisége nem
alkotott önálló natiót, annak megvoltak a történeti okai és magyarázatai,
leginkább az, hogy nemessége a vármegyék natio hungaricájához tartozott;
akkor is, ha — miként a jelentősebb földbirtokosok jó része — nyelvébenkultúrájában elmagyarosodott, akkor is, ha nyelvileg-etnikailag származását
megőrzött szegény parasztnemes volt. Miskolczy említi, nemcsak ők, hanem — legalábbis a maradék partiumbeli Kraszna vármegyében és Kővár
vidékén — a nem nemes román értelmiségiek: ügyvédek, papok a magyar
köznemesekkel és honoráciorokkal együtt küzdöttek a liberálisok oldalán (1342).
Az erdélyi román nemzetiségi mozgalom fő politikai törekvése az 1790—
91-i országgyűlés által elutasított Supplex Libellus Valachorum óta a románságnak negyedik nemzetként való elismertetése volt. Kifejezésre jutott ez
például Moga ortodox román püspöknek a kancellária által elutasított 1834-i
kérvényében is. „A negyedik nemzet követelése sem tartható — írja Miskolczy Ambrus — egyértelműen feudális jellegűnek, hanem a román nemzeti
lét olyan lehetséges módozata utáni igénynek, mely a másik fél létét is elismeri, egyben pedig mérsékli a hegemónia vágyát" (1321.). Bizonyságként idézi
Nicolae Maniu nagyszebeni főesperes 1842. június 3-i levelét George Barithoz, ő ugyanis a dákoromán történeti eredetelmélet szellemében éppenséggel
egész Erdélyt igényelte a románoknak, aminél kétségtelenül kevesebb a negyedik nemzetként való elismerés. Magam Trócsányi Zsolttal értek egyet, aki
ezt nem polgári törekvésnek, hanem a még feudális rendi natiók. körébe való
betagolódási törekvésnek tekinti (2:1117.). Ez akkor is így van, ha megfogalmazóit s majdani tovább vivőit polgári indítékok (is) vezérelhették.
A negyedik nemzetként való elismertetés feudális viszonyok közepette
csakis a nemesi rendeket érinthette volna, akik — miként 1791 óta a magyar
és a székely nemesség vallotta — a törvényhatóságokban — jobbára a „magyar" és partiumi vármegyékben, vidékekben — velük azonos jogokat élveztek. Egyre növekvő számban éltek ugyan Szászföldön is románok, ők azonban
jobbágyi jogállásúak lévén, rendi kiváltságokra nem számíthattak. Még ahhoz is „naturalizálódniuk" — elszászosodniuk — kellett volna, hogy a szász
városok köré szerveződött székek önkormányzatában részt vehessenek. S a
Diploma Andreanum (1224) óta gyarapodó kiváltságain féltékeny éberséggel
őrködő „szász nemzettől" mi sem állt távolabb, mint kiváltságait a más etnikumú, vallású és kultúrájú, a Szászföldön egyébként abszolút többségben élő
román jobbágy parasztsággal megosztani. A szász nemzeti (kulturális) mozgalom jeles alakja, Stephan Ludwig Roth ezért is ajánlotta a negyedik nemzet
bevételét — terület nélkül. Ez persze a képtelenséggel volt határos, hiszen e
rendi nemzetek képviselőinek — követeinek és regalistáinak — az erdélyi
egykamarás országgyűlésben való elkülönülése csupán következménye volt
100

helyhatóságaik — megyéik, székeik, vidékeik, városaik — összetartozásának
és különállásának, márpedig ezek terület nélkül nem létezhettek.
A többségi nemzetiséget így csakis nyelve, kultúrája, vallása és egyháza
tarthatta össze; ám ez utóbbi már az előző korszakban kettévált; a görögkeleti (ortodox) és görög katolikus egyházak törekvései nemegyszer keresztezték
is egymást. Az erdélyi román nemzeti mozgalom a reformkorban, értelmiségi
elképzeléseket juttatott kifejezésre; az egyháziak mellett az igen vékony világi értelmiség csak lassan jutott szóhoz; nagyobb számban csupán 1848—49ben, amikor a román parasztság közt a fiatal ügyvédek szították a társadalmi
és nemzeti forradalmi, majd ellenforradalmi törekvéseket. Saját birtokos
nemességükre aligha számíthattak; a nép által „királynak" tartott Nopcsa
László Hunyad vármegyei volt konzervatív főispánnak 1848 májusában a balázsfalvi gyűlésen Vasile Nopceaként való megjelenése ritka kivételnek számított (1354., 1368.). Az abszolutizmus, majd a Schmerling-provizórium korában, amikor — minden becsapottatásuk ellenére is — megnyíltak előttük a
hivatalvállalás lehetőségei, az erre alkalmasak csekély száma miatt — Bari;
600-zal számolt (1011.) — nem foglalhattak elegendő teret maguknak. „A román társadalom [...] — írja Szász Zoltán a szebeni Landtag (1863) kapcsán
— csupán olyan papi vagy hivatalnok-értelmiségi gárdát tudott kitermelni,
amelyik nem jelentett ütőképes politikai erőt, szükségképpen az állami bürokrácia tartalékhadának szerepére volt kárhoztatva" (1500.). A városlakó
polgárság csak a századvégre erősödött meg, a Román Nemzeti Párt alapjában
véve mindvégig olyan (egyházi és világi) értelmiségi szervezet volt Erdélyben,
amelynek bázisa a parasztság maradt. Az a parasztság, amelynek birtokos
rétegei nem csupán a jobbágyfelszabadítás nyertesei voltak, hanem a dualizmus korában egyre többet szereztek meg a süllyedő magyar középbirtokos
nemesek, a dzsentrik birtokaiból. Noha voltak román polgári földbirtokosok
is, az „erős középbirtokosság" igénye csak jelszó maradhatott.
A mindvégig egyházi értelmiségének szárnyai alatt maradt román parasztság, egyáltalán: a románság számára is döntő jelentősége volt vallásának,
kultúrájának, különösen pedig nyelvének a védelme. A nyelvkérdés a reformkorban vált égetővé, amikor a két magyar etnikumú „nemzet" — a pozsonyi
diéta példáját is követve — a magyar államnyelv bevezetésére törekedett.
Amíg ez pusztán a dikaszterális, az országgyűlési és a helyhatósági írásbeliségnek a latinról való magyarítását jelentette, mivel a tárgyalások addig is mar
gyárul (és németül) folytak, ez nem jelentett különösebb veszélyt a románság
számára, amikor viszont már az (egyházi) anyakönyvezés, sőt az oktatás területére is átcsapott, jogos aggodalmakba ütközött. A 30-as években a magyarbarátnak számító Leményi püspök még magyarul búcsúztatta hivatali elődjét;
Balázsfalván, a diákok körében is dívott a magyar nyelv. 1841-ben viszont a magyar liberális nyelvi törvényjavaslat itt is, másutt is ellentmondásokat váltott
ki, ám még mindig volt olyan román értelmiségi: Alexandru Boha^el ügyvéd,
aki a kolozsvári Erdélyi Híradó hasábjain „több nemzetbeli társainak nevében" a brassói Gazeta de Transsilvania ellenében e törvényjavaslat mellett
szólalt föl, arra irányítva „a figyelmet, hogy a magyar nyelvtörvényj avaslat a
községi román nyelvhasználatot nem érinti, és »-mivel Erdély magyar haza-«,
ezért »nemzetem fiai műveljék nyelvüket mint oláhok, és tanulják a magyart
mint a hon polgárai«." Tiszta, liberális nézet volt ez, melyben a magyarság
jobbjai, így Bölöni Farkas Sándor is, osztoztak. A magyar vezető réteg mégis
többre: magyarosításra, nyelvi asszimilációra törekedett, ebben látván nem100

csak a herderi jóslat beteljesülése elkerülhetőségének lehetőségét, hanem a
polgári reformok zálogát is. E hibás föltevésekre épülő asszimilációs törekvés
a dualizmus derekától állami-törvényhozási politika rangjára „emelkedvén",
eszközét továbbra is a magyar nyelv terjesztésében, leginkább az elemi és
középiskolai tanításában vélték megtalálni, törvényileg is ettől téve függővé
a nemzetiségi — így a román — egyházi és községi iskolák államsegélyezését.
E kétségtelen sértő föltétel utólagos helytelenítésével együtt hangsúlyozni kell,
hogy természetesen nem a kizárólagosan magyar nyelvű iskolai oktatás általánosabbá tételéről volt szó.
A Lex Apponyiban (1907), majd az első világháború alatti „kultúrzónában" tetőfokára hágott magyarosítási törekvések gyakorlati eredményre nem
vezettek. Rendkívül fontosnak tartom Szász Zoltánnak a népszámlálási adatokból leszűrt azon megállapítását, hogy „érdemi asszimiláció a szászok és
románok körében nem volt" (1574.). Sem a nyelvhatárokon kívül eső kisebb
„lemorzsolódás", sem a városokban végbement magyarosodás ténye nem változtat ezen. Annál is inkább, mert a különben is vallási elkülönültségben lévő
románság túlnyomó többsége elsősorban az iparosodás által érintetlen, a magyar iskolahálózattól is távolabb álló falvakban élt. A történeti Magyarországon 1850 és 1910 között mintegy 100 000-re becsülhető a magyar asszimilációból eredő román veszteség (1576.). Nyilvánvalóan ennek jelentős része is a
polgárosodás hozta természetes folyamat eredménye. A Rákosi Jenő-s magyarosításnak itt nagyobb volt a füstje, mint a lángja. Fenyegető jellege viszont
kétségtelen volt.
Az utak politikailag-közjogilag igazán 1848—49-ben váltak szét. Mindkét
testvérhon magyar liberális vezető rétegei számára az országegyesítés, az unió
a társadalmi és a nemzeti fölemelkedés alapföltétele volt, s ezt az udvar ellenállása dacára sikerült mind Pozsonyban, mind Kolozsvárt törvénybe iktatni. Az utolsó erdélyi rendi országgyűlésen még a szász követek sem szóltak
ellene. A szászok megosztottságát mutatja, hogy március végén, miközben a
polgári liberalizmus mellett kiálló, egyre inkább fejlődő. Brassó városházának
tornyán magyar zászló lengett, Nagyszeben sietett hűségnyilatkozatot küldeni
Bécsbe. E két város — a nyitott: iparos, kereskedő, könyv- és lapkiadó Brassó,, a zárt: adminisztratív és katonai központot képező Nagyszeben — jelképszerű szembenállása a későbbiekben is megmaradt.
A román vezető réteg többsége helytelenítve a nélkülük, a „negyedik
nemzet" nélkül kimondott uniót, nem csupán politikailag állt szembe vele,
hanem az osztrák katonai hatóságok segítségével polgárháborút robbantott ki.
E könyv legszomorúbb lapjait teszik a kölcsönösen kegyetlen ellenségeskedés
mértéktartó leírásai. A rendiség fölszámolásával anakronisztikussá váló „negyedik rendiség" egyre inkább pusztán autonóm törekvésekbe ment át, egyszersmind — felelőtlen osztrák ösztökélésre — ekkor vetődött föl először valamennyi „román" tartománynak — Erdélyt is beleértve — az Osztrák Császárságon belüli egyesítése. A századforduló után Ferenc Ferdinánd „Műhelye" dolgozott hasonló plánumon.
Figyelmet érdemel, hogy 1848-tól az erdélyi román vezetők egyre inkább
a Monarchián kívülre, a két függő román fejedelemségre, majd pedig az egységes Romániára tekintettek mint az egyesülés-egyesítés lehetséges „partnerére"; a dualizmus korában pedig oly szoros kapcsolatot építettek ki a bukaresti
pártokkal, hogy ügyük már-már az ottani belpolitika egyik tényezőjévé vált.
Kevésbé értékelték azt a lehetőséget, amely az Erdélyt szegélyező magyar
100

törvényhatóságokbeli románokkal való egymásra találásban rejlett. Hosszú
ideig külön utakon is jártak, mígnem Nagyvárad a román kultúrának (is),
Arad pedig a századelőn már korántsem egységes Román Nemzeti Pártnak
egyik gócpontjává vált. A hagyományos, vármegyei eredőjű magyar politikai
életben nevelkedett itteni román képviselők az 1848—49-i, majd az 1861-i és
1865—68-i pesti országgyűlésen jelentős, nemzetiségük ügyét szem előtt tartó,
haladó szerepet játszottak. A későbbi passzivitás ideje alatt is föl-fölléptek.
Erdély, benne a románok és a szászok jogállásainak ügye 1848—49-ben
egy nagyobb kérdéskörbe: a hazai nemzetiségek helyzetének rendezésébe torkollott. Ennek első rögzítése az 1849. júliusi szegedi nemzetiségi alaptörvény
(országos határozat) volt. A dualizmus nemzetiségi törvénye 1868-ban jött
létre. Ha szabad ennyire általánosítani, a mindkét korszakra alapjában véve
jellemző honi törekvéseket, melyeken csak az emigráns elképzelések mutatnak túl, 1. a magyar liberálisok a honpolgári jogegyenlőség alapján a nem
magyar ajkúaknak nyelvi-kulturális-vallási
jogokat kívántak nyújtani meghatározott, lényegileg korábban is fönnálló egyházi intézmények fönntartásával,
megerősítésével; 2. a „nemzetiségiek" viszont ezekkel együtt közösségi politikai
(közjogi és közigazgatási) intézményeket igényelve végső soron területi autonómiára törekedtek. A közeledési pontokat az autonóm községi és törvényhatósági (megyei, széki, városi stb.) közigazgatás (és 1869—72-ig igazságszolgáltatás is) jelentette. Amint az 1849-i és 1868-i törvények mutatják, e területen
a magyar liberálisok — közöttük Szemere. Kossuth, majd Deák, Eötvös — a
nem magyar nyelvhasználatban igen messze elmentek: a nemzetiségiek pedig
egyelőre megnyugodtak volna a nemzetiségi nyelvhatároknak megfelelően kikerekített törvényhatóságok és országgyűlési választókerületek megszervezésében, melyekben saját helyhatósági életüket élhetik, s melyekből saját képviselőiket küldhetik az országházba. Hogy az erdélyi román törekvések is beilleszthetők lettek volna e keretbe, mutatja, hogy a tisztán román lakosságú
megyékben, különösen a kiegyezést követő első időkben, bizottsági tagjaiknak
és tisztviselőiknek fontos szerepük volt (1634—1637.). Ha 1849-i nemzetiségi
törvényünk a maga nemében első volt Európában, akkor a részletrendelkezéseiben tőle semmiben el nem maradó 1868-i törvényünk: még mindig a második. Liberalizmusát a magyar tudományosság rég hangoztatja. Ezt teszi Szász
Zoltán is (1628—1630.). Közöttük mégis elvi különbség feszül, míg ugyanis az
első a hazánkban élő nemzetiségiek szabad kifejlődéséből indult ki, addig a
második a magyar politikai nemzet értelmezésre szoruló fogalmára épült.
A jelenlegi ismereteink hiányosak tényleges érvényesüléséről, amit az Erdély
története is tükröz, annyi azonban bizonyos, hogy egy évtized sem telt bele,
s a magyar törvényhozás nyirbálgatni kezdte rendelkezéseit. Az 1876—77. évi
megyerendezés, amely a székely és szász székek megszüntetésével új alapokat
teremtett, éppenséggel nem azt célozta, hogy nemzetiségileg egynemű új közigazgatási egységek jöjjenek létre.
Szász Zoltán különös súlyt helyez az unió helyreállítására, ezt ugyanis a
magyar fél — egyébként, mint az 1848-i törvények egyik legfontosabbikának
fölélesztését — a Béccsel kötött kiegyezés sine qua non-jának tekintette (1504)).
Az erdélyi román vezetők viszont ezúttal is a teljes tagadás s az abból folyó
kivárás taktikájához folyamodtak, holott Deákék — támogatásuk fejében —
hajlandónak mutatkoztak Erdély számára akár tartománygyűléssel is egybekapcsolt autonómiát fenntartani (1625.). A román vezetők későn ébredtek.
Hiába írta Kemény .Zsigmond, hogy az unió nem jelent szükségképpen unifikálást (1504.), Erdély szervezetileg teljesen betagolódott Magyarországba;
egyedül jogrendszere mutatott mindvégig sajátosságokat, különösen az Osztrák

Polgári Törvénykönyv hatályban tartásával, területére ugyanis továbbra sem
vonatkozott az 1861-i Országbírói Értekezlet másutt szokásjogilag érvényesülő
Ideiglenes Törvénykezési Szabályai.
A kiépülő egységes polgári államban elvileg meghatározó szerepe lett a
Pesten székelő országgyűlésnek, s a vele összefüggő intézményeknek: a választójognak és a választási rendszernek, melyekkel a szerzők részletesen —
ha nem is kimerítően — foglalkoznak. Ismeretes, hogy az erdélyi 1848: II. tc.
a pozsonyi 1848: V. tc.-hez képest szűkkeblűbben bánt a választókkal; megyékbeli falvakban — a fejpénzt nem számítva — 8 forint adófizetést követelt; ugyanakkor régi jogon maga is meghagyta a nemesek, köztük a román
kisnemesek választójogát. A provizórium az 1863-i, a magyarság által derekasan bojkottált szebeni Landtagot előkészítendő a románoknak úgy kedvezett,
hogy a személyi jogállástól függő fejadót is beszámítani rendelte a paraszti
cenzusba, s ugyanezt követelte meg a régi jogú parasztnemesektől is. 1865ben a kolozsvári uniós országgyűlés, melyről meg a románok maradtak távol,
ismét az 1848-i alapon jött létre, s ez a választójog meg is maradt az 1874.
évi választójogi novelláig, amely egyébként a területenként változó földadóminimumot bevezetve Erdélynek, benne a román többségű megyei kerületeknek is kedvezett. E hatását azonban a kiváró, 1905-ig passzivitásban lévő erdélyi román vezető réteg nem élvezhette. Szász Zoltán nagy történelmi tévedésüknek tartja visszavonulásukat, miáltal a kormánypártnak szolgáltatták ki
potenciális választóikat. Általános választójogra való puszta igényük inkább a
propaganda céljait szolgálta, politikai harc nélkül ugyanis sehol sem történt
ilyen jogkiterjesztés. Annyi bizonyos, hogy „a nemzetiségi veszély" a századfordulótól a magyar pártoknak, nem mindig csak a szabadelvű, majd a munkapártnak, az általános választójog ellen leggyakrabban fölhozott érve lett.
Erdély, melynek sorsa kritikus és nyugalmas időszakokban egyaránt a
legszorosabban kapcsolódott a nemzetközi helyzethez, a szomszédos területekkel együtt 1918—1919 fordulójától ténylegesen, nemzetközi jogilag Trianontól
(1920) Románia része lett. Köpeczi Béla az események és adatok száraz, mégis
sokat mondó nyelvén mondja el az azóta történteket: bennük a kisebbségi
magyarságnak a királyi Romániában elszenvedett sérelmeit, a kettéosztott terület népeinek háborús megpróbáltatásait, az ottani „fényes szellők" időszakát,
s mindazt, ami azóta történt; a kétségtelen társadalmi-gazdasági vívmányok
és eredmények mellett számos olyan tényt is, amely ma kedvezőtlenül hat a
magyar nemzetiség életére; például anyanyelvének az oktatásból és a hivatalos használatból való fokozatos kiszorítását, korábban önálló intézményeinek
megszűntét eredményezve. Különös figyelmet érdemel, hogy „a magyar tanulók 70%-a nem tanul tovább az általános iskola elvégzése után, ami azt
eredményezi, hogy széles alacsonyabb műveltségű és képzettségű réteg konzerválódik, amely nem tud részt venni a magasabb követelményeket állító
technikai-ipari munkában" (1774.).
Az Erdély története, amely már eddig is kedvező visszhangot váltott ki,
alapvető, nemzeti történelmi tudatunkra várhatóan nagy hatást gyakorló kézikönyv. A tárgyszerű, történelmi materialista történetírás jó példája. Hogy
hatása ne maradjon csupán országhatárainkon belül, kívánatos lenne az erdélyi társnépek nyelvére, valamint a világnyelvekre lefordíttatva külföldi szakemberek és érdeklődő olvasók rendelkezésére bocsátani. Természetesen jó
lenne, ha a határon túli magyarok, köztük a legérdekeltebbek: a romániaiak
is forgathatnák.
RUSZOLY JÓZSEF

