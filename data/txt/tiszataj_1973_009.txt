1973. SZEPT. * 27. ÉVF.

llyés
Gyula,
Németh
László
esszéje;
Sarkadi Imre drámája;
Jéládi Miklós Pilinszky-tanulmánya;
Kormos István, Lator László,
Utassy
József

tiszatáj
I R O D A L M I ÉS K U L T U R Á L I S

FOLYÓIRAT

A Magyar Írók Szövetsége
Dél-magyarországi Csoportjának
lapja
Megjelenik havonként

Főszerkesztő: ILIA MIHÁLY
Főszerkesztő-helyettes: ANNUS JÖZSEF

Kiadja a Csongrád megyei Lapkiadó Vállalat Felelős kiadó: Kovács László
Szerkesztőség: 6740 Szeged, Magyar Tanácsköztársaság útja 10. Táviratcim: Tiszatáj
Szeged, Sajtóház. Telefon: 12-330. Postafiók: 153. Terjeszti a Magyar Posta. Előfizethető bármely postahivatalnál, a kézbesítőknél, a posta hírlapüzleteiben és a
Posta Központi Hírlap Irodánál (KHI 1900 Budapest, József nádor tér 1. sz.) közvetlenül vagy postautalványon, valamint átutalással a KHI 215-96162 pénzforgalmi
ielzőszámra. Egyes szám ára 6 f o r i n t Előfizetési d í j : negyedévre 18, fél évre 36,
egy évre 72 forint Kéziratot nem őrzünk meg és nem adunk vissza. Indexszám: 25 916.
73-3320 — Szegedi Nyomda

Tartalom
XXVII. ÉVFOLYAM, 9. SZÁM
1973. SZEPTEMBER
SARKADI IMRE: Kőműves Kelemen (dráma három
képben)
SIKLÓS OLGA: Sarkadi Kőműves Kelemenje
LATOR LÁSZLÓ versei: Az áthevült bádogtető alatt,
Asszonypanasz, A teremtés
KORMOS ISTVÁN: Epitáfium (vers)
SIMÁI MIHÁLY: Visszaforgatások (vers)
UTASSY JÓZSEF: Arthur árvái (vers)
CSÍKI LÁSZLÓ: Megközelítés (vers)
HUSZÁR SÁNDOR: Kinek hajnalodik? (elbeszélés)

3
26
30
33
33
36
36
39

TANULMÁNY
ILLYÉS GYULA: Élmény és vers (Utószó egy verseskönyvhöz)
46
NÉMETH LÁSZLÓ: Morus Tamás
48
BÉLÁDI MIKLÓS: Költő a senkiföldjén
52

KELET-EURÓPAI NÉZŐ
Csehszlovákia (K. Cs.)
Lengyelország (K. I.)
Románia (K. B.)
Szovjetunió (B. N. I.)

67
69
71
73

KRITIKA
GREZSA FERENC: Csoóri Sándor: Párbeszéd, sötétben;
Benjámin László: Sziklarajzok
75
TÜSKÉS TIBOR: Négy verskompozíció (Rákos Sándor:
Az emlék jelene)
78

t
1

VÖRÖS LÁSZLÓ: Pándi Pál: Kritikus ponton
MÁTYÁS ISTVÁN: Lengyel József: Argonidész hajói;
Kertész Ákos: Névnap
KOVÁCS ISTVÁN: Gergely András: Széchenyi eszmerendszerének kialakulása
KISS GY. CSABA: Duba Gyula: Valóság és életérzés ...

82
84
87
90

MŰVÉSZET
BAKONYI TIBOR: A szecesszió szegedi építésze: Magyar
Ede
92
Hírek

96

ILLUSZTRÁCIÓ
Tipity János rajzai a 29., 32., 38., 45., 47., 51. és 66. oldalon, valamint: Műmelléklet V.
Buzsáki Ferenc és Szávay István fotói: Műmelléklet
I—VI.

SARKADIIMRE

Kőműves Kelemen
DRÁMA HÁROM KÉPBEN
(MELYET A FENNMARADT DRÁMATÖREDÉKEKBÖL ÖSSZEÁLLÍTOTT: SIKLÓS OLGA)

SZEREPLÖK:

•
KELEMEN
BOLDIZSÁR
MÁTÉ
IZSÁK
BENEDEK
AMBRUS
VÁNDOR
ÖREG
ANNA

(Szín: az épülő Déva vára melletti erdő. Alkonyodik. Egyre sötétebb lesz. Látszik
a várfal egy része, másfél-két ember magasságú. Épülőben. A színen
sebtében
összerótt asztal, néhány széket helyettesítő tönk, egy-két ideiglenes szállásra való
kunyhó.)
MÁTÉ (fiatal, húsz-huszonöt éves, az egyik kunyhó előtt ül a földön, bográcsban
főz. Közben
fütyörészik.)
IZSÁK (ugyanilyen idős, a vár felől jön. Meglátva Mátét, óvatosan lopakodik közelebb, s mögé kerülve, elváltoztatott hangon suttogva): Kidöntöm a bográcsodat i s . . .
MÁTÉ (felugrik, hirtelen megfordul): Ej, hogy az ördög vinne el. Mit ijesztgeted az
embert. Hogy a . . .
IZSÁK: Mitől ijedtél meg? Attól, hogy kidöntöm a bográcsodat, vagy attól, hogy
a faldöntő szellem jött a hátad mögé?
MÁTÉ: Tudja a csoda. Az ember, ha megijed, nem azon gondolkozik, hogy mitől
ijed meg, hanem megijed és kész. De jó kedved van, hogy játszadozol az emberrel . . .
IZSÁK: Nem játszadozom én, hanem olyan kutya rosszul érzem magam, hogy muszáj már mást is rosszkedvre deríteni. Legalább az ijesztgetéssel. Ha félek, féljen más is.
MÁTÉ: Szóval te is félsz.
IZSÁK: Van, aki bevallja, hogy fél, van, aki nem. Kelemen például úgy tesz, mintha
nem félne, Boldizsár meg különösképpen úgy, mintha jól mulatna. De, mikor
esténként omlik a fal, akkor ők is jobban szeretnék a feleségük mellett érezni
magukat otthon. Zárt ajtó mögött.
MÁTÉ: Átmegy a szellem a zárt ajtón is, ne hidd, hogy nem.
3

IZSÁK: Átmegy, ha akar, de ezek a szellemek nem akarnak. Ezek csak itt a vár
körül ólálkodnak. Aztán, ha hazamenne az ember, akkor örökre békénhagynák.
MÁTÉ: Az embert békén is hagyják, legfeljebb a falat nem. Ambrus tegnap azt
mondta, hogy látta az egyik szellemet a forrásnál — éppen ivott, s mikor odaérkezett, hát elszaladt.
IZSÁK: Ambrus hazug, te meg buta vagy, hogy elhiszed. Hiszen a szellem azért
szellem, hogy ne lehessen látni.
(Kelemen

jön a

túloldalról.)

Itt jön Kelemen, nézd, milyen nyugodt, annak a tudatában, hogy szellemek
nincsenek.
KELEMEN: Szellemekről beszéltek? Űgy látom, Máté, hogy te közben okosabb dolgot is csinálsz. (Leguggol a bogrács mellé, megkavargatja.)
Ennek m á r nem sok
híja . . .
MÁTÉ: Mindjárt kész, hacsak ki nem borogatják a szellemek.
KELEMEN: Hacsak ezen múlna, akkor én lennék a legkövérebb köztetek.
MÁTÉ: Min múlik akkor, hogy mégis a legsoványabb vagy?
IZSÁK: Étvágytalan vagy, Kelemen?
KELEMEN: Miért? Az ember nem azon hízik, amit megeszik, hanem azon, amit
elspórol a világtól. Azért kövérek a szakácsok akkor is, ha kisétkűeli. Azért
hízik Boldizsár is.
MÁTÉ: Ő mit spórol el?
KELEMEN: A munkát. (Megkóstolja az ételt.) Rakja a követ úgy tessék-lássék, de
közben örül neki, hogy úgyis hiábavaló. Nem dolgozik, csak a kezét mozgatja.
S azt hiszem, hogy egy hét múlva ti is hízásnak indultok: akkorára annyira
megbolondít ez az ostoba szellemmese benneteket, hogy egyikőtök se hisz m a j d
a munkában, amit csinál. De hát így van az, ha a kőműves babonás. Én mondtam, hogy annak, aki fél az erdőtől éjszaka, jobb, ha otthon marad . . .
IZSÁK: Beszélsz te csak Kelemen, de éppen úgy félsz éjszaka, mint én. Sőt még
jobban. Mert én azt hiszem, hogy szellemek vannak, mikor nyöszörgést hallok
éjszaka. Akkor érzem, hogy szellem jár a fák közt, mikor sivítást hallok, és
szellem suhog a falak közt. Mikor összeomlik a fal, a szellem döntötte l e . . .
KELEMEN: Különösen, ha megfeledkeznek az alátámasztásról...
IZSÁK: A szellem döntötte le. Tudod azt te is. Vagy ha nem szellem, hát valami
idegen erő. S különben is mit számít, mit mondunk, a valóság számít. Az, hogy
ha nyöszörgést hallasz az éjszaka, te tudod, hogy a fa hajladozik, de mégis félsz,
a sivításnál tudod, hogy a szél, mégis félsz, s omlik a fal. Kitalálsz valamit,
hogy nem támasztottuk alá, meg ferdén raktuk, azért omlik, aztán mégis félsz.
MÁTÉ: Ferdén raktuk — szépen. Nem először rakok én falat. Meg a többi tíz se.
KELEMEN: Igen, de mégse hiszitek el, hogy más hegyre építeni, ha a föld nem
egyenes alattad, akkor elromlik egyszeriben a szemmértéked. Azt hiszed, hogy
egyenes, pedig befelé hajlik. Hiába mondtam, hogy használjatok minden sor
után mérőónt. Mérőón meg vízmérce, meg egy kis alapos megtámasztás, meg
egy kis jókedv, ó, mindjárt nem omlik.
IZSÁK: Bizony omlik az akkor i s . . .
KELEMEN: Mért nem omlott az a rész, amit én építgetek Boldizsárral?
MÁTÉ: Hogy nem omlott? Hiszen tegnapelőtt annak is leomlott jó fele.
KELEMEN: Persze hogy le. Magával rántotta a ti falrészetek. (Kóstolgatva
enni
kezd.) Remélem, Máté, szívesen adod (nevet), mert ha nem, akkor azt kívánom
majd, hogy a szellemek egyék meg előled.
MÁTÉ (morogva): Egyed, egyed, hiszen magamnak úgyis sok lenne. Csak időtöltésből főzögetek i t t . . . meg meleg is van a tűz m e l l e t t . . .
KELEMEN: Lesz még itt olyan meleged építkezés k ö z b e n . . .
MÁTÉ: Na, én nemigen várom meg. Ha ma éjszaka is omlik, akkor összerakom a
holmit, és megyek haza. Nem húzok ujjat a boszorkányokkal.
'4

IZSÁK: Pedig most is leomlik.
KELEMEN: Ej, de biztos vagy benne. Fogadni mernék, hogy most is csak úgy
tessék-lássék raktátok a falat.
IZSÁK: Na ezt már nem tűröm, hogy így beszélj. Vagyok én olyan kőműves, mint te.
KELEMEN: Felőlem lehetsz akármilyen kőműves, csak arra jönnél rá, hogy az
építkezéshez nem elég a kénytelen-kelletlen munka, mint ahogy általában nem
elég sehova. Azt, amit az ember nem szeret csinálni, azt előbb-utóbb úgy csinálja, hogy rossz legyen. Észre se veszi, aztán titokban a fejében dolgozó kismanók elfeledtetik vele, hogy még egy kanál maltert tegyen a kő alá. A legjobban akarja csinálni az ember, aztán mégis úgy emeli oda a követ, hogy a
nehezebb fele lógjon kifelé, úgy teszi rá a másikat is. Akkor fölrak még rá
vagy három sort, a súly egyre jobban nyomja kifelé, ami úgyis kifelé húzódik
a maga súlyától, s egyszerre c s a k . . . b u m m . . . kizuhan az egész. Akkor aztán
keresi a kedvetlen ember a szellemet, hogy ráfogja a rossz munkát.
(Kelemen

rosszkedvűen

elmegy.

Utána

csend.)

MÁTÉ: Én legjobban szeretnék hazamenni.
IZSÁK: Én meg sohasem tudom, mitől féljek jobban. A hazamenéstől vagy az ittmaradástól. Mindegyik rossz.
MÁTÉ: Rossz. A két rossz közül jobb, ha az ember azt választja, amelyik mozgással
jár. Félelemből egy helyben maradni mindig rosszabb, mint félelemből elszaladni. így vagyok én is vele: mint a nyúl, amelyik érzi, hogy jön a vadász.
Lapulhat, hogy ne vegye észre, vagy szaladhat, hogy ne érje utol.
IZSÁK: Én meg úgy tétovázok, mint a nyúl: azt hiszem, a végén akkor szaladok
majd, mikor késő lesz.
VÁNDOR (hatvan év körüli öregember, batyuval, bottal be): Adj' isten.
MÁTÉ, IZSÁK: Adj' isten.
VÁNDOR: Jó helyen járok?
MÁTÉ: Jó helyen? Azt hiszem, a legrosszabb helyen, amit csak ki tudott szemelni
egyheti járóföldre. Forduljon inkább vissza.
VÁNDOR: Vissza nem. Hiszen nem biztos, hogy ami neked rossz hely, az nekem
is az l e s z . . . Én Déva várát keresem.
IZSÁK: No akkor a legrosszabb helyen jár. Itt nincs.
MÁTÉ: Vagy próbálja megkeresni!
VÁNDOR: Minek nekem a vár? Én csak Kelement akarnám a kőművesek közül.
MÁTÉ: Hiszen Kelement még megtalálhatja. Még él. Isten csudája, hogy még mind
a tizenketten élünk. H e j . . . (hangosan) Kelemen, Ke-le-men . . .
(Csend.)
VÁNDOR: Hallom, omlik a fal, akárhogy építitek.
MÁTÉ: Hallja? Kitől?
IZSÁK: De messzire jár a híre.
VÁNDOR: Rossz hír szárnyon jár. Ördöngös dolgokba nem érdemes belefogni.
MÁTÉ: Na csak mondja ezt Kelemennek...
KELEMEN (be): Adj' isten... (szünet) Miklós bá?! Maga hogy kerül ide?
VÁNDOR: Téged kereslek, szóm lenne veled.
MÁTÉ: Aztán hírt is hozott, hogy nem épül Déva vára. Azt beszélik a világban.
IZSÁK: Hogy ördöngösség van a dologban.
KELEMEN: Szamárságot fecsegni azt tudtok. (Vándorhoz:) Mi hír otthon, Miklós bá'?
VÁNDOR: A feleséged küldött. Ö maga nem tud jönni, mert a gyerek beteg.
KELEMEN: Csak egyszer hozna már jó hírt valaki. De úgy látszik, a jó hírhez
is lélek kell.
MÁTÉ: Vagy szerencse.
5

VÁNDOR: Vagy bátorság. (Csend.)
IZSÁK: Hagyjuk talán beszélni őket. (El Mátéval.)
VÁNDOR: Gondolnak rád otthon sokat.
KELEMEN: Gondolnak, g o n d o l n a k . . . Mi hasznom b e l ő l e . . . I n k á b b . . .
(elhallgat,
bosszúsan a levegőbe csap) az lesz a vége, hogy hazamegy innen mindenki. Megszöknek, mintha a pokol tornácát kellene vakolniok. G y á v á k . . .
VÁNDOR: Hiszen, ha félnek. Félős emberrel nem lehet se hadat viselni, se várat
építeni. Még csak marhákat őrizni sem. A félős mindig azt nézi, hogy honnan
akarják megdöfni. Ezek ugyan fel nem é p í t i k . . .
KELEMEN: Na csak ne biztasson maga is ilyen jól. Akkor meg különösen ne, h a
a többiek is hallják.
(Izsák, Boldizsár,

Benedek,

Máté

be.)

VÁNDOR: Hiszen megyek is én már. Csak azért tértem errefelé, hogy az üzenetet
átadjam. Mit üzensz haza?
BOLDIZSÁR (Kelemennel egykorú): Éjszakára csak nem engedjük el!
VÁNDOR: Miért?- Tán féltetek?
MÁTÉ: Hát nem is biztonságos ilyenkor járni. Sötétedés után.
VÁNDOR: Járni n e m . . . De itt maradni se . . .
MÁTÉ: Jól m o n d j a . . .
IZSÁK: J ó l . . . Én azt hiszem . . .
BENEDEK: Hogy legjobb lenne vele m e n n i . . .
KELEMEN: Miklós bá', maga azért jött ide, hogy ijesztgesse az embereket, mert
ha azért, akkor jobb, ha csakugyan indul, olyan hamar, ahogy lehet.
VÁNDOR: Nem ijesztgetek én senkit. Csak éppen mondom, hogy én mindig a józanabbik eszemet követem. Aztán most azt érzem, hogy kedvetlenül csinált kényszermunka sosem hozott még eredményt. Mindig féltem ott, amikor félelemből
csinált valaki valamit. Most is azt érzem, hogy jobb lenne, h a hazamennétek
valamennyien. Mert még mindig jobb.
KELEMEN: Ne b e s z é l j e n . . .
VÁNDOR: Nem beszélek én, csak éppen annyit mondok, hogy még mindig jobb
elszaladni a rossz elől, mint segíteni n e k i . . . Azt mondom, akinek nincs kedve,
jöjjön haza. Egy utunk lesz egy darabig. Mert itt rossz éjszaka l e s z . . .
MÁTÉ: Elhallgasson, m e r t . . .
KELEMEN: Csak nem ijedsz meg? Maradj nyugton.
VÁNDOR: Hát jó estét, kőművesek. Megmondom otthon, Kelemen, nincs üzennivalód. Azt nem várom meg, amíg lesz. (El.)
IZSÁK: Azt mondja az öreg is, amit én.
KELEMEN (leül az asztal mellé, tenyerébe hajtja a fejét): Szamár öreg.
IZSÁK: Szamár, nem szamár. De én is azt hiszem, átok ül ezen a helyen. Nem
hiába mondták indulás előtt. Gonosz dolgok történtek ezen a vidéken. .Nem
t u d j a ezt a várat senki felépíteni. Nem is lehet. Tudod miért? Száz évvel ezelőtt
erre menekült egy asszony a két gyerekével. Rablók üldözték. Hát az asszony
otthagyta az erdő közepén a két apróságot, hogy ő maga biztosan megmenekülhessen. Ezért van átok ezen a vidéken. Akármit beszélsz te malterról meg
mérőónról, Kelemen.
KELEMEN: Ü h ü m . . . szóval a szellemek az okai? Jól v a n . . . Akkor hiába is próbálkozunk . . . Űgysem tudjuk felépíteni.
IZSÁK: Nem bizony.
KELEMEN: Nem baj, majd hazamegyünk akkor. Otthon elmondjuk, hogy a szellemek döntögették a falat, s mert hát a szellemeknek ez a közismert szokásuk
megvan, el is hiszi majd mindenki. Ugye, Izsák?
IZSÁK: H á t . . . Nem mondom.
6

MÁTÉ: Ha nem hiszik, próbálják meg.
KELEMEN: Majd csak megpróbálják. Mert ha már a dévaiak elhatározták magukat,
hogy várat építenek, akkor mégiscsak megépítik. Aztán én még soha olyan
várról nem hallottam, amit ne lehetett volna felépíteni... Aminek következtében ezt is felépítik majd m á s o k . . . Azoknak majd nem dönti a s z e l l e m . . . S de
nagy nevetés lesz abból.
MÁTÉ: Na, csak próbálják meg.
KELEMEN: Ne félj, megpróbálják. Majd csak kitalálják a módját, hogy őket ne
háborgassák a szellemek.
IZSÁK: Hiszen ezt mondom én is. Ki kellene találni a módját, hogy ne háborgassanak minket se. Mert így . . .
MÁTÉ: Csak ki tudja azt a módot? Senki se tudja. Mi csak itt ülünk a sötétben, és
ki tudja, mi történik már azóta a falak körül. (A háttérben nagy robaj hallatszik, mint mikor épülő fal összedől. Néhány percig tart a dörgés, csattogás, aztán
elhalkul, nyomban utána hangzavar keletkezik
hátul.)
IZSÁK: Na mit mondtam! Mit mondtam, Kelemen! (Űjabb nagy robaj, majd csönd.)
Hallod? Mit szólsz ehhez?
KELEMEN (indul a vár felé): Már szóltam az előbb. (A vár irányából egymás után
szalad be a színre a többi kőműves. Mindegyik
kiabál.)
KŐMŰVESEK: Megint összedűlt... H a l l o t t a d . . . Én láttam i s . . . így lesz ez már
mindig . . . Mondtam, hogy elátkozott h e l y . . . Az... Az, elátkozott hely . . . Jobb
lesz menni innen . . . Míg nem késő . . . Az egész déli f a l . . .
AMBRUS: Ne maradjunk egy percig se! Ne, egy percig se!
IZSÁK: A végén nekünk jönnek a szellemek...
KELEMEN: Minket is összedöntenek, ugye? Hát aki nincs jól malterozva, akinek a
feje súlyosabb a kelleténél, azzal egyhamar előfordul. (Elmegy a vár felé.)
AMBRUS: Idefigyeljetek. Én ammondó vagyok, hogy abba kell hagyni az építkezést. Ahol nem lehet, ott nem lehet. Próbálja meg, aki meri. (Bizonytalan
morgás.)
BENEDEK: És a kialkudott díj?
AMBRUS: Hát nekem inkább ne adják a díjat, de én itt nem akarom magam elveszejteni.
BENEDEK: Hiszen elveszejteni én sem.
IZSÁK: Meg a szégyen... Ki hiszi el majd nekünk, hogy a szellemek... Aztán az
sem biztos, hogy ha hazamegyünk, hát a szellemek nem jönnek utánunk.
BENEDEK: Hiszen mindjárt sejtettem én, mikor azt a rengeteg aranyat megígérték,
hogy nem lesz könnyű munka. Könnyű munkáért nem ígérnek vékával pénzt.
IZSÁK: Éppen ezért lenne érdemes végigcsinálni. Evvel a várral annyit kereshet
az ember, amennyit tíz más esztendő alatt nem tudna egyébként. Vagy legalábbis öt esztendő kellene hozzá. S itt meg mi? Ha nem omlana mindig a fal,
három hónap se kellene hozzá.
AMBRUS: Amiből mindjárt eltelik három hét. Aztán mi még sehol se vagyunk.
IZSÁK: Gondoltuk már: az éjszaka szelleme. Raktuk éjszaka. Akkor a nappal szellemei jöttek.
AMBRUS: A rossz asszony szelleme, aki az erdőben hagyta a gyerekeit. Aztán nem
engedi, hogy vár legyen ezen a helyen.
IZSÁK: Neki mi haszna van abból?
AMBRUS: A szellemek nem úgy gondolkoznak, mint mi. Nem lehet azt kiszámítani,
hogy gondolkoznak.
(Bejön Kelemen,

megáll

mellettük.)

BENEDEK: De szellem, mindegy, hogy melyik.
KELEMEN: Vagy a feladat szelleme, nem gondoljátok?
BOLDIZSÁR: A kényszer szelleme inkább. Kényszer, amitől nem lehet megszökni.
7

Ahogy az anyja is visszajött a gyermek után, akit itthagyott, mint hallom.
(Nevet.)
KELEMEN: Építeni jöttünk ide, nem kényszerből, akármit is mondasz. Várat építeni. Azt mondják: bevehetetlent, megvívhatatlant.
MÁTÉ: Csak nem épül.
IZSÁK: Csak éppen nekünk kellene csinálni.
KELEMEN: Nagy dolgot nehéz csinálni. Ha kalyibát építenénk a patak partján, az
nem omolna. Az könnyű lenne. De hát nemcsak kalyibát kell építeni.
BOLDIZSÁR: Pedig jobb. Nekem kalyibára lenne szükségem. Szívesebben csinálnám, mint a várat.
KELEMEN: Eredj, csináld. Aki kunyhót akar építeni, menjen, s építse azt. Aki azt
akarja, az arravaló. Azért nem épül Déva, mert mindenki csak a kunyhóig m e r
felnézni. Várat építeni olyan, mint egy-egy háború. Nem lehet a katonákat
muzsikusokból toborozni.
BOLDIZSÁR: Vagy ha igen, hát szétszaladnak az első puskalövésre. De hát így jár
az, aki rosszul toboroz.
KELEMEN: Vagy így jár, vagy megtanítja őket arra, hogy nem kell szétszaladni.
(Ujabb robaj, újabb néhány másodpercnyi
csend.)
MÁTÉ: Hiába. Á t o k . . . (Mindenki mozdulatlanul ül a helyén.)
KELEMEN: Szamárság. Térjetek már észre!
BOLDIZSÁR: Én észnél vagyok. Máté azt mondja, átok. Én azt mondom, kényszer.
Tudom, hogy kényszer, és éppen ezért hitetlenül csinálom. Mint az anya, aki
kereste az itt hagyott gyereket két nap, két éjszaka. Aztán nem kereste, mert
megtébolyodott. így jártok majd ti is. Nem jó az, ha buta lelkiismeretek űzik
neki az embert az erdőnek.
MÁTÉ: Én is azt mondom, jobb hazamenni.
KELEMEN: Persze hogy jobb. Menjen haza, aki nem hisz benne.
BOLDIZSÁR: Miben?
KELEMEN: Hogy felépül mégis a vár.
BOLDIZSÁR: Akkor egyedül maradsz igen hamar. Mert azt hiszem, már senki se
hisz benne.
KELEMEN: Legjobb, ha te máris indulsz.
BOLDIZSÁR: Majd indulok h a m a r . . . hát én nem leszek csalódott. Meg nem is
szégyellem majd magam. A harcomat megharcoltam, igyekeztem felépíteni Déva
várát, nem sikerült. Magamat megőriztem közben. Nem adtam oda az ügynek
magamat, csak a fáradságomat. A munkámat, a verejtékemet, a testi erőmet.
Az kárba veszett. A lelkemet, azt nem adtam, azt nem hagytam kárba veszni.
KELEMEN: Azért nem épül.
BOLDIZSÁR: Badarság. Az építéshez nem lélek kell. Kő kell. Habarcs kell, szemmérték, mérőón, vízcsövecske... Biztonság . . . munka . . . fáradság . . . Az izmaid
kellenek, a tüdőd, a karod . . . Minden kell, csak a lelked nem kell. Azt megtarthatod magadnak.
KELEMEN: Izmot, tüdőt mindenki tud adni. De attól leomlanak a falak. S mikor
o m l a n a k . . . (újabb robaj, újabb néhány másodpercnyi
csend). Ilyenkor, mikor
omlanak, akkor érzem, hogy a hit hiányzik. S ha nem omlott volna le most,
leomlott volna holnap. Vagy jövőre. Vagy tíz év múlva. Mi az az egy-két nap
vagy egy-két év az örökkévalósághoz? Ügy nézd a munkád, hogy az időtlen
jövő számára készíted. Nem a karod kell bele, hanem a lelked. Hogy az m a radjon meg az utókornak. Hitvány kontár, aki csak a mának épít. S hitvány
kontár, aki azt hiszi, hogy jobb munkát végzett, ha látszólag messzire integet
munkája tornya.
MÁTÉ: Lélek, persze lélek, de itt a rossz lelkek nyüzsögnek körülöttünk.
KELEMEN: Ostobák.
IZSÁK: Bizony azok. Rossz lelkek. Azok rombolják a falakat.
8

KELEMEN: A falat nem rombolja semmi. Csak összedől, ha nincs ami tartsa. Omlékony anyag a kő, felmorzsolja a holnap meg a holnapután. Erő se kell hozzá,
hogy morzsolódjék. A vízcsepp is lyukat váj bele. Lelket kell beleadni, hogy
időálló legyen.
BOLDIZSÁR: Lelket? Adod te helyettünk is. De mi hasznod belőle?
KELEMEN: Ki keresi a hasznot? Menj haza, égess téglát haszonért. Mérd ki a
tehened fontra, haszonért. Add el a fejed felől a házat, add szolgálónak a
lányod, rabnak a fiad, kondásnak apád. Keresd a hasznot s meg is kapod, ha
nagyon keresed. Haszon lesz, de nem lesz fiad meg apád, meg házad, meg
tehened. Semmid se lesz, csak hasznod. Csak hasznod! É r t e d ? . . . Ha hasznot
akarsz, megkaphatod bárhol, de ha ember akarsz lenni, akkor arra gondolj,
hogy az életed kövesd, a megigazulást, a f e l a d a t o t . . . Ezzel vedd kezedbe a követ, akkor nem omlik estére. Trója falát az istenek építették, azért volt bevehetetlen. Nincs ebben semmi titok, csak úgy kell csinálni, mint ők. Bizalommal.
MÁTÉ: Ne káromold az eget, Kelemen.
BENEDEK: Nem vagyunk istenek.
KELEMEN: Nem is Isten akarok én lenni. Ember. Aki nagyra tör, mert a teljességet akarja. Aki feláldozza a vagyonát, hogy kövesse az üdvösséget. S ha az
üdvösségem azt kívánja, hát az életem is odaadom áldozatul. Minek élnék
különben?
BOLDIZSÁR: Minek? Hát, hogy éljünk. Az életért magáért. Ez az egyetlen, aminek
önmagában is értelme van.
KELEMEN: Alkotni teremtődött az ember. Utat vágjon, hogy átszelje vele az erdőt,
hegyet, pusztát. Hidat a folyóra, várat a vadon közepére. Feltörni a terméketlen
talajt, magot vetni bele, termést aratni. Megtalálni az ismeretlen népeket. Vitorlát feszíteni a szeleknek, felfedezni ú j világrészeket. Megmutatni az ismereteket
— hadd pusztuljanak bele a gyávák meg a kishitűek. Kiterjeszteni a falu határát. Sajnállak, Boldizsár, hogy neked nem ez kell, hogy te csak kényszerből
emeled magasra a tornyot, s nem azért, hogy messzire ellásson az ember róla.
Sajnállak, hogy te csak kényszerből dolgozol, nem azért, hogy alkoss. Sosem
érezted az alkotás lázát? Sosem érezted nagynak magad, mikor nagy tetteket
vittél végbe? S nem leszel boldog, ha Déva várában emberek laknak m a j d ?
Férfiak szeretkeznek majd asszonyokkal a falak mögött, gyerekek születnek, katonák őrzik a bástyát. Az őrség leereszti délelőttönként a hidat, bevonulnak a
várba a megrakott szekerek, élelmet, szőnyeget, bort szállítanak. Azoknak, akik
kiérdemelték az alkotással. Nézd, ahol most az üres sötét ásít, torony lesz.
A toronyőr belátja a környéket. Hát nem érdemes ezért a lelkedet beleadni?
BOLDIZSÁR: A torony őrért? Vagy a rakott szekérért?
KELEMEN: Az egészért.
MÁTÉ: Hiszen igaza van Kelemennek... (Csend.)
BOLDIZSÁR: Lehet, hogy neki igaza van. De az én lelkem drága. Csak egy van
belőle. Azt nem adom semmibe. Lélektelenül élni rosszabb, mint lélekkel meghalni. Én csak kényszerrel adnám bele a lelkem, de te is.
KELEMEN: Menjetek haza, menjen haza mind, aki lusta, aki gyáva. Hagyják a
művet azoknak, akik nem riadnak vissza az áldozattól.
MÁTÉ: Átok ez, Kelemen, akármit mondasz. Átok bizony, s amíg le nem győzzük
az átkot, hiába kevertük, hiába raktuk, mindig omlik a fal.
KELEMEN: Igen, a közömbösség átka rajtunk.
IZSÁK: Dehogyis... A kisgyerek átka, akit itt hagyott az anyja.
BENEDEK: Megváltásra vár a kisgyerek.
KELEMEN: S te is a megváltásra vársz?
BOLDIZSÁR: Hiszen arra vár Kelemen is, megváltásra.
KELEMEN: Én a megváltást csak saját magamtól várom. Hogy elég erős legyek
elvégezni az elvégzendőket.
9

IZSÁK: Én azt hiszem, senkitől sem várhatjuk. Én azt hiszem, hiába várjuk.
BOLDIZSÁR: Én a hazamenést várom.
IZSÁK: Én is. Az k e l l e n e . . .
KELEMEN: Nem megy ingyen.
BENEDEK: Nem is ingyen akarnám . . . (Csend.)
BOLDIZSÁR: No, Kelemen, csinálj hát csodát. Tied a lélektani pillanat, mindenki
arra vár, hogy ne dőljön a fal. Mert szégyen lenne kudarccal elmenni haza, meg
nem is kifizetődő...
KELEMEN: Elmaradna a haszon, ugye . . .
BOLDIZSÁR: No csak várjunk azzal a haszonnal. Okosan küzdj, Kelemen. Ne nézd
le az emberek hitét. Hittel akarod építeni a falakat, hát hitet a d j nekik, ne
gúnyt. Átok ül a vidéken, ugye, Máté?
MÁTÉ: Átok bizony. Én azt mondom.
IZSÁK, BENEDEK: Én is.
BOLDIZSÁR: Egy asszony az átka. Rossz asszonyé, aki otthagyta a gyerekét. Átok
ellen nem lehet meggyőzéssel küzdeni, Kelemen. Látjátok a rossz szellemeket?
(Körülmutat, a többiek ijedten összehúzódnak.)
Látjátok? Ott repkednek! Körülöttünk! Nem lehet őket elűzni. Hiába mondod, Kelemen, hogy nincsenek,
mert vannak. Halljátok a hangjukat? (A kőművesek összébb húzódnak.) Nincs
ugyan hang, csak az éjszakai csend, de mégis hallani. Hiába mondod, hogy nincsenek, Kelemen, mert mindenki látja, mindenki h a l l j a . . .
MÁTÉ: Hagyd ezt a beszédet, Boldizsár!
BOLDIZSÁR: Mért hagyjam? Kelemen azt mondja, lélek kell a falba. Én nem adom
a magam lelkét, de ajánlja fel valaki. Ajánlja fel, aki nem látja a rossz lelkeket, aki nem hallja a szellemeket. (Csend.) Csodát csinálj, Kelemen, csodát.
Az dönti le a bálványokat, csodát, ha mersz. Vagy ha tudsz.
KELEMEN: Ne hallgassatok rá. Fél, azért beszél így.
MÁTÉ: Fél itt mindenki.
KELEMEN: Féltek? (Csend.) Hát féltek. Na, akkor mondok én olyat, amitől m a j d
még jobban féltek. Átkot mondtok, ugye, hogy átok ül a vidéken? Hát űzzük el
az átkot. Engeszteljük ki a rossz szellemeket...
MÁTÉ: Jó, de mivel?
BOLDIZSÁR (gúnyosan): Emberhalálíal, nem?
KELEMEN: Hát emberhalállal. (Gúnyosan:) Nem adja valaki a lelkét a várba?
Nem azért, hogy felépüljön, nem azt akarjátok ti. Hanem, hogy a többi ne
féljen . . . !
BOLDIZSÁR (gúnyolódva, színészkedve): Tudjátok, mit mondok? Nem állítja meg
ezeket a falakat semmi, csak egy befalazott asszony. Az tartja belülről a falat,
akkor nem omlik össze. Akkor megnyugosznak a rossz szellemek, akkor feloldódik a vidék az átok alól. Mert asszony miatt van, aki itt hagyta a gyerekét,
hát asszonynak kell elpusztulni, hogy megszűnjön. Na, nem féltek?
MÁTÉ: Hagyjad, h a g y j a d . . .
KELEMEN: Ne beszélj szamárságot.
BOLDIZSÁR: Nem szamárság ez. Gondolkozzatok, no! Egy hónapja r a k j u k a falat.
Követ kőre, és omlik mindennap. Jó hónap volt? Nem bizony. Éjszakánként
mindenki jobb szeretett volna nem itt lenni. Féltetek ugye, mikor omlott a kő.
S nappal, mikor hozzáláttatok rakni, hát avval raktátok, hogy úgyis omlik. H á t
mit akartok még? (Gúnyosan:) Boszorkányság? Boszorkányság. Ez ellen Kelemen se tud semmit tenni. De én azt mondom, hogyha egy asszonyt befalaznánk . . .
KELEMEN: Egy asszonyt?
BOLDIZSÁR: Egy asszonyt, aki legelébb idejön.
MIND (esküszerűen egymásra rakják a kezüket): Egy asszonyt...
( S ö t é t )
10

<(A szín ugyanott

kivilágosodik,

ketten — Boldizsár és Kelemen
Várnak.)

— ülnek a

rönkökön.

BOLDIZSÁR: No, most nyugodt vagy? Várod a csodát?
KELEMEN: Nem félek a csodáktól és nem borulok le a csodák előtt. Magunktól
várom a csodát. Á lelket várom az emberekbe.
BOLDIZSÁR: Lelket lélek árán?
KELEMEN: Hogy érted?
BOLDIZSÁR: Hisz tudod. A babonás megszédültek ötlete volt, s te helyeseltél. Eleven lelket a falakba.
KELEMEN: Te csináltad ezt a szamárságot. Babonát a babona ellen. Miért? Mi
értelme volt?
BOLDIZSÁR: Éppen ebben keresel értelmet? Hát ha akarod tudni — nem volt
semmi értelme. Semmi. Érted? Csak meg akartam ijeszteni őket. S neked meg
megmutatni, hogy nem lelkesítés kell ide, hanem ijesztés. Vagy nem is ezt. Azt,
hogy kényszer ez mindenkinek. Itt állnak a vár alatt, megbabonázva, aztán
mindegyik akár a saját feleségét is hajlandó lenne feláldozni, csakhogy épüljön.
KELEMEN: Dehogy lenne hajlandó. Jöjjön meg az első asszony, aztán nézd meg,
hogy a férje mit szól majd a tegnap esti alkuhoz. Pedig ha komolyan vennék,
nem is lenne bolondság.
BOLDIZSÁR: Mért? Nem ezt fogadtátok?
KELEMEN: Fogadtuk, fogadtuk. S te nem ezt fogadtad?
BOLDIZSÁR: Könnyen tehettem. Nekem nincs feleségem, özvegy vagyok már
ötödik éve.
KELEMEN: Úgy, akkor könnyen nevetsz. Neveted magadban nekünk, tizenegyünknek elszántságát, akik az életünket tettük fel Déva vára felépítésére. A küzdelemben, alkotásban elhullottak testén lépnek át az utódok a további eredmények felé. S a nevetők, mint te, elmaradnak félúton. Tegnap, mikor megrémítetted az embereket, boszorkányokat láttak minden fa tetején, feláldozták volna
a saját üdvösségüket, csakhogy megnyugodhassanak v a l a m i b e n . . . — akkor szamárság volt ez az alku. De ma reggel, hogy visszagondolok rá, nem is olyan
szamárság. Az alkotást sohasem adta ingyen a természet.
BOLDIZSÁR: Rajongsz, Kelemen. Hiszen nem a te életedről van szó, legfeljebb a
feleségedéről.
KELEMEN: Az ugyanaz. Nem is valaki életéről van szó. Az áldozatról.
BOLDIZSÁR: És mért kell áldozat?
KELEMEN: A hitért. Vagy azt hiszed, hogy én is bolond vagyok, mint Máté, vagy
Izsák? Elhiszem azt, hogy egy befalazott asszony teste tartja meg a falakat,
amiket mi egy hónapja nem tudunk megtartani? Te nevetsz rajta, s nem hiszed. Én sem hiszem, de nem nevetek rajta. A lélek hiányzik közülünk, ami a
falakat építse. Magam nem adhatok mind a tizenkettőnkbe. De az áldozat adhat.
A múló napok reszketése: hátha az én asszonyom jön legelőbb. S a gyávaság
rettegése: vajon meg merjük-e tenni? A keresztényi dogma rettegése: szabad-e
embert ölni a várért? De nem így szól a kérdés, Boldizsár, hanem úgy, hogy
•ér-e egyetlen ember annyit, mint a hosszú időkre szóló alkotás? S meg kell
győzni kit-kit a hite szerint, hogy nekünk az alkotás a feladatunk. Kit-kit a
hite szerint. A babonásokat babonával erősíteni, a gyengéket, a kishitűeket cso•dával. Máté vagy Izsák azt hiszik, hogy a varázslatot a befalazott asszony oldja
fel. S hiszi a többi is. Most még kevésbé, de ha majd itt lesz az asszony, akkor
remegve kezdik hinni, akkor rohannak a vakolókanálért, hogy hamar rakják
köré a köveket, térdig, derékig, vállig, s várják a csodát, hogy az asszony megtartsa a falat. S meg is tartja — majd meglátod — nem az asszony, hanem a
kőművesek hite. Mátéék számára varázslat lesz.
11

BOLDIZSÁR: És elég olcsó kísérlet.
KELEMEN: Mindegyikünknek egy árú.
BOLDIZSÁR: Mondom, nekik olcsó. Feleségük nekik nincs. Máténak, Izsáknak se.
KELEMEN: Mit mondasz?
BOLDIZSÁR: Gyermekek még szinte. Falumbeliek. S Benedeknek három napja volt
itt a felesége. Még haza sem ért talán azóta, nemhogy visszaforduljon, ö is
könnyen szerződött.
KELEMEN: Gyávák.
BOLDIZSÁR: Nem gyávák, csak nem kockáztattak. A sajátjukból nem. A tietekbőt
annál inkább. S igazad lehet, a csoda azért őket éppen úgy megigézi. Sőt még
jobban, boldog csodát- látnak majd, nem nekik kell meghozni érte az áldozatot.
KELEMEN: Áldozat csak egy kell. A hit tizenkettőnek kell. A sors a gyengéket
kíméli, úgy látszik.
BOLDIZSÁR: No, hozzád ugyan kíméletlen lesz akkor a sors, ha ez igaz. Legalábbis
elég erősnek mutatkozol.
KELEMEN: Nemcsak most, ne félj.
BOLDIZSÁR: Félni neked több okod van. Márton felesége is volt már itt, Gyalué
is, Karujé is. S ugyan a tied volt-e? Nem vártad-e a múlt héten, míg hírül n e m
hozták tegnap, hogy a kicsi fiad megbetegedett, azt nem hagyhatja el az aszszony? S nem imádkozol most magadban azon, hogy csak még egy hétig legyen
beteg a gyermeked, hogy még egy hétig ne indulhasson el az asszony? N e m
imádkozol, s nem izgulsz, Kelemen? Ha igen, akkor te is a más szerencsétlenségére spekulálsz, akkor farizeus vagy, Kelemen. Akkor te is hamis lappal j á t szottál, arra számítva, hogy a te feleséged nem hagyhatja ott a beteg gyermekét.
S hogy másé hamarabb jön. így lehetsz erős s lehetsz bátor. De mi lesz a bátorságoddal, ha majd a saját asszonyodra kell rakni a maltert?
BENEDEK (jön, leül Kelemenék mellé): . . . H á t . . . Mondanék v a l a m i t . . .
BOLDIZSÁR: Csak mondd!
BENEDEK: Azt, hogy é n . . . Én nem vállalom ezt a tegnapi megállapodást. '
KELEMEN: Az asszony befalazását?
BENEDEK: Azt. Nem vállalom.
KELEMEN: Jó. (Csend.) Miért nem? (Csend.) Nem mintha fontos lenne.
BENEDEK: Nem vállalom, mert nem éri meg. Nem lenne istenes dolog, hogy egy
ember életével építsük fel a várat. Meg a z t á n . . .
BOLDIZSÁR: Meg aztán hátha rád kerülne éppen a sor.
BENEDEK: Igen. Hiszen nem mondom, nagy dolog az a vár. Fel kellene építeni, az
biztos. De ha ez az ára . . .
KELEMEN: Te Benedek! Mondd csak: úgy gondolod, hogy ezen az áron csakugyan
felépülne?
BENEDEK: Fel hát. De csak ezen az áron.
BOLDIZSÁR: Szóval a feleségedet félted.
BENEDEK: Bevallom, igen.
BOLDIZSÁR: És ha a másé jönne?
BENEDEK: Nem bánom, akármi történjék, aki akarja, tartsa magát az egyezséghez.
Én megmondom, hogy nem.
BOLDIZSÁR: De felelj erre: hátha a más felesége jönne?
BENEDEK: De hátha az enyém jön?!
KELEMEN: Jól van, Benedek, jól van. Senki sem kényszeríthet arra, hogy azt az
ostobaságot... Amit tegnap félve, megbabonázva . . .
BOLDIZSÁR: Várj csak, Kelemen, ne nyilatkozz a többi nevében. Mit szólnak a
többiek hozzá, Benedek?
BENEDEK: Azoknak még nem mondtam. Gondoltam, nektek először. Merthogy a ti
ötletetek v o l t . . .
KELEMEN: De mondd, Benedek, ha jönne egy a s s z o n y . . . Mondjuk az Ambrus
felesége... v a g y . . . vagy az enyém, n a mondjuk, s azt befalaznánk, raknánk r á
12

a követ, egyiket a másik után. Beraknánk térdig előbb, aztán derékig, aztán
vállig. Aztán egészen. Megtartaná a falat?
BENEDEK: Biztosan meg.
KELEMEN: Mondd csak, Benedek, aztán a más asszonyát, mikor raknánk, akkor
mire gondolnál?
BENEDEK: Ne rakjuk. Mert hátha az enyém jön.
BOLDIZSÁR: De ha neked nem lenne feleséged, akkor is visszalépnél az egyezségtől?
BENEDEK: Ha nem lenne? Akkor nemigen. De nem tudom, kinek ér meg ez a vár
egy asszonyt? Nektek megér?
KELEMEN: A vár egy asszonyt? Nem lehet ezt így összemérni, tudod. Nem a vár
éri meg, hanem sokszor megköveteli a vár, a munka. Nemcsak az asszonyt,
hanem az embert is. Ahogy megköveteli a háború a halottat. Nem kérdi, hogy
megéri vagy nem éri meg.
BENEDEK: Hát én mondom, visszalépek.
BOLDIZSÁR: Mit szólnak a többiek? Azt nem tudom. Jó lesz, ha megmondod
nekik is.
KELEMEN: Hagyd. Ök se gondolják komolyan. Bolondok voltunk az este.
BOLDIZSÁR: De hátha a többi nem így gondolja.
BENEDEK: Én nem bánom, mit gondol a többi.
BOLDIZSÁR: Meg kell kérdezni. Mert ha valaki kilép az egyezségből, akkor nem
érvényes többet. Hát mindenkinek bele kell egyezni, hogy felbontsuk az egyezséget. Nem tudom, hogy beleegyezik-e mindenki?
KELEMEN: Légy csak nyugodt. Beleegyeznek. Mert mindenki a nappalt látja, meg
a bolondságot, meg azt, hogy nem babona kell ide, hanem munka.
BENEDEK: Munka? Hogy majd dőljön megint éjszaka?
BOLDIZSÁR (nevet): Azt hiszem én inkább, hogy mindenki az éjszakát látja. Meg
a robajt hallja, amivel összedől a fal. S mondd csak, Benedek, hogy gondolod
ezt a dolgot te? Kilépsz az egyezségből, aztán mit csinálsz?
BENEDEK: Indulok haza.
KELEMEN: Haza? Aztán a várat meg itt hagyjuk így, ahogy van? Szégyenszemre?
BENEDEK: Én itt. Nekem nem éri meg a kockázatot.
BOLDIZSÁR: És mondd csak, Benedek, lemondasz az aranyról is? A rád eső részről?
BENEDEK (hallgat): H á t . . .
KELEMEN: Jól van, jól. Nem pulyáknak való a várépítés. Menj csak haza, Benedek, aztán, ha éjszaka szellemeket látsz megint, mint tegnap, hát bújj a feleséged szoknyája mellé.
BOLDIZSÁR (gúnnyal): S gondolj esetleg arra, hogy a feleséged szoknyája támasztotta volna meg Dévát. De úgy, hogy az asszony is benne lett volna.
BENEDEK: Hiszen nem mondom, ha tudnám, hogy nem az én feleségem j ö n . . .
BOLDIZSÁR: Akkor a máséra könnyen a l k u d n á l . . .
(Ambrus,

Máté, Izsák

jönnek.)

MÁTÉ: Haj, de keserves ez a várakozás.
IZSÁK: Ülünk itt, mintha megváltásra várnánk. Pedig csak egy asszonyra várunk.
(Leülnek körbe a többi mellé.) Ez a bizonytalanság...
KELEMEN: Benedek azt mondta, hogy visszalép az egyezségtől. Hazamegy. S én
azt hiszem, hogy joga is van hozzá. Ijedtek voltunk az este, babonásak. Elhamarkodtak ezt az egyezséget. Visszaléphet, aki akar.
MÁTÉ: Nem voltunk részegek.
IZSÁK: Ijedtek voltunk? Hát ma este nem leszünk majd ijedtek, meg holnap este?
AMBRUS: Megegyeztünk, nincs miről beszélni.
BENEDEK: Te könnyen beszélsz, neked nem jön a feleséged még egyszer ezen
a héten.
13

AMBRUS: És mit gondoltok, ha hazamentek, jobb lesz? Átok van itt m á r m i n d egyikünkön, mindenkin, aki hozzáfogott építeni ezen a megátkozott vidéken..
Elkísér az, ne féljetek.
KELEMEN: Hát akkor állapodjunk meg abban, hogy semmis a tegnapi egyezségMondjuk ki, hogy nem érvényes, mindenki azt csinál, amit akar.
IZSÁK: Azt már nem lehet. Megkötöttük, hát megkötöttük.
BOLDIZSÁR: Egyelőre csak ketten-hárman ragaszkodnak hozzá. De amint m e g jelenik a látóhatáron az első asszony, mind a tizenegyen ragaszkodni fogunk..
Csak éppen az nem, akinek a felesége jön meg. S akkor mit csinálunk m a j d
azzal, ha felmondja az egyezséget? Akkor majd megint az éjszakára gondolunk.
meg a falra, meg a véka aranyra, meg arra, hogy hála istennek, nem a mi.
asszonyunk jött meg, s akkor majd követelni fogjuk, ugye?
AMBRUS: Úgy van.
BOLDIZSÁR: Nem baj, majd csak veszekszünk akkor. Esetleg meg is öljük e g y mást vagy azt, aki nem a k a r j a feláldozni a feleségét. De hát ez kell nekünk,,
nem a béke, nem a csendesség. Déva vára kell nekünk, a feladat kell, meg az;
ijedség kell, babona meg önámítás: áltatás, hogy így épül a fal. Meg az, amit.
Kelemen mond, hogy hit kell a munkához, meg áldozat az eredményhez. Deölni kell, hogy hitünk legyen, úgy látszik, ölni kell ahhoz is, hogy eredmény
legyen, mert akkor érezzük magunkat becsületesebbnek. (Szünet.) S hogy nelegyünk kénytelenek soká késlekedni az öléssel, hát íme (a távolba mutat) az.
úton jön is már valaki.
BENEDEK: Én nem vállalom, mondtam, nem v á l l a l o m . . .
BOLDIZSÁR: Majd ráérsz akkor szabadkozni, ha kiderül, hogy a te feleségedNeked vannak fekete lovaid?
BENEDEK: Nekem nem. Nem az én l o v a i m . . .
BOLDIZSÁR: Akkor hát nyilván meggondolod a dolgot, s most m á r vállalod. (Szünet.) De hát kinek a lovai?
AMBRUS: Kelemen, én úgy nézem, hogy a tied a fogat.
KELEMEN (nagy csend után): Igen, én is úgy látom. (Csend.)
BOLDIZSÁR: Ügy látod? Akkor itt az alkalom az áldozatra.
KELEMEN: De hogy lehet? (Hangosan:) Hogy lehet? Hiszen a gyerek beteg. Csak:
nem történt valami baj?
BOLDIZSÁR: A gyerekkel törődsz?
KELEMEN: Hogy jöhet ide? Hogy jöhet? Bolond ez az asszony? Hát elment a.
józan esze? Hát nem azt üzente, hogy nem jön? H á t . . .
BOLDIZSÁR: Az előbb még nagyon nyugodt voltál. Vagy a nyugodtság csak annak:
szólt, hogy biztosítva érezted a magad dolgát?
KELEMEN: Bolondság, ki gondolta komolyan azt az alkut tegnap? Senki. N e m
azért. Hanem, hogy miért jön most? Miért jön,, ha azt üzente, hogy n e m jön?"
IZSÁK: Én komolyan gondoltam az alkut.
AMBRUS: Én is.
MÁTÉ: Én azt hiszem, hogy mindnyájan komolyan g o n d o l t u k . . .
IZSÁK (fenyegetően):
Vissza akarsz táncolni, Kelemen? (Beszivárog a színre a:
többi kőműves is, körülállják Kelement.) Így jött a sorja.
KELEMEN: A beteg gyermeket otthon hagyja?
MÁTÉ: Igen, akárcsak az asszony a gyerekét az erdőben. Aki miatt átok ül al
vidéken.
IZSÁK: A sors akarta, hogy így legyen.
KELEMEN (végignéz rajtuk): De hát mit gondoltok?
AMBRUS: Megmondtuk.
IZSÁK: Tudod. Amiben megegyeztünk.
AMBRUS: Nem akarok még egy olyan éjszakát, mint a tegnapi. Meg a többiek:
sem, azt hiszem.
MÁTÉ: Te mondtad, hogy a várnak fel kell épülnie. Te mondtad, hogy nem sok érte?
semmilyen áldozat.
14

KELEMEN: Eh, badarság. Bolondok vagytok. Hát azt hiszitek, hogy ettől épül?
Higgyetek a munkában, lelket adjatok bele, akkor épül. Babonával akartok
építeni? Asszonnyal falat tartani? Pulyák vagytok, ijedős gyerekek vagytok?
Azt hiszitek, hogy ha befalazzuk, akkor nem omlik a fal?
BOLDIZSÁR: Kicsit elkésve beszélsz így, Kelemen.
IZSÁK: Nem. Akkor nem omlik.
MÁTÉ: Megtartja a falat.
KELEMENNÉ (be.)
MIND: Jó napot!
ANNA: Nektek is jó napot!
KELEMEN: Jó napot!
ANNA: Na, ez ugyan barátságtalan hozottisten. (A kőművesek összenéznek,
mozgolódás.) Beteg vagy? S ha nem, miért örülsz ilyen kevéssé a jöttömnek?
KELEMEN: Rossz idők járnak ránk. (Tétován:) Itt állunk a munkával hetek ó t a . . .
(Körülmutat:) Nem halad. Leomlik, amit éjjel rakunk, le, amit nappal. (Ideges
gyorsasággal:) A rossz szellemek átka ül a vidéken, nem akarják, hogy felépüljön Déva vára. S mi itt állunk, v á r u n k . . .
BOLDIZSÁR: Mi az, Kelemen, csak nem lettél babonás?
ANNA: Rossz szellemek? S miért nem hagyjátok abba? A szellemekkel akartok
kikötni? Hát nem mondtam, mielőtt elindultatok, hogy nem látok jót ebből az
egészből? Hát nem mondtam, hogy rossz dologra vállalkoztok? S m o s t . . . álltok
valamennyien, mintha az orrotok vére folyna, nem tudtok mihez kezdeni, csak
azért, m e r t . . .
KELEMEN: Nem tudni miért. (Idegesen:) De kétségtelen, hogy semmi sem sikerül.
(Körülnéz a többiekre,
segítségkérőén.)
BOLDIZSÁR: Egyedül, Kelemen, egyedül. Vagy hogy akarsz példát adni a többieknek, ha tőlük várod a segítséget?
KELEMEN: Nem várok segítséget, én . . .
ANNA: Miről beszéltek?
KELEMEN: Semmi, semmi. Mi van otthon?
ANNA: Hál' istennek a gyerek jól van már. Elmúlt a betegsége, mint a tavaszi hó.
Erős egy ilyen fiatal szervezet, hát nekiindultam, hogy lássam a hites uramat,
(kedveskedve),
hogy hozzak neki valami hazait, ne fogyjon, ne gyengüljön le
idegenben, száraz koszton. Hogy elvigyem a szennyesét...
KELEMEN: Nem volt könnyelműség otthon hagyni a gyereket? Ha még csak most
lábolt ki a bajból?
ANNA: Nincs már annak baja semmi, nem is igen volt. Csak a bába ijesztett meg.
BOLDIZSÁR: Kelemen, hát már a feleséged hibáztatod, amiért eljött? Mindjárt
rárivallsz, vigyázz. Ráordítasz, hogy miért jött i d e . . .
KELEMEN (kiáltva): Hallgass! (Az asszonyhoz:) Hiszen j ó . . . jó, hogy jöttél.
(Zavartan:) Azaz hogy . . .
ANNA: Ej, furcsa vagy. Nem látom rajtad, hogy nagyon örülnél. A munka biztosan.
S az eredménytelenség. Hej, otthon is meglátogatott bennünket az Isten, nemcsak a gyerek, az állatok i s . . . a rossz szomszédok, haj, sok mindenről tudnék
én is panaszkodni. De hát nem panaszkodni jöttem én, h a n e m . . .
BOLDIZSÁR: Nem azért bizony.
ANNA: Nem bizony. Hanem ne álljatok ti sem ilyen ijedten ott, tizenkét kőműves,
jertek már közelebb. Amit az uramnak pakoltam fel, abból nektek is akad, s ha
kell valami asszonyi munka, amivel segíthetek, hát segítek. Üljünk is le tán,
hiszen nem vagyunk e s k ü v ő n . . . (Körülnéz, helyet keres.)
BOLDIZSÁR: Nehéz most, Kelemen? Nehezebb, mint nagy szavakat mondani?
Hazai kalácsot hoztak neked, s mit adsz viszonzásul? Tiszta inget hoztak, foltot
hoztak a szakadt ruhádra, kulacs bort hoztak — mi lesz a fogadjisten?
MÁTÉ: Én ammondó v a g y o k . . .
IZSÁK: Hiszen nem tehetünk róla. így hozta a sors.
MÁTÉ: Igen, igen.
15

KELEMEN: S te mit mondasz, Ambrus?
AMBRUS: Én? Én semmit nem mondok. Mondtam akkor, amikor beszéltünk tegnap.
BOLDIZSÁR: Tőlem kérj segítséget, Kelemen, látod, hogy csak én segítlek itt egyedül. Kérdezd meg tőlem, hogy én mit szólok. S én biz' isten megmondom.
KELEMEN: Benedek, te. Hiszen tulajdonképpen . . .
BENEDEK: Én is járhattam volna így.
KELEMEN: Boldi!
BOLDIZSÁR: Hallom.
KELEMEN: Akarják. Valamennyi akarja.
BOLDIZSÁR: Azt akartad, hogy akarják. A csodát. A hitet.
KELEMEN: H e j . . . Hagyjatok egy kicsit magamra. Magunkra. (Feleségéhez:) Ülj le,
lelkem, beszélni kell egy kicsit veled.
MÁTÉ: Menjünk, jobb szeretem én is, ha maga intézi el.
ANNA: De hát mi éz? Úgy álltok itt körül, mint a prédára váró farkasok. Mi van
veletek?
IZSÁK: Semmi, semmi. Megyünk is már, majd elmondja Kelemen. Sok b a j van
ezekkel a fene falakkal.
(Mind

el.)

KELEMEN: Indulhattál volna egy nappal hamarabb.
ANNA: Kedves, tudom, hogy hosszú az az egy nap, ha várunk valakit, de hosszú
akkor is, ha egy beteg gyereket kell ott hagyni egy nappal előbb. Még így is
bántott egy kicsit a lélek, hogy eljövök. De nagyon akartalak m á r látni, meg
aztán semmi baja nem volt már.
KELEMEN: Ugyan, u g y a n . . . nem is értem, hogy miért hagytad magára azt a
gyereket. Hátha visszatér az a láz. Hallottam már ilyesmiről beszélni. Hogy
lehet egy beteg gyereket magára hagyni?
ANNA: De furcsa vagy ma! Az előbb azt mondod, miért nem jöttem előbb, most
meg azt, hogy miért jöttem már? Zavartan beszélsz, nem tud az ember kiigazodni.
KELEMEN: Persze. De ilyen az, ha valaki az istennek is meg akarja adni, arai az
istené, meg a császárnak is, ami a császáré. A gyereknek is, meg nekem is.
Neki, hogy ott maradsz mellette még egy napig, nekem meg, hogy h a m a r a b b
jössz el, mintsem lelkiismerettel jöhetnél.
ANNA: De kedves lelkem, ne legyél már ilyen ingerült. Mit tehettem volna mást?
Hagyjam ott a beteg gyereket?
KELEMEN: Hagyjad, ha neked az fontos, hogy idejöjj. Vagy ne hagyjad egyáltalán,
ha az fontos, hogy a gyerek felől nyugodt légy. De te langyos vagy, bizonytalan
vagy, kapkodsz, azt se tudod, mit csinálj. Ilyenek vagytok ti, asszonyok, nem
urai az akaratotoknak... (Hirtelen abbahagyja:) De hát minek erről veszekedni.
Éppen m o s t . . .
ANNA (békélten): Éppen most, amikor egy hónap után ú j r a láthatlak. S ne nyugtalankodj, ott hagytam a gyerek mellett Bebák nénit.
KELEMEN (szórakozottan): Az j ó . . . (Hirtelen:) Bebák nénit? Hát az anyád, nem
maradt mellette?
ANNA: Nem, nincs már nálunk.
KELEMEN: Nincs? Hát hol van?
ANNA: Elment. (Szünet.) Látod, ezt sem volt időm elmesélni. Megharagudott. Elköltözött.
KELEMEN: Mindig veszekesztek. (Szünet.) Most min vesztetek össze?
ANNA: H á t . . .
KELEMEN: Gondolom. Hogy mennyi zsírt kell a kacsa alá önteni. Vagy hogy ki az
úr a konyhán . . .
ANNA: Nem, nem azon. Rajtad.
KELEMEN: Rajtam?
16

ANNA: T u d o d . . . (Szünet, majd hirtelen:) tudod, sohasem szeretett téged. S mitől
kezdve elmentél, mindig téged emlegetett, téged bántott. Hogy a gyerek beteg
volt, azért is. Hogy közben rád gondoltam, téged akartalak volna meglátogatni,
azért is. Azt mondta: hagynám itt a beteg gyereket, csakhogy utánad szaladjak.
S hogy tudom-e, mi lesz majd ennek a vége?
KELEMEN: Az anyád? Ilyeneket mondott?
ANNA (hevesen): Igen, igen. A végén összevesztünk, aztán mikor azt mondta, hogy
te a lelked üdvösségét is eladnád azért, hogy elérhesd, amit el akarsz. S h o g y . . .
KELEMEN: Mit! (Szünet.) A lelkem üdvösségét! (Indulatosan:) Hiszen mit tudja
azt, hogy mi az ember lelke üdvössége? Éppen az, ha eléri, amit akar. Amit
nagyon akar. S a szamár vénasszonyok fecsegése, akik annyit látnak belőle,
hogy nem az ereszt akarom megtapasztani, nem a t y ú k ó l a t . . . hanem nagy dolgokba f o g o k . . . ha becsorog a háztető, már lustát kiabálnak rám, meg törtetőt . . . S a lelkem üdvössége? De Anna, hát tudod te, mi az, a m i k o r . . . (Hirtelen
elhallgat.)
ANNA: Tudom, tudom. Hisz ezt mondtam én is neki. Azt, hogy te nem kicsiny
dolgokra születtél. Nagyra. S benned úgy lobog, állandó nagy lánggal ég a
l é l e k . . . Hiszen tudod, én értelek meg egyedül... És én tudlak segíteni abban,
amit csinálsz . . .
KELEMEN: Segíteni? (Csend.) S mit mondott?
ANNA: Ne bosszankodj. Akkor mondom el, ha ígéred, hogy nem bosszankodol. '
KELEMEN; Ígérem. No mit?
ANNA: Azt, h o g y . . . hogy te engem is képes lennél eladni egy tál l e n c s é é r t . . .
Hogy neked én is csak eszköz . . .
KELEMEN: Ügy. (Szünet.)
ANNA: Ezt mondta. S erre mondtam n e k i . . . De nem is fontos,' hogy mit mondtam.
Elment, a húgomékhoz ment. Nem jön vissza többet. Én akartam, hogy ne
jöjjön többet vissza. Kettőnk közt állt mindig, most is, mindig közénk akart
állni. Nem szívelheti, hogy te különb vagy, mint a többiek.
KELEMEN: Különb? Várj csak, várj csak, hogy különb-e?
ANNA: Én tudom, hogy különb. Én érzem. S azért jöttem ilyen sürgetve ide, hogy
belekapaszkodhassak egy kicsit a karodba, érezni azt a jó biztonságot, erőt, ami
belőled árad.
KELEMEN: Biztonság, e r ő . . . Eh, hagyjuk ezt. Ember vagyok, mint más, csak
tudom a törvényeket. Tudom, hogy az ember magát adja a munkába, hogy az
ember elfogy abban, amit épít, s hogy az alkotása fennmarad hosszú i d ő k i g . . .
De nem neki dicsőség tulajdonképpen, s nem dicsőségért c s i n á l j u k . . . A műért
magáért.
ANNA: Mondjad csak. Olyan jó hallgatni.
KELEMEN: Mit mondjak? (Kirántja a kezét:) Mit mondjak? Hiszen erről van szó,
de mit mondjak? Látod, hogy kiabálok veled, hogy gorombáskodok, azért, mert
haragszom r á d . . . nem tehetek róla, haragszom rád, mintha vétettél volna ellenem, mert olyan nehéz arra gondolni...
ANNA: Haragszol? Rám?
KELEMEN: Igen, igen. Aki igazságtalan, mindig haragszik. Most az vagyok. Igazságtalan és önző. Kínlódok veled beszélni, félek elmondani, amit el akarok
mondani, és rád haragszom e miatt a félelem miatt. Hogy te vagy az oka a
félelmemnek meg a kínlódásnak. Látod, ilyen vacak vagyok, gyáva vagyok.
BOLDIZSÁR (jön az utolsó szavaknál): Vacak vagy, gyáva vagy? Jól hallottam?
KELEMEN: Jól. De nem azért, amire gondolsz.
ANNA: S azért se, amire te gondolsz. Te nem lehetsz gyáva és nem lehetsz vacak.
S te (Boldizsár felé) éppen olyan jól tudod, mint én, meg az összes többiek.
BOLDIZSÁR: Én nem tudom. Csak azt tudom, hogy e pillanatban neki rosszabb,
nem neked.
2 Tiszatáj

17

KELEMEN: Menj el. Kérlek, m e n j innen. Az éjszaka beszéltünk éppen eleget, elmondtam én is a magamét, te is a tiedet. S miután a beszélgetés eredményeként most én állok itt, hogy cselekedjek is, hát ajándékozz meg a tiszteleteddel
legalább. Azzal, hogy . . .
ANNA: Nem értem, miről beszéltek.
KELEMEN: Megérted, ne félj, rövidesen. (Boldizsárhoz:)
S remélem, m a j d te is
megérted, hogy a szemlélődőket megilleti ugyan a kritika, de csak csendesen,
m a g u k b a n . . . s nem annak a szemébe vágva, aki az élen jár. Nem istennek
érzem ugyan magam, de mégis olyanformán érzem, hogy csak megbecsülés illet
meg, nem bírálat.
BOLDIZSÁR: Senkit nem becsülhetek meg azért, amit kényszerből tesz.
KELEMEN: Hol itt a kényszer?
BOLDIZSÁR: Benned. Vagy nem mindegy, hogy ki kényszerít? A kényszernélküliség nem komor és jajongó. Akit nem kényszerít valami vagy valaki, az nem
szór hamut a fejére, nem szaggatja a ruháit, nem jajong, hogy vacak vagy
gyáva. Annak nincs lelkiismeret-furdalása. Azt hiszed, szabad elhatározásból
teszed?
ANNA: De mit?
KELEMEN: Abból. Ha mind a tizenegyen óriások lennétek, felfegyverzett rablók,
akkor sem tudnátok kényszeríteni. Semmire. Avagy mit gondolsz, ki kényszerített itt mindannyiótokat, hogy itt maradjatok egy hónapig? Én! Ki kényszerített, hogy csináljátok a véget nem érő munkát? Hogy ne hagyjátok abba egy
percre se! Hogy ne őrüljetek meg a félelemtől, hogy ne dobáljátok le a vakolókanalat, hogy ne szökjetek meg az éji sötétben! S végül' most, hogy fel is építsétek a falat! Hogy győzzétek le a lelketlenséget, a félelmet — ki kényszerített
rá mindőtöket? Én! S akkor azt hiszed, hogy én vagyok a gyönge veletek szemben? S bárkivel szemben?
BOLDIZSÁR: Aki tudja, hogy jót cselekszik, az nem igyekszik meggyőzni önmagát.
Annak megvan a meggyőződése. A hit elfeledteti a lelkiismeret-furdalást. A régi
pogány papok nem sajnálták az áldozatukat, akit az istenek oltárán szúrtak le.
Amelyik sajnálta, az megingott lélekben. Az nem hitte már biztosan, hogy jót
cselekszik. Akinek kétségei vannak, az hagyja másra az áldozatot, m e r t az áldozat visszajön éjszakánként, s nemcsak jön, hanem üt is.
ANNA: Kelemen, szörnyű dolgokat beszél ez az ember. Miért mondja ezt neked?
Mit akarsz? Ügy félek itt ebben a komor erdőben, ahogy úgy v i t a t k o z t o k . . .
Mintha magával az ördöggel vitatkoznál.
BOLDIZSÁR: Igen, az ördöggel. A dolgok rendjében hinni csakugyan ördögi dolog.
Biztosnak lenni, megkülönböztetni az igazat a nem igaztól, csakugyan ördögi.
A másik, a gyötrődés meg a félelem — az a K e l e m e n é . . . S hősnek, szentnek
hiheti magát benne . . .
KELEMEN: Menj el, nem érted, hogy menj el? Nem kellesz ide most, s nem
tűröm, hogy megfigyelő légy ennél a ...
ANNA: De minél? Mi van veled, Kelemen?
BOLDIZSÁR: Én mehetek, de jönnek már a többiek is. Várnak, a várakozás izgalmában szeretnék tudni, hogy mi van v e l e t e k . . . S azt hiszem, titokban te jobban szereted, hogy jönnek, mintha egyedül maradnál.
(A színre

lassan bekódorognak

a kőművesek.

Egyenként.

Szótlanul.)

ANNA: De szótlanok vagytok. A vendéget nálatok nem istenhozottal szokták
fogadni?
KELEMEN: Ugyanezt kérdezted tőlem is, s adós maradtam a felelettel. De most
már, úgy látszik, felelnem kell. Tudd meg, hogy téged nem az isten hozott ide.
ANNA: Lehet, hogy hozzád nem az isten, hanem valami más vezérel?
KELEMEN: Lehet, sok minden lehet. De nem is az a fontos, hogy hozzám mi
vezérel, ez a kettőnk dolga. Az, hogy miért jöttél, hogy jöttél, az is kettőnk
18

dolga. De hogy itt vagy, az már nemcsak a kettőnké. Az mind a tizenhármónké
immár.
IZSÁK: Bizony.
ANNA: Nem értem.
KELEMEN: Mienké, tizenhármónké, meg Déva váráé. Ami még nem épült fel. De
majd felépül. Felépül, ha erős emberek építik, ha hittel építik. Elmondtam már,
nem ismétlem. De neked mondom, Anna, akinek szintén ügye most már ez
a vár.
ANNA: Eddig is az volt. Ami neked ügyed volt, nekem is mindig ügyem volt.
Éppen úgy gondoltam rá, mint te, éppen úgy nyugtalankodtam miatta, mint te.
KELEMEN: Igen, én értem. De most már magadért is törődnöd kell vele. Magadért
is, Anna. Neked is részednek kell lenni abban, hogy felépül a vár.
ANNA: Részemnek? Hogyan? Maradjak itt én is a köveket rakni?
KELEMEN: Nem rakni.
ANNA: Hát? (Csend. Kelemen sóhajtva elhallgat, járkál fel s alá a színpadon.
A kőművesek földre sütött szemmel állnak, csak néha-néha néz fel egy-egy
Anna felé, de mindjárt el is kapja a szemét.) Mit hallgattok?
(Erőltetetten
nevet.) Olyanok vagytok, mint egy halottas házban a gyászolók.
BOLDIZSÁR: De csak olyan utcáról behívott gyászolók, akik azért vágnak megilletődött képet, mert megijedtek a halál közelségétől. Megijedtek, s most titokban hányják a keresztet.
ANNA: S itt is a halál van? (Csend.) Vagy lesz? (Csend.) Mondjátok?
(A kőművesek

még jobban

lehorgasztják

a

fejüket.)

S ki hal meg? (Csend.) De hát szóljatok már! Kelemen, te tudod, mi ez, mondd!?
Mondd! Mondd! (Odaszalad hozzá:) Miért állnak itt körül? Olyanok, mint a
halottas házban, de nem is siratok, hanem mintha a siratok azért lennének ott,
hogy előbb koporsóba rakják a h a l o t t a t . . . vagy előbb m e g ö l j é k . . .
BOLDIZSÁR: Nem, nem kell előbb megölni. Lehet úgy is koporsóba rakni, elevenen . . .
KELEMEN: E l e v e n e n . . .
( S ö t é t )

(Mikor kivilágosodik a szín, a háttérben feltűnik a felépült Déva vára. A színen
egyedül Kelemen ül, egy ággal rajzolgat maga elé a földön. Néha lárma hallatszik,
ilyenkor idegesen felkapja a fejét.)
MÁTÉ (be): Holnapra befejezzük. Hallod, Kelemen, kész vagyunk holnapra. (Elhallgat.)
KELEMEN (szünet után): Kész.
MÁTÉ (nekibátorodva): Hát vacak munka volt, az biztos. Zsebre rakom holnap a
pénzt, hazamegyek, alszom egy hétig. Hazamegyek, s azt mondom anyámnak:
no én most lefekszem, s ne szóljanak hozzám egy hétig. Legfeljebb az ételt
adják be napjába.
KELEMEN (hallgat.)
MÁTÉ: De lehet, hogy végigmulatok egy hetet. Tudj' az isten, mit is a legjobb ilyen
megerőltető munka után csinálni. Kipihenni a fáradalmakat, vagy újabb fáradalmakkal feledni. Hiszen nem is a kőrakásba fárad bele ilyenkor az ember
(leül Kelemen közelébe), egyik követ a másikra rakni, maltert habarni közé,
nem is olyan fárasztó. Megszokta az ember, egész életében ezt csinálta. Hanem,
hogy készen van. Az ember elfárad, ha a végére ér valaminek.
KELEMEN: Igen.
MÁTÉ: Attól, hogy tudja az ember: holnap abbahagyhatja — egyszeriben elfárad.
2*

19

Nem is a testünk fárad el, hanem a lelkünk. Hiszen mindig mondtad, hogy nem
a kövek egymásra rakása a munka, hanem az akarat, amit beleadunk. Hogy
megálljon.
KELEMEN : Lelket mondtam, -nem akaratot.
MÁTÉ: No jó, hát lélek.
KELEMEN: S belefáradtál, hogy lelket adtunk a falba?
BOLDIZSÁR (jön): Mibe fáradtatok bele?
MÁTÉ: Semmi, csak m o n d o m . . . Éppen mondom, hogy holnap befejezzük. Hát szabad leszek egy időre megint.
BOLDIZSÁR: Ej, Kelemen. Te erre biztosan azt mondod, hogy nem igazi ember
Máté. Mert az igazi ember — ugye azt mondtad — abba fárad bele, hogy nem
csinál valamit.
KELEMEN: Nem mondtam semmit.
MÁTÉ: Hiszen tudom, te búslakodsz. Meg is értelek. Te hoztad közülünk a legnagyobb áldozatot.
KELEMEN: Eridj csak, aztán gondolj arra, hogy holnap kipihenheted magad. Velem nem kell kedveskedni, nehogy még jobban elfáradj. Abba, hogy belém is
lelket igyekszel adni. Elég volt a falba.
BOLDIZSÁR: No persze. Beszéljünk csak a műről, ne egymásról. (Leül, Máté feláll,
izgatottan feláll és fel-alá járkál.) Kész a vár, holnap tűzik ki a város lobogóját a bástyára. Mind a négyre, egyszerre. Aztán megnyitják a kaput ünnepélyesen, bevonul a tanács meg a főbíró, átadják nekünk a jutalmakat meg a kitüntetéseket. Gondolom, a kialkudott aranyon felül is kapunk még valami
jutalmat.
MÁTÉ: Én is azt hiszem, hogy kapunk. Legalábbis remélem.
KELEMEN: Az jó, ha reméled. A remény éltet.
MÁTÉ: Persze hogy éltet. A remény éltetett itt heteken át. Akkor i s . . . (Elhallgat.)
Na de már megint arról beszélek. (Más hangon:) Nagy ünnepség lesz utána,
meghívtak valamennyiünket. A díszhelyen ülünk majd.
BOLDIZSÁR: Nagy ünnepség lesz, azt én is mondhatom. Nevezetes vár ez, soha
ilyen drága várat tán még nem építettek Magyarországon. Annyi aranyat
kapunk...
MÁTÉ: Meg is érdemeljük. Drága árat fizettünk érte.
KELEMEN: Te mit fizettél?
MÁTÉ: Fizettünk, no. így mondtam, fizettünk. Mi, tizenketten.
KELEMEN: Mi, tizenketten? S te ebből mit?
MÁTÉ: Hiszen rám is kerülhetett volna . . .
KELEMEN: Kerülhetett volna? Hogy?
MÁTÉ: Meg aztán lélekben én is együtt voltam veled akkor. Meg előtte. Én is
végigéltem az éjszakákat, mikor omlott a fal, mikor a szellemek mászkáltak
felettünk. Kínlódtam én is, lefogytam bele, végigszenvedtem, végignyavalyogtam.
De ne azzal törődjünk már, ami volt, hanem ami van. Ne szomorkodj, Kelemen,
holnap estére te is érzed majd, hogy szép a világ. Kezdheted még te elölről az
életedet. (Boldizsárhoz:) Te, én ha hazakerülök, házat építtetek. Hallod, építtetem, nem magam építem. Építettem én eleget, megfizetek érte jól. Majd a sánta
Baloggal megegyezek, csinálja meg ő. Ür leszek, Boldi, elsétálok naponta a
házam előtt, míg épül, s nézem az öreget, hogy r a k j a a falat pénzért. Ahogy
én raktam eddig. Nagy öröm az, látni, hogy valaki csinálja azt, amit én csináltam. (Nevet.) Csak kevesebbért.
KELEMEN: Persze, kevesebbért. Hiszen ha megfizetnéd tisztességgel, miből uraskodnál? Nem igaz?
BOLDIZSÁR: Déva várából kifutja.
MÁTÉ: Ki. A ház is kifutja, a házasság is. Mert rossz ez az egyedüllét már. Csak
hát várt az ember, ne menjen úgy bele a h á z a s s á g b a . . . szegénységre, egyszob á r a . . . Legyen az ember a maga ura. Hát most az lettem, vagy az leszek holnapra. Megérte no, bár sokszor tört a nyavalya, mikor éjszakánként omlott a fal.
20

Aztán mikor az asszonyt f a l a z t u k . . . néhány rossz éjszakám volt utána. (Elhallgat.)
BOLDIZSÁR: Futkosott a hátadon a hideg, valld be!
KELEMEN: Futkosott, de megérte, ugye Máté. Kicsi ijedelem, nagy jutalom. Nem
szégyen ez, Máté.
MÁTÉ: Nem is mintha szégyen volna. Csak éppen mondom.
KELEMEN: Kis kockázat, nagy nyereség. Elvégre vagy megáll Déva vára, ha befalazzuk az asszonyt, vagy nem.
MÁTÉ: Hiszen attól állt meg, tudod te is. Meg tudjuk valamennyien. Attól, ha
mondom. De meg lehetett volna más asszonya is, Kelemen. Az Izsáké, vagy
Ambrusé . . . Ugye, Izsák?
IZSÁK (jön): Mi az?
KELEMEN: Azt mondja Máté, hogy lehetett volna a te feleséged is. Ha van feleséged. De hát nincs.
IZSÁK: Majd lesz. Az a szándékom, hogy mire hazamegyek, családot alapítok én is.
KELEMEN: Ejnye, de megcsaládosított benneteket ez az építkezés. De így is van
ez rendjén. Az egyik megözvegyül bele, a másik megnősül.
IZSÁK: Én igen. Hisz miért él az ember? Nemcsak azért, hogy robotoljon, dolgozzon, aztán semmi látszatja. S olyan egyedül van az ember, mint az ujjam. Itt
az építkezésnél is: hol ehhez jött a felesége, hol ahhoz. Csak éppen hozzám
nem jött senki.
BOLDIZSÁR: Irigyelted ugye Kelement, hogy őhozzá jött?
IZSÁK: Minek beszélünk erről? Egy hónap óta hallgatunk róla, senki nem szólt
egy szót sem. Hát hallgassuk már ezt az egy napot is, ami még hátravan. Szomorú lehetett neked, hogy éppen a te feleséged... de hát én nem tehettem róla.
Mikor vártátok "aznap reggel, hogy ki jön, hát én ültem itt hátul, s gondolkodtam, hogy valaki majd csak megjön, valakit majd csak belerakunk a falba,
aztán majd csak megépül a vár. Akkor aztán nekem is lesz majd, amiért érdemes krajcároskodni az embernek.
MÁTÉ: Hisz ilyenformán voltam én is. Hogy épüljön már meg ez a vár, aztán boldoguljunk a fizetséggel. Áldoz az ilyesmiért az ember. Hogyha nekem lett volna
feleségem, h á t . . . (Elhallgat.) Hát isten tudja, hogy mit csináltam volna. De
annyi biztos, hogy az asszony támasztotta meg a falat, Kelemen.
KELEMEN: Ugye? Aztán attól nem féltek, hogy most én követelem érte a jutalmamat?
MÁTÉ: Hiszen megkapod. Te is, mint a többi.
KELEMEN: Mint a többi? De én nem annyit akarok, mint a többi, hanem többet.
Nem félsz, hogy két részt kérek majd? Vagy hármat? A tieteket is kérem?
Hogy nektek nem volt feleségetek, ti nem kockáztattatok semmit? Ti nem járultatok hozzá, hogy felépüljön a vár. S nektek adok majd egy-egy aranyat, mint
te, Máté, a sánta Balognak. Mert hát nem érdemeltek annyit, mint én, ha nem
követeltem tőletek annyit, mint magamtól. S akkor én miből uraskodjak, ha én
is csak annyit kapok, mint ti?
MÁTÉ: Nana, hiszen nem mondod ezt te komolyan.
BOLDIZSÁR: De én meg olyan haragosnak látom Kelement, mint aki komolyan
mondja.
IZSÁK: Minek veszekedjünk olyanon, ami már megtörtént?
BOLDIZSÁR: De azt csak elismered, hogy mégis Kelemennek volt legtöbb része
a dologban?
IZSÁK: Hiszen igaz, igaz, de hát ennek nincs semmi köze a pénzhez. Azt nem
pénzért csináltuk, hanem becsületért. Hogyha elvállaltuk a várat, hát építsük is
fel. Ha nem építjük fel, hát ugyanúgy az én szégyenem is lett volna, mint az
övé. Meg ugyanúgy nem kaptunk volna egy krajcárt se, én se, ő se. Hát közös
érdek volt.
MÁTÉ: Meg nem is ildomos egy asszony értékét pénzzel mérni.
21

BOLDIZSÁR: Nem is az asszony értékét kell pénzen lemérni, hanem a kockázatét.
Én ammondó vagyok, hogy Kelemen ajánlata méltányos. Aki nagyot kockáztatott, nagyot kapjon.
IZSÁK: De hát nem így alkudtunk induláskor, hanem úgy, hogy egyenlően osztozunk.
KELEMEN: Alkudtunk? Igen, de aztán meg másként alkudtunk. Ügy, hogy kinek
felesége hamarabb jön i d e . . . (gúnyosan.) De ebben ti már nem vettetek részt,
mert nektek nem volt feleségetek. A második alku már nem vonatkozik rátok.
IZSÁK: Hiszen attól az első még érvényes.
KELEMEN: Dehogy érvényes. Meg is mondom a dévai főbírónak, hogy szólt a mi
alkunk. S akkor majd ennek megfelelően osztja ki a jutalmat. Meg én, megmondom. S mii gondoltok, milyen jutalom lesz? Börtönbe valamennyiünket, a
bért se fizetik meg a gyilkosoknak.
IZSÁK: Hisz te is odajutsz, ha elárulod.
KELEMEN: Odajutok, na és, ha odajutok? De hát miért kell nektek a jutalom?
Nem elég a dicsőség? Márványtáblát tesznek majd a vár falára, beleírják mindenkinek a nevét, aki az építésben segédkezett. Ott; lesz a ti nevetek is, éppen
ott, ahol Annát befalaztuk. Ott lesz a ti nevetek is, ahol az enyém, csak az
aranyból kaptok kevesebbet, ahogy méltányos.
MÁTÉ: Dehogy méltányos, már hogy volna méltányos?
IZSÁK: Bánom is én a táblát.
KELEMEN: Nem bánod a táblát? Hát aki erre megy, az kétszáz év múlva is látja a
neveteket a vár falán, s azt mondja: ej, derék emberek voltak, akik ezt építették.
IZSÁK: Na, azt- ugyan nem mondja, mert várárok lesz körül, meg se l á t j a a táblát.
KELEMEN: De a vár csak megmarad, s a ti híretek is megmarad.
MÁTÉ: Mit bánom én, hogy megmarad vagy nem. Nem h í r ' k e l l nekem, hanem
bér. Azért dolgoztam.
IZSÁK: S te is azért tetted, azért hagytad befalazni az asszonyt.
KELEMEN: Azért? Pénzért ugye. (Gúnyosan:) Egy marék aranyért csak érdemes
az embernek elevenen befalazni a hites társát. . . . Ti ölnétek egy aranyért,
ahogy készek voltatok az én asszonyomat megölni az aranyért. Még engem is
megölnétek, ugye?
IZSÁK: Mit veszekedsz már?
KELEMEN (fokozódó dühvel): Csakhogy én nem vagyok ám asszony, akit úgy meg
lehet fogni, befalazni. De nem ám! S a véreteket ontom, disznók, latrok! (Felugrik.) A véreteket ontom, hogy ne tudjatok magatoknak házat építeni, ne
tudjatok asszonyt szerezni az én véremen . . .
BOLDIZSÁR: Csillapodj, Kelemen.
KELEMEN: Az ám, hogy minden ház, amit magatok csináltok, az én feleségemmel
támasztassák. Mert ha őt nem rakjuk ide, akkor ti sem kaptok ám aranyat,
akkor nem tudjátok a sánta Balogot megfizetni, hogy házat építsen nektek.
S ha én nem adom a magam asszonyát, akkor nektek sem kerül asszony. Hát
én pedig nem azért adtam. Nem azért, hogy ti hízzatok rajta kövérre, szedjetek
hájat, eresszetek tokát, üljetek majd a tornácra unokát nézni. Nem azért adtam
bizony . . .
MÁTÉ: Ez megháborodott.
KELEMEN: Meg, s így háborodottan kiontom mindjárt a beleteket. Ki én, hogy
elmondhassák a későbbiek: Déva várát a kapzsiság, a haszonlesés építette fel
ugyan, d e . . . de nem hagytam, én, Kőműves Kelemen nem hagytam, hogy örüljenek a kapzsik a hasznuknak. (Bicska után nyúl a csizmaszárba.)
BOLDIZSÁR (lefogja): Térj eszedre, no. Hiszen nem akarnak ezek egyebet, mint
megélni abból, amit adtál nekik. (Izsák és Máté kiódalognak.) Ne akard visszaperelni, ha már adtad.
KELEMEN: Ne vegyem vissza? Hiszen nem tudom már visszavenni. Csak kiirtani
tudom ezeket a hitványakat, hogy ne ők hízzanak az Anna halálán. A nyomorultak, akik pénzért hajlandók megölni az embert.
22

BOLDIZSÁR: Pénzért, nem pénzért — olyan mindegy annak, akit megölnek. Meghalt az, s nem lehet visszacsinálni.
KELEMEN: Nem is csinálnám vissza. Mert ne gondold, hogy megbántam. Nem bántam meg. Nem ezekért a koszosokért csináltam. Nem ezekért, hanem a várért.
Á műért. Mit tudjátok ti azt, hogy mi: alkotni. Mit tudjátok, akinek csak a
pénz kell. Hát nesztek, én odaadom a magamét. Nekem nem kell vérdíj Annáért. Tietek az én részem is. Vegyetek rajta húst meg bort; zabáljátok tele magatokat, rúgjatok be, mint a disznók, s örüljetek, hogy ilyen disznó válhatott belőletek. örüljetek, hogy részesei vagytok az alkotásnak, s még híztok is a zsírján.
Nem is az alkotás a fontos, hanem a hízás.
BOLDIZSÁR: Ne dühöngj, Kelemen. Az dühít, hogy más nem olyan idealista, mint
te? Mindenki a maga boldogságát keresi, Máté úgy, hogy házat vesz meg aszszonyt vesz — te úgy, hogy építesz és igyekszel magaddal elhitetni, hogy ez az
élet legfőbb öröme. Ki így, ki úgy.
KELEMEN: Elmenj innen, mert tebeléd is belédszúrom a bicskám. Te, aki csak a
hasad szereted a nappal süttetni. Ki így, ki úgy? Ti szemetjei az emberiségnek,
t i . . . (Elfullad, legyint s leül.)
BOLDIZSÁR (indulóban): Majd ha megnyugszol... (El.)
KELEMEN (egyedül marad a színen. Bámul maga elé a földre, ismét fölveszi az
ágat, a porban kezd rajzolgatni vele. Öreg vándor jön be a túloldalról, megáll
nem messze tőle.)
ÖREG: Adj' isten, Kelemen!
KELEMEN (felpillant): Adj' isten, Mihály bácsi! Hogy került ide?
ÖREG: Hozzád jöttem. Neked lenne mondanivalóm.
KELEMEN: Hogy szánta el magát az útra? Üljön már le, ha idáig jött.
ÖREG: Köszönöm, fiam. (Leül.) Hogy szántam el magam az útra? Sohase haszontalanok az utak. Jár az ember, népeket lát meg szokásokat. Mindenfelé más a
szokás. Egyik helyen azt hallom, hogy a lány kéri fel táncra a legényt. A másik helyen m e g . . .
KELEMEN: Jó, jó, de mi újság otthon?
ÖREG: Űjság, újság. Mindig az újságot keressük, pedig meghalljuk azt éppen idejében. Néha hamarébb is, mint kéne. Hall az ember kéretlenül olyanokat, amiket el se hitt volna azelőtt. A szomszéd faluban megcsúszott a hegy, aztán,
hogy megcsúszott, az egyik legény nekivetette a vállát, hogy megtartja egy
darabig, addig legalább, míg a felesége meg a kisfia kimennek a faluból. Persze
nem tudta megtartani. Hogy is tarthatná meg egy ember, mégha olyan erős is,
egy hegyet.
KELEMEN: Ne példálózzék, Mihály bácsi. Arról beszéljen, mi van otthon.
ÖREG: Nálad otthon, vagy nálunk otthon? Mert hát mi jól vagyunk, az unokámnak
nemrég volt a lakodalma, de meghaltak mind a ketten a nászéjszakán. Azt
mondják, a nagy szerelemtől. De mondják azt is, hogy beléndeket etetett velük
a haragosuk a lagzin. Merre mi a szokás. Hallom, itt meg asszonyokkal támasztják a falat, mint a szomszéd faluban a legény a hegyet támasztotta.
KELEMEN (szünet után fakón): Hazament a híre?
ÖREG: Haza.
KELEMEN: Hogy jutott haza?
ÖREG: Mit lehessen tudni, hogy jár a hír. Jön, egyszer csak ott van, mindenki
suttog róla, senki se tud biztosat. Aztán már hangosan is beszélnek róla, aztán
meg egyebet se beszélnek, csak ezt. Akkor már biztosan tudják.
KELEMEN: Hogy volt?
ÖREG: Először csak a kisfiad álmodott mindig az anyjával. Rosszat álmodott mindig. Csupa izzadság volt reggelre. Kiverte megint a láz, hogy elment az anyja
— lázálmában is beszélt folyton, hogy az anyját szorítja a kőfal. Csak csóváltuk
a fejünket az ágyánál. Mert micsoda ostoba beszéd ez.
KELEMEN: Ezt mondta?
ÖREG: Ezt, de nem soká.
23

KELEMEN: Hogy nem soká?
ÖREG: Mert meghalt egy hét múlva. Egy hétre rá, hogy az asszony elindult. K á r
volt neki otthagyni a gyereket... De hát az asszonynak mehetnékje volt. Eljött.
KELEMEN: El. Tudja, mi lett vele?
ÖREG: Tudom. Csúnya halál. S csúnyább, hogy a gyerekét se láthatta. Ügy halt
meg a gyerek, azt hitte, rossz anyja van. Betegen hagyja otthon. De ezt mondta
az egész falu. Hogy az utazás fontosabb volt neki, mint a gyerek.
KELEMEN: Fontosabb volt. Elég baj. (Szünet.) Most mit mond a falu?
ÖREG: Nem mond most már semmit. Bezárták a kaputokat, messze elkerüli a
házad táját, aki arra jár.
KELEMEN: És anyám?
ÖREG: Kiátkozott.
KELEMEN: És most?
ÖREG: Mit akarsz még? Kíváncsi vagy, hogy szidott a falud? Félsz, hogy megköveznek, ha hazamégy?
KELEMEN: Nem félek.
ÖREG: Pedig félhetsz. Mert azt teszik. Ha beteszed a lábad, agyonvernek.
KELEMEN: Mi közük hozzá. Az én dolgom.
ÖREG: Nem azt mondják. A pap már kiprédikált a templomban. Kétszer is.
KELEMEN: Mit bánom én.
ÖREG: Azt mondják, paráznaságból tetted. Meg pénzért. Aranyért. S hogy más
asszonyt szerezz. Ezért halasztottad meg a kisfiadat is. Már azt is neked róják
fel. Hogy elcsaltad az anyját megölni. A beteg gyerek mellől.
KELEMEN: Ostobák, barmok. Hogy mért tettem? Jöjjenek el ide, nézzék meg Dévát! Ez az én művem. Ezért tettem. Századok múlva is áll. Mit számít emellett,
hogy egy ember boldog vagy boldogtalan. Hogy egy ember él-e, hal-e? de hát
nem értik, úgysem értik. Ezek se értik itt, a többiek, akikkel együtt raktam a
falat, együtt raktuk bele az asszonyt. Nem értik — ők pénzért csinálták. Ha az
ő feleségükre jön ki a sor, h á t . . . hát nem tudom, mit csináltak volna. Megölik
a pénzért. Boldizsár azt mondja az előbb, hogy mindegy a halottnak, miért ölték
meg. A halottnak mindegy, az asszonynak mindegy ott a falban. De az élőknek
nem mindegy. Az élők áldozatából meg a lelkéből emelkedik nagyra az ember
műve. Hiszen azért vagyunk emberek, hogy maradandó nyomát hagyjuk ennek.
Miért élnénk különben? De hát nem értik, senki se érti?! Beszéltek, ordítoztak,
kiabáltak: az életüket odaadják a várért. De úgy dolgoztak r a j t a egy hónapig,
hogy dőlt mindig össze. Csak hallgattam és azt figyeltem, mit adnak tulajdonképpen oda? Még a lelküket se adták bele a munkába. S most a pénznek örülnek, a pénznek, amit én szereztem meg a számukra. Nekem kellett beleárvulni,
egyedül maradni, számkivetettnek lenni. Hogy ők ne legyenek számkivetettek,
árvák, ne legyenek nyomorultak, hogy meghízzanak, házat építsenek, házasodjanak . . . Más asszonyt vegyenek el az én asszonyom díja fejében. De hát mit
bánom én, mit csinálnak. Nem értük csináltam, csak éppen itt voltak, hát hasznuk lett belőle. L e g y e n . . . l e g y e n . . . Csak éppen nézni nem tudtam m á r az
előbb. De a vár áll. Látja!
ÖREG: Látom. Drága vár.
KELEMEN: Itt áll száz év múlva is, s nem felejtik el az emberek, hogy Kőműves
Kelemenné van a falba rakva. Keresztet vetnek, ha elmennek mellette.
ÖREG: Szép vár. Jó vár.
KELEMEN: Szép? Jó vár? Ennyi magának az egész? Másnak meg ennyi se. De
nekem! Én állítottam meg a falat, nem az asszony, meg nem a többiek. Hitet
én adtam bele. Tizenegy emberbe, hetekig. Hitet, hogy megszabadít a varázslattól az asszony befalazása, hogy megtartja a falat. Látja, abba a részbe van
b e f a l a z v a . . . Ott n i . . . Tartja a falat, hogy századok múlva is dicsőítse a vár
az emberi kéz munkáját.
ÖREG: Hiszen dicsőíti azt sok vár. S egy se ingyen. Kellett mindegyikhez az áldozat.
S építettek már nehezebben is várat: magas szikla tetejére. Jobbágyok hordták
24

fel a követ, meszet. Meghaltak abba mások is, nemcsak a te feleséged. Meghalt
a jobbágy, akit agyonvágott a kő, mikor fejtette. Rágurult, megnyomta, fel se
kelt többet. Volt olyan, akire ráomlott a bánya. Egyik-másik a hegyről zuhant le
cipelés közben, mikor már nagyon elfáradt. Aztán leestek a kőművesek is a
bástyáról, szétlapultak a mélyben. Egy Miatyánkot mondtak a lelkiüdvükért,
aztán senki se veszi őket számon, senki se keresi őket. Koldulni megy az asszony
meg a gyerek. Aki meghal, az nem gondol arra, hogy az emberi kéz dicsőségét
hirdeti majd a munkája. Meg kell azért mindig adni az árat, hát csak nyugodj
meg, Kelemen.
KELEMEN: Hiszen nyugodt vagyok én, csak ne jutna mindig eszembe, hogy ilyen
koszosak, ilyen h i t v á n y a k . . . m i n d e n k i . . . Hogy méltatlanok örülnek majd
annak, amit én a saját testemből kiszakítva csináltam.
ÖREG: Bizony, bizony. Sokat ér egy ilyen vár. Sok pénzbe került, de megérte
annak, aki építtette.
KELEMEN: Hát maga is pénzről beszél?
ÖREG: Csak azt mondom, megérte neki.
KELEMEN: Maga is pénzzel méri az értéket?
ÖREG: Nem én mérem, fiam, hanem aki építtette. Annak megérte. Mert vámot
szed majd az erre haladó utasoktól. Nem lehet ingyen átmenni a parasztoknak,
ha lisztet akarnak erre vinni az úton. Megszerzi ez a vár az árát hamarosan,
amibe került eddig, meg amibe ezután kerül még. Mert nincs ez még készen.
Sok munka kell még a csinosításhoz. Palotát is építenek benne, nemcsak a
puszta falak lesznek. Szőnyeget hoznak a palotába, aztán csillámokkal rakják
ki az ablakot. Jól élnek majd, akik benne élnek.
KELEMEN: Mit érdekel engem, hogy kik élnek benne.
ÖREG: Csak úgy mondom. Hogy nemcsak a jövőt szolgálja ez a vár, szolgálja a
jelent is. Azokat, akik benn vannak. Akik meg kívül vannak, szeretnék elfoglalni. Lehet, hogy el is foglalják. Megölnek még ezért egypár embert, nem a te
feleséged volt az egyetlen, ne gondold, Kelemen.
KELEMEN: De hát miért mondja mindezt nekem? Azt akarja megmutatni, hogy
haszontalan volt a munkám? Hogy kár volt felépíteni ezt a várat?
ÖREG: Nem mondom én. Az a mesterséged, hogy építs. Csak én azt mondom, kár
ezért embernek meghalni. Szegény Annád ott a falban, évszázadok múlva is —
majd mikor nem is tudja már a vár ura, hogy egy asszonyt azért falaztak be
elevenen, hogy ő jó sok vámot szedhessen az itt szekerező panasztoktól.
KELEMEN: Mihály bácsi, idefigyeljen! Nekem már senkim sincs a világon ezen
a váron kívül. Befalaztam a feleségem, meghalt a gyerekem, megtagadott az
anyám, kitagadott a falum, kiprédikált a pap. Hát ne akarja elvenni tőlem ezt
is, amim van . . .
ÖREG: Van? Neked? Egy hét múlva be se eresztenek a kapun. Nem a tied. Meg
ha jól értettem, nem is a vár kell neked, hanem az, hogy építhess. A munka
maga.
KELEMEN: A mű, nem a munka. A munka keserves, a munka szenvedés, míg a
követ rakja az ember, belefájdul a dereka: a műre gondol. Ami megéri az
áldozatot. Mert nincs áldozat nélkül eredmény, nem kap az ember ingyen
semmit, de nem is kellene. Még a születésünkért is az anyánk kínja a fizetség.
ÖREG: Igen, de az anyánk a saját fia születését kínlódja legalább, nem a földesúrét.
KELEMEN: Minek beszél? Minek mondja meg? Miért bánt? Hát nem hiszi e l . . .
hát nem hiszi el, hogy nekem megérte?
(Bejönnek

mind a

kőművesek.)

BOLDIZSÁR: Kezdődik az ünnepség, Kelemen. Induljunk.
( V é g e )
25

Sarkadi Kőműves Kelemenje
Sarkadi Imre művei belefértek két kötetbe. Életműve azonban ennél jóval több
— s nemcsak a folyóiratokban, napilapokban megjelent s e két kötetből hiányzó
cikkek és elbeszélések miatt. Hanem mert egy sublótfiókra való olyan Sarkadikézirat van még, amit eddig ugyan láttak néhányan, elő is került közülük egyikmásik, színpadon, rádióban, de még mindig nem az egész. Ezt a fiókot nyitotta ki
kérésemre Sarkadi Imréné, s négy drámatöredéket találtam benne, melyet nem tudtam többé a fiókba visszatenni. Megfogott az írások szépsége, gondolatainak gazdagsága, a jól ismert író ismerősen ú j oldala, az ismétlődő részek, félbemaradt
variánsok izgalmas, külön „drámája", az alkotói folyamatba való bepillantás lehetősége, a felfedezés izgalma. Első gondolatom az volt, hogy e töredékeket valamelyik
író kiegészítésével kell megjelentetni. De már az első lépések szerencsés fordulatot
hoztak: az egész életmű kiadását indították meg — benne e drámákkal, mint eredeti
töredékekkel.
Kár lett volna persze, ha e töredékek csupán irodalomtörténeti érdekességek
maradnak, és a nagyközönség nem élvezheti őket. Ma a Rádió és a Televízió teremti
meg a leggyorsabb kapcsolatot a közönséggel — s ők lelkesen vállalták az ismeretlen Sarkadi bemutatását. Annál is inkább, mert az alapos elemzés során kiderült,
hogy a töredékek befejezetlenségükben is befejezettnek mondhatók. A téma, ahogyan az író megírta, ahogyan felveti, s amit elmond a megírt részletekben, a maga
nemében teljes és befejezett. Csak össze kell rakni őket. Sarkadi e drámáit háromfelvonásosaknak indította. De a tervezett felvonásokat nem fejezte be (s nem is
mindet kezdte el), s a szerkezet koncepciója sem mindenütt egyértelmű, ha csak a
kéziratban megjelölt felvonásbeosztás alapján nézzük őket. A teljes anyag birtokában azonban, az ismétlődő variánsok összeolvasztása, kiválasztása után a feladat
nem a hiányzó részek megírása lett, hanem a mondanivalóhoz legjobban illő szerkezet megtalálása. A megírt részek így egymás mellé kerültek és nyerték el végleges formájukat, szinte a teljesség igényével. Ez a restauráló válogatás, szerkesztés
azért illett jobban a töredékek jellegéhez, anyagához bármilyen átírási, kiegészítési
kísérletnél, mert a mondanivaló nem volt hiányos, töredékes. Sőt úgy látjuk, hogy
a felvetett témákról Sarkadinak pontosan ennyi volt a mondanivalója.
Sarkadi 1947—49 táján még csak kísérletezett a színpaddal. A görög drámák
nagy hatással voltak rá, és érezhetően befolyásolták témaválasztásában. Színre először 1951-ben került, a Madách Színházban. Üjabb három év telik el pályája első
csúcsa, a Szeptember megírásáig. E befejezett drámák előtt, szinte stílusgyakorlatként keletkeztek a töredékek. Az első valószínűleg a Lukrécia lehetett, ezt az
Elektra követhette, majd az érettebb, a Hannibál. Bizonyára a Kőműves
Kelemen
volt a sorban az utolsó. A megfogalmazás erőteljes drámaisága és filozófiai telítettsége, a mondanivaló sokszínűsége — mind erre a sorrendre enged következtetni.
E drámatöredékeknek közös jellemzőjük az ironikus látásmód, az ismert szituációba helyezett, szatírával ábrázolt-átszőtt jellem. Sarkadi többnyire hű eredeti26

jének cselekményéhez, vagy az ismert történelmi képhez, de jellemeit más megvilágításba helyezi. Ettől kapják e művek különleges fénytörésüket, több színű,
modern mondanivalójukat, és úgy lesznek maiak, hogy nincs bennük semmiféle
hamis vagy erőszakolt aktualizálás. Az ő hatására az olvasó végül már arra is hajlamos, hogy az eredetieket is az ő szemüvegén át nézze. Probléma- és világlátása
meglepően ú j és eredeti. A klasszicizmus álarca mögé irányítja tekintetünket, olyan
megejtő iróniával, humorral, jellemzéssel, hogy a régtől ismert szituációkban egyszeriben az általa sugallt tartalmat fedezzük fel.
A nyilvánosság számára Sarkadi ebben az időben elsősorban izgalmas, szociografikus irodalmi riportok írója, aki a jelen idő legsűrűjében él és ír. Dolgozószobája
az egész magyar valóság. Jellemei, történetei ott születnek a falvakban, városokban,
gyárakban, földeken. Szüntelenül utazik, és amit lát, átszűrtén, tudatos látással,
lényegkiemeléssel, de torzítás nélkül, megírja. Együtt lélegzik az országgal, a világgal. Már készül első regénye, a Gál János útja megírására, a falu szocialista építésének e jelentős ábrázolására, az ember átalakulásának, a nagy fordulat társadalmi,
emberi vetületének megrajzolására. Közben kétszer is a régi balladához fordul, a
Kőműves Kelemenhez. 1947-ből való az elbeszélés. Szűkszavú és tömör. Újdonsága,
hogy a kőművesek, Kelemen és társai, egyénítetten állnak az olvasó előtt. Az építés, az alkotás ebben az időben országnak, írónak központi gondolata. Valamikor,
egy-két év múlva, nemigen tudhatjuk, hogy pontosan mikor, ú j r a előveszi a témát,
hogy drámává formálja. Ennek kiindulása már nem annyira az eredeti ballada,
mint inkább az 1947-ben írt elbeszélés. De a téma tovább alakul, átszövik a jelen
tapasztalatai, a jövő felsejlő víziói, s belőle az újkor legizgalmasabb kérdése bontakozik ki: hogyan lesz a dolgozó emberből alkotó ember, hogyan áll szemben és
ugyanakkor vállvetve is egymás mellett az, aki csak a megélhetésért, a fizetségért
robotol, és az, akinek a munka szó szerint becsület és dicsőség dolga. Az igenlés és
tagadás, az építeni akarás és alkotás kínjaira, ellentmondásaira való ráismerés démonai szabadulnak el a témában — annyira, hogy minden megkezdett felvonás
abbamarad, s mindnek van legalább még egy elkezdett verziója. A kéziraton sehol
sincs dátum, így alig kibogozható, melyiket írta előbb, melyiket később. Inkább a
stílusjegyek, a megfogalmazás pontossága, tömörítése, vagy a téma kibontása utalh a t n a k bizonyos sorrendre. A dráma töredékesen is jóval több és teljesebb — sőt
más is —, mint a befejezett elbeszélés.
Kőműves Kelemen az alkotó ember egyik legjellegzetesebb típusa: az élete a
munka. De nem a munka embert-lelket sorvasztó robotja, hanem az alkotás, a tett.
Ennek gyönyörűsége és kínja. És pusztító szenvedélye. Háború, megnyerni való
csata az, ami Déva váráért folyik. Kelemen fanatikus építő. Tudja, mi a maximum,
s ezt követeli mindenkitől. Talán ő tudja egyedül, hogy eredményre csak e maxim u m árán számíthatunk. A többi csak azért épít, hogy a maximum gyümölcse az
övé legyen — a maximális áldozat nélkül. Itt sűrűsödik a drámai konfliktus és a
drámai mondanivaló. Kelemen nem hajlandó társai szintjére leszállni, ők pedig
nem tudnak hozzá felemelkedni. Persze ha e képlet a drámában is ilyen egyszerű
lenne, aligha volna érdemes a felfedezésre. De Sarkadinál állandó hullámzásban
v a n az érzelmi és értelmi hovátartozásunk. Kelemen tudatvilága, filozófiája nem
egyértelműen követendő, és társai magatartása, életvitele nem egyértelműen elvetendő. Mindkettőnek megvannak a rokonszenves vonásai, és ugyanakkor a boszszantóan maradi, vagy sokat követelően dogmatikus, merev színei. Kelemen tíz
társa közönségesen csak ember, nem is a legjobb: lusta is, serény is, nagy távlatokban gondolkozni nem tud, de azt már felismeri, ha rendkívüli alkalommal pénzhez
jut, mások fölébe emelkedhetik. A saját feleségét talán nem zárná áldozatként a
vár falába, de szorgalmasan hordja a követ, amikor más hoz áldozatot az ő jólétéért.,
Erkölcsösnek látszik, amikor a saját húsába vágó áldozathozatalról van szó, de
erőszakosan követelődző, ha más az áldozat. Kelemen a „feladatért" hoz áldozatot,
ők viszont megengedik, hogy értük hozzon áldozatot. Hagyják magukat megváltani — mindenképpen. Sőt, mert egyszerű emberek, úgy hiszik, joguk van a nem
27

egyszerű, a fölibük nőtt emberektől kapott-követelt-elvárt áldozathoz. E k o r b a n
Sarkadi sokszorosan visszatérő témája az áldozat. Hogy kiért-miért kell áldozatot
hoznunk, illetve kit-mit kell feláldoznunk. Az Elektrában világosan ki is m o n d j a :
mindig más valakit áldoznak fel, pedig az áldozat célja nem lehet egyéb, mint hogy
békében éljünk önmagunkkal. Ártatlanok feláldozása helyett inkább m o n d j u n k le
hiúságunkról.
Túl közel a második világháború élménye. Ott él még az idegekben, hogy a
jobbaktól várjunk áldozatot. De lassan, mintha az áldozathozatal megszűnne a kiváltságosán nagyok kötelessége lenni. Mintha az ú j kor a közönséges, hétköznapi
embert éppen avval emelné magasabb szintre, hogy megadja neki az áldozathozatalra való lehetőséget. A kor drámáiban mind ott van ez a kérdés, bár egészen más.
megfogalmazásban. Többnyire egyértelműen — aki vállalja a szocializmus építéséért
az áldozatot, az a fejlődőképes ember. Az áldozat minden kornak visszatérő motívuma, a kérdés lényege az, mit és miért kell áldozni. Sarkadi felfedezi, hogy a m i
korunkban sem a kérdésfeltevés, sem a válasz nem lehet leszűkített, egyoldalúKelemen mellett a tizenegyedik kőműves, Boldizsár hordozza a konfliktus m á sik újszerű vonulatát. Boldizsár a mindent tagadó, a mindent látó, az okos, a.
cinikus, a szemlélődő — ebben a nagy katarzisban a kibic. Sarkad nem alkot hideg,
fejjel. Sok szeretet, megértés, elnézés, harag és indulat van benne eseményekkel,,
személyekkel szemben. Minden emberit meg tud érteni és ezzel a megértéssel láttatja is figuráit, azok problémáit, élet-halál kérdéseit. De az is világosan kiderül
nemcsak a Kőműves Kelemenből, de az e korban írt más drámatöredékéből is,,
hogy a kibicet nem menti fel. Boldizsár mindent tud az emberről, erényét, gyöngéjét, és egyikhez sincs köze. Okosabb, mint bármelyik, elemzőbb, mint bármelyik,
látja a következményeket — maga az ördög, a rontás, a kár, a pusztulás. Lelkét
nem adja a munkába, mert arra magának van szüksége, erejéből is csak annyit,
amennyit nagyon kell, de a bírálatnál az első. Sőt az ötletnél is, hogy valamelyikük
feleségét zárják a falba — s csak később derül ki, hogy neki nincs felesége. Kőműves Kelemen ezt mondja Boldizsárnak éppen akkor, amikor Annát kell a nagy
áldozatra előkészíteni: „ . . . a szemlélődőket megilleti ugyan a kritika, de csak csendesen, magukban, s nem annak szemébe vágva, aki az élen jár." Az ellenzék á b r á zolása a szocialista irodalom egyik nehezen megoldható problémája volt. Ugyanis,
az ellenzéknek fontosabb volt az osztályhelyzete, mint a jelleme. Sarkadi éppen
Boldizsár alakjában mutatja be, hogy a konfliktus másik pólusában ott lehet az.
egyik kőműves, a tizenkettő közül. A szemlélődő ellenzék, a kibic, aki mindent kritizál anélkül, hogy az építés gyötrelméből és a velejáró tévedésekből kivenné részét
— ellenszenves neki. A Lukréciában ábrázolt ellenzék is kibictípus, sőt az ellenzékisége az, hogy egy volt erkölcs konzerválására törekszik. Az Elektrában Aigistosez a mindent páholyból szemlélő és mások gyötrelmein jól szórakozó ellenzék, s
fölbukkan ez a motívum a Hannibálban is.
A Kőműves Kelement filozófiáján túl az emeli a kimagasló drámák sorába,,
hogy írója képes volt a kőműveseket egyéníteni, önálló törekvésük van, helyzetük
és jellemük. Kelemenéhez hasonló alkat egy sincs közöttük. Kelement ugyanis valami erősen kiemeli társai közül: ő a feladatban élete értelmét, a munkában a z
ember önnön megvalósíthatóságát látja, az emberré válás nagy fordulatát érzi megAz emberiség történetében a kiegyenesedést, a kétlábra-állást a munka teremtette
meg. Az a munka, mely az emberiség nagy többségének mindmáig csak a robotot
jelentette. Sarkadi Kőműves Kelemenje a munkában, a feladatban, az építésben, a z
alkotásban az emberré válás második nagy fordulatát írja meg. A szülés, az átváltozás, az alakulás kínjával és salakjával együtt. Kelemen a dráma végén f ö l teszi a legaktuálisabb kérdést: érdemes-e, ezért az emberiségért érdemes-e áldozatot
hozni? Illetve ezt az áldozatot nem magáért hozza-e mindenki, attól függően, hogy
mit tart élete értelmének, céljának? A drámai kérdésfeltevés izgalmasan ú j —
28

ma is! A kérdést ma is feltesszük, sőt tapasztalatok alapján több oldalról is, de
árnyaltabban, mint Sarkadi, ma sem. Az ő válasza elkerüli a hangzatos és leegyszerűsített magyarázatot. Hőse a katarzis után sem tud munka és alkotás nélkül élni
— s ebben nő Kelemen végül is a többi fölé. „Az élet célja a küzdés maga"
fogalmazta meg Madách. Sarkadi a madáchi választ teljesíti ki a Kőműves
Kelemenben.
SIKLÖS OLGA

29

LATOR

LÁSZLÓ

Az áthevült bádogtető alatt
A csönd, a hang, a láz, a félelem
helyet cserél egymással
szakadatlan,
okádja csak konokul
jeltelen
teremtményeit
itt valami
katlan,
egyszerre van s együtt minden
jelen,
egymásba habzik mélyben és
magasban,
és nevet-formát
keres, hogy
kiváljon,
s erőt vegyen az egyhangú
halálon.
A padláson most
borzas-toll-meleg,
langyos tojás sárgája és fehérje,
sötétedik a hályogos
kerek
kocsonyában
a szik tűhegynyi
vére,
itt eltikkadt galambok
költenek,
az élet visszatódul
önszívére,
hogy vörössel derengő
feketében:
megtestesüljön
forró
anyaméhben.
S a magvak: a viaszos
tarkabab
gödrében halvány heg, s ott
belegyűrve
a vékony csíra pontosan
tapad
a foszforos-meszes
nyirkos
sűrűbe,
kövér búza, szálbordás héjú zab,
vörös zománc cirokmag,
gömbölyűre
hízott borsó, kölesgyöngy,
hóka lencse
kész, hogy külön törvényét
megjelentse.
Az áthevült bádogtető
alatt
már kásásodva lüktető
homályban
megpörkölődött
tollszag,
trágyaszag,
bádogsebek lobos sajgása, nyár van,
ragadozómadár-csőr
pillanat,
egy körkörös szem
monomániája,
horgas figyelme tőr lesz majd, s a tiszta
hártyát fekete sebbel
meghasítja.

Asszonypanasz
Hiszen mi egymást mégis hogy lehet
nincs szeme-szája
csak a gyűlölet
nincs combom-farom
fogni keze csak
az oktalan meggyűlő
indulat
csak a szederjes
nincs-mit-mondani
csak kiökrendett
gané-szavai
De hiszen mi egymással napra nap
ízét szagát ízemet
szagomat
hisz egymásban száj szájat kéz kezet
és mindörökre
és mégsem
lehet
Hisz egymással mi egy-test
egy-gyönyör
álmaim forgó
üregeiből
eszméletem
színéig
felsajog
ha még lehetne valahogy
sehogy
hiszen a szó a csend
mindennapok
kögörgeléke
csontházon
kopog
Hiszen mi egymást zsákutcába
fut
a salétromos omló alagút
csak rothadó szemét csak matt kova
mészkősömör
sehonnan
sehova
ha a feszültség valahol
kicsap
gyújtózsinór
sistergés-pillanat
Hiszen mi egymást villog mint a kés
dúlt járatokban
mészhéjrecsegés

A teremtés
... majd felbúgnak az érdes
sziklatorkok,
barbár tülkök egy ősvilági táj
forró
sivatagában,
hol semmi sincs, fukar nyomai csak
egy magvaiba menekült
világnak:
egy réz bokor vagy egy maroknyi
száraz
fémforgácsfű,
s talán valami élő:
vedlett madár, valószínűtlen
állat
mészfehér
ürüléke,
fészke,
s valami moraj, tenger vagy
folyam

tűi a kopár gerincen —
megzendülnek az érdes
sziklakürtök,
az embertelen kékkel és ezüsttel
csillámló vagy vasszürke
szirtek
barlangjaiban forrására gyűl
a szűkös lázas élet —
és hirtelen
valami
izgalom
villámlik át a földön, és a menny
feszes selyemből örvénylő
lilába
bolydul, s egy óriás verejtékgyöngyös
arc,
a vágy világos
önkívületében,
gyámoltalan prédául
odavetve
a mély tántorgó
rengéseinek:
a párzás jegyeivel bélyeges
Szűz,
Isten nőstény Báránya, üdvözítő
felkentje, aki
megfeszíttetik
a Koponyák Hegyén, s feltámad
értünk
a tüzelő, homályló
szemben a telhetetlen ordas éhhel:
végtagjainak
görcse-lankadása,
a szakadozott zihálás csecsétől
a horpadó, feltoriadó hasig,
a remegés a nyakszirt
tollpihés
teknőjétől a csigolyákon át
a tompor tündöklő
iker-hegyéig,
a ragadozó
vadállatszagot
párolgó test sötét bozótja közt
az öl bársony falán-redöin
átütő harmat mohó
kínálkozása,
a száj, a kéz, a hónalj és a combok
nyílása-zárulása,
mert egész lénye kész, hogy befogadja
a
jövevényt
egy örökké érvényes
pillanatra.

KORMOS

ISTVÁN

Epitáfium
Villám ragyog teli pohár
vizet csukott szemembe
tündököltet
szélhömpölygés
arcon cirókál
de tudom elföd majd a sár
ha magamra húzom a földet
rigó kiált fölöttem:
Voltál!
Ködmosta
messzi
majorok
Pest Lutetia kövei
felednek
végsőt bukfencezvén
a hinta
vérem lányokban
zsiborog
megőriznek
valamely
versek
míg fénybe nem fullad a tinta

SIMÁI

MIHÁLY

Visszaforgatások
1
Kék pulóverem
színét
veszti
levedli fázó
testemet
göndörödik nyíratlan
birkán
zöld cábár
kisbárányon
milyen mezőt
hordtam
milyen
füvet
milyen vízzé szivárgott
vasakat
zörgettem
én
aj mennyi
halál kellene hozzád — az enyém
EGYEDÜL
LENNI
2
s a lángszárnyú
repülőgépen
elapadnak a lángok
füst
foszlik
szikrátlanul

is!

suhog
tovább
a pilóta kihull a navigátor
kiszáll a betonon
visszahátrálnak
a
laktanyába
s kihátrálnak a
laktanyából
nátrafelé
oelépnek a jajongva nyíló
ajtón
fiukat
megcsókolják
asszonyukat
csókolják
vele
hálnak
mint annyiszor
képzeletben
képzeletben

3
hátráló
biciklivel
berobbanok
a kapun
anyám tornáca elé
s bizony az a koporsó
visszalódul
a sírból szálkás föld repül
koszorústul
áldott csípőjén hátán a sebek
mintha sohasem lettek
volna
megölelem
testébe
hegedek
szülessen
újjá
s engem szüljön
újra

4
fönn a belövés
vissza az űrbe

csillagok

egy
repesz
akárha kőmíveskanál
volna
a faldarabot maltert hely ér ecsapintja
visszarobbanóban

5
mintha sohasem ettem
volna
csikorgó fogaim
közül
a csonkig-harapott
alma
egyszerre
visszagömbölyül
az építettem
ház
téglánként
visszaugrik
kezembe
már csak a gödrök
s aztán a visszahulló
hantok
amint dübögve
fölemelnek

bizony
mondom
még semmi sincs
csak a kezdet
a KEZDET

kész

6
kezemben egy rég
eldobott
labdával
rég-ronggyá-szakadt
bőrömben
kölyökkopaszon
csimpaszkodva
két hársfa közt
egy lóduló

villamoson

7
ez a pillanat — testem
szemközt a
géppuskával
visszapattannak
csőbe
a golyók
visszaverődök
hegyükről
karjaidba
8
gyilkos visszavillantja
kését
mellkas
vérrózsa
nélkül bezárul
a rózsatő
szív
visszasimul
dobogni
két párhuzamos alak két
emberi
lény
ismét
megáldva a szeretet a béke a közöny
a lét
lehetőségeivel

9
s képzeld csak el hogy ez a
szétterpedt
szilánkszárnyait
az őrült, légben
visszavonja
képzeld csak el hogy
ököl az égre
vijjadozva

bomba

visszavág

UTASSY

JÓZSEF

Arthur árvái
Hallod-e
zivatarát

zúgni a nyílhegy
az Ü
völgyében?

Á

Angyali kancát az É elé,
s hajrá, e néhai
faekével
birizgáld, vénitsd meg,
zokogtasd
az érzékeny
öblök kis ó-ját!
Eleget éltünk ahhoz, hogy
tudjuk, amit egy hadihajó

oktass,
lát.

Taszítsd a tenger tornyait
szét,
Istenét kutasd, meredek
l-jét,
s ha térde tündökletére
fölvett:
Ü-sd az Ö-ért! vagy
csillagára,
verj a holdbéli lány
farára,
s kerüld meg hetvenhétszer
a

CSÍKI

Földet.

LÁSZLÓ

Megközelítés
i
Nem betelve testi bűneimmel s nem csömörrel,
nem is a józanult ész szavára, csak békétlenül,
csak éppen magamért hadba: én megkeresem, azt a tájat,
hol a folyó érkezni indul, sás lesz koronám, nád a jogaram.
Köröz a madár, köröz a hal, magát követi, keresi minden —
a madár tükörképe hal: egyik halála van a másik életében.
Fogynak a világ dolgai egyre, életét növelik a maradéknak.
Csak az ész tölti be minden hiányzó helyén az űrt,
csak a kacagás visszhangzik a tetőtlen oszlopok között.
Lesz egy halam és egy madaram a megszámlálhatatlanok
közül:
jóllakni fordított csoda, s én magam — széledő, elfogyó tömeg,
maradék.

II
Csak a testem, akarom tudni, hogy hatvankét mérhető kilóból
mennyi a tudat, mennyi a szerelem kolonca.
Mert eljöhet a Vak Ember a harminc
ezüsttel,
testem súlyát elhozza aranyban, egy tál lencsét és a délibábot.
És minden egyenlő, minden ugyanaz.
Megmérettetik
minden élő egy deszkaszálon.
Én a testemet akarom tudni, amit a mindenre
elcserélek:
egyedül, szerelem nélkül és tudattalan.
Én a születésemet keresném a születésen
innen.
A fű nő és gondolkodni kezd a fáról.
Kilomboz a fa sok levéllel, s megtudja a földet.
A csupasz csiga húsában a szerelemre és a halálra
elkészült már számomra
minden.
Egyszer tudni fogom majd, mekkora az út
a kő és az öntudat között, mennyivel
magasabb
az eszmélet, mint a madár repülése.
Egyszer majd megtudom: mikor kő és madár leszek

újra.

III
Azt mondom: föld — és nem érted.
Azt mondom: víz — a szomjadat tudod. .
Azt mondom: levegőég — s csak el akarsz repülni.
Azt mondom: hús — és ételedre, szerelmedre
emlékezel.
Hiába beszélek már a fűről, fáról, virágról,
szaru és csont és velő téged csak éltet, nem él.
Én nem a mérhető földről akarok beszélni, mikor a földről beszélek,
nem a földmérő történelemről, s nem a határokat
mondom,
mikor a vizeket mondom, nem sóhajod, imád helye nekem az ég,
s nem barmaid, ebéded, piperéd jut az eszembe,
én a halakat, vadakat, a fákat s a földet
nem akarom semmihez hasonlítani, én kivonulok a szavakból.
A szavak hálójába fogtad a halat, a nyulat, a madarat, és elvesznek.
A szó gyepű, a nyelv úszó sziget —
milyen magányos vagy a szavaidban.
Mert a „földben" nincs föld, a madár kiszáll a fogalomból.
Én kivonom szavaim seregét a földről, felszabadítom a köveket.
Én megöregszem.
Csak a szemem van és fülem, csak testem van, ülök és emésztek.
Csak szemem gondja, csak fülem gondja, csak testem gondja van.
Eloldom magam a többi magánytól. Ügy leszek,
mint két szó közötti űrben az igazi értelem, melyre nincs szavunk.
IV
Csak annyit látok, amennyit
tudtam,
amit tudtam, elválik tőlem, mint a szó a
csak eszemre bizonyság a táj.
Ha el tudtátok képzelni egyszer a jövendőt,
Hússal Teli Boltnak tudjátok már ezentúl.

számtól,
mint hússal teli

boltot:
37

Nem a hasonlóság, a közösülés, de az azonosság vágya vezérli az élőt,
ítéli egyetlen testre, s porlasztja a követ: magát
magyarázni.
Az eszme is csak úgy működik, akár a gyár: termel és emészt
— lesznek babakocsik és szeméttelepek a folyók
partjain,
készül a kenyér s hozzá a fog is — éjszaka s vasárnap áll.
Szerelmem kijön a tornyos emlékből, s az emlék
összeomlik.
Szemek, lábak, gyermekek vesznek alatta:
a porcelánok, a kötőtűk és az ablakok.
Keverednek a kuncsaftok a próbababákkal, és mindegy
nekik.
Vasárnappá lesz minden, a foncsor lefoszlik,
s a falat, a vázát, a gipszalmákat látod, mikor magadat látod.
Egyszerre múlsz el összes városaiddal, szavaiddal és söreiddel —
nincs ennél nagyobb szabadság a földön, miként a földben,
benned.
Leülepedik a táj is a madaraival, tisztul az értelem.

HUSZÁR

SÁNDOR

Kinek hajnalodik?
— Alászolgája, Uram.
— Kuss!
— Pardon . . .
— Meg van őrülve? Bújjon be és hallgasson.
— Hová megy ez a vonat?
— Bújjon be, nem érti?
— Északnak vagy délnek?
— Nem tudom.
— Meg kell tudakolnom . . .
— Csak az kell magának, rögtön fejbe verem ezzel a bottal! Rám akarja
hozni a fékezőt?- Hogy zavarjon el? Vagy felugrik vagy eltűnik.
— Hát a felugrás némi nehézségbe fog ütközni.
— Van magának esze? Adja ide a k e z é t . . . Kapaszkodjon, az úristenit.
Ügy . . . Na még egy k i c s i t . . . Most pedig bújjon oda be a sarokba. Be, be, jó
mélyen a szalma alá. Kicsit lópisiszaga van, de nem lehetünk finnyásak . . .
Szerencsére itt jó az akusztika, és minden kicsi nesz messziről idehallik. Hanem idefigyeljen, volna egy diszkrét kérdésem: van magának egy csepp esze?
— Mért kérdi ezt uraságod?
,— Ordít magáról, hogy szökésben van, s akkor épp udvariasságra van
szüksége.
— Elnézést, nem szökve távozom, legfennebb a feltűnést kerülöm.
— A feltűnést... Jó! Maga marha jókat mond, hallja. A feltűnést kerüli.
És még mit? Mit még? Bizonyára interjút sem ad. A gróf úr a világnak nincs
itthon . . .
— Nem értem uraságod ellenérzését.
— Mi a fészkes fenét nem ért? Hullára van verve, halálosan éhes és elgyötört, és akkor játssza nekem a finom társasági urat.
— Nem játszom én, kérem .. . Azt hiszem, semmit sem többé.
— Áhá! Találtam. Valami a mondatomban szíven találta. .. De különben
nem érdekel az egész. Csak a hülye viselkedése héklizett fel. Uraságod meg,
hogy is mondta? Feltűnést! Nahát az óriási volt, hogy maga kerüli a feltűnést.
Ha nem vagyok indiszkrét: milyen szakmában tetszik sántikálni.
— Hagyjuk kérem. Maga mondta, hogy üdvösebb hallgatni.
— Nem, nem! Csak semmi mellébeszélés! Elő a névjegyet, különben
durva leszek. Amilyen jó tanuló, képes lesz feladni, mert betörőt sejt bennem,
és kötelességének fogja érezni, hogy megmentse tőlem a társadalmat.
— Nem vagyok én afféle, tisztelt úr.
— Ne tisztelt urazzon! Legyen szíves! Az isten fáját magának. Nézze meg
az ember, még magamra csődítem a katonákat. De annyira ki tud hozni a
39

sodromból ez a hülyén jóságos úri modora, hogy egészen elvesztem a fejem.
Mondja, tisztelt úr, mert odasózok... Különben is hátha valami disznóságot
művelt, és keresi a rendőrség. Mert becsületemre, átmennék egy másik vagonba, ha nem félnék, hogy észrevesznek... Szóval?
— Nincs bajom a rendőrséggel. Nem csináltam semmi disznóságot.
— Jó, és mit csinált? Mert valamit csinált. Mi a foglalkozása? Árulja már
el, gróf úr, mit hülyéskedik?!
— Bohóc v a g y o k . . . Illetve csak voltam.
— B o . . . És leesett? Vagy mitől néz ki ilyen randán?
— Nem, kérem, másról van szó, de azt hiszem, uraságodat ez nem érdekelheti. Nem olyan természetű... Különben papírom van, szabályos, utazhatom.
— S akkor mi a frászért nem megy pullmankocsin?
— Mert ahol a papírt adták, elfelejtettek pénzt is adni.
— Milyen titokzatos, egyem a lelkét.
— Mitől lennék bizalmas, tisztelt uram.
— Már megint tisztelt úr. Ide figyeljen, gróf ú r . . . Na hál' istennek elindultunk. Esküszöm, még mondott volna egy nagyot, s olyant ordítok, hogy
az egész állomás összeszalad... P r í m a . . . Isteni. Gör, gör kicsi vonat, csak
meg ne állj reggelig. A bohóc úr majd szórakoztat. Tényleg: mondjon valami
vicceset.
— Most nem hinném, hogy szolgálatára tudnék l e n n i . . .
— Nem mondom, hogy táncoljon, mondjon egy viccet.
— ö n teljességgel hibásan értelmezi a mi művészetünket.
— Hibásan, mi? Hát ezt gondolhattam volna. Aztán miért hibásan, ha
nem vagyok indiszkrét.
— Hogy magyarázzam meg? A b o h ó c . . . legalábbis a jó bohóc abban különbözik a nézőtéren helyet foglaló embertársától, hogy komolyabb nála.
— És attól röhögnek rajta, hogy komoly?
— Igen, kérem.
— Maga hülyít engem.
— Én uraságodat nem a k a r o m . . . Elnézést az uraságodért, de hogy szólítsam másként?
:— Szólítson, ahogy akar. Most már látom, hogy mindent fordítva kell
értenem. A csavargó neki uraság, a bohóc az neki a világ legkomolyabb embere. Tudja, hogy hívják ezt a lélektanban?
— Lélektan? ö n t u d j a ? . . . ö n olvasott?
— Miért, egy kasszafúrónak nem kell? Az is kell értsen a lélektanhoz.
— Nem, nem, uraságod nem kasszafúró.
— Mert manapság nem érdemes pénzt lopni, áttértem a természeti kincsekre. Tegnap este például loptam egy kalap szilvát.
— Tiszteljen meg azzal, hogy bemutatkozik.
— Ez a rokokó stílusa fog m e g ö l n i ! . . . Szökött katona. Megfelel? Na!
A bemutatkozás megtörtént, az úri társalgás folytatódhat, ö n következik, grófom. Magyarázza el, hogy a bohóc egy világgal meghasonlott géniusz, kinek
— ahogy az én nyomorultul elpusztult barátom mondogatta — foltos nadrágja
alatt érzékeny szív dobog.
— Kérem, kérem ebben mégiscsak van valami.
— De hiszen ezt megírta a század elején egy Wasserman nevezetű egyén
nagyon meghatóan, sőt túlságosan is meghatóan. Nem ismeri? Amikor a pali
elmegy a lélekgyógyászhoz? — Uram, önnek súlyos meghasonlása van —
mondta az orvos a páciensnek. — Kapcsolódjon ki, járjon társaságba, menjen
el például a cirkuszba, ott van egy olyan kiváló bohóc, hogy garantálok két
óra röhögést... Mire a beteg: Köszönöm, az a bohóc én v a g y o k . . .
— Csoda szép . . .
40

— Szép a fenét! Meg akarnak hatni! Nem látja?! Mondok én magának
valamit: ha ennek a marhaságnak egyszer vége lesz, s nem kötnek fel mindkettőnket az első állomáson, akkor nagyon újra kell kezdeni az életet. Annyira,
hogy ki kell lúgoznunk az agyunkból a régi fogalmakat is. Még inkább azt,
ami rárakódott.
— Hát az nálam némi nehézségbe fog ü t k ö z n i . . . Mármint az újrakezdés.
— Mit csinált maga?
— Csinálni semmit nem csináltam. A hivatásomat teljesítettem.
— S az magánál mit jelent?
— Hogy mondjam? ö n intelligens e m b e r . . .
— Ne apelláljon az intelligenciámra, ha van egy mód rá! Köpök a világ
intelligenciájára, amelyik ilyen nagy apparátussal teszi tönkre az emberek
életét. A vadságomban bízom, uram! Abban, hogy képes vagyok puszta kézzel megfojtani egy fékezőt, ha ránk bukkan, s gyanús, hogy veszélybe sodor.
Ebbe bízzon, jobban jár. Az úristenit az intelligenciájának. A pápua szent ember, mert az csak megeszi a misszionáriust. A marhát, aki nem ül otthon.
De nem öli le a f e l e s l e g e t . . .
— Tökéletesen értem önt.
— Furcsa. Én magamat nem értem.
— Értem, és ö n mellett állok.
— Az príma, legalább megmondja, hogy így kettesben hol állunk.
— A szenvedő ember mellett, uram.
— Ja? Átvitt értelemben.
— Konkrétan. Látja, ezért vertek meg a csendőrök.
— Hogy mellettem állt?
— Átvitt értelemben.
— Kancsi leszek a sok keresztbeadott választól. Mondja el, miért verték
meg, s el van intézve.
— H á t . . . Hol is kezdjem.
— Ahol akarja. Időnk van. Remélem.
— Tetszik tudni. Én mindig magamat adtam. Furcsa, de így van. Nekem
csak az olyan számok mentek, amelyekben megtaláltam önmagamat. A hiszékenyt játsztam legtöbbször. Meg a hülyén becsületeset. Meg a becsapottat.
Tudja, milyen sikerem volt, mikor igazi könnyeket sírtam? A ponyva hasadt
el a röhögéstől. És nem azért, mert az emberek durvák. Mert valahol ezek az
én elesett figuráim nevetséges emberek voltak. Legalábbis nevetést kiváltó
emberek. Röhögtek az esetlenségeimen, pedig lényegében magukon röhögtek.
A saját esetlenségeiken. És ez így volt rendjén. Mélyen meg vagyok győződve, hogy segítettem nekik. Akár úgy, hogy segítettem megszabadulniuk
saját szamárságaiktól, akár úgy, hogy szereztem nekik egy gondtalan délutánt,
estét. Aztán jött a háború . . .
— És mondott v a l a m i t . . .
— Igen.
— Tehát mást segített, hogy megszabaduljon a hülyeségétől, saját maga
viszont hülye maradt.
— Ez így túl egyszerű.
— Az élet ilyen egyszerű: jön egy golyó, eltalálja, és kész.
— Éppen ezért.
— Éppen ezért, mi? Valaki elvárhatja magától, első osztályú bohóctól,
zsonglőrtől vagy m ű l o v a r t ó l . . .
— Elnézést, u r a m !
— Nacsak, nacsak! Lassan megjön a hangja. Hallom, már kiabálni is*tud.
Bravó. Ez azt jelenti, hogy megmarad.
— Elfelejtettem ö n n e l közölni, hogy a bohóc is ember!
41

— Sőt demonstrálta. Bemutatta, hogy szét lehet verni egy embert. Csak
afelől nem sikerült még meggyőznie, hogy így szétveretni a seggünket, hősiesség. Félek rajta, hogy nem is fog. Én nem születtem hősnek. Én semminek
sem születtem. Maga bohócnak született. Más grófnak születik. Én? Semi.
Egy emmel. Harmadéves gyógyszerészhallgatóként maradtam abba, jelentem
alásan. Hogy hol folytatom, nem tudom. Ha van egy kicsi lélek bennem, otthagyom a patikusságot. Képes leszek patkánymérget adni egyszer a világnak.
Ember, uram! Mind emberek vagyunk. Nagy dicsőség, nem mondom.
— Nem dicsőség. Mentség.
— Magát alaposan megmentették, nem mondom.
— Engem tönkretettek.
— Na látja, kegyes gróf: így sokkal szimpatikusabb, mint az iménti hősi
pózban. Azt hiszem, mégis megmaradok gyógyszerésznek. Csak a szenvedő
ember elviselhető. Ha legalább a hasa nem fáj az embernek, minimum Julius
Cézárnak képzeli- magát. És a nagy cezarománoknál csak a kicsik utálatosabbak. Nekem elhiheti.
— Igen, engem tönkretettek, de attól én még ember vagyok.
— Köszönöm szépen, én ilyen áron nem kérek az emberségből. Magának
adom, gróf úr, az én adagomat is.
— Én nem attól lettem ember, hogy tönkretettek.
— Nem, persze, minimálisan fordítva.
— Igenis, fordítva. Azért, mert ember voltam, azért k e l l e t t . . .
— Furcsa rögeszméi vannak, grófom . . . Azt hiszem, nem ártana aludni
egyet. Jól belemelegedtem ebbe a szalmába. Úgy érzem, egy adag lótrágya
van a fejem alatt. Kicsit büdös, de majdnem olyan puha, mint egy kincstári
párna.
*

— Ki vont volna felelősségre, ha nem csinálok semmit?
— Tényleg, ki vonta volna. Elalvás előtt én úgy veszem be az ilyen lelkiismereti kanyarokat, mint más az altatót.
— Senki. Lám, maga is azt mondja, hogy hülye voltam.
— Én azt. Ha magának ilyen tömören kell. De tehetem ostyába is, hogy
ne legyen keserű. És akkor azt mondom, hogy: nem .volt elég okos.
— Utálom az okosokat!
— Gusztus dolga.
— Nincs okosság, csak emberség van. Meg embertelenség.
— Tehát aki nem okos, az emberséges? Grófom, az effélét a cirkusznak
egy modern változatában öngólnak nevezik. De különben az ügy tökéletesen
indokolt: így szokott lenni. Ha más mondja, megsértődünk, ha mi valljuk be,
büszkék vagyunk. Akár arra is, hogy hülyék voltunk. . .
— Ön, kérem, engem állandóan zavarba hoz ezzel a választékos cinizmusával. Itt, kérem, élet-halál kérdéséről van szó . . .
— Szerintem mindenről van szó e két végleten kívül. Azt hiszem, itt van
az ö n tévedése. Az ember vagy éljen, vagy dögöljön meg. Maga se nem élt,
se nem halt meg. Legalábbis én háromévi gyógyszerészeti stúdiumok után az
ö n által prezentált leleten egyiket sem ismerem fel. De hogy az, amit maga
mutat, nem élet, az szinte bizonyos. Ha a bal lábát idejében levágatja és olyan
foglalkozást választ, hogy a bal kezére ne legyen szüksége, mert ahogy megblikkeltem, az paralizálódott, nos akkor fog tudni. . . enni, feltéve, ha lesz
mit. Még a cirkuszba is eljárhat — nézőnek.
— Könyörgöm, uram! Hallgasson végig . ..
— Nem hallgatom! Érti? Dögöljön meg! Mit akar, maga barom? Mit akar?
Húszmillió ember döglött bele abba, hogy könyörgött; hogy hallgassák meg.
42

Dögöljön meg, hogy vesszen ki a gyengeség! Mert a gyengeség a háborúk oka.
Meg mindenféle rossznak is az az oka, hogy nem tudják eltiporni a sárkányt.
Nem tudunk még hernyó korában a fejére lépni, hanem hagyjuk, hogy nőjön,
és időnként könyörgünk neki, hogy hallgasson meg.
— Uram . . .
— A nyavalya magát törje ki!
— Maga is öngólt lőtt.
— Bár magát lőttem volna. Ha puskám van, esküszöm, le is lőném.
— Nem hiszem, tisztelt úr. Úgysem hiszem.
— Érdekel is engem, hogy maga mit hisz.
— Pedig minden ezen fordult meg. A hitemért áldoztam fel mindent.
— Elég marha volt, mert akkor sem érdekel. Tudja, mit mond a színházi
rendező a színésznek? Ezt egy öreg barátomtól tudom, aki szerintem nagy
tudós volt. Egy orosz manuszról mesélt sokat, egy rendezőről. Ott a fronton.
Titokban. Mondanom sem kell, hogy titokban. Hiszen az oroszok ellen harcoltunk, miközben ő é j j e l . . . érti. Azt mondta ez a rendező a színésznek: nem
érdekel, hogy mit gondol, mit érez — az érdekel, hogy mit tesz!
— Góóóóól!
— Bolond?
— Góóól...
— Halkabban . .. Állomás.
— Attól még maga belőtte a második gólt.
— Vajon hol vagyunk?
— Hát nem mindegy?
— Hogy lenne mindegy? Persze magának papírja v a n . . .
— A második gólnál vagyunk, uram. Az öngólnál...
— Magának könnyű, papírral a háta mögött.
— Ajjaj! Mit mondjak? Nagyon.
—r Persze ha magában volna egy kis cinkosság... De nem, magának
elvei vannak. Hogy utálom . .. Nem is utálom, félem az ilyen alakokat. Akik
külön tudják választani az elveket az élettől. Hát van nagyobb elv az
életnél? . . .
— Jönnek...

— Elmentek.
— Ezt megúsztuk . . . Azaz megúsztam, mert magának papírja van .. .
— Magának viszont cinizmusa. Képes lett volna magát fasisztának kikiáltani, csak futni hagyják . . . És még élvezte volna a helyzetet.
— Tudja mit? Lehet, hogy megtettem volna. Miért ne? Mindjárt vége a
háborúnak, és eddig csak engem vezettek félre. Én soha senkit. És különben
is van egy káros szenvedélyem: az ilyen ködös őszi éjszakákat úgy szeretem
végigélvezni, hogy én vagyok benn a meleg szobában, teszem azt pizsamában,
papucsban, talpig újságban, és a köd meg az éjszaka, meg minden odakint
van. Ez a mostani életközelség nekem kicsit naturalista. És az sem ártana, ha
valami kiutat látnék . .. Nemcsak ebből a vagonból, hanem így tovább az életünket hordozó többi vagonokból. Valami célt, célocskát... Ez milyen stílusirányzat, nem tudja?
— Nem.
— Milyen művész, ha ezt se tudja? A duplaszaltóból nem nagyon fog
megélni. Préseljen ki valami életelvet is a sok művészi tapasztalatából.
— Tartozom magának egy vallomással: az ilyen magafajta egészségesek,
önmagukban jól elnyújtózni tüdók gyenge bohócnak tartottak. A kezdeti ösz43

tönös években felcsillant a tehetség bennem. Volt egy jó műsorom. Gyanús
volt, hogy még talán valami újat is hozok ebbe a szakmába. Azt mondták,
lírai bohóc vagyok. Költői, poétikus. De már akkor is volt bennem egy gyanús
stich. Egyszer valaki azt mondta a hátam mögött, hogy nem vagyok eléggé
professzionista. És abban igaza volt, hogy valamit mindig kerestem. Valamit,
ami több volt, mint a szorosan vett szakma. Említettem az emberséget. Valóban, volt a figurámnak valami szép emberi tartása. Aztán mind jobban háttérbe szorultam. Fájt a dolog, de nem volt erőm küzdeni. Bár lázongtam
ellene, magam is éreztem, hogy igazuk van. Egyre gyengébb a produkció. Nem
tudok lépést tartani az új stíluskövetelményekkel. Nem tudok már játszani.
Nem tudom játsszani az önfeledtet, a semmiről sem tudó, csak a szórakoztatásra törő, nevettető és nevetséges bohócot. Megrendült a bizalmam. Nem is
magamban. Az eszközeimben. A taps sem volt igazi. Többre vágytam. Másra.
Megrendülésre, talán. Vagy még inkább talán arra, hogy én megrendüljek. —
Magamtól. Egyre többet kellett tudnom és látnom. KeŰett, érti? Nem hunyhattam be a szememet! Éjszaka, mikor hazafelé baktattam, tömegével vitték
az embereket á halálba. És eljött az idő, amikor képtelen voltam a legegyszerűbb mutatványra. Mikor a feledésért könyörgő szemeket láttam, zokogni kezdtem a porondon. Eleinte röhögtek, aztán megrökönyödtek. Csend lett. Beszélnem kellett.
— És?
— A többit látja.
— Várjunk, várjunk! És mit mondott?
— Mit mondhattam? Még kérdi?
— „Emberek, be vagytok csapva, tömegesen gyilkolnak benneteket, védekezzetek . .." Így?
— Ezt, ha nem is így.
— Semmi átvitt értelem? Semmi forma, csak a puszta tartalom.
— Kint tarkón lőtték az embereket.
— Értem . . .
— Mit ért, mert a hangsúlyból kihallom, hogy valamit félreért.
— Szó se r ó l a . . . Meg is mondhatom, ha akarja. Azt értettem meg, hogy
maga egy dilettáns.
— Én?
— Uraságod.
— Nem é r t e m . . .
— Pedig a világon a legegyszerűbb: az a művész, aki álmait, vágyait,
indulataiat nem a művészetében éli ki, az dilettáns. Ne rikácsoljon, grófom.
Maga attól még lehet nagy ember, lehet nagy forradalmár is, meg minden a
kerek világon, de mint bohóc önmagát szüntette meg. Más minőség lett. Ért
engem? Hogy magyarázzam meg? Ércből arany, ha akarja.
— Nekem ezt m o n d a n i . . . félholtra vert embernek . . .
— Tettem én ennél kegyetlenebb dolgot is: hiányos tudásommal és egy
nem is túl éles konyhakéssel operáltam egy tankcsata kellős közepén. A pacák
üvöltött, de akkora volt a csatazaj, hogy én nem hallottam. Mert mondanom se
kell, hogy érzéstelenítő meg más efféle apróság nem állt rendelkezésemre. De
hát: én fájdalom nélkül operálok. Nekem nem fáj. Summa summarum: a
pali él.
—i-És utána nem mondta magának, hogy dilettáns?
— Nem, és tudja, miért nem? Mert sosem állítottam, hogy orvos vagyok.
Ez nálam műsoron kívül volt. Nos, erről van szó! Maga ezért nyomorult. Maga
nem azért utazik haza, hogy valamibe beleölje az indulatait, az Undorát, a
megvertségét. Maga a háláért szalad. Hát nem érzi, hogy milyen szerencsétlen? Tudja, mi a hála? Jó nyugdíj, jó néhány prímán csillogó kitüntetés és
pénz. De maga bohócként akar megdicsőülni!
44

— Nekem Önnel tovább nincs mit beszélni.. . Mi egymást kizárjuk, mint
tűz a vizet.
— Alighanem így igaz. Ha délre megyünk és idejében elfognak az oroszok,
magáé a megdicsőülés és a keserűség, enyém a további kín, fogság, miegymás,
és ha kibírom . . . újrakezdem együtt a világgal. Ha északra megyünk, maga
jár jobban. Mert mindkettőnket kérdezés nélkül azonnal kivégeznek, s akkor
teljesül a kívánsága: nagy bohóc l e s z . . . Post mortem feltétlenül.
— Majd találkozunk mi még. .. Nézek én még a maga szemébe!
— Remélem. Jó polgára leszek a jövőnek: nem tettem érte semmit. Mindent ezután kell bebizonyítanom.
— Találkozunk, ne féljen! És akkor mondok magának én is néhány kellemetlent !
— Mondom: mindez attól függ, hogy északnak megyünk vagy délnek . . .
Nézzen csak ki valamelyik repedésen: hajnalodik. Melyiknek kettőnk k ö z ü l . . .

45

ILLYÉS

GYULA

Élmény és vers
UTÓSZÓ EGY VERSESKÖNYVHÖZ

A vers két fordulóval készül. Az emberből egy közlendő kitörekszik;
külön létet akar, az emberinél is tartósabbat. Ha ez megtörténik, a lélek megkönnyebbül, de elsietett a hasonlat, hogy a szülő nők példájára. Ami világra
jött, nem mindig maradandó; még nem mű. A második fordidó teszi azzá.
Alkotója voltaképp itt vizsgázik; itt teremt.
A két folyamat legtöbbször egyidejű. A költő az „ihlet" anyagát már tudatos munkával is rögtön alkotássá formálja: befejezi a verset. Ám nagyon sokszor — korunkban egyre többször — nem tüstént fejezi be. Vagy nincs megelégedve azzal, aminek papírra vetve formát adott. Esetleg papírra sem veti.
Még az sem jelenti, egyáltalában nem, a közlendő elvetélését. Egyik, nagyon
is gyakori módja a fogamzás lezajlásának. Rengeteg a művészi alkotás, amely
az élmény befogadása után hónapokkal, évekkel, évtizedekkel jő napvilágra.
Az érlelésnek vagy a hibernálásnak ezt a jogát szépírónak, zenésznek, festőnek, mindenfajta művésznek megadtuk. A lírikusnak, jó ideig, a legkevésbéTőle az őszinteség és a remeklés egyidejűségét kívántuk, mégpedig
rögtön.
A mélylélektanénál beljebb ható levetköződést és rögtönzést.
E kettő mind nehezebben társul: a lélek is, a világ is mind
mélyebbről
nyújt csak magyarázatot; a felület képei mind elégtelenebbek.
Az élmény
befogadása lehet pillanatnyi. Mind gyakoribb, hogy művészi kifejezése ne csak
rögtönzés legyen; ne puszta naplószerű teljesítmény. A modern líra — a mélytudat mintájára — a mély-tudatosság jegyeit mutatja. Annak
ellenhatásaként
vajon oly messze haladt a szabad képzettársításnak
és az onirizmusnak — a
láz- és a félálom nyelvének — világában? Annak
folytatásaképpen.
Mindnyájunk igénye — nem csupán költőké —, hogy ne csak világlátásunk legyen tárgyias, hanem önszemléletünk is. Hírhedt befelé fordulásunk is.
„Modern" költők a világtörténet minden szakaszában voltak. A mai modern
— előrelépő — költőket semmi nem buzdítja úgy a jó célú egyéni
versengésre,
mint épp látványos egyéniségük levetése, megkülönböztető
híres énük útszélen
hagyása. Mint az, hogy váltott lélekkel is tovább, tovább. Es ez nem nemzedéki
jellemvonás. Az idő követelménye;
hogy lélegzeni tudjunk az idő minden
rétege alatt.
Mindehhez — magamra fordítvá a szót — e könyv összeállításakor
támadt
hozzáfűznivalóm.
Sose tudtam és ma még kevésbé tudnám verseimet felelősséggel
időrendbe
sorolni. Ezt nem is tartottam soha lényegesnek. Közlési vágy — főleg azonnali
— különösképpen sose sarkállt. Kezdettől fogva gyakran megesett, hogy még
befejezettnek érzett verset is félretettem, nemegyszer azon első alakjában, letisztázás nélkül, s csak esztendők múlva vettem elő. Még többször megesett ez.
46

olyan írásaimmal, melyeket be sem fejeztem, elfeledtem, s később papírhalmok
aljából a véletlen vetett elém. E kötet darabjai közt is van, melyek kezdő szakaszait tíz-egynéhány éve, befejező szakaszát pedig az idén írtam le. Folyománya volt ez is annak, hogy — noha jellegzetesen lírikus alkatnak tapasztalom magam — kínosan idegenkedtem személyi dolgaim úgynevezett kitárásától. Becsvágyam kezdettől nagyobb volt annál, hogy csak magamat tárjam föl;
valamennyiünkben — magában az emberben — vágytam meglelni a föltárásra
érdemest. Hogy ez a mélyebb lírai természet hozott-e aztán eredményt, ennek
során nem a keletkezési időpontja számított, hanem egyes-egyedül formába öntésének dátuma! Nem a mikor tehát, hanem csakis a miképp.
Honnan fakad föl vajon már most, milyen mélyből jut fölszínre bennünk,
az a lényeges, ami alakot, megformálást kíván? Van, ismétlem, ami húszharminc év előttről. Van, ami húszéves — még az is lehet, hogy húszhónapos
— korunkból. Mondjunk le ezek lírai rendű megjelenítéséről, pusztán azért,
mert megkerülik a tudat uralmát? Kár lenne. Mert hisz minél idősebbek vagyunk, annál több lehet a nehezen megrágadhatóra nemcsak az igény, hanem
a tapasztalat is.

47

NÉMETH

LÁSZLÓ

Morus Tamás
Egyik barátom, akinek több alkalma volt drámaírói műhelyembe bepillantani,
mint bármely más színházi embernek, utolsó együttlétünkkor azzal állt elő, hogy
drámát kellene írnom Morus Tamásról. Amióta a Bolyaiak elé írt tanulmányomban
beszámoltam róla, hogy csábított bele János kiadatlan levelezésének megküldésével
egy erdélyi származású tanár a két tudós drámájának a megírásába, többen álltak
elő hasonló ajánlatokkal; néhány szigorló orvos egy Semmelweis-darabra a k a r t rábeszélni, egyik kiváló színésznőnk pedig egy Mme Curie-drámát rendelt meg nálam.
Nem tudták, hogy a történelmet mitológiaként használtam, s nem a téma érdekessége, drámaisága kényszerített az írásra, hanem egy lelki helyzet reagált a körülöttem úszó szimbólumok közül a legalkalmasabb felé; a Két Bolyaiak keletkezésének esete, ahol a levelekből megismert apai szenvedély ért le fúró gyanánt lelkem
artézi rétegéig, kivételes, s az Erdélynek szánt ajándék sarkallása is közrejátszott
b e n n e . . . Barátomnak azonban ezt tudnia kellett, s ha ő ajánlatát, hogy hatásosabb legyen, mindjárt egy Morus-életrajz megküldésével tette nyomósabbá, akkor
föltehető, hogy nemcsak a katolikus vértanú humanista alakja kapta meg, h a n e m a
benne gomolygó szimbólumkereső forrongásra is tekintettel volt.
A Morus-életrajz R. W. Chambers angol könyvének német fordítása volt, s
barátom az Egyetemi Könyvtárból vette ki, s mielőtt visszaadtam volna, mégiscsak
illőnek tartottam elolvasni. Nem bántam meg, az író nem volt méltatlan azokhoz
az Erasmus körüli humanistákhoz, akiknek a körébe vitt; a szép készültsége nem
hivalkodó értesültség, az elbeszélés ráérős menete a képre, anekdotára kapó elmét
sem éheztette ki. Az irodalmat, kútfőket például nem a könyv végén sorolta fel és
kommentálta, hanem a tudós munkában szinte résztvevőként mindjárt az elején
elénk t á r j a : ez van, ennyit hagyott az idő, ebből kell a hős alakját, életét összeraknunk. A regényes életrajzoknál szolidabb, tudósibb a munka, bár nem olyan
tolakodón, s másféle literátusabb részletek jóvoltából éppolyan érdekes. Írója, s tán
a fordító érdeme is, hogy németül is angol könyvként olvashatom. Én a köztudattal
ellentétben nem érzem a németet fordításra alkalmas nyelvnek, ha németül olvasok egy angol vagy francia művet, mintha valami denaturáltat forgatnék a számban, ezt a könyvet azonban a ráfordított hét alatt, szerénysége ellenére, vagy épp
azért nem tudtam megunni.
Arra azonban, hogy barátom mért tartotta Morus történetét nekem való tárgynak, nem tudtam rájönni. A könyv anyagából többféle tragikum fejthető ki: az első
azé a hősé, amelyről Ady sora jut eszembe: „Ha késlekedik az okosság, Nem poétafélék okozzák." Ennek az Okosságnak a hatása sehol sem nő olyan tragikussá, mint
a 16. század első évtizedében, Erasmus és Morus barátsága körül. Morus története
és Erasmus első angliai útja megismertet bennünket azokkal a humanista, tehát
latin műveltségű angolokkal, akik épp ekkortájt fedezik fel a görög nyelvet s Euripidésszel a görög költészetet, Colét oxfordi professzorral, a Párizsban tanuló Mountjoyjal, aki Erasmust Angliába hívta, Morus első diplomáciai küldetésével Brugge-ba,
Antverpenbe, az Utópiában is szereplő Gillesszel s Erasmus másik barátjával,
Baxelkudéval. Ez a levelezéssel, ajánlásokkal összefűzött kör s a köréjük verődő,
frissebb műveltségű barátok, tanítványok egy olyan szellemi égaljat jelentettek
vagy ígértek, amely nem annyira az olasz humanizmus északi másának, mint a 18.
századi felvilágosodás kétszáz évvel előretolt előjátékának tekinthető. Ezek a tudósok nemcsak ateisták, nagy részük egyházi, s a reformációtól, mint Morus s Erasmus
is, nemcsak az egyház egységét féltik, de mint azoknak az indulatoknak a betörését
fogadják, amelyeket egy szelídebb, műveltebb lelkiséggel akartak visszanyomni.
48

A világpolitikát az ő ifjúságuk korában a császár s a francia király viszálya tartotta
mozgásban. VIII. Henrik is mint a franciák s a világias pápák szövetségese keveredik értelmetlen háborúkba. Ezekben a háborúkban, a hozzájuk fűződő becsvágyban annak a balgaságnak a munkáját látják, melyről a londoni alseriffből követté
előlépett Morus a Balgaság dicséretét írta, s amelyet az ésszel élő újvilág-lakók
Utópiájában bélyegez meg. Befolyásukat ők, mint egy kis akkori békepárt, a történelemcsináló Őrültségnek a megszelídítésére akarják fordítani, s 1516 táján, amelyet a könyv írója Erasmus évének nevez, mintha sikert érnének el; ebben az
évben fogadja el Sándor pápa Erasmus görög Újszövetség kiadásának az ajánlását,
melynek egy új, szelídebb kor hite szerint úgy el kell terjedni, hogy a szántóvetők
fogják dúdolni, mintha csak a királyokat ez az ú j szellem csapta volna meg, béke
és fegyvernyugvás uralkodik egész Európában. 1517-ben Luther kiszögezi a wittenbergi pontokat — itt van a véres itáliai háborúk, a sacco di Roma kora. Erasmus
egy évvel éli túl barátjának — akivel egy lélekben hittek, a Towerbe vetett exkancellárnak — Morus Tamásnak a kivégzését. A történelem nem Genezáret tava,
hogy a szellem lecsendesíthetné hullámait.
Másfajta tragikum az, ami VIII. Henrik osztályrésze ebben a könyvben; ő az,
aki minden hozzátapadt reményt, a legnemesebbeket pont az ellenkezőjére fordítja.
Ebben a könyvben Morusszal mint fiatalok találkoznak először, akkor még nem ő,
hanem Artúr bátyja a trónörökös — s Erasmus angol barátjai különféle írásokkal
kedveskednek neki, a megszégyenült, utólag bemutatott Erasmus pedig egy vitán
teszi jóvá, hogy üres kézzel járult elé. Amikor Artúr halála a trón felé útját megnyitja, még merészebb remények szállnak az atléta termetű királyfi köré, akit
humanista tisztelői a lányruhába öltözött Achilleshez hasonlítanak. Hogy lesz ebből
az augusti aranykort ígérő ifjúból, aki V. Károlyt műveletlenségéért vetette meg, s
aki építészet, zene s költészet dolgaiban műértő volt, s még a halállal eljegyzett
kancellárjával is a csillagászatról szeretett elmélkedni, hogy lesz ebből a született
uralkodóból az a szörnyeteg, aki írónk szerint több szépséget és sokat ígérő reményt
dúlt szét, mint egyetlen ember Európa történetében valaha. Morus pöre — s a vele
párhuzamosan futók, amelyeknek az angliai tudomány nagy alakja, Fisher püspök
s a legtudósabb barát, a karthauziak perjele, Reynolds esett áldozatul, csak a legfőbb lépés a humanizmus elfojtásában — Erasmust már előbb elijesztette, Vivert, az
európai humanizmus másik nagy vezéralakját börtönbe vetette s száműzte Angliából, de sorra került a két költő, akik Itália szellemét oltották be a nyersebb angol
nyelvbe. Wyatt behódolása a börtönt, Surrey keményebb szelleme a vérpadot választotta. S ez csak a szellem területe; de mi maradt a templomiak kincseiből, amelyeket a velencei követ a századfordulón csodálattal említ? Szétdarabolták, beolvasztották őket. A tudatos dúlás, a művészeti ágak visszaesése egy-egy megmaradt régi
emléket, mint Westminsterben a VII. Henrik kápolnája, a hanyatlás elárvult jelző
oszlopává változtatott. S ezt a pusztítást még az sem szépítette, hogy a vallásos
indulat járt elöl, s annak szegődött az egyházi vagyonon osztozók mohósága a nyomába — itt a mohóság volt az elsődleges s elsősorban a műveltségére büszke király
mohósága. Chambers két okot emel ki, amely a reményt a remények szétrombolójává tette: az egyik az értelmetlen franciaországi háborúk, a másik a VIII. Henrik
első házassága. Mindegy, hogy a háborúba Wolsey játszmája, politikája, vagy az
agincourt-i emlékek, V. Henrik példája rántotta-e be a dicsőségvágyó királyt, az
csak pénzt vitt el, az átállás — a párizsi csata után — a császári oldalra gyalázatot,
otthon ellenszenvet s külföldön bizalmatlanságot keltett, úgyhogy Morus nem oktalan íratta föl életében elkészített síremlékére egyetlen politikai érdemeként, hogy
a cambrai-i béketárgyalásokon Anglia becsületét valahogy megmentette. Súlyosabb
volt ennél a fiútlan házasság. VIII. Henrik Aragóniai Katalint, Artúr bátyja feleségét, pápai diszpenzációval vette el, minthogy a Biblia és az egyháztörvény ellenzi
az ilyen házasságot. Amikor a házasságból lett gyerekek az egy lányt, a későbbi
Mária királynőt kivéve holtan születtek vagy korán meghaltak, a fiát követelő
király tán valóban kétségbeesett ezen, s amikor előbb a francia házasság reménye,
4 Tiszatáj

49

később Boleyn Anna szerelme az ú j házasságot más okból is kívánatossá tette, életének központi ügyévé vált első házasságának, mint törvénytelennek s természetellenesnek a - felbontása. Aragóniai Katalin azonban nagynénje volt V. Károlynak,
s ahogy a császár súlyosabban nehezedett Itáliára, a pápa egyre kevesebb h a j l a n dóságot mutatott a válás kimondására. VIII. Henrik ebben csak az arcátlan papi
hálátlanságot látta, hiszen egyetlen európai fejedelem sem támogatta annyi pénzzel, vérrel az egyházi államot, s a friss felháborodás volt az, amely az ú j tőkés osztály egyházi vagyonra áhítozó mohóságára s a nép egyházellenességére támaszkodva
az angol szakadást a király egyházi ügyekben való szupremációjának a kimondása
által megindította. Ez a régi borzadálytól s friss sérülésektől eredő elhatározás volt
a gátszakadás, mely Morusból vértanút, Henrikből meg szörnyeteget csinált. Az Utópiában nem hiába mondják, hogy a királynak a jó tanácsadó azt tanácsolja, amit
tennie kell, nem, amit lehet. Morus volt az utolsó, aki a „kell"-t mondta, Henrik
további élete a „lehet"-nek lett illusztrációja.
Ha az Okosság s Őrültség egymásnak szegzett tragédiái közt meg a k a r j u k
keresni azt' is, amely Morusnak jutott, akkor az a szellem emberéé lehet, aki politikai szerepre vállalkozott, s közben — mint Morus — az erkölcsi szigort jelentő,
szőringet is ott akarja a kancellári dísz alatt hordani. Morus Tamás hajlama szerint,
mint barátai nagy része, egyházi ember lett volna, aki nyelvi s filozófiai t a n u l m á nyaival is a középkori teológia megújhodását szolgálta. Mint joghallgató négy éven
át a karthauziak kolostorában élt, s arra gondolt, hogy maga is szerzetessé lesz.
A jogi pályára apja, a házasságra, úgy látszik, vére kényszerítette. Gyors felfogása,
igazságérzete nemcsak kiváló jogtudóssá tette, 32 éves korában már London alseriffje volt, s a nép nem mint tudóst' és vértanút, hanem mint igazságos bírót, egy
angol Salamont őrizte meg emlékezetében. Ugyanilyen sikeres volt családapasága is.
Első, kissé tehetetlen feleségének, aki gyors egymás után három lányt s egy f i ú t
szült, jó pedagógusa lett — s a másodiknak, nála idősebbnek, akit a vendég Erasmus horgas arcú hárpiaként említ levelében, iróniával csendesítgette kemény t e r mészetét. A népes családban, melyet Holbein szép rajza már felnőtten, éretten,
vőkkel, menyekkel mutat be, olyan bizalmasai nőttek, mint Margaret, titkai és
szőringe tudója, Johan fiának a felesége, a családban ragadt tejtestvér, s Clement,
a családtaggá vált szolga, akiből később udvari orvos, a tejtestvér f é r j e lett; a vők
is mind kedves érdemes emberek, egyikük első életírója is. Mint megbecsült városi
tisztviselő, e szép család feje, a kor legjobbjainak barátja, a jellemet humorral
fűszerező Morus otthonában boldog öregséget érhetett volna, ha a király szolgálatába nem áll — előbb diplomáciai megbízásokat vállal, majd az üres hely, amit
Wolsey bukása teremt, a kancellári székbe őt szívja be. Pedig mint a Macchiavelli
ellen írt történeti műve, a III. Richárd, majd az első követsége idejéből diktált
Utópia némely célzása bizonyítja, tudta, minek teszi szájába a fejét. Van olyan
anekdota, amely szerint a felesége, Alice asszony sarkallta, hogy az embernek emelkednie kell, ugyanő, aki a Towerben a behódolásra biztatta, bolondságnak tartva,
hogy amikor annyi püspök leteszi a hűségesküt, ő, a laikus veszti nyakát a pápai
felsőbbségért. Méltatlan volna azt föltételeznünk, hogy polgári kötelességtudásból s
tán szerencséjében bízva vállalkozott a fék szerepére; a legvalószínűbb az, hogy h a
VIII. Henrik egyszer észrevette s megkívánta őt, az ellenszegülés közvetlenebb
veszedelmet jelentett volna a szegődésnél is. Morus Tamás mindenesetre szépen
vágta ki magát a mártírok útján a kelepcéből, s iróniától, szelídségtől csillogó m a kacsságát, amellyel VIII. Henrik egyházfői igénye s a mögötte húzódó erkölcsi
züllés ellen tiltakozott, nem hiába hasonlították Szókratész pöréhez, halálához.
A történetírás konstruált Morus számára egy másféle tragikumot is, a merevvé
váló, maga ellen forduló öregségét, ő, aki az Utópiában egy kommunista államot
mutatott be, amelyben mindenki munkás, intellektüel, s ha kell, katona egyszerre,
s hit s válás dolgában a türelem korai hirdetője, örökösei tudatában vadul t á m a d j a
az ú j protestáns szektát, s fejét veszti, hogy abban a végzetes válságban akadállyá
legyen. Chambers a biographus ügybuzgalmával s tán részrehajlásával m u t a t j a ki,
50

hogy a két Morus, az „emancipált" s a fanatikus mennyire ugyanaz, hogy az a türelem, amelyet az Utópia valójában elég zárt állama lelkiismereti ügyekben megad,
nem mond ellen az indulatoknak, amelyet az államot fenyegető szektázás kivált —
s hogy paráznák ott sem rakhatják ki válás címén a házasságból az ártatlant.
Mindezt azonban nem is kell túlságosan bizonyítani, amint azt se, hogy a barátait
szelíden mulattató elme a pusztulás előérzetében ki is fordulhat magából, anélkül,
hogy szembe kerülne magával. Olyan ellenmondás ez, amelyet a Tanút olvasó történész, nem hogy mai írásaim, de a Kisebbségben olvasása közben is szememre vethet, amint Cs. Szabó annak idején szememre is vetette.
Ezenkívül azonban alig találok Chambers szép munkájában olyan tragikumot,
amelyre sorsom visszhangot verne, tán el is aludt bennem az a visszhangverő,
amely a Villámfénynél, majd a Széchenyi, még később a Szörnyeteg s Áruló idején
olyan mohón kereste a rokon sorsokat, amelyekben kelepcéje jajait elsírhatja. De
ha felölthető tragikumot nem is találtam ebben a bölcs angol könyvben, belülről,
egy monográfián át ismertem meg benne egy korszakot, amelyről idáig inkább csak
világtörténeti körvonalaiban tudtam.

4*

51

BÉLÁDI

MIKLÓS

Költő a senkiföldjén
TRAGIKUS NEMZEDÉK
Szerepjátszó pózolások, a háborús téma divathullámai rossz hírbe keverték a
„tragikus nemzedék" fogalmát. Gyakran használták illetéktelenül, mentségül vagy
legendateremtés ürügyéül. Amidőn Pilinszky János a „háborús nemzedék" legfőbb
élményéről beszél, nemcsak lírája, de minden leírt sora, egész életfelfogása rá a
fedezet, hogy szavait megszenvedett hitelesség fűti. Cikkei, jegyzetei, vallomásai
minduntalan visszatérnek a meghatározó élményre. Sok helyett két nyilatkozatára
hivatkozunk. Az egyiknek, mely 1968-ból származik, ez a fő gondolata: „Valami
rendkívül fontos történt velünk. Egyszerre megéreztük, alkalmunk volt megérezni,
hogy jóvátehetetlen botrányt hagytunk magunk mögött. S ha a legszebb jövő állna
is előttünk, a legszebb jövő is morális sivataggá válna, ha nem éreznénk felelősséget azért, ami már megtörtént." Tragikus nemzedék című, 1965-ben megjelent írása
generációjának helyzetéről vall: „A mai negyveneseket az elmúlt háború érlelte
nemzedékké. Sötét keret, tragiküs indulás. Mégis, úgy érzem, kevés nemzedék kapott
szélesebb és egyetemesebb tanítást útravalóul. Számunkra a háborúnak lehettek
személyes tapasztalatai is, igazi lényege azonban egyetemes hatású volt. Engem személy szerint a háború tanított meg a társadalom, az emberiség, a személyes sorson
túli világ r e a l i t á s á r a . . . A háborúban valamennyien otthontalanokká váltunk, s
maga a közös tragédia lett egyetemes otthonunk." E néhány mondatnyi idézet pontosan fogalmazza meg a „negyedik nemzedék" egyik világkép-meghatározó élménykörét. Nemes Nagy Ágnes, Rába György, Rákos Sándor, Szabó Magda lírájának,
Mészöly Miklós novelláinak jellemző motívuma a háború okozta megrázkódtatás.
Ezt a generációt a háború erkölcsi alapjaiban érintette és arra kényszerítette, hogy
a meggyalázott humánum értékeinek védelmére keljen. Az emberiesség elvei az
erkölcsi eszmények újrafogalmazását, a rend és a szabadság minden egyes emberre
érvényes kötelmeinek vállalását írta elő számukra. Szabó Magda írja, hogy a nemzedék íróit „sebzett humanizmusuk" késztette a szigorú felelősségtudatra. Állandó
értékeket keresnek, így jutnak el közülük többen a kor feletti elvont igazságeszméhez. Az erkölcsi szigorúság, a föltámadó egyéni felelősség, a rend utáni erős vágyakozás nemcsak a hazai „negyedik nemzedék" íróit hatotta át. Európai jelenség,
hogy az etikai, sok helyütt az etikai-politikai elkötelezettség normáinak megnőtt a
vonzóereje: a levert fasizmus közeli mementója fájdalmasan időszerűvé avatta az
írástudók felelősségét. Míg a „kis" háború után az ú j törvényeket keresők szavát
gyakran elnyomta egyes felszínes avantgarde irányok kishitű világtagadása — mely
szöges ellentéte az ayantgarde lényegkutató lázadásának —, és sokan úgy hitték,
Németh László gyilko$ iróniájával szólva, hogy az égboltról az állócsillagok csúsztak
le, a „nagy" háborút követő időket nem az „elveszett nemzedékek" fölsorakozása
jellemezte. Hanem a nemes igény, hogy az író visszataláljon emberi, közösségi feladataihoz; hangot adjon az újraéledő bizalomnak; fölmutassa a megcsúfolt, eszmények tiszta képét. Pilinszky szabatosan fogalmaz, mikor arról beszél, hogy n e m zedéke „egyetemességre van ítélve". Hiteles önjellemzés. Hozzá kell azonban tenni
azt is, amit Somlyó György ismert föl 1946-ban: „Roppant változásokon estünk át;
s mégis, ezt a változást és irdatlan játékait, bármennyire is velünk történtek, n e m
éltük át végső fokon,- a tett fokán, mert nem vettünk benne igazi részt; eredményeihez, melyeken egész életünk épülni fog, nem járultunk hozzá."
Nemzedékében a tragikus hang állandósulása különbözteti meg Pilinszky líráját.
Az egyetemes tragédia tudata átitatja egész líráját, meghatározza a világhoz, társaí>2

dalomhoz, embertársaihoz fűződő viszonyát; első megszólalásától máig beleszövődik:
költői hanghordozásába. Számára az emberi lét a maga egészében válik tragikussá;
versei a lét tragikus szomorúságát idézik.
„ V Á L T O Z T A T N O D NEM LEHET"
Pilinszky egyetlen témát ír föllépésétől. Versei élet és halál közt közvetítenek,
egyik versének címét kölcsönözve, a senkiföldjén élő ember gyötrődéséről számolnak be, oly aggályos műgonddal törekedve az egyedül lehetséges kifejezésre, mely a
művészi alkotásról való lemondással határos. Lírája a föloldhatatlan magány, az
elkerülhetetlen pusztulás, a „tanúk nélkül dolgozó pokol" megszólaltatója. Versei
borzadályos víziókkal telítődnek és egyre tárgyilagosabb nyelven fejezik ki a megválthatatlanság érzését. Már első versei elárulják, hogy Pilinszky különbözésre kárhozott lélek. Akár Füst Milán, ő is úgy tudja: „változtatnod nem lehet". A magyar
költészetben Füst Milán „kozmikus szomorúsága", örök emberi fájdalmakat kifejező
lírája áll hozzá legközelebb. Közvetlen elődje pedig a betegség és magányosság
pokolköreiben a világhiánytól szenvedő József Attila. Az „engagement immobilé"
híve; vallja, hogy a „ . . . művészetben a tökéletes igénytelenség érdekel, a gyerekek, az
öregek és a halottak beszéde... Úgy szeretnék írni, mintha tulajdonképpen hallgatnék."
A' „halígató költészet" paradoxonéból is következik, hogy Pilinszky líráját bajos
lenne a fejlődés állomásai szerint tagolni, kisebb időegységekre bontani. Lírája az
„elnémulást" fejezi ki, a költő tragikus alaphelyzetét: a szó, a vers pótléka helyett
életének megváltódását keresi. Kegyelemért eseng, s mert ebben magától értetődő
egyszerűséggel és természetességgel nem részesülhet, mégiscsak verset kell írnia, és
az egyetlen fönnmaradó reményhez, az alkotáshoz kell föllebbeznie, hogy — hacsak
átmeneti időre is — valamelyes enyhületet csikarjon ki magának. Versei innen eredően kétfunkciójúak. Kifejezik az idegenné vált világban élés reménytelenségét, a
kegyelemnélküliség állapotát, de ugyanakkor azt is ígérik, hogy a költő a lényegig
hatoló képzelet erejével mégis fölébe kerekedik mindannak, amitől szenved és amit
tagadni kényszerül. Pilinszky eltökélten hisz az irodalom katartikus erejében. Önmagát médiummá avatja, hogy átélje az embert fenyegető rosszat, és azt megnevezve, nemcsak magától, másoktól is elhárítsa. A megsértett világ fájdalma miatt
szenved, de vállalja a szenvedést, mert ez az egyetlen útja, hogy egyszer megszabaduljon tőle, és evvel másokról is levegye a terhet. Idegen tőle a beletörődés, vallásossága cselekvésre ösztönzi. Költészete drámai küzdelmet sejtet; a témák egyhangú
ismétlődése küzdelmet rejt magában. A jóvátehetetlent igyekszik jóvátenni. Ezért
állnak hozzá legközelebb az istenkeresők. Dosztojevszkij végleteket összekötő írói és
emberi sorsa, Tolsztoj-szeretet vallása, Simoné Weil megtisztulás felé törekvő önfeláldozása. Vonzódik az egzisztencialistákhoz, Becketthez, műveikben a lét abszurditásának könyörtelen föltárását becsüli.
A magányt véglegesnek, megmásíthatatlan sorsnak érzi. „Én nem kívántam
megszületni, j a semmi szült és szoptatott" — írja, és a sorsszerű egyedüllétnek ez
a fájdalmas érzése költészetének egyik állandó motívuma, legelső verseitől a legújabbakig. A magány velejárója a „maró, magányos bánat", melyet semmi sem
szüntethet meg; sem ember, sem szerelem, sem természet, de még az isten sem.
A költő „árva szörnynek" látja önmagát, semmit1 se kér és semmit se vár; szívében
az elveszettség iszonya lakik, szája a semmiségbe tátog; heges közöny borítja, és a
világból feléje érkező üzenetek az „időtlen sírást" hozzák. Irgalmatlan és süket egek
borulnak föléje; helyzete a világból kitaszított emberé:
Kirajzolódom végleg a világból,
mint csupasz falnak állított fogoly
53

Az ú j magyar költészetben Pilinszky lírája fejezi ki legvégletesebb módon a modern
irodalom egyik uralkodó érzését: az ember elmagányosodásának, feleslegességének
tudatát és az ebből eredő akut szorongásosságot. A megnevezhetetlen félelem lélekállapotát az nyomatékosítja és avatja megrendítő erejű, dísztelen tragédia kifejezőjévé, hogy ez a létélmény a versek felszínén nem drámai folyamatszerűségében
tárul elénk. Nem az történik, hogy a költő a tiltakozás és önmegadás pólusai között
hányódva, átéli a megsemmisülés érzésének születését és elhatalmasodását. A végeredményt foglalja versbe, az egyhangúságig ismételve ugyanazt a világhangulatot,
a változatok csekély elmozdulásával. Az elveszettség állapotát befejezett tény f o r m á jában rögzíti, a kijelentő mondatok tárgyilagos és egyértelmű stílusában, a lélektörténet előzményeinek mellőzésével. A lírai személyességnek csekély a mozgástere
és egyáltalán nem adódik számára választási mező: a létezés egyetlen módja, hogy
a költő tudomásul veszi a kihűlt világot.
SENKIFÖLDjÉN
Ettől a költői alkotómódszertől teljességgel idegen, hogy a külvilág eseményeit,
tényeit valóságos hálózatukkal együtt versbe emelje. Ezzel m á r együttjárna a logikai, sőt a szemléleti indokolás is, a világ és az ember dolgainak részletezőbb költői
szemügyrevétele. Mi sem áll távolabb Pilinszkytől mint a világ, a társadalom dolgainak részletező, kifejtő stílusú költői tükrözése. Épp ezért láthatatlan m a r a d az
elveszettség, világból kiesettség kiváltó oka is, és nem érzékeljük a versképző élmény tágasabb körét sem. Pilinszky lírája mentes minden elbeszélő elemtől, tartózkodik az önéletrajzi motívumok versbe építésétől, egyaránt távol áll tőle a pátosz
és a részletező-magyarázó elemzés. Költői világlátása nemcsak Babits Mihály, de
Szabó Lőrinc és Illyés Gyula, Weöres Sándor és Vas István líráját tekintve is ú j
fejlemény. Formateremtő elveiben József Attilával sem tart rokonságot, a „sorsélmény" egynémely alapmotívuma azonban párhuzamba vonható a Nagyon
fáj
világérzékelésével.
Pilinszkyt a magány sebezte meg halálosan. Az a felismerés, hogy a többiek
felé fordulva, a szeretet állandó sugárzásában kellene élni, mert minden egyes
ember így lelhetne önmagára, és ez lenne az útja annak is, hogy ne csak önmaga,
de mások számára is létezzék. Az emberek között azonban megszűnt a tartalmas
kapcsolat, még a legbensőbb viszonyt is megöli, hogy az egyéni sors ki van szolgáltatva az idegenné vált világ törvényeinek. Az igazi, emberhez méltó létezés a
szeretetben nyeri el az értelmét, az ember mai sorsa viszont az, hogy értelmetlen,
egymás elleni küzdelemben fecsérlődik el az élete. A Halak a hálóban,
már
1942-ben azt a hangot üti meg, amely végigzeng, egyre megtörtebb, egyre lemondóbb hangulatokkal telítődve, Pilinszky egész költészetén. Attól szenved, hogy m a gára kellett maradnia, és igazi, lényeges kapcsolata nem létesülhet sem a hozzá
legközelebb állókkal, sem az emberekkel, sem a közömbös, tárgyi természettel.
Állandóan érzékeli a hiányzó hiányát. Ennek az állapotnak egyetlen ellenszeréül a
befelé fordulás kínálkozik és a kíméletlen önelemzés kínjainak vállalása, a költői
megformálás szempontjából pedig a lehető legnagyobb tárgyilagosság, a „nincs
segítség" gondolatának stiláris érzékeltetése. Egyik legismertebb verse, első kötetének címadó darabja, a Trapéz és korlát józanul, önkínzó tárgyilagossággal idézi az
emberi kapcsolatok menthetetlen elromlását. Az ellentétekből szerkesztett költemény a szerelmi odaadás és a leküzdhetetlen idegenség között csapong ide-oda, a
nyers testi erőszak és a lélek elillanó sejtelmeiből formálja meg összetett hatású
képeit, így érkezik a befejezéshez, amelyben a semmi érzése vegyül össze az elvágyódás enyhületével:
Megalvadt szemeiben az éj.
Ki kezdte és akarta?
54

Mi lesz velem és mi lesz veled?
Vigasztalan
Szeretlek!
Ülünk az ég Korlátain,
mint elítélt
fegyencek.
A kelepcébe esettség, az idegenség érzülete a Trapéz és korlátban a világgal való
megbékélés valaminő sejtelmébe olvad át, amelyet leginkább a lezáró két sor érzékeltet, az egymás elleni értelmetlen küzdelem leírása után a megnyugvás, megbékélés hangulatát idézve.
Az emberek közötti tartalmas kapcsolat hiánya azt is jelenti, hogy a költő számára nem létezik a reális társadalmi kapcsolatok hálózata sem és mindaz, amit
ebből az alkotás közvetlenül hasznosítani tudna. Ha egyebet nem, legalább valami
szilárd külső támasztékot, melyhez a költői személyesség hozzákötődhetne, fogódzót
találna benne, ha nehezen elérhetőt is. A versekben annak a fölismerésnek sincs
nyoma, amiről egyik cikkében beszél, hogy Közép-Európa a két Európa drámai
szembesítésének a színtere. A háború világkatasztrófáját sem történelmi vagy társadalmi vonatkozásaiban és méreteiben érzékeli, hanem az emberi személyiség cselekvési lehetőségeinek összeszűkülésében vagy semmivé válásában. Az egyénre vetítve éli át ugyanazt, amit kor- és nemzedéktársai a társadalmi vonatkozások összefüggéseinek szemmel tartásával mondtak ki. A világon kívül maradó költői helyzet
is magyarázza, hogy a szeretet hiánya nemcsak a magányt, hanem a gyógyíthatatlan
szenvedést is véglegesíti. Pilinszky eliszonyodik a világtól, mert „fuldokolva kell /
egymás ellen élnünk halnunk"; „szíve megremeg" naponta, mert ez a sors jutott
ki számára. A szenvedés az egzisztencialista tartalmú szorongáshoz válik hasonlóvá,
amely nem azonos a valamire irányuló, meghatározott külsőt föltételező félelemmel,
mert közvetlenül „a semmit nyilatkoztatja ki". Azt érzékeltetve, hogy a világ fejlődése kritikus ponthoz érkezett, az ember nagy lehetőségek birtokába jutott, amivel
nem tud élni, mert létét áthatja a tárgytalan félelem és az értelmetlen halál
borzalma.
A SZÁZAD BOTRÁNYA
Az életrajz adatai nagyon szűk határok között segíthetnek bennünket, különösen a zártan egytémájú költői életművek belső törvényeinek földerítésében, aminő
a Pilinszkyé is. Csábít pedig az alkalom, hogy párhuzamba állítsuk háborús élményeit verseinek, cikkeinek ritkán emlegetett lírai novelláinak, rajzainak háborús
témájával. Szűkszavú prózai írásai helyenként életrajzi fölvilágosítást kínáló pontossággal és hangulatot visszaidéző erővel szólnak az egyenruhában töltött idők
külső és belső eseményeiről. Tudjuk, hogy 1944 őszén hívták be katonának, 1945
januárjában hagyta el alakulatuk az országot, a háború végét az elpusztult Németországban élte meg. Látta a lebombázott városokat, látott moslékért könyörgő éhezőket és vázként tántorgó deportáltakat. Könnyen hihetnénk, hogy az iszonyatnak
ezek a képei festették komor színűre költészetét — már az indulás éveiben. Első
kötete azonban, a mindössze tizenkilenc verset közreadó vékony, papírfedelű füzet,
a Trapéz és korlát (1946) még innen van a háború megrendítő élményén. Egyetlen
jel nem mutat arra sem, hogy a Magyar Csillag 1943. június 1. és július 1. számában megjelent Miféle földalatti harc és Te győzz le engem című versét a hozzá is
mind fenyegetőbben közeledő háború vonná tragikus keretbe, és a történelmi helyzet lenne kiváltója a szemlélet kozmikus szomorúságának és a föloldhatatlan magánytudatnak. A háború testileg-lelkileg megszenvedett élménye és főképp pedig a
belőle levont erkölcsi következmény később valóban egyik fő tápláló forrása lesz
költészetének. A Harbach 1944 és a Francia fogoly megírása után a háború témája
mindegyre visszatér verseiben, 1958 után prózai írásaiban tűnik föl gyakran a katonaságnál töltött idő egy-egy emléke. Az állandó bűntudat egyik előidézőjeként
világszemléletébe is beleépül a rettentő véráldozat figyelmeztetése. Lírájának sötét
55

alaphangját mégsem származtathatjuk a háborús évek megrendüléséből. A gyökerek mélyebbre nyúlnak. Az alapélmény az ember magára maradottsága, a kozmikussá növő árvaságérzés és a szorongással szembeforduló szeretetsóvárgás, a kegyelemért esengő lélek szomjúsága a megbékélés után. 1959-ben, egyik cikkében
idézi Babits Mihály próféciáját: az emberek-elhagyták Istent, most Isten hagyja el
a világot. A vallásos költő előtt gyakran fölrémlik ennek a próféciának az igaza.
Pilinszky életében a háborús események kitörölhetetlen nyomokat hagytak. Nemcsak versei szólnak a háború sújtotta emberről, Rekviem
(1964) című kötetében
oratóriumot és filmnovellát is szentelt ennek a témának. Szembetűnő, hogy a versek, de az oratórium, a filmnovella és az ú j Ű j Emberben közölt rövid prózai
írásai, visszaemlékezései kivétel nélkül a háború agyongyötört embereit, szenvedő
katonákat, foglyokat, a lágerek lakóit idézik. A kegyetlenül megkínzott, halálra ítélt
emberek sorsát állítják elénk. A háború nem kiváltója, hanem fölerősítője az „életmint-csapda" élményének. Elmélyíti és nem fölidézi a szorongást, a senkiföldjére
vetettség tudatát, az eliszonyodás és rettegés félelmeit. Pilinszky kezdettől h a t á r helyzetben írta verseit: élet és halál, lét és semmi, bűnösség és kegyelem határán.
Innen szemlélve, a háború újabb borzadályos ténye az életnek; minden szörnyűségével együtt csak igazolja eredendő világérzékelésének egyedüli jogosultságát. Háborús témájú költeményei (Harbach 1944, Francia fogoly, Egy KZ láger
falára,
Frankfurt) ugyanúgy a világ csapdájába esett ember helyzetének képtelenségét, t r a gédiáját vetíti elénk, mint a korai Halak a hálóban, Magamhoz, Téli ég alatt, mint
a tíz esztendővel későbbi Apokrif, vagy a legújabban közölt rövid versek. A h á ború pusztítása lelke mélyéig rázta meg Pilinszkyt, ám a KZ lágerek, fogolytáborok
szörnyűségei nem „váratlanul" zúdultak rá. Ha szabad ezt mondani, k i t á r t lélekkel
fogadta a borzalmakat, mert egész lényében szenvedésre hangolt ember. Háborús
tárgyú versei is a semmi örvényébe tekintő, az öntudatlanságig megalázott ember
teljes kiszolgáltatottságát festik, amint nem háborús t é m á j ú „létversei" is erről
szólnak. A háború drasztikus sűrítettséggel éppúgy a képtelen borzalmat idézi, mint
a civil élet csöndesebb vértelen drámája.
Ezt a világképet jeleníti meg a Rekviem (1961) című „lírai dokumentumfilm"
— melyet szerzője „20. századi passiójátéknak" is nevez — és a Sötét
mennyország
című oratórium. E két nagyobb lélegzetű, korábrázolásra törekvő mű a Harbach
1944, Francia fogoly, Frankfurt vezérgondolatához kapcsolódik; azt fejleszti tovább
a modern passiójáték és oratórium moralitás drámájában. Nincsenek itt hősök, csak
szereplők; a szereplőknek nincs egyéni arcuk, csak funkciójuk létezik. Az író vízióját igazolják, sorsuk eleve kijelölt pályán halad: a pusztítók vagy a pusztulok oldalán. A passiójátékban és az oratóriumban egyaránt a döbbenet és a megalázottság
az uralkodó érzület. Döbbenet azon, hogy a „20. század legegyetemesebb botrányának" következtében az ember a puszta tárgy, a személytelen szám színvonalára
süllyed és léte minden önállóságát elveszti. Ezek a szereplők csak a halálukat tudják már magukhoz szorítani: kiestek a világból, emlékeik elhagyták őket, a halál
előtti végső magány állapotában agonizálnak. Különösen a Sötét mennyország
emlékeztet a versek világára, stílusára. Vádol és tiltakozik ez a mű — és a
Rekviem
is — ugyanazon a hangon, mint a költemények tették. Pilinszky számára n e m kérdéses a fasizmus lényege, aminthogy az sem kérdéses és nem vita tárgya, vajon
antifasiszta célzatú műnek nevezhető a Rekviem és a Sötét mennyország,
mert
mindkettő a leghitelesebben az: sugárzik belőlük az erkölcsi felháborodás és a
lélekből fakadó őszinte részvét a szenvedők iránt. Az erkölcs nevében elhangzó tiltakozás köti hozzá szervesen költészetéhez a filmnovellát és az oratóriumot. Verseiből is kiviláglik, hogy Pilinszky nem politikai mivoltában észleli a fasizmust; nem
az osztályerők, társadalmi rendszerek küzdelme érdekli. A mészárlás erkölcsi következményeivel vet számot — számára ez a perdöntő kérdés. S n e m elvontan
csupán, az etika általános érvényű igazságainak fényében, hanem a személyes morál
legbensőbb köreiben. A háború személyes létében érinti; egyéni felelősséget érez a
történtekért'. A jóvátehetetlent szeretné jóvátenni, és ennek az ő számára egyetlen
56

útja, hogy ú j r a átéli az ember és az emberiség szégyenét, mintegy kiszolgáltatja
magát az intézményesített gyilkolás rendszerének, és együtt szenved a szenvedőkkel.
Híven a „mozdulatlan elkötelezettség" eszméjéhez.
A BŰNÖSSÉG ÁLLAPOTA
Pilinszky iszonyodásába pesszimista észlelet is beleszövődik. Ügy érzékeli, hogy
a háborúban a bűn teljes diadalt aratott, a Rossz szétterjedt az egész világon, és
aligha támad erő, mely az emberiséget ebből a modern bűnbeesésből kiszabadíthatná. Az ember alantas sorba süllyedt, a bűn pedig természetfeletti hatalommá
nőtt: az élet azonosult a bűnnel. A bűnt ugyan mások követték el, de emberek,
kortársak; ezért érez felelősséget a bűntelen költő az áldozatokért és a bűnöket elkövető emberiséghányadért is. Állandó bűntudatban kell élnie, mert a szennyáradaton egyetlen halvány reménysugár tör át: a személyenkénti azonosulás a szenvedőkkel. Ezért érzi magához oly közel Simoné Weil vezeklő lemondását, elesettekkel
együttérző részvétét. A ragyogó fölkészültségű Alain-tanítvány Simoné Weil kereste
a megpróbáltatást, vállalt nehéz testi munkát, küzdött a spanyol polgárháborúban
a köztársaságiak oldalán, betegsége akadályozta meg, hogy részt vegyen a francia
ellenállásban. Mindezt azért tette, mert hite szerint az emberiség a szeretet tökéletes odaadására szomjazik. Pilinszky is a szeretet* jegyében ró ki önmagára erkölcsi
vezeklést. Keresi a megváltást, a feloldozást abból a görcsből, amit Egy KZ láger
falára utolsó sora fejez ki: „Némán, némán is reánkvallasz."
Végül is azonban a vezekléstől sem remél igazi megváltást. A bűn uralmát és
a bűnösség állapotát végtelennek érzi; elvont nyelven szólva, az ember megszakíthatatlan ontológiai szituációjának tekinti. Ez a bűnösségtudat nem azonos a vallás
hirdette eredeti bűnnel; a társadalomba szervezett emberek kollektív cselekedeteiből fakad. Társadalmi méretű bűnösség tehát, ami az érzékeny erkölcsűek számára
meghatározó egzisztenciális élménnyé növekszik. Az ember evilági sorsának ez a
szörnyű velejárója egyetlen ponton ér össze a transzcendenciával. A Harmadnapon
című nyolcsoros vers a feltámadás megnyugvásában csendül ki:
Mert megölhették hitvány
zsoldosok,
és megszűnhetett dobogni szíve —
Harmadnapon legyőzte a halált.
Et resurrexit iertia die.
A bűnösség tudata is mélyen gyökerezik Pilinszky lírájában. Már a Trapéz és korlát
egyik fő témája, s á korai versek e szorongást kiváltó érzése áthúzódik egész életművén. Ez a szorongás nagyon hasonlít az egzisztencialisták leírta fogalom tartalmához. A semmit nyilatkoztatja ki, a rosszérzésben maga az alkotóelemeire szétbonthatatlan, dermesztő semmi jelenik meg, de az is kifejeződik benne, hogy az
embert, aki mélységes felelősséget érez az emberiség iránt, nyomasztja ennek a
felelősségnek a súlya is. A föloldhatatlan magány a semmivel állítja szembe, a
részvétetika a közösség gondjaival terheli. Ám nemcsak ilyen elvont körben szemlélhető Pilinszky szorongásélménye. Gyötrődik azért is, mert úgy érzékeli, hogy az
ember ösztönvilága szintén a bűn forrása. A nem kívánt kívánása végletes kettősséget hordoz: „Kívánlak, mégis kapkodón / hányom föléd a földet." Sokat elárul e
költészet rejtettebb érzésrendszeréről, hogy a szerelem a halál, pusztulás, kegyetlen
harc, ölés képzeteivel társul, mintha a közhellyé kopott freudi tételt akarná igazolni
a líra nyelvén. Igazolásról persze szó sincs, Pilinszky ihletett költő, legbensőbb
egyéni világát foglalja versbe. A Miféle földalatti harc érzelmi drámát festő sorai,
szavai mindazt egybesűrítik, melyből egy-egy motívumot más versek (Bűn, Két
szeretőre) ismételnek. A Miféle földalatti harc a gyilkolás, halál, csapda, alvilág,
pokol képeit idézi, emlékeztetve József Attila sorára: „Akit szívedbe rejtesz, öld
vagy csókold meg azt." A legtisztább kapcsolat is kényszer és rabság, mert a szen57

vedély kegyetlen: „A számban érzem mocskait / egy leselkedő pokolnak." A testi
odaadás szemében a paráznaság alakját ölti és a szeretett arc medúzafővé torzul.
Még sötétebb örvénybe világít a Ne félj önkínzó és képtelen játéka: „A házatokat
egy alvó éjszakán, / mi lenne, hogyha rátok gyújtanám?" Ez a vad lázálom jelzi
talán legfájóbban, hogy a test szenvedélyeitől irtózás miféle gyötrelmekben forgatja
meg átélőjét. Mert ez is sorsszerű csapás a költőn, és az emberi kapcsolatok hiánya
miatti szenvedés szinte lerázhatatlanul kíséri életét. A Két szeretőre viszolyogtató
hasonlatba rejti el, hogy mindez végül nemcsak szenvedést, hanem undort is kivált
belőle: „Akár a kettészelt kukac / valahogy mégis egy, / szíved szívével esztelen /
vesződve hempereg!" A szenvedés és az undor kivetül az egész világra, a mindenségre, kozmikus méreteket ölt. „Ülünk az ég korlátain / mint elítélt fegyencek"
—
írja első kötetének címadó versében.
Az ösztönvilág megalázásaitól elundorodva, a gyermekkor édenében keres menedéket. A gyermekkor a romlatlanság, a bűntelen jóság képében tűnik fel előtte,
és bizakodni akar az anyai szeretet megtartó erejében, de tőle is el kell szakadni,
éppúgy, mint a fiatalság iránti nosztalgia is csak ideig-óráig békíti meg. A Távozó
sereg elköszön az ellobbant ifjúságtól és a társaktól is: a kör ezzel bezárult. A lét
börtön, ezt az alapélményt — szívesen mondanánk rá, hogy létintuíciót — fölerősíti,
hogy személyes életében is teljesen magára marad. Pilinszky ebből a helyzetből
fogalmazza meg költői szerepét. A költősorssal együtt járó értéktudat, a kivételesség
érzete a végzetes magányból táplálkozik nála: „tudom, több vagy mindannyiunknál / benned vakít a bánat" — í r j a Magamhoz című versében.
VALLÁSOSSÁG ÉS ISTENKERESÉS
Pilinszky vallásos ember és istenkereső költő. Nem a lélek hasadását, h a n e m a
szemlélet kettősségét jelöli ez a különválasztás, s csupán az elemzés különbözteti
meg és választja ketté ily élesen a bizonyosság és keresés motívumát. Egységes és
töretlen Pilinszky költészetének keresztény ihletettsége. Az elemzés mégis elkülöníti
írásaiban a vallásos ember és az istenkereső költő szavait, s ez a kettősség fényt
vet a keresztény szellemű irodalom mai helyzetére és problémáira. Ennek az irodalomnak a tanulmányozói megállapítják, hogy a neokatolikus irodalom művei a
század elején tűntek fel és a negyvenes évekig komoly szerepet játszottak az európai
szellemi életben, Péguy misztériumjátékaitól Graham Greene Hatalom és dicsőségé ig. A változás az ötvenes évekre esik, a keresztények épülését szolgáló neokatolikus irodalom fokozatosan elsorvadt, párhuzamosan avval, hogy a hagyományos
keresztény ember- és világkép az értelmiség köreiben elvesztette régi vonzóerejét
és hatását. Pilinszky költészete is a változás, áthangolódás jegyeit viseli magán.
Fölösleges bizonygatni, oly nyilvánvaló, hogy szellemi és erkölcsi karakterét a
keresztény ihlet határozza meg. Elfogadva a homo religiosus szóhasználatát, számára is biztos pontot jelent a kinyilatkoztatás. Bűnösségtudata is egyszerre ered
történelmi gyökérről és metafizikai szorongásból. A bűnösség metafizikai felfogása
a keresztény irodalom egyik fő témája. Jellemző azonban, hogy a kegyelem és a
krisztusi megváltás eszméje koránt sincs ugyanilyen erővel jelen költészetében.
Verseiből hiányzik a megingathatatlan bizonyosság, a teremtés kegyelmének némelykor tanítói célzatú dicsőítése. Idegen költészetétől az előzetes tudásból eredő kockázatmentesség és magabiztosság. Az a fajta vallásos jelleg, mely a joggal katolikusnak nevezett és konzervatív módon hitvalló költészettől, Sík Sándor, Harsányi
Lajos, Mécs László lírájától elválaszthatatlan. De nem azonosul a későbbi neokatolikus irány dogmákat lázító vagy éppen dogmaellenes miszticizmusával sem, mely
néha öntetszelgő stílussá finomította a transzcendens élménykört. Pilinszky a háború
utáni avantgard szellemű keresztény irodalom képviselője, gondolatvilágában középponti helyet foglal el, hogy a kereszténységnek a szeretetet ú j r a : hódító erővé
kell avatnia. Simoné Weil is azért áll Pilinszky szellemi rangsorában első helyen,
mert a konvert.ita a maga üdvösségkeresését a szeretet mindenhatóságára alapozta.
58

Ezen a ponton visszatérhetünk Pilinszky paradox helyzetéhez: a vallásos ember
és az istenkereső költő problémájához. Alkalmi cikkeiben, irodalmi kritikáiban, életrajzi hátterű rövid novelláiban akárhányszor beszámol arról, hogy élete a vallással
eljegyzett élet. Ezekben az írásokban a transzcendenciához kötött, mélyen vallásos
ember áhítatával és bizonyosságtudatával szemléli a világ eseményeit, a művészet
alkotásait vagy éppen az egyházi ünnepeket. Közismert talányos metaforája szerint:
„Amit tudok, egyedül annyi, hogy Isten időről időre átvérzi a történelem szövetét,
s a szituáció kegyelméből az ember ismét engedelmessé v á l i k . . . Isten az, s egyedül
-ő az, aki ír: a történések szövetére vagy a papírra" (A „teremtő képzelet" sorsa korunkban) 1968-ban, a Híd kérdéseire adott válaszában a szegénység pozicionális
.szakralitásáról beszél; nehezen követhető gondolatmenettel kapcsol össze metafizikát
és szociológiát; mondván, hogy „a szegények azok, akik mintegy inkarnáltak, valósággal a vérükben és a hasukban, közvetlenül tagjaikban hordozzák időtlen idők óta
a világ r á j u k eső, lényege szerint elviselhetetlen, fokról fokra megsemmisítő nehezét. Ettől olyan nyugodtak szívükben, s érezhetik maguk körül egy isteni mindenség jelenlétét".
Cikk, ars poetica, nyilatkozat: kifejez véleményt, körvonalaz világmagyarázatot,
de egyáltalán nem törvényszerű, hogy eligazítson bennünket a költészet világában is.
Pilinszky költészetét aligha nevezhetjük hagyományos értelemben vallásos lírának,
ha elfogadjuk, hogy ez a fogalom körülhatárolható témakört és különböző szinten
irodalmi formába öltöztetett igehirdetést jelent. A katolikus irodalom mai helyzetére
illő szóhasználattal élve, keresztény ihletésűnek mondhatjuk líráját, azzal a szűkítéssel, hogy a keresztény ihlet is csupán részletszerűen határozza meg verseinek
szellemét. A Parafrázisban teljesen átírja a biblia „egyétek és vegyétek" felszólítását, az embertelenné üresedett lét nevében profanizálja a szakrális igéket. A kegyelmet „szörnyű"-nek érzi (Késő kegyelem); istent a halálához szólítja tanúnak,
mint a Panaszban:
Légy reszketésem
öröme,
mint lombjai a fának:
adj nevet, gyönyörű nevet,
párnát a pusztulásnak.
Pilinszky istene nem jóságos, nem oszt kegyelmet és nem szünteti meg az árvaság,
otthontalanság érzését, és nem old fel a magányból. A költő egyoldalú párbeszédet
folytat vele, válasz nem érkezik tőle; éhségét nem csillapítja, a szenvedéstől nem
váltja meg:
Sohase szerettél, nem volt pillanat,
ennem is ha adtál, soha magadat,
örökkön örökké sírok amiért
annyit dideregtem érted magamért
(Örökkön-örökké)
Isten-élményét legélesebb vonásokkal az Apokrif festi. Ez a Pilinszky lírájában
hosszú költeménynek számító vers egyúttal metafizikai életszemléletről is vall.
Az Apokrif a történelmet és az egyes ember életét áthelyezi a metafizika és a
sors közegébe. A kozmikussá növelt magánynak, a paradicsom utáni sivárságnak, az
ember nélkülivé pusztult végtelen térnek és időnek e félelmetes vízióját az isten
hangtalanul szemléli. Pilinszky alapélményét: a kozmikus méretűvé, mitológiai hatalommá növekedett magányt és szorongást az isten sem oldja fel. Épp ellenkezőleg, ez a létszorongás formálja istenképzetét. Azon, hogy „halott redő"-nek látja
magát, a hit sem segít. Hiába közeledik isten felé, hiába hívja és keresi őt: a lét
maga haláltusa, és ennek csak jelzője a keresztény.
Pilinszky szorongása, magányossága ontológiai természetű. Még a föltehetően
ötvenes évek elejére utaló „levegőtlen prés" kitétel is elveszti meghatározott időszakra utaló jelentését, és belesimul a végítélet hangulatát idéző szövegkörnyezetbe.
59

P. K. Kurz írja: a „ . . . keresztény vonás a keresztény irodalmi alkotásban nem.
a téma, hanem a szellem, a szellemi magatartás, a világfölfogás kérdése." Pilinszky"
költészetében a „szellemi magatartás" a sorsnak kiszolgáltatott, elidegenült e m b e r
magatartása; verseinek „szelleméi" elsődlegesen nem az istenhit és nem az ebből
fakadó megváltástudat határozza meg. Lírája átnyúlik a transzcendenciába, hiteazonban nem boldogítja. Földi árvaságának terhei alatt roskadozik: ez szabja meg
„világfölfogását", a tárgyi valóság érzékelését, a sivár életről alkotott képzeteit, sőt
metafizikai szemléletét is. Mindaz, amit a földöntúliról gondol, a földinek pontostükörképe.
Bár szakadozottan, de nyomon követhető az is, hogy évtizedek folyamán m i k é n t
változik, módosul költészetében a vallásos élménykör. A személyes, élményszerű
istenhez szólás fokozatosan hajlik át általános és személytelen közegbe, a keresztény eszkatológia mitikus világába. A változást címekkel jelezve: a korai Panasz.
még reménytelenül is reménykedik, megváltásért könyörög; az Apokrif istene m á r
hallgatagon tekint alá a megdermedt, kihűlt világra, s a még későbbi versek — a.
Nagyvárosi ikonok ciklusban találhatók — a vallás képzeteit m á r csupán a halállal
és végítélettel társítják. Ugyanez a folyamat a versek másik, „világi" tárgyú rétegében is végigkísérhető: a történelmi körülhatároltság, az „itt és most" sorsképlettéáltalánosodik, a Harbach 1944, Francia fogoly tárgyias közvetlenségét a KZ oratórium elvont víziója, A hóhér naplójából szándékolt töredékessége, enigmatikushomálya követi. A Bibliára és a vallásra utaló motívumok beleszövődnek a „semmibe mutáló" egzisztencia világképébe, és kiteljesítik azt a passió: a szenvedés éshalál bibliai képzeteivel. E költészet szerint az ember földi sorsa a passióra ítéltség
jegyében folyik, helyesebben, dermed mozdulatlanná. Becketti világérzést foglal k e retbe a keresztény vallás kínszenvedés mítosza. Pilinszkyt a transzcendens hit, személyes életének istenhez tartozása nem teszi szabaddá; ellenkezőleg, úgy érzékeli,.
hogy az élet törvényei azonosultak a természettörvények
megmásíthatatlanságával.
Az ember biológiai és szellemi sorsát a természettörvények rangjára emelkedett,
erők intézik és határozzák meg. Ebből következik, hogy a részvét kitüntetett szerephez jut lírájában. Az így fölfogott — megváltoztathatatlan — sorshoz csak a r é s z vét, egy találó megfogalmazás szerint a „transzcendens vigasztaló részvét" m a g a tartásával és érzelmi töltésével lehet közelíteni.
Mindamellett költészete telítve van a vallás, a katolicizmus motívumaival. Bárnem hitvalló ez a vallásosság, mégis karaktert ad a verseknek. Főként azzal, hogy
a szeretet nélküli világgal szemben a szeretet mindenhatóságát állítja. Lemondásában, alázatában ezért rejlik kemény ellenállás is. A szeretet nevében vállalja az
elidegenült- lét fájdalmait; átéli az énjét elvesztő ember sorsát, és a szeretet révén-,
próbálja azt újra visszanyerni. Így kap értelmet a „mozdulatlan elkötelezettség"-ről
vallott gondolata. Első pillantásra a szavakkal való f i n o m . játéknak tetszik ez a.
fogalomkapcsolat. Az elkötelezettség cselekvést, mozgást, sőt küzdelmet tételez; a
mozdulatlanság épp az ellentéte a fogalom jelentésének. Pilinszky lírája azonban
értelmet ad a paradox összetételnek. Katolicizmusának lényegét fejezi ki az engagée
immobilé: a szeretet mindenhatóságába vetett föltétlen hitét rejti a szókapcsolat.
Meggyőződése, hogy a többiek felé fordulva kell élni; a tartalmas életnek a közösségben gondolkodás az előfeltétele. Amint megromlik a másokkal való kapcsolat, az:
ember önmagát veszti el, ez az ő világfölfogásának is egyik sarkigazsága. A modern
katolikus gondolkodók, a perszonalisták eszmemenetével csendülnek össze Pilinszky
fölismerései. Ügy véli, hogy személy szerint ő is csak abban a mértékben létezik,
amilyen mértékben más számára létezik. Pilinszky elvesztette a reális társadalomhoz fűző kapcsolatait. Tudomásul veszi ezt a veszteséget, vállalja és gyógyíthatatlanul szenved miatta. Egyetlen módon, a szeretet szavával és erejével tiltakozik ellene.
Ez az ő elhivatottsága és katolicizmusának veleje.
A „mozgó elkötelezettség" oldaláról szemlélve, ábrándosnak és gyöngének tűnik
ilyen módon küzdeni az elidegenedés ellen. Annál is inkább, mert ez a szeretet60

"vallás befejezettnek és véglegesnek veszi a bűnösség állapotába jutott világ abszurditását. Cselekvés helyett lemondással, visszavonulással, puritán halálra készüléssel
tiltakozik ellene. Ám az is jól látható, hogy ez a költői magatartás nem a rossz
tovább rontása. A visszavonulás a napi küzdelmektől nem egyenlő a cselekvésről
való teljes lemondással.
iDŐ ÉS TÉR KERESZTJÉN
Pilinszky lírájában nincs változás; minden befejezett és végleges, szomorú és
tragikus. Költészetét ennek fájdalma és pátosza szövi át. A világ az ő szemében
végtelen rommező képét ölti, teleszórva a civilizáció tárgyi maradványaival, elhagyott, felesleges és halott tárgyakkal. „Mindig az elhányt bádogkanalat, / a nyomorúság lim-lom tájait kerestem" — írja az Egy szép naponban. Életét nem övezi
élő, lélegző természeti környezet. Tájai ridegek, lecsupaszítottak, vegetáció nélküliek, sőt ember nélküliek. A környezetrajz bántó ridegsége is kifejezi, hogy Pilinszky
lírájában ismeretlen fogalom a mi, ti vagy a te; ő csak az egyes szám első személyt,
vagy az önmegszólítás második személyét ismeri. A tárgyakból is az árvaság érzése
sugárzik vissza rá. Világát csupasz fal, tűzfal, árva lécek övezik, a földet kő, kőrakás,
homok, pléhedény, hulladék fedi; az emberi lét kerete — vagy metaforája — a
gyűrött gödör, kivert tanya, félszer, folyosó, szálkás ketrec, üres ól, téli
szeméttelep,
világvégi kutyaól. Magukért beszélnek ezek a szavak és metaforák. A kataton
alkonyat, a merőleges déli meleg vagy a vesszőnyi fák is a meghatározó élményt
ismétlik; azt, hogy a világ: vesztőhely. Az ember jelentéktelen pont a rideg természeti környezetben. Ahogy önmegnevező sorai mondják: „Növekvő fényességben /
köztem, s egy távol nádas rajza közt / mutál vékonyka földi jelenlétem" (Dél);
„Szemközt a pusztulással / egy ember lépked hangtalan. / Nincs semmije, árnyéka
van. / Meg botja van, meg rabruhája van" (Apokrif); „Éles kövek közt árnyékom
csörömpöl. / Fáradt vagyok. Kimeredek a földből" (Apokrif); „Vak rovar, / magam
vagyok a rámsötétedő, / a világárva papundekliban" (Egy arckép alá); „lakatlan
kő, hever a hátam, / emlékek nélkül, nélkülem, / az évmilliók halott hamujában"
(Hideg szél).
Ennek a magányos létezésnek lehangolóan szűkösek vagy dermesztően tágasak
a keretei. Mindkét nézet egyformán nyomasztó. Az ól, ketrec az élet lefokozottságának, a szinte animális tengődésnek a megfelelője, de ugyanezt érzékelteti a kozmikussá növesztett tér is: elvész benne az ember. Ebből a tárgyi környezetből is az
elidegenedés élménye sugárzik, az „évmilliók halott hamuja" és az „üres ól" egyformán azt sugallja, hogy az élet kozmikus áttekinthetetlenségével és lealacsonyító
bezártságával együtt az ember börtöne. Rónay György hívta fel a figyelmet Pilinszky
és Beckett műveinek egybehangzására. Ez a pusztuló világ Beckett szorongásos
vízióira, az élettevékenység tragikus elsorvadását festő jeleneteire emlékeztet. „Kimeredek a földből" — tömörebben már nem lehet kifejezni, hogy a végtelen térben
milyen esendő az emberi létezés.
A versek kicsinyes szűkösséget és kozmikus tágasságot ébresztő képvilága állandó mozgásban van. A költő tekintete és tudata ide-oda jár életének mindennapi
és időtlen kulisszái között. Közelít és távolít, valóságot és képzeletbelit rak egymás
mellé verseiben. Egy arckép alá is előbb a végtelen képzetével társult tengert idézi
meg, majd az arc túl közeli nézésében merül el, és a befejező szakasz ismét a
tágasságra vált vissza. Mindez a magányt keretezi: a pórusok brutális csipkefátyla
ugyanazt fejezi ki, amit az utolsó sor: „Akár a víz. Akár az anyaföld." Pilinszky
verseiben formateremtő elv ez az ellentétezés, s egyforma erősségű hangsúly esik a
hulladékká silányult tárgyakra és a végtelen állandóságú őselemekre.
Az olvasó nem tud szabadulni a föltevéstől, hogy Pilinszky mindennémű megismerést előzően már „birtokolta a létet", tragikus hangoltságban. Ez persze lehetetlen és látszat csupán, a kijelentő mondatok véglegessége kelti az illúziót. Az ösztönös létbirtoklást Pilinszky mindennél fontosabb ismeretnek tekinti: hangulati61

/

érzelmi kisugárzásában tárul föl előtte a világ és az ember, a természet és a
tárgy, az emberi kapcsolat és a környezet jelentése — mindaz együtt, ami az e m bert személyes létében a világhoz kapcsolja. Költészetének ez a „létbirtoklás" a z
igazi témája, vallásosságának is ez az alapja. Verseivel nem hódítani akar, m e r t
eleve birtokolja a célt. Soha nem kérdez, mindig kijelent, megállapít, leszögez;
kérdő mondatai kétségbeesett kijelentő mondatok. A jelen idő folyamatossága t á p lálja verseit.
Akadnak nyelvtanilag múlt idejű versei, szemantikai irányai szerint azok i s
jelen idejűek, a jövő idő pedig csak egyetlen viszony: a halál, a végítélet kapcsán
tűnik elénk. (Legjellemzőbben az Apokrifben.) A végleges magány lezárja a jövőbe
gondolás minden egyéb útját. Ebben a jelen időben nincs igazi mozgás, legfeljebb;
változás, amely épp a mozdulatlanságot; a lényeg mozdulatlanságát hangsúlyozza.
S a kijelentő módnak ezt az időtlen jelen idejét folyton átképzeléses múltként is
érzékeljük. A jelen és egyáltalán az idő, semmi bekövetkezendő ú j lehetőséget n e m
rejt magában; csak az ismétlődhet, ami már volt. Ezért folyik össze múlt és jelen.
Az időhatárok elmosódása, helyesebben szólva, a jelen idő kiterjedése, az időtlen
jelen megfelel természetszemléletének. Nem is természetet lát maga körül, h a n e m
teret, melyet a négy őselem, a föld, víz, tűz, levegő ural. Szimbólum értékűek verseiben az őselemek. A föld, víz és levegő legtöbbször a békés közönyt, az én alámerülésének boldog közegét jelenti, máskor a kicsinyességekben szétaprózódó világ
ellentétét, a végtelen nyugalmat; ismét máskor a sivárság képzetével társul. Legtöbb jelentésváltozást, az első versektől a legújabbakig, a folyó vagy a tenger képében megjelenő víz hordoz magával. Elvegyülés, megsemmisülés, eltávozás-visszatérés, védtelenség, élet, halál képzeteit idézi elénk; mindig az élet, a véges emberi
sors jelképe, metaforája, vagy ellentéte: a hullámait görgető tenger. Ez a motívum
is hozzájárul ahhoz, hogy „kozmikusnak" észleljük Pilinszky versvilágát, és úgy
érezzük, hogy az időnek és a térnek végtelenségébe avat- be. Azt az illúziót kelti,
hogy a pillanatokon túl részese egy beláthatatlan és ezért a mozdulatlanság képében megjelenő határtalan áramlásnak. Költészete az idő és tér metafizikájának
kifejezésével, szavakba foglalásával viaskodik, mintegy tiltakozásul is minden b e zártsággal szemben:

••

Milyen nap is van ma? Ügy élek,
hogy
őssze-összezavarom
az idő
menetrendjét.
„Latrokként — Simoné Weil gyönyörű
szavával
— tér és idő keresztjére
vagyunk mi verve emberek."
Elalélok,
és a szálkák
fölriasztanak.
(Juttának)

TÖREDÉKEK A TITOK MARGÓJÁRA
Az 1971-es esztendő váratlan fordulatot hozott1 pályáján, Pilinszky kitört a
legendás hallgatásból, megoldódott a nyelve, kötetet adott ki, szűkszavúságához
mérten meglepően sok ú j verssel. 1971-ben csaknem annyit írt, mint előbb — n e m
a sorokat; hanem a verseket számolva — húsz esztendő során. A Szálkákat (1972)
megelőzően sokáig úgy látszott, hogy kihagyó lélegzetű költészetével Adorno szellemes féligazságához szolgáltat adalékot: Auschwitz után nem lehet verset írni.
Alkotáslélektani talány az ú j kötet megjelenése, de csoda nem történt: Pilinszky
továbbra is küzd az elnémulással. A Szálkák csak az ő mértékével mérve jele a
termékenységnek. Legtöbb verse pár sorból áll, s ez a szűkszavúság az ő esetében
törvényszerű és szimbólum értékű alkotói gesztus. Hangsúlyos helyre, kötete élére
sorolta az Amiként kezdtem című verset:
62

Amiként kezdtem végig az maradtam.
Ahogyan kezdtem, mindvégig azt csinálom.
Mint a fegyenc, ki visszatérve
falujába, továbbra is csak hallgat,
szótlanul ül pohár bora előtt.
Az önvallomás érvényes. Költői világának szellemi alaprajza mit sem változott.
A Szálkák négy fő motívuma: a vesztőhely, szeretet, halál, katolicizmus, a Nagyvárosi ikonokbari is legfontosabb versteremtő érzület. Bezárult életről adnak hírt a
versek. „A jövőről mit sem tudok, de a végítéletet magam előtt látom" — olvassuk
a Mielőttben.
A Szálkák, ezen az alaphelyzeten belül, mégis változást mutat. A kötet hangulata enyhültebbé, oldottabbá lazult; érzelmesebbé, meghittebbé alakult. A szelíd
megnyugvás bensőséges érzése szól a versekből, a hit is bizonyosságot ígér: „mérd
az időt, / de ne a mi időnket, / a szálkák mozdulatlan jelenét, / a fölvonóhíd
fokait, / a téli vesztőhelyek havát, / ösvények és tisztások csöndjét, / a töredék
foglalatában / az Atyaisten ígéretét." A kötetet átszövik a vallás motívumai, a cím
is közülük való, a szálka a keresztfa szálkája. Transzcendenciához fűződő kapcsolata
megbékéltebbé alakult: „Ahogy a semmi kisimítja / az agónia árkait, / miként a
vidék hófúvás után / lecsillapul, hazatalál / valahogy úgy alakul, rendeződik / fokról fokra ember és Isten, / pusztulás és születés párbeszéde". Fájdalmasan észleli az
idő múlását, megszólal verseiben a szeretet és szerelem előbb ismeretlen teljes odaadása is, föltűnik a kapcsolatkeresés kívánsága, és a megbékéltség utáni nosztalgia.
A haláltudat azonban állandóan kíséri és a boldog közjáték pillanatait is beárnyékolja:
A szúrós meleg kocka alján,
hol ég és föld beroskad,
megszűnik,
s akár a moslék
egybehuppan
tér és idő, ott ebben a
tűző ganajban, egyedül
itt lelhetjük meg,
egyes-egyedül,
amit anyánk örökre
elveszített.
(Példabeszéd)
A Szálkákban legszembetűnőbben versvilágának formaképző elvei változtak meg, az
egész kötet azt a stílust követi, melyet a Nagyvárosi ikonok záróversei már fölvillantottak. Lírájának állandó jelzői: puritán, szűkszavú, dísztelen — ú j értelmet
nyernek. A Szálkák kevés kivétellel, rövid néhány soros verset közöl.
Pilinszky régebbi verseit a zárt szerkesztés jellemezte, hangsúlyos kezdés és
nyomatékos zárórész fogta egybe az élmény kifejezést. A Rekviemben
közreadott
versek szerkesztésmódja kivétel nélkül a lineáris fölépítés rendjéhez igazodott. Pilinszky aggályos műgonddal vigyázott arra, hogy minden a helyén legyen, egyik
rész pontosan illeszkedjék a következőhöz. Tárgyilagos és folyamatosan kifejtő logikával közölte lesújtó fölismeréseit, abszurd vízióit is; hagyományosan elfogadott
szerkezeti rendben beszélt az irracionálisról. Még Négysoros című remeklése is ezt
az eljárást követte, mindegyik sor a vers jelentéstartományának fokozatos, lépésről
lépésre haladó bővülését szolgálta:
Alvó szegek a jéghideg
homokban.
Plakátmagányban
ázó éjjelek.
Égve hagytad a folyosón a villanyt.
Ma ontják
véremet.
A kijelentő mondatok monoton sorjázása szenvtelennek tetsző leírással indul, s
csak a „jéghideg" jelző hangulati értéke figyelmeztet a baljós kimenetelre. A má63

sodik sort már feszültséggel telíti a széles asszociációs mezőt kibontó — és Pilinszky
költészetére oly jellemző — „plakátmagány" összetétel és a kiszolgáltatottságot sugalló esőktől áztatott éjszaka. A harmadik sor, a mozdulatlanság után az igei állítmánnyal a mozgást vonja a vers körébe, és vele együtt, a távoli és sejtelemszerű
veszélyérzetet közelivé és a köznapi élet tartozékává avatja. Az állítmány jelentésárnyalatából az is kiolvasható, hogy nem-cselekvéssel, vagyis a cselekvés, az aktív
közbeavatkozás elmulasztásával van dolgunk. A befejező sor ébreszt rá, hogy a
fenyegető éjszaka képei a legszemélyesebb vallomást készítették elő, s amint a környezetleírás a távolitól fokozatosan a közelihez és végül a költői énhez ért, ugyanügy az időtartomány is az elmosódott múltból a jelen pillanatáig zsugorodott. A négy
sor szigorú pontossága, hierarchikus rendje a fokozás, a feszültségnövelés ívét r a j zolja elénk, s az elháríthatatlan szorongás hangulatát az egyenes vonalú szerkezeti
fölépítéssel is aláhúzza.
A Szálkák versei ezzel szemben a rögtönzés és a töredékesség benyomását keltik, s a tovább nem fokozható szűkszavúság azt jelzi, hogy végérvényessé szilárdult
költői szemlélete és stílusa. Minél kevesebb szóval és csak a lényegről, az előző
köteteiből ismert haláltudatról, kiszolgáltatottságról akar beszélni. Minden esetlegességet elhagy, számára már rég „minden elvégeztetett". Világáról csupán jelzéseket közöl, saját motívumrendszerének jelentéstana szerint. Most már nem elégíti
ki a hagyományos mondatfűzés logikája, az egyenes vonalú szerkesztés, sem a szavak megszokott jelentése, verseit egyéni mondattan és jelentéstan törvényeihez
igazodva alkotja meg. A töredékesség benyomását az kelti fel, hogy szakít a folyamatosan kifejlő szerkezeti formálással, és megnöveli a mondatok, mondatrészek
közötti „logikai szüneteket", sőt igen gyakran, éppen a verskezdetet és verslezárást,
tehát a hangsúlyos pontokat burkolja nehezen nyitható metaforákba. Elvonttá és
talányossá alakult Pilinszky költészete: rátért- arra az útra, melyen az Újhold költői
sorából Nemes Nagy Ágnes és Rába György halad. A világlíra egyik áramlatának,
a hermetikus költészetnek a törekvéseihez kapcsolódik ez a f a j t a versépítkezés,
egyik ösztönzője a szónak ú j értéket kölcsönző nyelvfilozófia, mely többek közöttazért válhatott sokak előtt vonzóvá, mert átértelmezi a költői nyelv megismerési
lehetőségeit.
A keveset fordító Pilinszky fontosnak tartotta, hogy 1965-ben, az Üj Ember
lapjain magyarul tolmácsolja Pierre Emmanuel A szó szeretete című esszéjét.
Pierre Emmanuel legemberibb sajátosságunknak, a beszédnek igyekszik fölfedni a
titkát. A nyelvnek hatalmas, misztikus erőt tulajdonít, és a költő hivatásának azt
tekinti, hogy állítsa vissza jogaiba a nyelvet, azaz használja eredeti funkciója szerint-, mert az igazi szavak „a lét egészéből szólnak", „a nyelv és a lét: egy". Korunk
elkoptatta a szavakat, értelmük eltűnt a terminológiák káoszában, túl sokat szólván
„mindenről és semmiről — az emberiség elfelejtett »beszélni«, elfelejtette a szavak
és a megnevezett- világ élményszerű azonosságát, a megnevezett világ és szellemünk
identitását". Az ú j r a megtalált nyelv „egyszerre titokzatosan koncentrált figyelem
s ugyanakkor — amilyen mértékben csak lehetséges — a valóság kiáradása. Köznapi életünk birodalmában nincs több hasonló, az akarat e teljességéhez mérhető
megnyilvánulásunk" — írja Pierre Emmanuel. Gondolatmenetének egyik sarktétele,
hogy ez a beszéd a költővel fölismerteti az ember „egész láthatatlan történetét", és
képessé teszi arra, hogy föltárja a kifejezhetetlent, megvilágítsa az elemezhető és
elemezhetetlen közötti fokozatokat.
A lét egységét helyreállító beszédnek, a költészet irracionális csodájának, misztikus azonosságteremtő funkciójának ismeretelméleti problémaköre, érthető módon,
mélyen érdekelte Pilinszkyt, hiszen az ő költői gyakorlata is kezdettől érintkezett
az irreálissal. Igen egyéni módon: semmi köze nem volt soha a modern költészet
agyafúrt irracionális játékához, sem a szürrealizmus programos valóságfelettiségéhez. A Trapéz és korlát tárgyias nyelven szólalt meg, és erről a stílusról fokozatosan
hámlott- le minden epikus, drámai és magyarázó elem, minden díszítés, hogy végül
eljusson a „tények" költészetéhez. A Rekviem előszavában már így fogalmazta
meg költészettanát: „Lírai, tehát eleve egyszerű (...), mivel a líra, minél inkább
•64

líra kíván lenni, annál kevésbé tűri meg az alapok bonyolultságát, viszont szabadon párosul a puszta tényekkel, e látszatra épp nem költői anyaggal."
Tárgyi közvetlenségre, a tények beszéltetésére törekedett, s a csupasz tárgyiasság fokozásával, elmélyítésével érte el, hogy kurta négysorosai is víziószerűen kitágultak: a valószerű áthajolt a valóságontúliba. Az érzékelhető dolog pontos rögzítése a versek egy pontján átváltott a létszorongás abszurditásába. Ez a „tényköltészet" alapjaiban különbözik attól az irányzattól, amit a „dolgok költészete" néven
emlegetnek. Pilinszky lírájában a látható, tapintható tény egyszerre elkezd vibrálni, megtelik sejtelemmel, szorongással, borzalommal: a konkrétból abszurd lesz.
Vagy épp a tény már eleve a vízió alkotóeleme, s az egyetlen képből kiszűrődött
az átváltás mozzanata:
lakatlan kő, hever a hátam,
emlékek nélkül,
nélkülem,
az évmilliók halott
hamujában
Hideg szél

fújdogál
(Hideg szél)

Egy kő, mely „lakatlan", a költői személyességtől eltávolított kő, minden érzelmi
drámától mentesen, az idő végtelenjében hever s az élet mozgását mindössze a
hideg szél érzékelteti — ez jóval több, illetve más, mint tényközlés. Az érzelemmentes, csupasz leírás már az első sorral a létszorongás merőben egyéni és egyáltalán nem objektív szemléletébe vezet. A hang objektív, a szemlélet abszurd vízió;
ha úgy tetszik, a legvégletesebb szubjektivitás.
Amikor Pilinszky a „puszta tények"-ről beszél, voltaképpen azt fejti ki fogalmi
nyelven, amit verseiben kívánt megvalósítani: éppen a tényektől, a köznapi realitás
tapasztalati anyagától eltávolodó világérzést akarta minél pontosabb szavakkal, a
vitathatatlan tények kikezdhetetlenségével formába önteni. Az Egy arckép alá is
remekel a konkrétumok fölsorakoztatásával és azzal is, ahogyan a motívumokat —
a napot, tengert, magányt — a vers képeivel elénk idézi. Minden elem szoros logikával tartozik egymáshoz, és növeli a feszültséget — azért, hogy a középpontban
elhelyezkedő sorok megfelelő hangsúlyt, vagyis objektív keretet kapjanak: „Vak
rovar, / magam vagyok a rámsötétedő, / a világárva papundekliban". A vers minden
eleme ezt a félelmetessé növelt szorongásérzést készíti elő: az ember rovar, és a
világ üres, törékeny, haszontalan papundeklidoboz. Ez a tömör mondat ismét túlmutat a kihűlő nap, a néma tenger, a lerombolt arc, a szürkület gránitporának „tényein". Ezzel már a költői önszemlélet „toldotta meg" a tárgyias leírást, s noha a
vers a hangulati egység remeklése, sehol egyetlen zavaró hang vagy szín, az érzéki
látványból szinte észrevétlenül siklott át a képzelet teremtette vízió közegébe.
Ugyanezt, valóságnak és valóságontúlinak, tárgyiasnak és képzeletbelinek összeszövődését, objektív stílus és szubjektív szemlélet egybefonódását példázzák legismertebb, sokat idézett versei: az Aranykori töredék, Apokrif, Félmúlt,
Utószó,
Introitusz, A tenger, Nagyvárosi
ikonok.
A Szálkák kevesebbet beszélteti a „tényeket", s két irányban is eltávolodik a
fegyelmezett, szigorú egyszerűségtől: nyíltabban érzelmes — néhol a Trapéz és
korlát hangjára emlékeztet —, és gyakran él a szabad képzettársítás eszközével.
A szabad képzettársítás fontos szerepet juttat a vers kisebb egységeinek — képeknek, sorsoknak, szavaknak —, és megsokszorozza a vershangulat jelentőségét, olykor
rábízza a közlés továbbítását is.
Majd elnézem ahogy a víz csorog,
a tétova és gyöngéd utakat,
a fájdalom és véletlen közös
5 Tiszatáj

65

betűvetését, hosszú-hosszú rajzait
halott köveken, élő arcokon —

—

elnézem őket, mielőtt
a feledést
kiérdemelném
Ez a dalszerű néhány sor egymagában jelzi — és egy ciklus élére kiemelt cím külön
fölhívja rá a figyelmet —, „egy titok margójára" íródik az ú j versek nagy része.
Régebben magát a „titok" szót bombasztikusnak találta volna Pilinszky, most mégis
a „megmagyarázhatatlan jelentés" kimondására készülődik. Ám könnyen lehet,
téves a megfigyelés. Talán csak rövid átmenet foglalata a Szálkák — s erre is
akadna bizonyíték, hiszen sok az ismétlés az ú j kötetben; motívumok, sőt versrészletek térnek vissza benne, ismert vonatkozásaikkal. S az is lehet, hogy ú j nyelv
születésének vagyunk tanúi, s a lazuló szerkezet, a kérdőjelek szaporodása és a
megbékélt nyugalom, a fegyelmező erőnek engedelmeskedve, ú j költői formát teremt.
Évekkel ezelőtt, válaszul arra, hogy föltűnően keveset ír, azt mondta, nem az
a fontos, hogy egy madár hányszor csap a szárnyával, hanem az ívelés. Egyetlen
kötetben elférő életművével fényesen igazolta önmagát.

66

Csehszlovákia
Haragos villámok és pillangószárnyak.
Körülbelül így lehetne magyarra fordítani a legújabb cseh Petőfi-kötet címét (Blesky rozhnévané i krídla motyli). A cseh
cím a költő Dalaim című versére utal, amelyben a különböző hangulatban fogant
verseit egyszer könnyelmű lelke pillangóinak, másszor haragos lelke villámlásinak
nevezi. A fordító nem ragaszkodhatott szó szerint az eredetihez, így került a két
jellemzőnek tartott kép ebben a formában a könyv borítójára. A költő születésének 150. évfordulója alkalmából kiadott tetszetős külsejű, zsebkönyv nagyságú
kötet június első napjaiban jelent meg a csehországi könyvesboltok kirakataiban.
Csak üdvözölhető a könyvecske összeállítóinak és szerkesztőjének az a törekvése, hogy nemcsak Petőfi verseiből adtak ki válogatást a szokásos elő- vagy utószóval kiegészítve, hanem olyan írásoknak is helyet biztosítottak a kötetben, amelyek más-más oldalról nézve mutatják be a cseh olvasóknak költőnk pályáját. Vilém
Závada, a neves cseh költő írta a tulajdonképpeni bevezetőt, amelyben Petőfi költészetének legfontosabb vonásait vázolja föl és az életmű kiemelkedő értékeire
•hívja föl a figyelmet. Azokra a csúcsokra, amelyek egyben világirodalmi magaslatokat is jelentenek.
Illyés Gyula operaházi beszédének részletei arról vallanak, hogy a magyar
anyanyelvűek miképpen tekintenek ma a költő örökségére. Tudjuk, hogy nálunk
mennyi időt szokott igénybe venni a kiadói, nyomdai „átfutás", és ezért csak elismeréssel szólhatunk az Odeon Kiadó munkájáról. Így az ú j Petőfi-kötet már azt
is hírül viszi Csehországba, hogy a költőutód miképpen adózott nagy előde emlékének az évforduló alkalmából.
26 vers szerepel a válogatásban, amelyet Richárd Prazák, a cseh—magyar irodalmi kapcsolatok jeles brnói kutatója állított össze az életmű legfontosabb rétegeit
képviselő alkotásokból. Nem kívánjuk itt — helyünk sincs rá — tüzetesen elemezni, hogy a válogatás arányosan tükrözi-e Petőfi költészetét. Megelégszünk annak
megállapításával, hogy egytől egyig lényeges versek kerültek a kötetbe. Kiskőröstől
Segesvárig Richárd Prazák kalauzolja a jelenkor cseh olvasóját a költő életének és
művészi pályájának állomásain a versek után következő írásában. Értő magyarázatára, történelmi háttérfestésére szükség is van, mert bizony Csehországban, akárcsak nálunk, nem mindig kielégítő a tájékozottság a szomszéd népek históriájában.
, Kevés olyan költőnk van, akinek munkásságára, verseinek forradalmi üzenetére
a kortársak legjobbjai olyan intenzíven figyeltek Csehországban, mint Petőfiére.
1844-ben írták le nevét először csehül, első verse 1847-ben jelent meg ezen a nyelven. Minderről Rákos Péter, a prágai Károly Egyetem magyar irodalom tanára
tudósít Petőfi csehországi visszhangjáról írott cikkében (Része a cseh kultúrának is
címmel). Jan Neruda, a múlt század nagy hatású cseh költője személyes ügyének
tekintette Petőfi népszerűsítését, maga is fordított verseiből, és lelkesen méltatta
a magyar költő-géniusz költészetének nagyságát.
5*

67

Rákos Péter írásának befejezéseképpen azoknak a cseh, magyar és szlovák k u t a tóknak, irodalmároknak az érdemeit hangsúlyozza, akik egyengették Petőfi cseh
kultúrához vezető útját. Mi is elismeréssel adózunk teljesítményüknek, de természetesen közéjük számítjuk azokat is, akik részt vettek ennek a legújabb kötetnek
a munkálataiban.
Merre tart a szlovák próza? Hosszú elemző tanulmány válaszolhatna érdemben
erre a kérdésre. Itt csupán az utóbbi évek néhány fejlődési sajátosságát és egy-két
fiatal prózaíró arcélét villanthatjuk föl. Az alkalmat és a segítséget a tájékozódáshoz Vladimír Petríknek a Slovenské Pohlady idei 3. számában megjelent Prózánk
1972-ben című összegező áttekintése kínálta, amelyben az elmúlt év terméséről ad
számot. Bevezetőjében mentegetőzik, hogy az irodalom eleven folyamából mesterségesen kiszabott esztendő nem nyújt elegendő terepet irányzatok, stílusok, módszerek alakulásának nyomon követésére. Ezért tekint vissza mindig az előzményekre, a korábbi prózai hagyományra.
A mai szlovák prózának talán az a legjellemzőbb sajátossága, hogy elsősorban
fiatalok, nem kevesen harmincon aluliak írják. „Továbbra is hiányzik a szlovák
prózából a középnemzedék" — olvashatjuk Petrík cikkében. És valóban, h a az
utóbbi két-három év legkitűnőbb szlovák prózai alkotásait akarnánk elősorolni,
kevés kivétellel a legidősebb és a legfiatalabb nemzedék képviselőinek tollából született művek jutnának az eszünkbe. Virágzását éli az emlékirat-irodalom, századunk kiemelkedő jelentőségű szlovák írói közül többen hozzákezdtek visszaemlékezéseik papírra vetéséhez. Így látott napvilágot Milo Urbonnak, az egyik legjobb
szlovák regény, az Élő ostor írójának költői szépségű vallomása gyermekkoráról, az
árvái csőszház életéről (Zöld vér). Andrej Plávka, akiről korábban mint a szlovákiai Petőfi-emlékbizottság elnökéről emlékeztünk meg, Sóvárgó szerelmes
címmel
adta közre emlékezéseit, amelyben liptói gyermek- és diákkorán kívül íróvá-költővé
éréséről is beszámol; költőtársa, az Adyt és Petőfit is fordító Jan Smrek pedig
attól az időtől kezdve tekinti át életét Szerelmem, költészet című könyvében, amikor megnyílt előtte a szlovák irodalom kapuja.
A hatvanas években indult fiatalok az ember belső életének föltérképezéséhez
láttak hozzá írásaikban. Legtehetségesebbjeik fölfedező ú t j a számos ú j eredmény-,
nyel gazdagította is a szlovák prózát. Vincent Sikula, Peter Jaros, Jan Johanides és
Rudolf Sloboda nevére a magyar olvasók is fölfigyelhettek, többek között az Európa
Könyvkiadónál mintegy másfél éve megjelent modern szlovák prózai antológiában
szereplő írásaik alapján. Alapos mesterségbeli tudás jellemzi ezeket a fiatal írókat;
célratörően, pontosan szerkesztenek, kitűnő atmoszférát képesek teremteni. Más-más
világban mozognak otthonosan, ez különbözővé teszi írói látásmódjukat is. Sikula
költőiséggel teli, szinte önmagától pergő történetei érzékletesen állítják elénk a
szlovák falu mindennapjait, Johanides az emberi kapcsolatok nemegyszer kibogozhatatlan összefüggéseinek kutatója. Jaros a legtermékenyebb író közülük, elbeszéléseinek tematikáját és ábrázolásmódját sokféleség jellemzi, az újdonsült középeurópai városlakó falusi gyerekkor iránti nosztalgiájának leltárba vevője. Rudolf
Sloboda írásaiban újra és ú j r a önéletrajzi elemek bukkannak föl, mesteri stílussal
megírt történetei váratlan fordulataikkal az emberi természet belső zugaiba is bevilágítanak.
Az utóbbi egy-két esztendőben jelentkezők, úgy tetszik, pályakorrekciót h a j t a nak végre, határozottabb irányt vesznek a valóság felé. Nagyobb figyelmet fordítanak a mindennapok reális tényeire, többnyire átélt élményeiket' igyekszenek elbeszélés formájába rendezni. Nem vehetjük sorra Petrík leltárát, csak két kezdő
íróról teszünk említést. Dusán Dusek és Ivan Habaf az elmúlt évben jelentette meg
első könyvét, novelláik közös vonása a vissza nem térő gyermekkor világának
megidézése. Dusek a Háztető (Strecha domu) címmel közreadott elbeszéléseiben
körültekintő gondossággal építkezik, narrátor-főhőse látszólag szenvtelenül számol
be az eseményekről, de a jól szerkesztett történet mögött néha homályos marad a
mondandó. Habaj első kötetének a címe önmagában is érdekes a magyar olvasó
számára: Alföldiek (Dolniaci). Magyar környezetben élő szlovákok világáról tudósít
68

a fiatal szlovák író. Gyermekkori élmények fűzik a Csallóközhöz, családja a Nyitravidékröl került Dél-Szlovákiába. E sorok írója csak Habaj második, idén megjelent
kötetét (Az eperfa árnyékában — V tieni moruse) forgatta, véleményét is ennek
alapján alkotta. A minden fölösleges sallangot, bőbeszédűséget kerülő író feszesre
kalapálta mondatait, írásait zárt szerkezetűre komponálta. Novelláinak feszültsége,
a hangulatok pontos visszaadása tehetséges íróra vall. A Kisalföld folyókszabdalta,
tágas és termékeny világát Habaj bemutatásában kissé szigorúnak érezzük, még a
nap is nem búzaérlelően melegít, hanem kegyetlenül süt. Mindazonáltal érdekes híradást, kaptunk, először a szlovák irodalomban — a Csallóközbe telepített szlovákok
életéről. Még akkor is, ha szinte szó sem esik a vidék egyik mindennapos realitásáról, a nemzetiségek együttéléséről.
Befejezésül ismét Petrík cikkéhez kanyarodunk vissza. Két fontos ténymegállapítását idézzük a szlovák próza legnagyobb hiányosságairól. Nincs regény; a kor
tükrét nyújtó, tanulságait összegező nagyobb lélegzetű prózai mű a hiánytételek
között szerepel. Az okot a szerző a prózaírók „megfiatalodásában" keresi. De panaszkodik a szlovák kritikus a műfaji egyszínűségre is. Hiányoznak a művészi próza
határterületén fekvő riportok, útleírások stb.
Magyar írók — csehül és szlovákul. Az utóbbi hónapokban jelent meg a prágai
Odeon Kiadónál Moldova György Sötét angyal című regénye, Illyés Gyula esszéregénye, a Kháron ladikján a Melantrich Könyvkiadó gondozásában került a cseh
könyvpiacra. Klasszikus íróink közül Móricz Zsigmondnak jutott újabb könyve a
cseh olvasók kezébe: az Uri muri. Kéthavonta jelenik meg a szlovák Nagyvilág, a
Revue Svetovej Literatury, legújabb számában (1973. 3.) a modern magyar irodalmat Örkény István képviseli. Karol Wlachowsky mutatta be a magyar írót a
szlovák olvasóknak rövid életrajzi jegyzet, formájában, írásművészetét az Egyperces
novellákból válogatott kis összeállítás reprezentálja.
K. CS.

Lengyelország
A Zycie Literackie 20. számában Párbeszéd a modern költészetről cím alatt két
cikk jelent meg. Mindkettő gondolatának, támadásának középpontjában a hatvanas
évek második felének új lírája áll. Jalu Kurek, a lengyel költészet legidősebb nemzedékének egyik képviselője, Lírizálás című cikkét egy Irzykowskitöl
idézett gondolattal kezdi. — „Költészetetek ambiciózus, talán jó is, majd megmutatja az idő,
de a költőket nem nagyon látom." E néhány szóból kerekedik ki Kurek gondolatmenete: az utóbbi esztendőkben fiatal költők nagy sereglésének és a versrovatok
erős felduzzadásának lehetünk tanúi, miközben egyre csökken a versolvasók (versértők) amúgy is szűkös tábora. Ezt Kurek azzal magyarázza, hogy természetszerűleg minden költő eredetiségre törekszik, de az eredetiség gyújtópontját csupán a
formai újításokban látja, ezek az újítások azonban a már 50 esztendeje lezajlott
avangard forradalom eredményeit sem képesek meghaladni. Ez az egyik fő oka
annak, hogy annyian válnak egyszerű epigonokká, s azáltal, hogy lírájukból az
avangard szellem nevében száműznek bizonyos mélyen emberi témákat, „költészetük száraz, hideg (mintha hűtőszekrényből vették volna ki), érzelmi tartalmát
tekintve terméketlen, egyrészt túl prózai, másrészt túl metaforizált..." Kurek
kemény szavakat mond a fiatal költők mesterségbeli járatlanságáról, műveltségéről,
az uniformizált témák uniformizált megoldásáról. A kialakult helyzetért elsősorban
a kritikusokat ülteti a „vádlottak padjára": „Mert a kritika, sajnos, semmit se segít,
semmit se világít meg, inkább mindent homályba burkol, összezavar. Az elemzések69

ben kötelező a zavaros víz, a recenziókban — a haveri rokonszenv, avagy a viszonzás elve, a különféleképpen balzsamozó irodalmontúli lépések. A kritikában megrozsdásodott tőzsdei zsetonok kísértenek, amelyeket évek óta nem ért friss levegő,
kötelezőek az olcsó elismerések, és az elhallgatásra kötött megállapodások; technikai
részről hiányzik az elemzés, elégtelen a felkészültség; hol az érzékenység, a lelkiismeretesség az ítéletekben, hol a szakértelem, tekintély, következetesség?"
Zbigniew Bauer Katasztrofisták?
Dekadensek? című cikkében arra világít rá,
mintegy kiegészítve Kurek írását, hogy a modern lengyel költészet programszerűen
katasztrofikus. A katasztrofizmus érthető volt a háború utáni lengyel irodalomban,
de napjainkban már megfoghatatlan. Eszmei mozgatója, „hogy a világ csak egyik
pillanatról a másikra létezik, és ezt a pillanatot is bizonytalansággal és félelemmel
töltik k i . . . " , ez előbb-utóbb a teljes tagadást, a dekadenciát eredményezi. Bauer is
szemére veti a modern poétáknak, hogy „a költő álma az eredetiség, nem pedig a
tökéletesség..."
A lap június 10-én megjelent számában Stanislaw Starbo Régi nézeteltérések
új
stílusban címmel közzétesz egy, Bauer nézeteivel polemizáló vitacikket. Starbo szerint Bauer a katasztrofizmusnak két világháború közötti felfogását vetíti át a fiatalok mai műveire, akiknek művészi tevékenysége, szerinte, nem egyfajta befelé
fordulás, hanem kísérlet az egyre bonyolultabbá váló világ feltárására: „A valóban
elkötelezett művészet többek között abban áll, hogy feltárja és szentesíti azt, ami a
környező valóságban megörökítésre érdemes, értékes, igazságos és szép. De az, ami
értékes, igazságos és szép, nemegyszer a valóság esztétikai fogalmaira átültetett,
látszólag formátlan magmában, formák káoszában rejtőzik, és a művész dolga,
munkájának célja, hogy a létnek káoszából és ama bizonyos hamujából az értelmet,
fényt és a jelentőséget feltárja."
'Méltóképpen emlékezett Petőfire a Twórczosc, a kiváló író, Iwaszkiewicz
által
szerkesztett legrangosabb lengyel irodalmi havilap. A márciusi számban közzétett
„Petőfi-anyagot" Csorba Tibor, az évtizedek óta Varsóban élő festő-irodalmár állította össze. Vállalkozása méltó „Hódolat Petőfinek". A lengyel olvasók Petőfi öt
versét (Fa leszek, h a . . . ; Az erdélyi hadsereg; Szeptember végén; Vasúton; Egy
gondolat bánt engemet) olvashatják anyanyelvükön. A fordításra — Csorba felkérésére — nyolc lengyel költő vállalkozott. Tadeusz Rózewicz, Jerzy Ficowski, Wlodzimierz Slobodnik neve jelzi, hogy rangos költők nyúltak Petőfi költészetéhez. Érdekes összehasonlításra ad módot az a tény, hogy egy-egy verset több költő is lefordított. A „költői verseny" résztvevői fordítással kapcsolatos problémáikról, gondolataikról is beszámolnak. „Az erdélyi hadsereg — egy vers-kiáltvány. Azáltal, hogy
megfosztjuk a benne lüktető magyar ritmustól, hogy lengyelessé váljon, a csengés
erejének, hangrétegének bizonyos elszegényedését eredményezzük. Azáltal, hogy a
fordításban a lehető legszabadabb gördülékenységet nyerjük, nemegyszer az eredeti
mű ütőerét veszítjük e l . . . " — olvashatjuk Jerzy Ficowskinál.
Figyelemre méltó
Jerzy Kierstnek a Fa leszek, ha . . . lengyel változatáról írt rövid verstani tanulmánya.
Anna Kamienska költőnő a Twórczosc 5. számában „A Kolumbuszok
nemzedékének még egy költője" című rövid írásában bemutatja Zygmunt Ruméit. A háború
alatti ellenállásban részt vett lengyel fiatalságot nevezik „Kolumbusz-nemzedéknek".
Legjelentősebb irodalmi képviselőjük, Krzysztof Kamii Baczynski, a Varsói Felkelésben hősi halált halt kiváló költő, aki felbecsülhetetlen értékű versekkel gazdagította a XX. századi lengyel lírát, s nagy hatással volt a felszabadulás után induló
írónemzedékekre is. Mellette nem feledkezhetünk meg a hasonló sorsú Tadeusz Gajcyról sem. Kamienska, költői színvonala és sorsa révén is Baczynski és Gajcy mellé
állítja az 1943-ban elesett Ruméit. Közzétett versei bizonyítják, hogy nem érdemtelenül.
A The New Hungárián Quarterlyban megjelent Lukács-megemlékezés alapján
Irena Kronska ugyancsak a lap májusi számában ismerteti a nagy magyar filozófus
életét és munkásságát.
Poezja a neve a lengyelek külön költészeti havilapjának. A nagy példányszámban megjelenő folyóirat tartalomban sem marad el szép kiállítása mögött. A rangos
70

költők állandó jelenléte mellett fiatalok bemutatására is vállalkozik, és tág teret
enged a külhoni költészet népszerűsítésének, de nem feledkezik meg az elődökről,
a hagyományok ápolásáról sem. A lap műmellékletein modern lengyel és külföldi
művészek munkáit ismerhetjük meg.
Az áprilisi számot angolszász különszámnak is nevezhetnénk, mert majdnem
mind a száztíz oldalon angol és amerikai költők műveit, illetve róluk szóló írásokat
olvashatunk. Az anyagot jelképesen Shakespeare szonettjei vezetik be.
Érdekes statisztikát közöl a Poezja májusi száma: Lengyelországban átlagosan
1000 példányban jelenik meg egy verseskötet (van olyan kezdő költő is, akinek
könyvét csak 500 példányban adják ki). Ez azt jelenti, hogy abból az 1000 verseskötetből 34 000 emberre jut egy könyv. Az 1000 példány 3000 könyvesbolt, 8666 közkönyvtár, 6249 szakszervezeti könyvtár, 31981 iskolakönyvtár között oszlik meg.
Az antológiák példányszáma magasabb, átlagban 2000 és 5000 között mozog. A klaszszikusoknak számító költők és közismert mai lengyel költők művei természetesen
jóval nagyobb példányszámban jelennek meg.
A Poezja júniusi számában a költő Aleksander Nawrocki a szonettnek a magyar költészetben elfoglalt helyéről közöl rövid tanulmányt. A lapban Andrzej
Sieroszewski, a Varsói Egyetem Magyar Tanszékének adjunktusa emlékezik Petőfire.
A szép írás mellett Petőfinek több versét olvashatjuk Nawrocki és Aleksander Rymkiewicz fordításában.
A lengyel könyvkiadás legfrissebb kiadványairól tájékoztat a kéthetenként megjelenő Nowe Ksinzki (Űj könyvek). Az irodalmi, irodalomtörténeti, nyelvtudományi,
filozófiai, természettudományi, történelmi, politikai, szociológiai, művészeti kiadványokról nem rövid tartalmi ismertetést, leírást olvashatunk, hanem élvonalbeli kritikusok, szakemberek komoly, értékelő bírálatait.
A május 31-i számban Elzbieta Cygielska ismerteti Örkény Istvánnak idén Varsóban, Macskajáték és más elbeszélések címmel kiadott könyvét. Az elbeszéléseket
Andrzej Sieroszewski válogatta és Camilla Mondral fordította.
K. I.

Románia
Román irodalom — magyar irodalom. Ismert igazság, hogy az egymás mellett
élő népek közötti megértés talán legfontosabb kritériuma egymás értékeinek kölcsönös megismerése-megbecsülése. Ezt a folyamatot az irodalmi kapcsolatok ápolása
kiváltképpen jól szolgálhatja. Román és magyar irodalmárok egymás felé való tájékozódásának szép hagyományai vannak, ezeknek a kapcsolatoknak a továbbszövésében fontos szerepet játszhatnak és játszanak a romániai magyar irodalom képviselői. Az elmúlt év végén jelent meg Beke György Tolmács nélkül című könyve
a Kriterion Kiadó gondozásában, ami kapcsolataink mai állásának regisztere tulajdonképpen. Nem is szólnánk e rovat keretében erről a kiadványról, ha a magyar
eredetivel egyidőben nem látott volna napvilágot román változata is Färä Interpret
címmel, közvetítve így a magyarul nem értő román szellemi élet felé is az egymás
értékeire és a közös hagyományokra figyelés igényét. 56 magyarországi, román és
romániai magyar szellemi ember mondja el itt válaszként a riporter kérdéseire
gondolatait együttélésről, magyar—román irodalmi és kulturális kapcsolatokról, a
másik nép írójához fűződő személyes barátságáról. A beszélgetések közben fölvetett
tervek, a kapcsolatok mélyítésére tett észrevételek a további tennivalók sokaságát
érzékeltetik. A lazán egymáshoz kapcsolódó interjúk mindegyikéből az évszázados
71

együttélés által összefont szálak erősítésének szándéka csendül ki. Ebben a rovatban
Beke könyvének még egy további tanulsága jut eszünkbe. Milyen jó lenne hasonló
interjúsorozat magyar—szlovák, magyar—szerb, magyar—lengyel stb. vonatkozásban, egyszerre megjelentetve mind a két nyelven.
A kolozsvári Tribuna című román irodalmi hetilap szerkesztősége kerekasztalbeszélgetést rendezett a Tolmács nélkül tanulságairól. A beszélgetésen részt vevő
írók kivétel nélkül melegen üdvözölték Beke vállalkozását, mindannyian nagy
jelentőséget tulajdonítottak a könyvnek, mint olyan alkotásnak, amely az irodalmon
túl segíti a népek közeledését (1973. ápr. 5.).
Emil Isac — Az új eszmék tribunusa. Ugyancsak a Tribuna tájékoztatott a
január 25-i számában Ion Brad ilyen című könyvének megjelenéséről. A hazájában
elsősorban költőként számon tartott kolozsvári szerző a kiváló román költő és
újságíró életútját naplószerűen kíséri végig, szellemi horizontjának kialakulásától
1954-ben bekövetkezett haláláig. A szintén Kolozsváron élő és alkotó Isac, aki a
modern román költészet egyik úttörőjének tekinthető, közéleti tevékenységével is
jelentős részt vállalt a román nép fölemeléséért folytatott küzdelemben, ugyanakkor
mindig példamutató következetességgel vette védelmébe a többi, Erdélyben élő nép
érdekeit is. Mint a magyar nyelv és irodalom kiváló ismerőjének komoly szerepe
volt a román—magyar irodalmi kapcsolatok ápolásában, a két nép közeledésének
előmozdításában. Ezt leginkább Adyhoz, majd később Babitshoz fűződő viszonya
példázza. A gazdagon dokumentált számos ú j adatot hozó könyv néhány irodalomés kapcsolattörténeti szempontból különösen érdekes részét — rövid ismertetéssel
együtt — A Hét közölte folytatásokban (1973. 3—7. szám), mintegy ízelítőül a m ű
remélhető magyar kiadása előtt.
Irodalmi évfordulók. 125 éve született Ioan Slavici (1848—1925), a nagy román
realista író. Ebből az alkalomból valamennyi román folyóirat fölidézi a hányatott
sorsú író markáns alakját, küzdelmes, buktatóktól sem mentes pályájának alakulását. A Románia Literara című hetilap január 25-i számában Alexandru Piru veszi
sorra Slavici jelentősebb alkotásait, Maria Luiza Cristescu pedig „Egy modern
regényíró" címmel elemzi az erdélyi származású s magát élete végéig erdélyinek
valló író legsikerültebb művét, a Marat (Kacsó Sándor ültette át magyarra „Anyja
lánya" címmel). A Román írószövetség havi folyóirata, a Viapa Románeasca januári
számában hosszabb tanulmányt szentel Slavici életművének (Ioan Cre(ulescu: Slavici tanulsága). Petőfi Sándor születésének 150. évfordulójára ünnepélyes keretek
között emlékeztek januárban a bukaresti Nemzeti Színházban. A Román írószövetség és a Magyar Nemzetiségű Dolgozók Tanácsa közös emlékestet szervezett. Laurenpiu Fulga, az írószövetség első alelnöke nyitotta meg az ünnepséget, ezután
román és romániai magyar írók tisztelegtek nagy költőnk emléke előtt: Adrián
Paunescu, Eugen Jebeleanu, illetve Lászlóffy Aladár és Méliusz József. Jebeleanu,
a kitűnő Petőfi-fordító fölolvasta erre az alkalomra írt poémáját is. Lapozgatva a
román irodalmi folyóiratokat, rövid tallózás után kitűnik, hogy nincs olyan orgánum, amelyik legalább egy Petőfi-fordítással ne adózott volna emlékének. A kéthetente megjelenő kolozsvári Steaua idei 1. száma például hat cikket, valamint két
versfordítást tartalmazott. Aurél Rau azt fejtegeti írásában, hogy bár Petőfi elsősorban a magyaroké, de lírájának változatlan erejű lobogása és 1848-as szerepe az
egész emberiség szívében helyet biztosít számára. Mihai Beniuc arról vall, hogy
milyen életre szóló hatással volt rá Petőfi költészete. Gavril Soridon Petőfi román
fogadtatásáról ír, Iosif Vulcantól, §tefan Octavian Iosifon, Octavian Gogán keresztül
egészen a máig: Mihai Beniucig és Eugen Jebeleanuig veszi sorra fordítóit, egyben
a román líra kiemelkedő alakjait.
A Tribuna és a Románia Literará több alkalommal visszatér Petőfihez, ezek a
folyóiratok is közölnek fordításokat, méltatják a költő világirodalmi jelentőségét,
bemutatják román fogadtatásának útját. A bukaresti Románia Literará január 4-i
száma gazdag Petőfi-anyagot tartalmaz, Mihai Beniuc itt a költő életművéről ír
versfordításai mellett; egy későbbi számban Nicolae Balota elemzi költészetének
néhány vonását.
72

Hogy teljes legyen a kép, említsük meg még a Viata Románeascá januári mellékletében és a ja?i-i irodalmi folyóiratban, a Convorbiri Literareban
(1973. jan.
15. sz.) megjelent Petőfi-fordításokat.
Madách Imre születésének 150. évfordulója sem maradt visszhangtalanul a román irodalmi folyóiratokban. A kolozsvári Steaua 1973. 4. számában Gavril Soridon
ismerteti drámaírónk legfontosabb műveit A megdicsőült vesztes (Un infrint glorificat) című cikkében, s Az ember tragédiája központi helyet foglal el elemzésében.
Hírt ad az évfordulóról a bukaresti Románia Literará is. De a legjelentősebb Madách vonatkozású eseménynek kétségkívül a nagybányai román Állami
Színház
terve ígérkezik. Az ember tragédiáját akarják színre vinni — első ízben románul.
Octavian Goga nagyszerű fordítása teszi a színházi bemutatót lehetővé, továbbá
Rappaport Ottó rendezői közreműködése, aki már Kolozsváron a magyar színházban rendezte a Tragédiát.
Octavian Goga neve szemlénkben mint műfordító fordult több alkalommal elő,
a román Nagyvilág, a Secolul 20., idei 2. száma közöl részletet Domokos
Sámuel
budapesti egyetemi tanár Octavian Gogáról írott könyvéből (O. G., a költő és a
műfordító. Bukarest, 1972.) L. Voita fordításában. Magát a könyvet Nicolae Balota
ismerteti a román olvasók számára.
Külföldi folyóiratszemle
című rovatában a marosvásárhelyi román írók havi
folyóirata, a Vatra, rövid ismertetések formájában rendszeresen figyelemmel kíséri a
magyar folyóiratokat, az idei év 4. számában sorra került a Tiszatáj is, a januári és
a februári szám néhány írásáról tájékoztatta olvasóit.
K. B.

Szovjetunió
A Zvezda 1973. júniusi számában jelent meg Leonyid Frolov
Rakodómunkások
című elbeszélése. Hősei hétköznapi emberek, akik az ország különböző tájairól a
jobb kereset reményében verődtek össze egy brigádba. Ahány brigádtag, annyi
emberi sors. Napközben a munkában egyik a másikat ejti ámulatba erejével, ügyességével, rátermettségével. Az esték azonban semmittevéssel telnek a munkásszálláson, a kis falu, Haranoja vasútállomásának rakodómunkásait az unalom gyötri.
A fiatalabbak még csak elfoglalják magukat valahogy, el-eljárnak a falubeli lányokhoz, az idősebbek azonban vodkába ölik minden vigalmukat és keserűségüket. Az
egyhangú életet két ú j brigádtag érkezése teszi egy rövid időre színesebbé, van
kikkel élcelődniük. Ez sem tart azonban sokáig, hiszen a két jövevényt gyorsan befogadja a brigád. A nehéz sorsú Pozsarszkij előtt — ő az elbeszélés talán legkevésbé
szimpatikus hőse — egyszerre megcsillan egy ú j és jobb munka lehetősége a távoli
Szibériában.
A brigád azonban nem engedi el Pozsarszkijt, elég a vándorlásból, dolgozni és
élni kell. Pozsarszkij marad, és a régi helyén próbál mindent újrakezdeni.
A Voproszi Lityeraturi 1973. májusi számában Alekszandr Adamovics minszki
kritikus és A. Cvetkov polémiáját olvashatjuk Vaszil Bikov legújabb háborús elbeszéléseiről. A nálunk is jól ismert és nagyrabecsült belorusz író olyan kitűnő
elbeszélésekkel és kisregénnyel hívta fel magára a magyar olvasók figyelmét, mint
az Alpesi ballada, Harmadik rakéta, a Halottaknak nem fáj, Obeliszk. Bikov eddigi
életművét a szovjet kritika nagyra értékeli bár, ugyanakkor rámutat elbeszéléseinek
problematikus vonásaira is. Vaszil Bikov háborús kisprózájában olyan kérdésekkel
viaskodnak író és hőse, amik túlmutatnak a háború feltette erkölcsi kérdéseken.
Helyesen veszi észre Adamovics, hogy a háború realitása Bikov tolla alatt nem
73

veszítette el aktualitását, bár jó fél évszázad múlt el azóta, éppen ellenkezőleg
magába szívta az ötvenes-hatvanas évek problémáinak, vitáinak, gondolatainak
minden izzását. Bikov írásaiban kiélezett erkölcsi kérdésekkel találja magát szemben az olvasó: hogyan tud — pusztulva is — kritikus szituációkban mégis helytállni
és győzni az ember? Milyen eszközök engedhetők meg a cél elérése érdekében?
Hogyan maradhat embertelen körülmények között is ember az ember? Bikov hősei
a háború közepette szélsőségesen válságos helyzetekben élik át hallatlan erkölcsi
komolysággal a választás próbára tevő szituációját. Az írónak ebből az erkölcsi
problémák iránti fokozott érdeklődéséből következik egy műfaji sajátosság is. Bikov
írásainak legtöbbje ugyanis parabola, súlyos morális kérdésekkel terhelt példabeszéd, amely gyakran a didaktikától sem mentes. Bikov elbeszéléseinek példabeszédszerűségét mindkét vitatkozó fél felismeri, igaz, más-más alapállásból ítéli
meg. Cvetkov szerint Bikovnál a példabeszéd gyakran egyfajta kísérletbe megy át,
ahol élő emberek is a kísérlet tárgyai lesznek. Az író gyakran már kész, kialakult,
megállapodott jellemeket választ ki és ezek erkölcsi teherbírását kiélezett élethelyzetekben teszi próbára. Ez aztán nemegyszer a konfliktusok elszegényedéséhez,
illetve a realitáson vett erőszakhoz vezet. A kritikus úgy véli, hogy az az alternatíva, amit Bikov állít hősei elé, hogy tudniillik vagy tiszta lelkiismerettel meghalni,
vagy a bűn nyomasztó terhével tovább élni — még a háborúban is leegyszerűsített
kérdésfeltevésnek tűnik.
A belorusz Mikola Arocsko Poéma: válság vagy újjászületés
című tanulmányában a m ű f a j XX. századi lehetőségének kérdését boncolgatja. Cikke a Lityeraturnoje Obozrényie (Irodalmi Szemle) májusi számában jelent meg. Rövid történeti
áttekintés után a szerző azt vizsgálja, hogy napjaink irodalmában a poémának
mint m ű f a j n a k milyen típusai vannak? így viszonylag nagy teret szentel a monológpoéma és a dráma irányába mozgó poéma elemzésének. Megállapítja, hogy a poéma
pszichologizáló tendenciája, szemben az epikai hitelességre való korábbi törekedéssel, korunk irodalmának szükségszerű jelensége. A címben jelzett kérdésre válaszolva Arocsko arra a megállapításra jut, hogy a poéma csak akkor lehet a mai kor
bonyolult emberi kapcsolatait kifejezni hivatott, újjászülető műfaj, ha egyszerre van
benne jelen a „lélektani elemzés, a lírai szintézis és a lényeg drámai megjelenítése".
Így képes a poéma magas szinten általánosítani a kor lényeges társadalmi tendenciáit és életjelenségeit.
A poétikai kutatásokkal foglalkozó hazai szakemberek figyelmébe a j á n l h a t j u k
Leontyev szovjet pszichológusnak a költői nyelvről írott érdekes tanulmányát.
A Voproszi Lityeraturi ez évi júniusi számában jelent meg Leontyev értekezése.
A tanulmányíró pszichológus tulajdonképpen két kérdést tárgyal. Az egyik a m ű vészet pszichológiai funkciója, a másik pedig a befogadói magatartás pszichológiai
determinációja. Az első kérdés tulajdonképpen arra igyekszik választ adni, hogy
mikor és milyen körülmények között lép színre a művészet. Leontyev úgy véli,
ami nem fejezhető ki verbálisan — logikaian kifejezhető emocionálisan — művészien. Ami az egész ember személyiségének komplex pszichológiai aktivitását követeli, ott színre lép a művészet. A második kérdést vizsgálva a szerző kiemeli, hogy
a költészet értése-élvezése függ a befogadó esztétikai kultúrájától, és nem utolsósorban attól is, mennyire van birtokában a költői nyelv értésének. Ez a költészet
fejlődésének is egyik emeltyűje. A költői nyelv egész rendszerét kell értenie a befogadónak, hogy alkotó és „fogyasztó" a művészet által értsék egymást — hangsúlyozza Leontyev akadémikus.
B. N. I.

74

Csoóri Sándor: Párbeszéd, sötétben
Csoóri Sándor ú j verseskönyve az utóbbi évek egyik legjelentősebb lírai teljesítménye. Az egyéniség divatjai és a szemlélődés visszafogottsága után szerzőjük
mer és tud egyéniség lenni; önmagát, költői arcképét a premier plan élességével kirajzolni. „Kicsomózhatatlan fiú": napszámosa saját életének, „kikorhad a félig
lakott házakból és testből", könyökét mégis „a világ oldalába löki", „talpraugró
mécslángként" világít az estben. Csavargó Hamlet: „a sündisznó-csillag", az utolsó
madárkiáltás közelében, „rajtaütések áldozataként", megütve, megdobálva, kisemmizve keresi a Csönd házát, szava „a bevérzett torok hangja", mint költő „szárnytalan csapdos", de „háttal él a világnak", arra vágyik, hogy „vad, nyers és rámenős"
lehessen. Törekvése, hogy nap mint nap megújuljon, eltávolodjék saját kifakult
fényképeitől, „másnaposan önmagától, másoktól, történelemtől". Költői énjét „az
utolsó esély" nagy hőfokú izzásáig csavarja föl. Rokonai „a remény szegénylegénye",
Csokonai; Ady, az Isten szörnyetege; a Cantata profana szerzője és természetesen
Che Guevara, „a sarokba szorított Isten". Türelmetlen gesztussal határolja el magát
a konformizmus egyéniségkultuszától: „A holtak üres székében nincs kedvem dermedezni. A megdicsőülőket itt szeretik; a megdicsőülőket körbehordják. Korhadt
nyelvüket úsztatják formaiinban. Tűfok portása, hazák házmestere nem leszek! Nem
kell a söprű, a kulcs, a hatalom, a megbízatás!" Világa a kamaszkorát kinőtt, férfiassá higgadt avantgarde-é.
Lírája csupa nyugtalanság. Veszteség- és bizonytalanságtudat gyötri, örömei és
bánatai önmagukba marnak. Az „egész" helyett a „fél" élményét éli át, az eszménytől visszahúzó ellentmondás drámáját. Egy-egy verse „földrengés", „szív-Hiroshimával", „sebhely-királysággal". „A világban világokat, sebeit", múltját vesztette
el. Jellemző gesztusa a kétely, amely az „omnia dubitandum est" lírai válfajaként
fordul önmaga ellen. Elfáradásai, szorongásai mégsem valamilyen egzisztencialista
keresettséggel magyarázhatók; költői eszmélése a háború, indulása pedig a személyi
kultusz utolsó éveire esik. Költészete épp azért szuggesztív erejű, mert a legnagyobb
intenzitással én-központú, egyszersmind világra, hazára hangolódó. „Kinek a végrendelete ez a sok levél itt? Kinek a levetett ruhája ez az ország? Magamra veszem,
amit eldobáltok, mert tódul ú j r a a hideg" — olvassuk ars poeticájában. Magán- és
közélete közt nincs sorompó; otthona „a legkisebb haza, az utolsó búzaszemből kicsírázott ország", melyben ki lehet gombolni a nyak körül a Kárpátok keménygallérját. Ez a költő — az emberi teljesség okán — mer elfáradni, „partraszállni egy
világba vesző falevélen", „szép búgócsiga-esteken fészket rakni a bazalthegy alá",
•de nem fér el életében, „benépesül mint a Föld", hogy minden megtörténhessen
vele, megválik emlékeitől, hogy sebezhetetlen lehessen.
A Csoóri-vers a „befelé forduló szem országlása". Áthatol a hagyományos költői
dimenziók (a szemlélet, az emlékezés stb.) határán, a lírát fölszabadítja az epika
rabságából. Képzelete fölbontó és részleteket kinagyító: a múltból csak villaná75

sokat lát, „sehol semmilyen rendező elv"; megtagadja a mesét, a kikerekedő t ö r ténetet, mint a szemfényvesztő vallásosság vigaszát. „Van körülötted egy domború
világ fákkal, országokkal, kocsonyás családokkal benépesítve s van benned egy
másik világ, egy homorú: üregekkel, kitöltetlen pillanatokkal, a várakozás állandó
feszültségével" — olvassuk a kötetzáró önérteimező esszében. A líra szuverenitása
akkor valósul meg, ha az intellektus nem tapad hozzá reflexszerűen az emlék, a
látvány öntörvényeihez, hanem az elemeire bontott képet a maga hasonlatosságára
építi újjá, rakja össze. „Megpördíteni a világot tengelye körül, hogy ami háttal volt,
kerüljön szembe. Megállítani az eseményeket, és a kiváltságos pillanatokat kimerevíteni. Ezek az idő tartóoszlopai" — hangzik vallomása a költészet teremtő'
erejéről. Az alkotói önállóság a Csoóri-vers sajátos kettős gondolatmenetében isérvényesül: a kifejezés egyszerre irányul a dologra és hiányára; birtokbavétel és
kisemmizettség, szeretet és gyűlölet, vallomás és közöny végletes állapotai között
hullámzik. (A költemény e fölépítéséből magyarázható az ént kettőző önmegszólító
és kérdező forma, a költői kép hasadása látványra és látomásra, a kijelentés valóságos és a feltétel kérdőjeles idejére.) A brechti V-effektusra emlékeztető elidegenítő szándék itt az érzelmességre irányul. „Várni a teljes kiüresedésre — talán ez.
mindennek a nyitja. Előkészíteni a bukást, mint valami merényletet — ez m i n d e n n e k
a kezdete. Le kell számolni a fájdalommal, mert a fájdalom megalkuvás. Odaláncolja az embert ahhoz, amit nem tud végrehajtani, megváltoztatni, elkezdeni."'
Nem dekadencia ez, hanem egy ú j költői esztétika vallomása. Általa emelkedik a
költő a lírai spontaneitás fölé.
Költői nyelvtanára a fegyelem, a keménység a jellemző. Törekvése, hogy a
vers szinte plasztika legyen, a hang és szín a tárgyak érdességében, súlyosságában
öltsön testet. „Töredezik a levegő kezemtől, hangot ad" — olvassuk egyik versében.
Modern correspondence ez, a rokon érzéklések egymást fölfokozó és erősítő egybekapcsolása. Másik jellemző vonás a sűrítettség. Egy-egy költemény tulajdonképpen
egy végső érvényű szó jelentéseinek, asszociációinak megfejtése. „Mindegyik szóban
egy világ" — így lesz vers a »felejtés« (Mire megvirrad), a »távolság« (A másik);
az »elmúlás« (Lassú félmúltban), a »megalázottság« (Száműzetés négykézláb)
szavából. Semmit sem él meg idillként, mindent — még a természetet is — csak a
vonzás és taszítás állapotaiban. A szó ezért válik energiahordozóvá.
A jó költészet nemcsak egészében, mikroorganizmusaiban (képeiben, ritmusmegoldásaiban) is eleven és egészséges. Régebben zavaró volt Csoóriban a századfordulóra emlékeztető stíluseklektika, az impresszionista dekomponáltság, a bonyolult és barokkos képiség. Ma ennek semmi nyoma. Az olvasó élvezettel tart pihenőt
az ilyesféle remekbe szabott képek olvastán: „tengerek kék szilvája: a Föld"; „ki.
járt itt, ki aludt székre dobva itt, mint a kabát?"; „a hó: erdők fönnakadt szemfehérje"; a tavasz „évszakok donquihótja"; „hangyák a nyitvahagyott szemek k a szárnyaudvarán" stb. Nem kevésbé érdekesek a ritmuskísérletek, melyek a szabad,
vers és a kötött szótagszámú rövid sorok kombinációit idézik elő. A göcsörtösen
feszes költői magatartást gyakran oldja játékossággal: „Ökölbezárt kezemet, mint a
léggömböt, elengedem, utánaúszom, játszom vele" — olvassuk egy chagalli r e m i niszcenciákat idéző versében. Másutt az irónia tölti be e szerepet, példa lehet rá a.
Kiáltvány vagy a Levél Gregory Corso amerikai
költőnek.
Csoóri Sándor mai költő. Nem életrajz, kronológia teszi azzá, hanem szüntelen
készenléte a megújulásra. Régi szavait visszajáró kísérteteknek nevezi, költői szemléletében a jelen fölissza a múlt hangjait. Jobban emlékezik a meg nem történt,,
mint a megtörtént eseményekre. „Megtestesülni naponta, verítékezni, meghasadni,
folytatódni" — fogalmazza meg lírai programját. E tulajdonsága tette képessé,,
hogy túlhaladja lírájában a naiv realizmust, s megalkossa a ma embere s z á m á r a
oly fontos öntörvényű költői világát. (Magvető, 1973. Orosz János grafikájával
a.
védőborítón.)
76

Benjámin László: Sziklarajzok
Benjámin László válogatott és ú j verseit gyűjtötte kötetbe, mintegy áttekintést
a d v a — inkább gazdagodó, mint változó — költői pályájáról. Lírája súlyos és komor,
mint az elmúlt félszázad embert és költőt próbára tevő történelme. „Fegyver és
páncél az írott szó, nem játék, nem farsangi jelmez" — olvassuk egyik versében.
Mellékes, könnyedebb verse nincs is, mind a „végső szó" erejével hat. Magánügye
a történelem, a forradalom erkölcse. Mindenért felelősnek érzi magát, ami ebben az
országban történik. Nagy megrendülések költészete az övé; lelkesedés és rezignáció,
pátosz és keserűség, bizakodás és irónia hullámzik benne. Eszményekre szegzett
közéleti líra, melyet a történelem periodizál.
Benjámin szerepjátszó költő. (E vonását nevezi a kritika „az alanyiság háttérbe
szorulásának", illetve „epikus közvetettségnek".) Prometheusz és Háry, Gulliver és
Don Quijote a leggyakrabban fölvett maszkjai, aszerint, hogy vállán a mindenség
avagy csak rögeszmék súlyait érzi. „Hány életet vettem kölcsön magamnak, hány
bőrbe bújtam, önsorsomra vak!" — vallja. Nem a játékosság okán szerepjátszó,
sokkal inkább a vers dúsítása, a személyiség típussá fejlesztése vele a szándéka.
Szerepeit sohasem maga választja meg, mindig a sors méri reá: e lírai fatalizmussal
érlelődik énje magatartásmodellé. Nem a rejtőzködésnek, az én impresszionisztikus
kiélésének eszközei Prometheusz és Háry vagy Gulliver és Don Quijote maszkjai —
inkább az emberi teljesség megvalósítására kínálnak lehetőséget. A szerep énjét
'megsokszorozza: „Vádlottnak és ügyésznek és tanúnak álltam én a perben, hol az
ítélet joga nem az enyém" — írja. Egyedi élményeit sorssá, gesztusait pedig magatartássá összegezi, költészetét a pillanat esetlegessége fölé emeli.
Szerepeibe a Sztanyiszlavszkij-dramaturgia módján éli bele magát. Ezért fordítja köznapira a mítosz nyelvét A halandó Prometheusz. Számára a szerep „halálos
komoly" ügy, általa alakul át emberi színjátékká a gondolat. Még akkor is megrendüléssel vállalja, ha komikus: „A világ játék és szerep, s ki magáénak vallja
gondját, menjen paprikajancsinak, mikor a díszletet lebontják." Ugyanakkor a távolságteremtés eszköze is. Ez nagyítja történelmi távlattá a költő nézőpontját. „Magasból nézem és messziről ezt az életet, ezt a történetet" — summázza A tengerek
fogságában című versében szemléletmódját. De lehetőség a „páncél, álarc, talár"
pátoszának föloldására, az öniróniára is: „Kinek játszódik a szerep? Tartásod, egész
lényed álarc. Gyöngébb legény vagy, kevesebb annál, akit magadra vállalsz" —
vallja. A történelmi analógia (például a Buga Jakab éneké ben) kitérő is; hogy leküzdje önmagában a „flagelláns hiúságot", ne legyen „se cinikus, se prédikátor", ú j
hitekre gyűjt erőt, hogy ismét „nyílt szóval födetlen arccal" szólhasson.
Ars poeticájának legfontosabb tétele az emberi teljesség igénye. „Megfojt a
csavar-szerep, a kicsinyesség, a részletekbeveszés, azért irigyled őt, aki kevés —
ki nálad kisebb volt, mégis egész" — hangzik vallomása. Mesterei azért példaképei,
mert emléknél többek, mert a „végső kérdésekre egész életükkel feleltek". Megveti
a modern babonát, hogy „más a lélek dolga és más a világé". Fő törekvése, hogy
„formát kapjon a diribdarab lom", hogy „szétszabdalt életét" egésszé rakja össze.
Lírai eszménye a teljes ember, aki egyszerre kérdez, emlékezik és cselekszik; aki a
színek, illatok, ízek mestere, mégsem akarja, hogy szándékait vele temessék, mert
jelen időben akarja őket hétköznapokra váltani. Teljességigénye nem filozófiai és
nem mitikus természetű, inkább etikai: az életben való aktív részvételt í r j a elő
számára. Oly beállítottság és alkat, hogy egy-egy élményre az intellektus egésze
megrezdül. Nem egyetlen kor, hanem a történelem gyermekének vallja magát (Rözseláng), korok között „hírmondónak". A forradalmiságot is ily tágassággal értelmezi: szocialista hitének része 1789 és 1848 humánuma és hazafisága (Nyílt szó,
födetlen arc), a XIX. század baloldali hagyománya. Világképe inkább eszményekre,
mint történelemre hangolódó: „Az Eszményt kell — rátettük életünket —, ha kö77

römmel is, kikaparni a sárból, és felmutatni tisztán a világnak!" — hirdeti. A köznapi dolgok igézetétől (Balatonboglár) természetes könnyedséggel jut el kozmikus
látványokig (Mi van a Hold túlsó felén?). „A tenger kell nekem s a messze nyílószabad mező, s a lélek is, az ember, mindenestül! Hiszem, megértsz, ki ismered a
távlatok varázsát" — olvassuk egyik jelentős versében. Fölötte áll a divatoknak,
keresztülnéz a dolgok felszínén. Egyén és közösség, erkölcs és esztétikum, költészet
és hagyomány, szó és tett elválaszthatatlan ikerfogalmak verseiben.
A Sziklarajzok:
katartikus líra. Megtisztuló és megtisztító. „Megmaradtunk
egésznek a kétségbeesésben, egésznek a fölemeltetésben, egésznek a lebukásban,,
egésznek a hitben" — a vers által lesz kibírható a kibírhatatlan, kimondható a kimondhatatlan. A vereségek „éber, kíméletlen nevelői"; az „elsikkasztott cselekvés"'
tragikuma, a „millió halott hever bennem" fájdalma ellenerőket termel ki. A h a r móniateremtés törekvését, az egyensúly keresését. „Bordák közt a világ lüktetése —
nappal meg éjszaka, apály-dagály, tenger és levegő hullámai, évszakok változása,
csillagok menetrendje, élet-halál" — oldódik föl a probléma.
A Benjámin-líra centrumában a jellem áll. Épp ezért nincsenek korszakai, csak
állapotai; a fejlődése mindössze arányeltolódás. Erőssége a szerkesztés fegyelme.
Nem képekben, hanem eszmékben, fogalmakban gondolkodik. A költői nyelvet a
köznyelvből gazdagítja; nem szókincsben-gondolatfűzésben, hanem a nyelv súlyos
töménységében, monoton feszültségében különbözik a beszédtől. Sohasem epizodikus,,
a pillanatba kapaszkodó törmeléklíra; nem egy-egy részlet kinagyítása (mint az
izmusok költészete), hanem a teljes emberi világ lírai birtokbavétele. Objektivitása
néha a jegyzőkönyv tárgyilagosságát sugallja (Elveszett nemzedék). A sokféle stíluslehetőség közül — mint a Kakuk Marci-s lázongás, újklasszikus természethimnusz,,
bensőséges köznapiság, hars szónokiasság, fájdalmas önirónia — önismerettel v á lasztja ki az alkatának megfelelő hangot, önrevíziós képességét olyan korszakváltójelentőségű verse jelzi, mint az 1954-es Álmodtál, Gulliver. Nem igaz, hogy nehézkes
líra; Benjámin pályáját oly rímlelemények szegélyezik, mint például a közösség és.
kezesség vagy a szállnak és megszállottak egybecsendítése. A tárgyak pátosza segítette leküzdeni a Sirató-féle versek fölszínes dallamosságát. Ha a poésie pure a
tisztaság jelzőjét nem foglalta volna le magának, most a Benjámin-líra közéletiségére citálhatnánk. Helyette álljon itt az önjellemzés a költőről, aki „véres-sáros
köpenyében, tépetten is tiszta maradt belül". Dicsérje őt szavai igazsága. (Magvető»
1973.)
GREZSA FERENC

Négy verskompozíció
RÁKOS SÁNDOR: AZ EMLÉK JELENE

Rákos Sándor roppant tudatos és fegyelmezett költő. Nem bízza olvasóira, hogy
verseiről azt gondoljanak, amit akarnak. Köteteit „prózai hitvallásokkal", elő- é s
utószavakkal látja el; költészetének önmaga a legjobb kommentátora. Ü j verseskönyvének a kulcsát is az olvasó kezébe adja. A könyv fülszövegében í r j a : „Korábbi
verseskönyveimben — főként a Kiáltásnyi csöndben — a tovább már alig r e d u k á l ható »versmagig« bontottam le a hagyományos formát. Kompozíciómat az »elemi
részecskékből« építettem föl ú j egésszé, s közben a szerkezet, de a vers régi fogalmán is jócskán módosítottam — nem lazító, hanem szigorító értelemben."
Az idézet nemcsak Rákos Sándor önvizsgáló fegyelméről, önelemző szigorúságáról vall — „munkám menete hasonlított a kutatóéhoz, aki előre meghatározza k u 78

tatási területét" — írja —, hanem sokat elárul e költői pálya sajátos természetéből,,
karakteréből is. Rákos Sándor költészete dialektikusan építkező. Elért eredményeit
nem megismétli, hanem ú j ellentmondással haladja meg. Költészete — hogy egyik
korábbi verseskötetének címével jellemezzük — „táguló körökből" áll. Költészetének folytonosan emelkedő útja van és nem visszatérő görbéi, vargabetűi. Ivét, f e j lődését és folyamatosságát a tézis-antitézis-szintézis egysége alkotja, ahol minden
ú j egység és egész azonnal megteremti a maga ellentétét, ahol minden elért eredmény, meghódított magaslat szükségszerűen kiváltja önnön cáfolatát. Költészete
dinamikus és nem statikus. Költészetéből hiányzik az „állandósági tényező", hacsak
nem maga a folytonos lendület és törekvés az.
Pályájának korábbi szakaszában a költészet hagyományos formáit a „tovább
már alig redukálható" versekkel cáfolta. Az emlék jelene a tézis antitézise: most a
versmolekulákból építi föl nagyobb egységeit. „Ahogy az elemi részek az indulati
és gondolati mellé- és alárendelések, párhuzamok és ellentétek sokszoros kapcsolódásával rétegeződnek költeménnyé, úgy alkot nagyobb egységet összességében a
négy kompozíció" — mondja. Ami a „bontásban" és az „építkezésben" közös, ami
a redukált és a komponált versszerkezetet egymás rokonává teszi: a kifejezés pontosságára és tökéletességére való szigorú törekvés. Az emlék jelene sem a megtalált
szintézis, az elért feloldódás tehát, hanem a költészet egyik útja, lehetősége, Rákos
Sándor lírájának egy újabb tézise. Bizonyság amellett, hogy e líra mai szakaszában
is képes a folytonos megújulásra.
A kötet négy rövidebb-hosszabb verskompozícióból áll. Ahogy szigorú egység
pántolja át az egyes verseket, úgy épül teljessé a négy versből az egész kötet.
A költő alapállása, a versek meghatározó élménye a múltidézés. Az első költemény
a halott édesanya alakját eleveníti meg, a második a történelemelőtti időkbe vezeti
el az olvasót, és Gilgames arcát villantja föl, a harmadik a Bűn és bűnhődés három
hőséről rajzol portrét, a negyedikben a „rettenet éve", 1944 jelenik meg. A költemények nem „másodlagos élmények" megverselése, hanem az emlékek, a múlt
újraélése. S ez a teremtésnek ugyanolyan hőfokán történik, mintha legfrissebb benyomásairól tudósítana a költő. Egyébként is a múlt emléke mellett mindig ott van
az idő egy másik rétege, a legmaibb jelen, „az emlékek jelene", s éppen a két idősík egymásnak feszülő ellentétéből fakad a versek gazdag drámaisága.
Rákos Sándor költészete önelemző líra. De bármennyire tudatos alkotó, a vízió,
a lázálom, az „értelmes véletlen ihlete" is szerepet kap nála. Erőteljes, indulatokban és látomásokban gazdag versei megdöbbentik az olvasót. Költészetének belső
igazsága és igénye van. Ahogy a csontra lecsupaszított, a „tovább már alig redukálható versmagok" teljes világot tudtak teremteni, azonképpen a hosszú, nagy
terjedelmű versei sem bőbeszédűek. Egy kétsoros epigramma is tartalmazhat fölösleges elemeket, és egy tizenöt énekes verseposz is lehet hihetetlenül sűrített. Rákos
Sándor „elemi részecskékből" fölépített újabb, hosszú versei ugyanolyan kemények
és tömörek, mint korábbi rövid költeményei. Miért? Rákos nem a pillanatnyi benyomásait rögzíti; a valóság felszínén túl az állandót, az általánosat keresi, a mélyebb, a teljesebb igazságok megrágadására tör. Alkotói módszere nem leíró, hanem
kifejező. Nem a látványtól halad a lélek felé, hanem belülről kifelé építkezik.
Az élet és a személyes sors lényeges kérdéseivel néz farkasszemet; s költészete
híradás arról az állandó küzdelemről, melyet kétségeivel, félelmeivel, szorongásaival, képzeletével folytat.
A kötet nyitó darabja, a Forrásvidék többtételes elégia, a világirodalom nagy
anyaverseinek rokona, a négy kompozíció közül talán a legszebb. Lírai alaphelyzete:
a negyvennyolc éves költő a Balaton mellett tölti az őszidőt, s felötlik benne a
halott édesanya alakja: „itt most gyönyörű ősz van anyám / a tavon szitakötővitorlások szárnya rebben / szőlőérés ostroma Arács partjain / méz-csöndben hoszszan úszik az ökörnyál / a felhőjárás mintha félálomban / távol kisvonat dohogása
s múltból / közös múltunkból vérzik át a csönden / a csősz madárijesztő hujjogása".
A vers varázsát az ellentét, a jelen és a múlt egymásra vetített képei adják. A jelen:
79

az ősz idilli képe; a múlt: a kegyetlen elmúlásra emlékeztető idő. Nem tud emlékeitől szabadulni a költő: „tegnap is veled viaskodtam / ma is veled viaskodom" —
írja, majd később: „nézed a hóesést / így látlak I örökre". A költemény azonban
nemcsak egyszerűen portrévers a „rendes tiszta kis öregasszony"-ról, még csak nem
is a „régi riadalom, régi bűntudat" kiéneklése. A régi félelmek a mai bűntudatra
adnak magyarázatot, s a vers a lírai arcképtől az etikai fölismerésig jut el: „a túlélés parancsa / bennünk olyan erős / a hitetlen se tudja elképzelni / a tökéletes
megsemmisülést".
Gilgames a sivatagban: nagyszabású monológ. A vers alapszituációja: „a halhatatlanságkereső király", akinek kétharmada isten, egyharmada állat, aki h a r a g j á ban megnyúzatta és állatbőrbe varratta az embereket, a „szótlan éggel" pöröl.
A vers a mitikus hős életének azt a mozzanatát ragadja meg, amikor fogadott
fivére, Enkidu után „Gilgames — hogy testvérét ú j r a lássa —, messze útra indult
egyedül" (ahogy Weöres Sándor, a sumér-asszír ékírásos cseréptáblák szövegének
„teljesen szabad" átköltője, feldolgozója és rekonstruálója írja), amikor Gilgamest
„a barátjává és harcostársává lett Enkidu halála rádöbbenti saját múlandóságára
is" (ahogy Gilgames történetének regénybeli megformálója, Kodolányi János mondja). A világgá hajózó, pusztában bolyongó Gilgames az Ég királyának, Anúnak panaszkodik. Itt a sivatagban tör rá az igazi félelem és a vágy: „igazságra szomjúhozom".
A vers a múlandóság és a maradandóság nagy drámája. Gilgames zsarnok volt
és hatalmas, rettegésben tartotta népét és Uruk városát, most mégis rá kell döbbennie, hogy az öröknek hitt erő és hatalom múlandó: „sárból lettünk — megint
sárrá leszünk". A múlandóság egyszerre vigasztaló és leverő — mondja a költő.
Az ember kérdezni tud, s ez „sápasztja", de a gondolat teszi istenné is az embert;
a „nyers mámor" se boldogít, a hatalom se ad örök életet, de az embert éppen
múlandóságtudata emeli ki a természetből, múlandóságáért az embert az istenek is
irigylik. S Rákos Sándor Gilgames-versében is pontosan oda jut el, amivel a Forrásvidéket befejezte: „a tökéletes megsemmisülést / a hitetlen se tudja elképzelni".
Hamvas Béla írja A száz könyv című tanulmányában: „Dosztojevszkij a legnagyobb alchimisták egyike, akik valaha éltek: megmutatta az emberi élet ördögi
voltát, és megmutatta, az ember hogyan győzheti le az ördögöt. Ennél többet egyetlen embertől sem lehet k í v á n n i . . . " Ennek a varázsló, démonokat teremtő Dosztojevszkijnek s az alchimistaműhely talán legfontosabb alkotásának, a Bűn és bűnhődésnek három hősét idézi meg Rákos a Három Dosztojevszkij-maszkhan:
Raszkolnyikovot, Szvidrigaljovot és Porfirijt. A három vers valójában három fiktív
naplótöredék, egyes szám első személyben elmondott vallomás. Emellett — s ez a
fontosabb — a három portré három, démonivá növesztett, lehetséges emberi magatartás megidézése és leleplezése.
A gyilkost, Raszkolnyikovot a bűntudat, a lelkiismeret-furdalás, az önigazolás
gyötri. Életének drámáját ebben a paradoxonban oldja föl a költő: „magam elől /
távolodom / magamhoz". Az öngyilkosságba menekülő Szvidrigaljov a kívülállás, a
percnek élő magatartás „modellje". Cinizmusának programja: „mondhatnám / ismeretelméleti alapon / döntöttem a bujálkodás mellett / miért csapjam be / magamat
és másokat / a kézzelfoghatóba kapaszkodom". És Porfirij, a „nagy vadász"? Dosztojevszkij talán legmodernebb figurája, különösen, ahogy Rákos Sándor értelmezi:
„én a gondolatot (az ún. lelket) bontom ki / hús csont szó / és hallgatás burkából"
— mondja magáról a vizsgálóbíró a fiktív naplótöredékben. Rákos szerint ugyanúgy „a logika elvakultja", mint Raszkolnyikov, csak az áldozat megközelítésének
módjában térnek el egymástól. Porfirij „halálra öleli áldozatát", „az Erőszak / kifinomult eszközeivel / szemed láttára erőszakol", Raszkolnyikov viszont durva
fejszecsapással, titokban vétkezik. De lényeges-e ez a különbség? Hisz mindketten
ugyanannak a „vad játéknak megszállotjai", s Rákos Sándor elgondolkoztató Dosztojevszkij-interpretálásában üldöző és üldözött azonos nevezőre kerül.
A kötet negyedik, legterjedelmesebb verskompozíciójának értelmezésében a cím
után álló évszám — 1944 — igazít, el. Az emlék jelene a „rettenet évének" meg80

rendítő látomása. Nem epikus költemény, bár a versnek világosan fölismerhető
szerkezete van, s ún. leíró részek is átszövik. A vers: látomás. A jelenben, a „szeptemberi eső permete alatt" a költőnek eszébe jutnak az emlékek, a „tűzzel-vassal
megkínzottak", a „lemészároltak", a katonák, az elhurcoltak, a menekülők, a bombázás, a gettó, a kínvallatás... Ugyanolyan elutasítással beszél a korról, mint Radnóti, a fasizmust ugyanúgy az „évszázad botrányának" tudja, mint Pilinszky, de
mindemellett Rákos Sándornak saját mondandója van. Ö a felejtés, a közöny ellen
perel. Érzékeli a növő időt, mely a mát a tegnaptól elválasztja, s profétikus haraggal fordul szembe a közömbösökkel. A felejtés: árulás — mondja; „a kiszolgáltatottak énekeit / se feledje az utókor", „bármit teszel / ez is veled nő / fatörzzsel a
forradás". A múlt miatti keserűséggel azonos hőfokúvá hevül indulata, ha a jövőre
gondol: van-e, lesz-e tanulsága a történelemnek? Vagy a túlélők elárulják az áldozatokat? Ha a költemény igazságát helyenként'kissé tételesen megfogalmazottaknak
érezzük is, ha a kompozíció helyenként némileg túlméretezettnek hat is, Az emlék
jelenének több nagyszerű és megrendítő részlete van. Csak néhány sor idézésére
van terünk: „születik-e valaha magzat / ebből a vajúdásból / ezek a soha-végüknincs percek / kapnak-e- valamikor értelmet / lehet-e majd úgy gondolnunk magunkra / hogy csatát vívtunk / ha veszteset is / cselekedtünk / mikor cselekednünk
kellett / nemcsak megesett velünk ez a kor / ha állatszámba vettek / nem domesztikált állatok / ordítottunk rúgtunk haraptunk / s az ellenállás génjeit / örökbe
hagyjuk fiainknak".
Versalkotó módszerének titkát Rákos Sándor egy régi emlékkel világítja meg:
„Gyermekkoromban egyszer szüleim beszélgetéséből valamilyen titokzatos erődrendszerről szóló történet foszlányai szűrődtek félálmomba. Az erődrendszer titka:
keresztül-kasul járja az ember, s nem veszi észre, hogy jóval több erődből áll, mint
amennyit felületesen megszámlált. Nem tudom, hol szakadt meg a beszélgetés, s hol
kezdődött az álom — de azóta is tovább tervezem-építem magamban a nagy erődben rejtőző kisebb erődöket. Úgy hiszem, ez az álomkép az ősmintája ú j könyvem
szerkezetének." A kötet versei, valóban, titokzatos erődrendszerre, egymásba nyíló,
több rétegű járatokra, folyosókra emlékeztetnek. Vagy hasonlíthatnánk őket a többtételes zenei művekhez is, ahol a motívumok visszatérése, egy magasabb szinten
történő megismétlődése, a variációk láncolata biztosítja a folytonos haladást, a
spirálvonalú emelkedést.
'
Rákos korábbi verseiben is megkapott a forma változatossága, s ú j költeményeiben is a vers hagyományos fogalmának kitágítására, régi kötöttségeinek megújítására további kísérleteket tesz. Igaz, képei, metaforái is mindig újszerűek, meghökkentőek (mindjárt a kötet első két sora: „átvirrasztott éjszaka után / a mosdóvíz szomorúsága", vagy a későbbiek közül egyetlen: „KEREKÉT PÖRGETI / mókus
a kalitkában / hiszi előre iramodik.. ."), ismétlem, a versek látomásos anyaga is
erős, de indulati és gondolati anyaguk talán még erőteljesebb. Rákosnál a vers
megújítása elsősorban nem a szóképekre, hanem a gondolati-fogalmi eszközökre s a
szorosabban vett formai-vizuális megjelenésre terjed ki. A versek szuggesztív hatásukat főként a gondolatritmus különböző fajaival, a sor- és szóismétléssel, az ellentéttel, a párhuzammal, a mellé- és alárendelés változatos formáival, a fölsorolás
litániaszerű fordulataival érik el. Itt a tipográfia, a költemény vizuális megjelenése
is fontos versépítő elemmé válik. Bár a pompás kiállítású könyv mérete jócskán
eltér a szokásostól (burkolója Hajnal Gabriella gyönyörű faliképének felhasználásával készült), mégis kisebb a szükségesnél: a hosszabb sorok kényszerű megtörése
nem mindig hagyja érvényesülni a versek vizuális hatását. Holott Rákos Sándor
számára a versforma nemcsak auditív élmény, ritmus és hangzás, hanem képi
élmény is. (Magvető, 1973.)
TÜSKÉS TIBOR

6 Tiszatáj

81

Pándi Pál: Kritikus ponton
Pándi 1957—1971 között írt kritikáinak és művelődéspolitikai cikkeinek válogatott anyagát tartalmazza ez a kötet, melynek egyik írásában tételesen is megfogalmazódik a kérdés és a válasz a kritikus hivatásáról: „Mi tehát a kritikus feladata?
Előrebocsátva, hogy a végzett munka természete és a munkát végző alkata szerint
többféle kritikustípus létezik, valamennyire érvényes az a feladatmeghatározás,
hogy a műbíráló legyen kritikusa, szellemi társa, ösztönzője és propagálója kora
jelentős művészi áramlatának vagy áramlatainak, jelentős alkotóinak, jelentős tehetségeinek. S legyen kifejezője is a maga módján a kor lényeges igényeinek, központi
problémáinak." Ebből mindjárt adódik is számunkra a további kérdés: ezen az alapvetően közös feladatkörön belül milyen kritikustípust, milyen kritikusi magatartást
képvisel Pándi Pál?
Egy később bizonyára megírásra kerülő, a felszabadulás utáni magyar irodalomkritika történetét átfogóan elemző munkának sok más szempont mellett m a j d
abból az aspektusból is meg kell vizsgálnia tárgyát, hogy kritikai életünkben általában, s konkrétan élvonalbeli kritikusaink munkásságában mennyiben és hogyan
hatnak-érvényesülnek Lukács György gondolatai, hogy a lukácsi elmélet milyen
módon és mértékben hatotta át s termékenyítette meg a gyakorlati kritikát. Ez a
jövőbeli feltérképezés — amely feltétlenül kettős előnnyel jár, mert nemcsak irodalomkritikánk, hanem a lukácsi koncepció teljesebb és árnyaltabb értelmezése és
minősítése vonatkozásában is hasznos és elengedhetetlen — a végeredményt illetően
szükségszerűen sokszínű képről tudósíthat majd, ezen belül azonban kimutatja egy
olyan autentikus kritikustípus meglétét, amely átveszi a lukácsi elmélet lelkét,
központi gondolatát, Pándival szólva „a valóság lényegére irányuló művészi törekvést", az így felfogott korszerű és dialektikus realizmuskategóriát, anélkül azonban,
hogy Lukács szűken megvont esztétikumfogalma, valamint közelebbről vett irodalmi
tájékozódása és ízlésiránya különösebben mértékadó lenne számára.
Ennek a kritikustípusnak egyik reprezentánsa Pándi Pál. Könyvének utószavában maga is szól arról a meghatározó hatásról, amit Lukács György munkássága
gyakorolt rá kritikusi pályakezdésekor és még inkább az utolsó tíz évben, s jóllehet
bírálataiban csak ritkán hivatkozik rá, és terminológiailag nagyon elvétve használja
a lukácsi kategóriarendszer fogalmait, krtikusi szemléletében, magatartásában tisztán érződik a lukácsi esztétika alkotó alkalmazására való törekvés.
Pándi elsődlegesen a műalkotásban realizálódott világnézet és művészi alkotóerő, illetőleg mindezeknek a valóság lényegére való irányultsága nézőpontjából
vizsgálja a művet, s közben igyekszik a maguk összetettségében értelmezni mind a
világnézet, mind a megformáltság momentumait s egymáshoz való viszonyukat is.
Míg egyik részről következetesen érvényesíti azt az elvet, hogy a marxista világnézet önmagában nem szavatolja se jó, se szocialista művek alkotását, másik részről a művek szemléleti problémáinak az esztétikai értékre negatíve kiható erejét is
érvekkel igazolja. Noha álláspontjának lényegéből eredően nem tesz egyenlőségjelet a különböző művészi módszerek meglevő és potenciális értékei közé, nem
zárja ki a priori egyiknek értékteremtő lehetőségét sem. Kritikusi tájékozódásának
sincs szigorúan lehatárolt köre, elvileg nyitott a mai magyar irodalom minden
jelentékeny tendenciája, alkotója és műve felé.
Mindez persze — bármilyen fontos is — csak a megfelelő elméleti-esztétikai
alapot jelenti még. Ahhoz, hogy a magyar marxista irodalomkritika egyik reprezentánsa, egyénisége legyen, ennél jóval több is kell, mindenekelőtt kellő felkészültség és mélyen átérzett kritikusi felelősségtudat, ami magában foglalja a következetes elvi — nem személyi! — síkon történő s egyúttal határozott, szókimondó megítélés képességét és bátorságát is.
Pándi tud és mer értékelni, bírálni és vitatkozni, s nemcsak olyankor, amikor
82

szürkébb írásokról, hanem akkor is, ha nagy írókról és nagy alkotásokról van szó.
Nem szólam, hanem eleven gyakorlat nála az a szabály, hogy a komoly, értékes
művekhez egyedül méltó kritikai fogadtatás az igazságos elemző bírálat, nem pedig
a térdet-fejet hajtó hozsannázás. Pándi írásai meggyőző cáfolatai annak az eléggé
elterjedt tévhitnek, amely szerint egy műalkotás megítélésében az a perdöntő, hogy
a róla írott kritika mennyiségileg milyen arányban tartalmaz dicsérő vagy bíráló
szót: ha jó a mű, a kritikusnak többet kell foglalkozni a pozitívumaival, mint a
gyengéivel, és megfordítva is. Ettől már csak egy lépésnyire van az az udvariaskodó
bírálói magatartás, amely szinte kizárólag csak az erényeket hajlandó méltatni.
Pánditól távol áll az efféle mechanikusan mérlegelő módszer, nála a műérték
és a problémákkal való foglalkozás közt nincs ilyen egyenes függőségi viszony. Ha
rangos teljesítményben bírálnivalót lát, már csak a mű rangja miatt is kötelezőnek
érzi kritikai álláspontjának kifejtését, s ezzel nem csorbítja az alkotás összértékének elismerését.
A nyílt, világos állásfoglalás kedvelésével szorosan összefügg Pándi kritikusi
egyéniségének másik fontos vonása, a lényegretörés. Elvi-esztétikai alapállása semmiképpen nem zárja ki, sőt feltételezi a mű teljes belső logikájában és világában
— így formavilágában — való körbemozgást is. Nemcsak irodalomtörténeti munkái,
hanem szorosabban vett kritikái közül is jó néhány (pl. az Igéző-bírálat) bizonyítja,
hogy felkészültsége és készsége is megvan a komplex elemzésre. Több oka van,
hogy írásainak nagyobbik felében túlnyomórészt, mégis a tartalmi sík vizsgálata áll
előtérben, ezt bontja ki részletesen, s a formai oldalra már jóval rövidebben, néha
csak jelzésszerűen utal. A megjelenési fórum jellege is közremunkál ebben, tehát
az a tény, hogy kritikáinak többsége napilapban jelent meg; sokszor objektíve az
adott mű is erre készteti, mivel valóban a tartalmi problematika feltárása a fontosabb és tanulságosabb benne, de láthatólag szubjektíve is sokkal nagyobb kedvvel
időzik a szemléleti kérdések taglalásánál. Pándi általában a művek alapproblémáira, fő csomópontjaira koncentrál. Igazat adunk Pándinak abban, hogy ez az
eljárás akkor lenne hibáztatható, ha az így kapott eredmény a lényegben ellentmondana annak a műértelmezésnek és értékelésnek, ami a komplex elemzés útján
előáll. Pándi értelmezései és ítéletei azonban zömmel helyesek és időállóak, ti.
kritikusi módszerében rejtetten ugyan, de ott van a komplexitás, az egységbenszemlélés: Pándi mindig műegészben gondolkodik, még akkor is, ha a bírálatában
ténylegesen leírtak nem terjednek ki a mű valamennyi rétegére vagy részletére.
S ha néha valóban hiányérzetünk is van egy-egy kritika olvastán ez utóbbi miatt,
a módszer jogosságát és hatékonyságát ez nem érinti.
Az a másfél évtized, amelyet a kötet anyaga átfog, Pándi kritikusi munkásságának fontos és gyümölcsöző időszaka. Az írásokból jól kitűnik, hogy közben ő
maga is mennyit fejlődött, kritikái elemzőbbek és érvelőbbek lettek, főleg a 60-as
évek közepétől kezdve. (Hogy ebben a fejlődésben személyes belső kritikusi érése,
a lukácsi esztétikával való behatóbb megismerkedése, valamint politikai életünk s
benne kultúrpolitikánk alakulásának kedvező hatása egyaránt közrejátszott, az teljesen nyilvánvaló.) Mások is szóvá tették már, hogy egy vonatkozásban azonban
visszalépés történt Pándinál ebben az időszakban: a fiatalabb írógenerációkra aligalig terjed ki kritikusi figyelme. Kritikáiban majdnem kizárólag a már kiforrott
és irodalmunk élvonalába tartozó írók műveivel foglalkozik.
„Többféle kritikustípus létezik", s ez egészen természetes. Még a lukácsi esztétika alapjára helyezkedve is többféle van. Vannak és lehetnek különböző kritikusi
megközelítésmódok, eljárások. Ez a könyv mindenesetre bizonyság rá, hogy az a
magatartás és módszer, amit Pándi képvisel, egyike a legjobbaknak. (Szépirodalmi,
1972.)
VÖRÖS LÁSZLÓ

6*

83

Lengyel József: Argonidész hajói
Féltucatnyi kötet jelent meg eddig a Lengyel József életművét tartalmazó sorozatból. A kisalakú, fehér borítójú, szerény, vékony kötetek mellé most egy újabbat
tehetünk könyvespolcunkra. A címe: Argonidész hajói. Az életműkiaúást figyelők
észrevehették, hogy a kötetekben nem megírásuk sorrendjében jelennek meg az
egyes művek. Egyikben régebbi írások találhatók, a közvetlenül utána megjelenőben teljesen újak, a harmadikban a pálya kezdetéről valók. Most, az ú j a b b kötetben,
az Argonidész hajóiban kereken fél évszázada írt prózai műveket olvashatunk.
Rövid, felnőtteknek szánt meséket.
Lengyel József életrajzának adatai nem ismeretlenek olvasói előtt, ezért elég
csak röviden felidézni azt az időszakot, amikor ezeket a meséket írta. Az írónak
1919-ben emigrálnia kellett, hónapokig Bécsben élt. A meginduló írók Könyvtára
szerkesztését vállalta el, s főleg emigráns magyar írók, költők műveit szándékozott
megjelentetni. Végül csak három kötetet sikerült kiadni, közülük az egyik az övé
volt, O hit Jeruzsálem címmel. 1923-ban jelent meg, egy verset és egy elbeszélést
tartalmazott. (Az elbeszélés, a Gábriel Lajos változásai elsőként szerepel a most
megjelent Argonidész hajói című kötetben.) Ugyanabban az esztendőben — 1923-ban
— Drezdában is megjelent Lengyel Józsefnek egy kötete, német nyelven, Sternekund
és Reinekund címmel. Ez a könyv Stefan I. Klein fordításában elbeszélésekké átdolgozott, még inkább sajátos, újszerű hangon elmondott népmeséket tartalmazott.
Olvashatók most az Argonidész hajóiban is.
„A népmese és a regény egy tőről fakadnak. ... A mese témája: a hős vilciggá
megy, megállja a próbákat, és győztesen tér haza. A regény tulajdonképpen
ugyanez,
csak a regényhős nem sárkányokkal küzd, hanem az »élettel«..."
— írta más könyvéről szólva Lengyel József, s átdolgozta a népmeséket. Nézzük röviden az Argonidész hajói írásait. A Gábriel Lajos változásai című elbeszélésről mondta Lengyel
József egyik életműelemzője: „...a
novella, amely egy ember megőrülésének
és
tehetetlen öngyilkosságának történetét adja elő, szintén Lengyel világnézeti és morális válságáról beszél." Mi, akik megismertük, megszoktuk és megkedveltük Lengyel József többi írását is, nem feledhetjük, hogy a kényszerű emigrációban levő,
prózaírói képességeit próbálgató, formáló, huszonhét éves író művét illetik ezek a
szavak. Ezt szem előtt tartva azonban ma is elfogadhatók.
Ha nem idegenkednék annyira attól a relatív, „összehasonlító" jelzőtől, hogy
legjobbak, akkor a mostani kis kötet két írását illetném vele, A könyv, a kert és a
gyermek, valamint a Sternekund
és Reinekund
címűeket. A kötetben szereplők
közül ebben a kettőben figyelhető meg, véleményem szerint legjobban, Lengyel
József írásművészetének — gondolva itt eddig megjelent összes írására — egyik
leglényegesebb vonása: mindig valamely erkölcsi kérdést vesz célba, azaz mindent
az emberi lélekben lejátszódó folyamatok felől vizsgál. Műveit olvasva megfigyelhetjük, hogy a hősökkel történő dolgok, a látszólag külsőséges események mindig
visszaeredeztethetők vagy visszahatok belső emberi világukra. A Sternekund és
Reinekundban pedig az emberek belső, gondolkodás és felfogásbeli átalakulása
után bekövetkező változást, a jövő társadalmát vetítette az író az olvasók elé.
A teljes emberi és anyagi egyenlőségen alapuló társadalomét, sugallva egyúttal
annak elkerülhetetlen bekövetkezését, valamint — saját részéről — igenlését. Az
utóbbi, a személyes írói állásfoglalás nem szavakban található a műben, hanem
megfogalmazási módjában, egész világában, hangulatában van benne. „Egyszer volt
(vagy egyszer lesz) egy gyönyörű szép ország. Olyan nagy ország, hogy az egész
földet magába foglalja, és ekképp nem is lehetnek ellenséges országok, hadat izenő
királyok, rettenetes fegyverek" — írja a többi között Lengyel József. Figyeljünk:
„vagy egyszer lesz" — mondja. És beszédesek a jelzők is: „gyönyörű szép" országról
beszél és „rettenetes" fegyverekről.
84

Ismerni kell ezeket a meséket a közben felnőtt ú j nemzedékeknek is, mert az
értelmes életért, a tiszta és igaz emberségért, a minden körülmények közötti helytállásért — csakúgy, mint későbbi műveiben — már ezekben is hitet tesz az író.
Mindezt végiggondolva örülök, hogy az én fiatalabb nemzedékem a mostani újabb
kiadásban már az egyéb Lengyel József-művek után találkozhatott ezekkel a korai
írásokkal, mert így könnyebben és biztosabban értheti és értelmezheti a többit.
(Magvető, 1973.)

r

Névnap

Kertész Ákos divatos író lett. 1971 óta, amikor először jelent meg Makra című
regénye. (Azóta már — megérdemelten — megjelent, sőt! elfogyott a könyv második
kiadása is.) A Makra gyorsan befutotta azt az utat, amelyet, úgy látszik, mostanában végig kell járnia minden kiemelkedően jó, mai magyar irodalmi műnek. Egy
változatát előadták a József Attila Színházban, s lassan befejezéséhez közeledik a
belőle készülő film felvétele is. Már csak az hiányzik, hogy rádiójátékká, majd
képregénnyé dolgozzák föl. Tévedés ne essék, nem bántani akarom. A kissé talán
ironikus szavakat a regény iránti szerető féltés hozta ki belőlem. S hadd tegyem
rögtön hozzá: Kertész Ákos minderről nem tehet. Alkotó művész, aki azért ír, hogy
műveinek hatása legyen. Ehhez pedig az szükséges, hogy minél több emberhez
eljussanak. <5 tehát csak kihasználta a felkínált, néha szinte ráerőltetett lehetőségeket. Régi „magyar átok", hogy amikor valaki vagy valami miatt kisebb-nagyobb
mulasztások terhelik a lelkiismeretünket, akkor adódó alkalommal egyszerre akarjuk pótolni az addig elmulasztottakat, s teszünk ezzel néha rosszat személynek és
ügynek egyaránt, ahelyett, hogy eredeti szándékunk szerint jót tennénk. De most
Kertész Ákos Névnap című ú j kötetéről akarok beszélni. Ez a kötet egy hangjátékot, hat elbeszélést, valamint a Névnap és az Üvegkalitka című kisregényt tartalmazza. Zömében nem ú j írások, 1960 és 1971 között születtek. Legfrissebb közülük
az 1971-ben írt Névnap.
Azért kezdtem azzal, hogy Kertész Ákos divatos író lett, mert valószínűleg
ennek köszönhető a Névnap című kötet, benne néhány olyan régebbi írással, amelyeket — színvonalukra gondolok — Kertész Ákos szerencsére már túlhaladt. És
bármilyen furcsán hangzik, sőt talán ellentmondásnak tűnik ezek után; mégis jó,
hogy a kötet megjelent. Mintha csak válasz akarna lenni azoknak, akik a Makránál
„jöttek rá", hogy van nekünk egy Kertész Ákos nevű, a maga útját' becsülettel
végigjáró s egyre jobb teljesítményt nyújtó írónk. S válasz azoknak is, akik csak
a Makrát nézve, abból ítélve értékelték Kertész Ákos eddigi írói munkásságát.
Ez a kötete a Makrával együtt szinte a teljes írót mutatja be, ízelítőt adva a
hatvanas évek elején keletkezett írásaiból, megmutatva, hogyan haladt a novelláktól a kisregényen (Üvegkalitka) át a jól sikerült regényig (Makra), s érzékeltetve
hangjátékírói képességeit is.
A Makráig jobbára szép, udvarias kritikák, „csendes" méltatások kísérték Kertész Ákos írói útját, fejlődését. Első novellás kötete 1962-ben jelent meg, s azt
három évvel később regény követte, a Sikátor, amelyből film is készült. írtak
róluk, értékük szerint méltatták azokat a könyveket, csak éppen alig akadt, akinek
az írásából kiérződött volna az a felismerés, az a bizalom, amely majd a későbbi,
teljes erejét mutató, azóta már „rendkívülinek" nevezett tehetségű írónak szól.
A Sikátorról például Kertész egyik kritikusa — a Makrát méltatva — utólag helyesen állapította meg, hogy „már jó regény volt".
85

A könyv utolsó írása az Autók és utak című hangjáték. Lényegre koncentráló,
erős írás. Benne van az írói állásfoglalás, ugyanakkor nem mond ki mindent, meghagyja a hallgatóknak (ez esetben olvasóknak) a továbbgondolkodás lehetőségét,
sőt szükségességét. Egy autóstopos fiatalember egyetlen napjába sűríti az eseményeket, a mondanivaló a fiú és az őt felvevő autósok közötti beszélgetésekben válik
mind világosabbá. Az első sikeres stop után, amikor a Férfi veszi fel, a fiú még a
jót, a tisztát, az igazat akarja. Még értelmes lázadásának lehetünk tanúi. Aztán
mindegyik beszélgetőpartnerétől „tanul" valamit. Kezdi megtanulni, mi minden tartozik „a rend"-hez, s egyre inkább elveszti önmagát. Alakoskodni kezd. Az utolsó
„lázadása", az öreggel szemben, már értelmetlen. De vajon csak a fiú felelős
mindezért? Nem. S Kertész Ákos írásának az ereje éppen abban van, hogy ezt
érzékeltetni tudja. Az ö r e g mondja az utolsó stopnál: „Mert az ifjúság a felnőtt
generáció tükörképe. A fiatalok nem a levegőből veszik a magatartásukat,
hanem
a felnőttektől. Olyanok, amilyenné neveltük őket." Az egész írás lényegében ezeknek a mondatoknak a bővebb megjelenítése, hiszen végigolvasva észrevehetjük, a
fiú véleménye, s még inkább a magatartása aszerint alakul, ahogy és amit „megmagyaráznak" neki, „megértetnek" vele az útjába kerülő, nála felnőttebb emberek.
Az elbeszélések, egy kivételével (Kövek, 1967), 1960 és 1964 között íródtak.
Nem mind elbeszélés, nem mind novella. A Meleg van az életképekhez áll közelebb, a Kövek kifejezetten tárca vagy még inkább karcolat. Oldottabb, mint a novellák, egy történetet mond el benne az író, anélkül, hogy a novelláktól megkívánható egyetlen drámai erejű szituációt s a sokoldalúan jellemzett figurákat felfedezhetnénk. Mindez nem baj, csak tény, amelyet rögzítenem kellett, hogy ne legyen
félrevezető, amikor jobb híján ezt a hat írást együttesen mint „elbeszélések"-et
említem. A kötetbe való felvételük nem egészen indokolt (a Névnap és az Üvegkalitka című két erős írást önmagában is szívesen láttam volna egy kötetében,
még ha az vékonyabb lenne is a mostaninál). Mégis van bizonyos jelentőségük,
történetesen az, hogy érzékeltetik Kertész Ákos témafeldolgozásának és stílusának
változását, fejlődését.
Az Üvegkalitka, ez az 1968-ban írt kisregény, vagy még inkább nagyobb terjedelmű, szélesebb körben mozgó elbeszélés (melyik kisregény, sőt regény nem az?!),
már az írói módszereit tekintve érett Kertész Ákost mutatja.
Az egész kötet kétségtelenül legjobb, legerősebb, legkidolgozottabb írása azonban a címadó Névnap. Mint az Üvegkalitkát, ezt is regénynek nevezik a kötetben,
pedig ez is kisregény, s kezdésként körülbelül az előbbieket mondhatnám el róla.
Pergő cselekményű írás, mintegy folytatása a Makrának, mondanám, ha nem a k a r nám elkerülni — éppen a korábban elmondottak miatt — az összehasonlítást.
A tartalmáról, úgy hiszem, nem kell sokat mondanom, hiszen megjelent folyóiratban, aztán felvették az 1972-es Körkép című antológiába a novellák közé, színpadi
változata is látható a József Attila Színházban.
Víg Gusztáv asztalos felesége hirtelen döbben rá, hogy lehet másképp, jobban,
emberibben is élni, mint ahogy eddig léteztek. Nem törvény a korai megöregedés,
a „szenvedélyektől mentes" élet, nem bűn a házastársak közötti szerelem, a kiválás
a többiek közül. Megpróbálja ezt a másképpen élést, de az ú j életforma tiszavirágéletű lesz, mert visszahúzza a környezet, elsősorban a férje, visszaszorítják, elnyomják az átkos beidegződések. Vígné, azaz Magdolna egyedül nem tudja megvívni a
harcát, hiányzanak mellőle a segítő szövetségesek. De ő ráébredt a ma emberéhez
méltó, helyes életmódra, s arra, hogy megfelelő körülmények között idővel lehet
és kell változtatni a korábbin. „ . . . miért nem szokás, miért nem illik az, ami jó ..."
— teszi fel a kérdést Magdolna. S még megtoldja: „Azelőtt azt hittem, csak úgy
lehet, ahogy élünk, nem is vettem észre, milyen rohadtul élünk, de most már tudom,
hogy lehet másképp..."
A kérdést tehát kimondta Kerjész Ákos, s a választ nekünk
kell rá megadni, mindnyájunknak. Az író ugyanis korunk egyik alapvető kérdését
fogalmazta meg: hol tartunk, meddig jutottunk annak az életformának a kialakításában, amely a fejlődés során érvényüket vesztett, felülmúlt, tarthatatlanná vált
86

szokások, gondolati beidegződések igáját leveszi az emberek nyakáról, mikor mer
végre mindenki úgy élni, ahogy a több-kevesebb nehézség árán immár megteremtett külső körülmények megengednék, ha ugyanakkor a bennünk levő belsők nem
akadályoznák?
A Névnap kitűnő írás. Igaz, hogy mondatszerkesztése, stílusa helyenként kissé
gondatlan, de párbeszédeinek hangneme eredendően egyéni, s ami a lényeg: igazi
epikus mű, amelyben a külső meg a szereplők gondolati és lelkivilágában lejátszódó
belső történéseket egyaránt megtaláljuk, méghozzá úgy, hogy mindig a belsők a
lényegesebbek. Ha csak ez az egy jó írás lenne a Névnap című kötetben, már
akkor is irodalmunk, könyvkiadásunk nyereségének kellene tartanunk. (Magvető,
1972.)
MÁTYÁS ISTVÁN

Gergely András: Széchenyi eszmerendszerének
kialakulása
1959-ben Barta István szerkesztésében és bevezető tanulmányával a Gondolat
Kiadó megjelentette Széchenyi István válogatott írásait. E kiadás jelentőségét növeli, hogy fordulópontot jelentett Széchenyi felszabadulás utáni értékelésében. Barta
a Széchenyi-kérdést
boncolgató bevezetőjében érzékeltette, hogy a marxista történettudomány a Széchenyi-értékelés súlypontjául a húszas-harmincas években kifejtett tevékenységét tekinti, ellentétben korábbi állásfoglalásával, mely a 40-es években tanúsított magatartása miatt a korábbi Széchenyit is elutasította. „Nem azt a
Széchenyit tiszteljük, aki a negyvenes években a forradalom felé haladó fejlődés
elé vetette magát, hogy megállítsa, hanem azt a Széchenyit állítjuk példaképül ifjúságunk elé, aki a húszas-harmincas években minden kortársánál' világosabban
ismerte fel a kor szükségleteit, s forradalmi tartalmú munkáival, haladó kezdeményezéseivel akarva-akaratlan elindítója lett a 48-as polgári forradalomhoz vezető
fejlődésnek."
Az előszó keltétől másfél évtized telt el. Mennyiben áll Széchenyi cselekvésre,
gondolkodásra buzdító példaként ifjúságunk előtt? A „forradalmi tartalmú" munkák nem cím szerint ismeretesek-e csupán? A Hitel, Világ, Stádium több-e az iskolás fülnek három, kissé misztikusnak hangzó szónál? Széchenyi nevéhez szinte
automatikusan kapcsolódik ez a három könyvcím — a mögöttes tartalom nélkül.
Baj ez, még ha tartalomként észrevétlenül érinti mindennapjainkat a Lánchíd, az
Akadémia, vagy az országutat szegélyező szederfasor. Baj, mert politikai, társadalmi
gondolkodásunk alapjait Széchenyinek — és Zrínyinek és II. Rákóczi Ferencnek —
a közösség ügyét lelkiismeretesen és színvonalasan felölelő munkáival is hathatósan
erősíteni lehetne. A Hitel, Világ és a Stádium gondolatébresztő, részleteiben pedig
izgalmas olvasmány.
Meggyőzően bizonyítja ezt Gergely Andrásnak a Történettudományi Intézet
Értekezések sorozatában megjelent munkája: Széchenyi eszmerendszerének
kialakulása. A történelem szak mellett filozófiát végzett — Szegedről elszármazott —
fiatal történész Széchenyi gondolkodásának tartalmát, e tartalom alakulását, fejlődését elemzi és kíséri végig az 1830-as évek közepéig, addig az időpontig, ameddig
„kialakul koncepciója, amely (...) bizonyos határok között, az alapelvek változatlansága mellett, további módosulásokra és alkalmazkodásra képes".
Gergely András értekezésében egyforma aránnyal szerepel a három nagy mű
•elemzése és a Széchényi Ferenc örökségétől az 1828-as döntő élményig — (hitel87

kérelmének elutasításáig) — tárgyalt pályaszakasz. A szerző a doktori disszertációk
iránti kételyeinket lefegyverző felkészültséggel, tájékozottsággal és biztonsággal
ragadja meg Széchenyi életének azokat a gondolatszálait, amelyek végül is a Hitel
megírásával gyújtózsinórrá sodródtak.
Milyen élmények térítették el Széchenyi Istvánt attól a szokványos arisztokratapályától, életviteltől, amelyen végigszuszogva testvérei — Lajos és Pál — is
dicstelenül eltűntek osztályuk történelmi süllyesztőjében? Mi volt az a gondolatforrás, amely alámosta a birodalom arisztokratáira jellemző kozmopolita közönyét?
A napóleoni csatamezők borzalmai? Anglia? A szerencsétlen szerelmek? Wesselényivel kötött barátsága? Vagy talán leromlott anyagi helyzete ösztökélte elsődlegesen cselekvésre? A szerző rövid fejezetekben ad választ ezekre a kérdésekre.
Ütja az 1825-ös országgyűlésen tett híres megajánlása — ( „ . . . hogy hazám
iránti ragaszkodásomat bebizonyítsam, felajánlom itt nyilvánosan összes jószágaim
egyévi jövedelmét a nemzeti szellem felvirágzására.") — után sem volt dilemma
nélküli. Néhány héttel az említett országgyűlés megnyitása előtt dél-franciaországi
útja során a következő sorokat jegyezte föl: „Minden nap más gondolattal ébredek.
Egyszer lángolok a világ bebarangolásáért; máskor a régi szokások reformátora, ú j
alkotmányok alkotója szeretnék lenni. Néha arra ébredek, hogy mint házas embernek falun kellene laknom, s gazdálkodva vagyont gyűjtenem. Sokszor azt hiszem
egész életem Párizs és London között fog lefolyni. Nagy ritkán még az ezredem
után is sóvárgok."
Metternich éppen fényes katonai karrier lehetőségének felvillantásával a k a r j a
a politikai pályától eltéríteni alig néhány nappal az országgyűlésen magyarul történt nevezetes felszólalása után. De nem sikerül ez még katonai behívó árán se.
Széchenyi néhány hónap múlva lemond a katonai pályáról. Minden energiáját az
országban uralkodó állapotok megváltoztatására fordítja, akár a társadalmi cselekvés síkjait nézzük, akár elméleti felkészülésébe nyerünk bepillantást.
1828 márciusában megjelenik első nagyobb lélegzetű munkája, a
Lovakrul,
melynek tárgya a hazai lótenyésztés fellendítése. „Nemcsak tárgyválasztásában,
konkrét megoldásaiban is. saját élettapasztalatait, saját életsorsát igyekszik általánosítani" — összegezi tárgyra vonatkozó elemzését Gergely, s ez a fontos és találó
megállapítása általánosan jellemző Széchenyi több elméleti m u n k á j á r a is. Eszményeinek alapja mindig a valóság. Érvként Anglia példája szolgál. Az angol valóság a magyar valóság talajáról nézve eszmény. Eszményei az emberiség haladásának, boldogulásának csomópontjai. Ahogy az emberiség haladásában hisz, éppúgy
bízik a magyar nemzetiség tökéletesedéséhen
is. Azáltal, hogy „alárendeli a nemzetet az egyetemes fejlődésnek (...) nacionalizmusa minden öncélúságot, merevséget, sovinizmust nélkülöz. »Egy« nemzetet kíván megtartani — egyet a sok közül,
mert minden nemzet egyformán gazdagíthatja az emberiség értékeit". Ebből következik, „hogy az egyén, a nemzet és az emberiség hármas összefüggésében az egyén
számára a nemzet a legfontosabb. Olyan közösséget1 jelent, amely egyéniségének
kialakításához és tevékenységének eredményességéhez egyaránt a legbiztosabb alapot nyújtja". Erre maga Széchenyi István a legközvetlenebb példa.
Széchenyi eszmerendszerének kialakulásához személyes tapasztalatain túl olvasmányai is nagymértékben hozzájárultak. Voltaire, Montesquieu, Smith, Young,
Bentham, Rousseau, Herder művei is meghatározó hatással voltak rá, de jól ismerte
korának csaknem minden jelentősebb gondolkodóját, íróját, s merített munkáikból
is. Nem hagyhatjuk figyelmen kívül vallásosságát — (megjegyezve, hogy ennek
immanens volta nagy belső mozgásszabadságot biztosított számára) —, s a magyar
nemzethez, mint fiatal nemzethez való közeledését sem. Az, hogy a különböző korú
nemzetek és az emberi élet szakaszai között párhuzamot vont, kínálja a párhuzam
kiterjesztését, vagyis azt, hogy a fiatal emberhez hasonlóan nevelhetők a fiatal korú
nemzetek is. Ebben gyökerezik Széchenyi optimizmusa, a Hitelt lezáró híres mondata: Sokan azt gondolják: Magyarország — volt; — én szeretem azt hinni: lesz !
A Hitel alapgondolata, hogy — Barta Istvánt idézve — „Magyarország sokkal
szegényebb, mint földjének gazdagsága és lakóinak képességei alapján lennie kel88

lene." Gergely András a Hitel szerkezetének fölvázolásával kezdi a mű elemzését,
mely a Lovakrullal ellentétben nem lineáris-párhuzamos,
hanem körkörös: „Széchenyi a hitel kérdése, mint központi kérdés körül járja végig a magyar társadalom
különböző rétegeinek problémáit, s kör középpontja irányában nyújt kitekintést,
ad magyarázatot: Minden társadalmi jelenségnek a hitel híja az igazi, végső oka."
E „társadalmi jelenségek" fejezetcímszerűen és alcímszerűen megtalálhatók a Hitelben. (A magyar birtokos szegényebb, mint birtokához képest lennie kellene; A magyar nem bírja magát olly jól, mint körülményei engednék; A magyar gazda ma
nem viheti mezeit a lehető legmagasb virágzásra; stb.) A szerző részleteiben is
„kiegyenesíti" az egyes köröket, így közelítve meg a középpontot, s lépésenként
tisztázza a könyv anyagában fölbukkant fogalmakat és problémákat, pl. a magyar
birtokos és magyar gazda közötti különbséget, a társadalom és haladás kérdését, a
magyar rendiség átalakításának, problematikáját, az intézmények
létrehozásának
szükségességét. Gergely András a Hitel jelentőségét a következőkben látja: „Széchenyi a Hitelben a kezdetet, a minimálprogramot,
amelyet az egész rendszer működésbehozásához elengedhetetlennek tart, expressis verbis a hiteltörvény megvalósításában, illetve egyértelmű megfogalmazás nélkül a feudalizmus legtöbb alapintézményének lerombolásában jelöli meg."
E műhöz képest a Világ nem jelent- olyan előrelépést, mint a Világgal összevetve a Stádium. Ez természetes is, hiszen Dessewffy Taglalatára válaszolva Széchenyi Hitelbeli tételeit fejti ki elsősorban a Világ lapjain. Ezzel szemben a Stádium
a Hitelben felsorolt problémákra megoldást jelentő teendőket foglalja össze —
12 törvényben. E teendőkkel Széchenyi valószínűleg már a Hitel írásakor is tisztában volt, de a forradalmi jellegű feladatok sokaságával nem akarta a nemzet lassan
felszabaduló energiáit veszélyeztetni. Hogy Széchenyi 1831-ben mégis a Stádium
megírására szánta el magát, arra nyilván a nyáron lezajlott parasztfelkelés sarkallta. A revolúció lehetősége közvetlenül felvillant előtte. Tevékenységét pedig
már a kezdetektől meghatározta a forradalomtól való félelme is, mely szerinte nemcsak birtokostársaira, de az egész magyar nemzetre pusztulást hozna. A Stádium
forradalmi jelentőségű „törvényeinek" nyilvánosságra hozásával, s realizálásával
akarta a forradalmat elkerülni.
A Hitel, Világ és a Stádium hatása a kortársakra, a reformkori magyar társadalom haladó és visszahúzó erőire egyaránt elhatározó. A későbbi nagy ellenfél,
Kossuth fogalmazta meg Széchenyi működésének Gergely András által is tárgyalt
szakaszát értékelve, hogy miben állt igazi nagysága: „Ujjait a kornak ütőerére tevé,
és megértette lüktetéseit. És ezért, egyenesen ezért tartom én őt a legnagyobb
m a g y a r n a k . . . Gróf Széchenyit a kor szükségeinek hatalma alkalmas percben ragadta meg. Ö korának nyelvévé lőn; ő a nemzet jobbjai gondolatának szavakat
adott. És hatásának titka itt f e k s z i k . . . Ki korának óramutatója, az korának nem
Prometheusa: tán inkább őt teremté a kor, mintsem ő a kort."
Gergely Andrást nemcsak tárgyszeretete, világos, pontos fogalmazása, de szép
magyar nyelve is dicséri, mely a téma tárgyalását gördülékennyé, s közérthetősége
mellett élvezetessé is teszi. (Akadémiai Kiadó, 1972.)
KOVÁCS ISTVÁN

89

Duba Gyula: Valóság és életérzés
Útitársul szegődtet bennünket Duba Gyula Szülőföldem című esszéjében, együttgondolkodó partnernak, akinek önmagával vívódva föltárja azokat az egymásnak
feszülő és egymásba oldódó dilemmákat, melyek mint embert és mint faluról elszármazott szlovákiai magyar írót foglalkoztatják. A Garam vidékére utazunk, az
író szülőfalujába. Hontfüzesgyarmatot
Zselíz és Léva között találjuk a térképen,
Esztergomtól mintegy ötven kilométerre északra. Pozsonyból néhány órás utazás
vonattal és autóbusszal.
Az Irodalmi Szemle főszerkesztőjének kritikai és tanulmánykötetének nem véletlenül ez az írás került az élére. Nem véletlenül faggatja önmagát olyan konokan
szülőfalujához fűződő kapcsolatáról. És nemcsak ebben az írásban. Elemző kritikáinak szövetében is ú j r a és újra rábukkanunk erre a szálra, szóljon Fábry
Zoltánról,
Győry Dezsőről vagy Tőzsér Árpádról. Dubát is, mint nemzedéktársait — a szlovákiai magyar irodalom középnemzedékét, akiket inkább életkor, mint a generációk
sorában elfoglalt hely szerint különböztethetünk meg a közép jelzővel — az értelmiségi sors a szükségletekből következően az átlagosnál is gyorsabban szippantotta
magához. És nem is akármilyen értelmiségi lét várt rájuk, akik paraszti, munkási
sorból jöttek kipótolni a szlovákiai magyar szellemiségben támadt űrt. A nemzetiségi kultúra újjáteremtésének sürgető munkáját kapták föladatul.
Pozsonyból utazik vissza az író szülőföldjére, ellenkező irányban teszi meg azt
az utat, amelyre egykor — több mint húsz esztendővel ezelőtt — a szerencsét próbálni indulók vissza nem néző biztonságával indult. Most fordított utazást tesz, nem
riporteri terepszemlére, szociográfiai fölmérést készítendő indul haza, hanem szembesítés végett. Mint minden utazás, ez is konfrontáció, az induló és a célállomás
értékeinek, normáinak egymáshoz mérése, alkalom két világ ellentmondásainak élesebben körvonalazott látására. Egy kis túlzással az utazás az író helyzetének szimbóluma. Fölváltva érkezik és indul a két állomásról; a szlovákiai magyar értelmiségi tudatában a dél-szlovákiai magyar falu és a túlnyomórészt szlovák lakosságú
városok között ingázik.
Regényeiben és elbeszéléseiben is olyan negyven év körüli magyar értelmiségiek sorsát vallatja, akiknek élete ugyanúgy e két végpont között van kifeszítve.
Nem is találhatnánk e helyzetben semmi különöset — hiszen a kelet-európai történelem földlökésszerű változásai tízezreket, százezreket röpítettek szegénysorból
értelmiségi pályára —, ha nem tesszük hozzá, hogy olyan nemzetiségiként kellett
értelmiségivé lenniük, aki röviddel azelőtt nyilvános helyen még anyanyelvét sem
használhatta.
A Valóság és életérzésnek éppen az a legfontosabb erénye, hogy szembenéz a
szlovákiai magyar irodalom „sorskérdéseivel", az író saját magával is feleselve
keresi azokat az utakat, amelyek a nemzetiségi irodalmat tágabb világok közlekedési
rendszerébe kapcsolják, értékeit közvetítik a nemzeti kultúrák felé. Szenvedélyesen
nyomoz a válasz után, hogy a szlovákiai magyar irodalom immár több mint fél
évszázados múltjából miért maradt olyan kevés — majdnem egy kézen megszámlálható — magasabb mércének is megfelelő szépírói teljesítmény, ez a t á j miért „ . . . a
fellobbanó és gyorsan elégő, kialvó tehetségek területe." A megtorpanások, á többszöri elszürkülés okait a folytonosság hiányával magyarázza. Hiába fűtötte a „harTnadvirágzás" íróit bizakodó indulat és a tenni akarás vágya, ha az első lépéseket
ingoványos talajon kellett megtenniük, mintha az első csehszlovák köztársaságban
nem is létezett volna magyar kultúra, mintha a háború jégzajlása örökre magával
sodorta volna az előző korszak minden teljesítményét. Csehszlovákiában éppúgy
alapokat kellett ásni a szocializmus győzelme után a nemzetiségek iránt enyhülő
légkörben, mint az első világháború utáni években a nemzetiségi magyar irodalmak
megszületése idején. Még 1965-ben is azt kellett leírnia Duba Gyulának, hogy kevesen tudják megfogalmazni a szlovákiai magyar irodalom meghatározó jegyeit:
„ . . . a fogalom mai hordozói és megtestesítői sem ismerik eléggé szellemi gyöke30

reiket: a szlovákiai magyar irodalom felületesen ismeri húsz év előtti énjét, nem
ismeri önmagát."
Eldugultak a hagyomány tápláló csatornái, gyakorlatilag az egy Fábry Zoltánon
kívül nem maradt 1945 után senki Szlovákiában, aki az igényesség és színvonal
követelményére figyelmeztetve egyengette volna a fiatalok útját, az irodalmi életben uralkodó sematizmus pedig nem mindig az igazi minőségnek kedvezett. Idejétmúlt köntösben mutatta be a valóságot a próza, nem takarékoskodván a csinált
•optimizmus csillogó színeivel; a költészet mutáló hangjai harsányan, de nem iskolázottan szóltak. A lázas sietséggel teremtett irodalom talpra állt, de gyermekbetegségei sokáig bizonytalanná, botladozóvá tették lépéseit.
Minden nemzetiségi irodalomban szembe kell nézni olyan antinómiákkal mint
•a sajátos nemzetiségi valóság ábrázolása és a nemzeti irodalom színvonalán megszólalás igénye, a szűkebb közösség gondjainak vállalása és az univerzális emberi
tartalmak kifejezése, a hazai hagyományok ápolása és a nyitottság a korszerű művészeti formák iránt. A belterjesség önelégültsége helybenjárást eredményez, az
idegen példák kritikátlan másolása a sajátos jelleg elvesztéséhez vezethet. Közösségi
.föladatok vállalása a nemzetiségi irodalmak létezésének sine qua non-ja (Duba
•Gyula gondolatai körében maradva idézzük egyik megállapítását Fábry Zoltánról:
„íróvá érése kezdetén felismerte, hogy a szlovákiai magyar irodalom eleve sorsirodalom, létirodalom..."), viszont ha az elkötelezettséget közvetlen, kinyilatkoztatásszerű formájában kérjük számon minden íráson, önkéntelenül másodlagossá
•fokozzuk le az esztétikai szempontot.
Érdemes figyelemmel kísérni nemzetiségi irodalmárok munkáiban a saját nemzetiségi irodalmuk, kultúrájuk helyének meghatározására tett kísérleteiket. A szlovákiai magyarság Duba Gyula szerint önálló szellemterületen él, két döntő történelmi esemény határozza meg a sajátos jelleget: a nemzettől való elszakadás 1918ban, majd az 1945—48-as évek jogfosztottsága. „Kultúrák határterületén élünk,
lényegében két kultúrához tartozunk." Hangsúlyozza a hídszerep vállalásának fontosságát, ugyanakkor azt, hogy e föladat teljesítése nem redukálódhat puszta közvetítésre, hanem e kultúrák értékeiből kell új, sajátos minőséget ötvözniük a nemzetiségi gondolkodóknak.
Az Irodalmi Szemle szerkesztőjeként több év óta figyelhette az ú j nemzedék
irodalmi próbálkozásait, közelről kísérhette végig a hatvanas évek közepén föllépő
fiatalok útját. Szlovákiában csak egy verseskötetre és egy prózai antológiára tellett; a romániai Forrás vagy a jugoszláviai Symposion-könyvek imponáló sorozata mellett elenyésző számú az a néhány önálló kötet, amelyet a szlovákiai ifjú
generáció képviselői adtak ki. Része van ebben annak, hogy ezek a fiatalok bizonyos értelemben vákuumhelyzetben érezhették magukat, hiszen nem akarták folytatni az előttük járók nemegyszer frázisos és esztétikailag gyakran középszerű iro•dalmát; továbbá, hogy az idősebb nemzedék egyik-másik képviselője bizalmatlanul,
pesszimistának és gyökértelennek bélyegezve fogadta őket.
A kioktató hangnem nem a tisztázódás irányába munkál, inkább sértődöttséget
•eredményez. Duba Gyula nem úgy kritizálja a fiatalokat, hogy csupán hiányosságaikat keresi; melléjük áll, írásaikat elemezve a kibontakozás lehetőségeit latolgatja.
Nem tekinti a közösség gondjaitól való elfordulásnak ú j művészi formák kipróbálását vagy az egyén ábrázolását. „A szlovákiai magyar prózának — de a költészetnek is! — szüksége volt egy határozott irányvételre az egyéniség szempontjai, a
-szubjektum belső világa felé, hogy újra értékelje önmagát, és megkeresse ú j és korszerű egyensúlyhelyzetét" — olvassuk a szlovákiai magyar novelláról írt hosszabb
-tanulmányában. Olyan művek megszületéséhez, amelyek tágabb kör mércéje mellett is megállják a helyüket, nem könnyű és nem rövid az út. Hogy a szlovákiai
•magyar irodalom mondanivalója eljusson és hasson szélesebb közvéleményben, elsősorban „minőségi" irodalomnak kell lennie. Duba Gyula tanulmányai és kritikái e
mérték kialakításához járulnak hozzá. Kérdésföltevései ugyan néha csak kérdés.-föltevések maradnak, de az antinómiák tudatosítása, számbavétele az előrelépés
•elengedhetetlen föltétele. (Madách Kiadó, Pozsony, 1972.)
KISS GY. CSABA
91

BAKONYI

TIBOR

A szecesszió szegedi építésze: Magyar Ede
Napjainkban egyre többször találkozunk a szecesszió hatását tükröző alkotásokkal, a reklám- és könyvgrafika alkotásaiban, a filmvásznon és a belsőépítészet területén egyaránt. Ennek egyik oka talán abban keresendő, hogy külföldön — s lassan,
hazánkban is — sorra jelennek meg a szecesszió művészetét tárgyaló összefoglaló
művek, melyek ú j megvilágításba helyezik ezt a rövid életű érdekes stílusirányzatot..
E téren Pók Lajos 1972-ben megjelent, A szecesszió című tanulmánya igen sok
korábbi félreértést tisztázott. A szerző sok jellegzetes képpel és gazdag szöveggyűjteménnyel illusztrált könyvében mutatta be a stílus sokszínűségét, kialakulásának
körülményeit, jellegzetes alkotásait a képző- és iparművészetben, az építészetben,
valamint az irodalmi mozgalmak területén. Sem az említett tanulmány, sem a századforduló építészetét taglaló szakirodalom nem említi azonban Magyar Ede alkotását, a szegedi Reök-palotát, mely a szecessziós stílus legjellegzetesebb épülete
hazánkban. Különleges szépségére, stílustisztaságára a közelmúltban egy vezető angol,
művészettörténész is felfigyelt. (Nicolaus Pevsner munkatársa Edwin 1 Johnston,
Architectural Review 1965. okt. 295—297. oldal.)
Ezért érezzük időszerűnek Magyar Ede munkásságáról szerzett ismereteink p u b likálását, kutatásaink jelenlegi, még befejezetlen állapotában.
Az európai szecessziós építészetben a szakirodalom egyre inkább két fő i r á n y zatot emel ki. Az egyik a kétdimenziós homlokzatképzésű épületek, melyek belsőtereiben is a síkszerűség, a függőleges és vízszintes irányú tagolás uralkodik, melyeknél tervezőik ú j anyagokat és szerkezeteket is alkalmaztak. így közülük többen,
a modern építészet előfutáraivá váltak. E művek jelentős részét premodern épületeknek nevezzük. Épületeiken kevés a díszítés, és amit mégis alkalmaznak, az
szigorúan a felületek síkszerűségéhez illeszkedik. Hazai példaként- említhetjük Lechner Ödön budapesti Postatakarékpénztár, vagy Lajta Béla budapesti Vas utcai
iskolája, Rózsavölgyi házának homlokzatait. Jellegzetes külföldi képviselői voltak az
angol Ph. Webb, A. Voysey és C. R. Mackintosh, a belga Van de Velde, a német
A. Endell, P. Behrens, az osztrák O. Wagner és J. Hoffmann.
A másik irányzatot a háromdimenziós homlokzatú és téralakításé épületek alkotják, melyeknél tervezőik plasztikus festői hatásokra törekedtek. Ezek közvetlenül
nem voltak hatással a modern építészet kialakulására, befolyásuk a harmincas évek
végétől azonban egyre erősödik. Az irányzathoz tartozó építészek az ú j anyagokban
rejlő festői formálási lehetőségeket felhasználva (acél, üveg, vasbeton) alkották.
műveiket, nem riadva vissza időnként a szerkezetellenes megoldásoktól sem (pl.
rabic) a kívánt hatás érdekében. Jelentős mesterei a belga V. Horta, a francia H..
Guimard és a spanyol A. Gaudi.
Hazánkban a német és osztrák szecesszió hatása érződik. Az épületek legtöbbjea hagyományos eklektikus tömegformálással és nyíláselrendezéssel készül, azzal a
különbséggel, hogy a homlokzatokon szecessziós vonalú virág, inda és figurális d í 92

-szítrnények jelennek meg (pl. a Zeneakadémia, Gresham-palota stb.). Tehetséges és
haladó gondolkodású építészeink egy kis csoportja a sajátosan nemzeti építőstílus
megteremtésén fáradozik. A csoport szellemi vezére Lechner Ödön, aki szenvedélyesen küzdött a konzervatív,- eklektikus stílus ellen írásaiban és műveiben egyaránt.
Az osztrák szecessziós törekvésekkel egyidőben, de azok befolyásától függetlenül, a
magyaros formakincset keresve még indus motívumokat vegyítve tervezte az igen
szépen formált Iparművészeti Múzeumot (1893—97) és Földtani Intézetet (1898—99),
valamint érett egyéni stílusában főművét, az egykori Postatakarékpénztár épületét
(1899—1902). A fiatal építészek egy csoportja ugyanakkor a népi építészet formakincsét a szecessziós stílus alkotó módszereivel együtt alkalmazza művein, és míves,
•artisztikus épületeket hoz létre (pl. Kós Károly, Zrumeczky Dezső, Medgyaszay
István, Árkay Aladár).
Az előzőekben említett ú j utakat kereső, valamint a konzervatív építészeti erők
(Alpár Ignác, Hauszmann Alajos stb.) állandó vitái közepette a Szegeden dolgozó
Magyar Ede munkássága nem talált visszhangra országszerte. így nem csoda, hogy
szinte semmi nyomát nem találjuk működésének a korabeli szaklapokban sem.
Szeged városát az 1879-es árvíz szinte teljesen elpusztította. A rengeteg szenvedés és hatalmas károk ellenére megteremtődött azonban Szeged nagyvárossá fejlődésének lehetősége, elsődlegesen azáltal, hogy a régi elavult szerkezetű épületek
nagyrészt elpusztultak, és ezzel lehetőség nyílt, korszerű városrendezési elvek alkalmazására. Az európai országok segítsége és az ország anyagi áldozatai árán igen
rövid idő alatt — 1880—85 között — átépül a város központja. Elkészül a Lechner
Ödön által újjáépített Városháza és a Milkó-palota, a Színház, Posta, a Tisza-part
és a Széchenyi tér palotái. Létrejön a belváros híres eklektikus városképe, mely
finoman összehangolt stílusegységével Szeged egyik fő jellegzetessége ma is. Az
újjáépítés e hatalmas üteme és mérete Szegedre vonzotta az ország építőiparának
jelentős erőit. Kiváló mesteremberek százai dolgoznak és telepednek le a városban,
nem ritka közöttük az olasz díszítőművész sem.
1885-től a századfordulóig az újjáépítés üteme a tőkehiány miatt lelassul és
csak századunk első éveiben kap újabb lendületet, ami aztán a világháború kitöréséig tart. Az utóbbi időszakra esik a belváros foghíjainak beépítése. Ekkor épül át
két-három emeletesre a Kárász utca keleti oldala, míg a nyugati egyemeletes klaszszicista-romantikus házaival az árvíz előtti állapotot őrzi.
A hatalmas ütemű építkezés terveinek elkészítéséhez helyben nem volt megfelelő tervezőgárda. A városrekonstrukciós terveket és néhány épületet Lechner
Lajos, míg a belváros eklektikus házait túlnyomórészt szintén budapesti és bécsi
építészek, mesteremberek készítik. Századunk első éveiben is a budapesti építészeké
a vezető szerep Szegeden. Ez idő tájt épült a megyei Takarékpénztár palotája
(1903), a zsinagóga (1903); a Kárász u. 14. sz. bérház (1905) Baumhorn Lipót, a
Tömörkény Gimnázium (1902) Baumgarten Sándor, a Szent István téri vasbeton
víztorony (1904) Zielinszky Szilárd tervei szerint már mind a szecessziós stílusban.
Magyar Ede 1878-ban született Orosházán. Építőmesteri képesítését a budapesti
Felső Ipariskolában nyerte. Pályáját Temesvárott kezdte, s valószínűleg még ekkor
tervezte a nagykikindai református templomot. Szegedi munkássága 1904-től kísérhető nyomon, mivel ez év márciusában adja be engedélyezésre a Tábor u. 5. sz.
lakóház terveit. Az épület főkapuja és a bejárat két oldalán sorakozó stukkóból
készült virágot tartó leányalakok már a szecesszió szellemében fogantak.
Ez idő tájt már több jó képességű építész működik Szegeden, de a legjelentősebb irodája Magyar Edének van. Műtermében dolgozik Takács János építőmester,
1910-től Sebestyén Endre építészmérnök, 1911-től Sós Aladár építészmérnök, Maroscher Sámuel rajzoló, Gárdos Aladár szobrász, Tardos-Tauszig Ármin, Nagy Pál
szobrász, Toaso Pál olasz származású díszítőművész. Magyar Ede tragikusan végződött rövid életében — mindössze tíz alkotó éve alatt — számos kitűnő épületet tervez és kezdetben a vállalkozás felelősságteljes gondját is ellátja.
93

Sokat járt külföldön, és többször megfordult Párizsban is. A világkiállítások ésművészeti forradalmak városából hozott élményanyag és formakincs felhasználásával tervezi meg főművét a Lenin krt. 56. sz. épületet, a Reök család bárházát. A b e járat melletti két helyiségben volt Magyar Ede tervezőirodája. Az épület 1906—7
között épült a legjobb helyi díszítőművészek közreműködésével. A kétemeletes
sarokház minden részletén kristálytiszta stílusegység uralkodik, a szecessziós építészet leghumánusabb formakincseinek (virágmotívumok) alkalmazása révén. Magyar Ede a homlokzati falfelületeket vízszintes és függőleges irányban egyaránt,
szobrászi eszközökkel alakítja, a nyitott és zárt erkélyek sokféle variálásával. A lakásokhoz rokokó lendületű lépcsőház vezet, s gyökérből induló, virágba szökkenő
sásszövevényszerű korlát ível felfelé. Az erkélyek betétrácsai szintén indadíszítésűek,.
hatalmas virágokkal. Különlegesek a pillér és oszlopfejezetek, mivel vízinövényievelekből és hatalmas liliom kombinációjából állnak. Az épületben két eredeti s z e cessziós díszítésű cserépkályha maradt épen. Figyelemre méltó a korábban említettangol építészettörténész véleménye az épületről: „A földszinten a szerkezeti tartópillérek igen érdekes megoldása látható, a rájuk köpeny módjára redőzött homlokzat
lefutó felületével. A részletek pazarlóak, bár meglepően fegyelmezettek; a falfelület
nagyrésze csupasz. A hatalmas görbevonalú erkélyek és a növényi frízek az utcasarok,
kiugrásán futnak össze egy szabálytalan ház-orom álkapocsba, mely William BlakeAtyaúristenének távoli hasonmása."
Jellegzetes formálása egyedülálló hazánkban, és a rendelkezésre álló szakirodalom szerint Európában is kuriózum. Kizárólag szellemében mutat hasonlóságot a.
belga Victor Horta és a francia Hector Guimard törekvéseivel. Plasztikus tagolása.
leginkább a spanyol Antoni Gaudi két legjobb művéhez, a Barcelonában 1905—7
között épült Casa Battló és az 1905—10 közölt épült Casa Milához hasonlítható, derészletképzésében ezektől teljesen eltérő. Alaprajzi kialakításában is van hasonlóság.
Gaudi szabálytalanságra törő lakásegységeivel. Érdekesség még, hogy Lechner Ödön.
épületeinek formakincsétől teljesen eltérőek a részletmegoldások.
Felmerülhet az a kérdés, mi lehetett az oka annak, hogy amíg 1902 után L e c h ner Ödön megbízás nélkül tétlenkedik, addig Szegeden a párizsi „art nouveau" szellemében a korszak egyik legbizarabb, legérdekesebb épülete születik meg?
Vámos Ferenc Lajta Béláról írt könyvében idézi Wlassics Gyula közoktatási
miniszter szavait (1905) „A szecessziós stílust nem szeretem és mivel igen gyakran,
magyar stílus alatt a szecessziós stílussal találkozunk, az én ízlésemnek ezen szecessziós stílus nem felel meg, mert- nekem is jogom van bizonyos ízléssel rendelkezni" — majd így folytatja. „Reám sok építkezés azt a benyomást teszi, hogy a k i k
magyar stílusban akarnak dolgozni, bizonyos tekintetben szecessziós stílusban dolgoznak, hogy tehát ilyen szecessziós irányú stílus a vezetésemre bízott tárca körében a jövőre nem igen legyen lehetséges, iparkodni fogok azt megakadályozni, deaz igazi magyar stílust ez alatt nem értem." E nyilatkozat ismeretében m á r érthetőbb, miért nem kapott állami támogatást Lechner Ödön és a stílus képviselőiÉnnek ellenére a gazdag polgárság egy része sajátjának érezte az ú j mozgalmat,
és bérpalotáit e szerint építtette. Ez az oka, hogy hazánkban főleg lakóházak é p ü l tek 1902—14 között az ú j stílus szellemében, mint Szegeden a Reök-palota.
Építtetője Reök Iván mérnök és földbirtokos, Munkácsy Mihály unokaöccse,,
aki Zürichben végezte tanulmányait. Levelezésük bizonysága szerint (Korpássy
család birtokában) Munkácsyval szívélyes jó barátságban volt. Munkácsynak 1878ban (vagy 79-ben) Párizsból Zürichbe, Reök Ivánnak küldött levelében ez olvasható:.
„Szeretném, ha mielőtt haza mennél, még láthatnék egymást itt." Ez és a többi
bensőséges hangú levél is bizonyítja, hogy Reök Iván többször járt Párizsban,,
illetve Franciaországban. Munkácsy pedig 1891-ben Magyarországon járva felkeresi,
rokonát, és kellemes estét töltenek együtt családi körben (Szegedi Napló, 1891.
okt. 25.). Reök Iván európai látókörű, műszakilag kiválóan képzett mérnök volt.
Ezt igazolja 1918. január 8-án a Szegedi Dugonics Társaság ülésén elhangzott felszólalása is: „Indítványozom, hogy szakértőt hívjanak Szegedre, aki előadást tartana
94

arról, hogy van-e és mennyi földgáz Szegeden, és milyenek az értékesítési és kitermelési feltételek Szegeden? (...) Valószínű, hogy Algyő környékén eredményes
lenne a fúrás. (Szeged múltja írott emlékekben. 1968. 209. oldal.)
A Párizsban gyakran megforduló Magyar Ede és Reök Iván szerencsés egymásra
találása a hazai szecesszió fénykorában érthetővé teszi e remekmű megszületését.
Ma is csodálatra méltó, ahogy ők ketten vállalták koruk legdivatosabb építészeti
stílusát, és szembe mertek nézni a napjainkig tartó értetlenséggel.
(Az említett palota különleges építészeti értékei, valamint az utóbbi években
erősen károsodásnak indult díszeinek és szerkezeteinek védelme érdekében rendkívül fontos az épület szakszerű helyreállítása. Az Ingatlankezelő Vállalat már elkészítette a tatarozás terveit, és rövidesen megkezdődik az épület gondos felújítása.
Ennek keretében a díszítő-szobrász és épületlakatos munkák szakavatott restaurálását Tápai Antal szegedi szobrászművész fogja végezni. Az épület állagmegóvási
munkáit műemléknek kijáró gondossággal fogják elkészíteni.)
Az épület megalkotásával Magyar Ede megalapozta hírnevét Szegeden. 1908-ban
országos pályázat nyerteseként megbízást kapott az 1400 fő befogadóképességű kaposvári színház tervezésére, az 1910 januárjában megkezdett épületet 1911. szeptember 5-én már ünnepélyesen át is adják rendeltetésének. Ez alkalommal — a Szegedi
Napló tanúsága szerint „ . . . a kormány képviselői, az országgyűlési képviselők mind
elragadtatással üdvözölték Magyar Edét a kiváló hírnevű szegedi építészt." Ma m á r
túlzottnak érezzük ezt a nagy lelkesedést, mivel az épületen — kellemes tömegjátéka, gondos elhelyezése és jó funkcionális megoldása ellenére — részletképzéseiben már túlnyomórészt a hagyományos történelmi stílus uralkodik.
1908—11 között épült a Kárász u. és Somogyi u. sarkán álló Ungár—Mayer ház,
mely városképileg igen jelentős épület és különösen a Tolbuhin sugárút felől uralja
a várossziluettet. Az épület részletformáin már érezhető a szecesszió kifulladása,
elbizonytalanodása és a korábbi eklektikus formálás újraéledése. Homlokzata, tetőzete igen változatos tagolású és feltűnően plasztikus a falsíkok és zárterkélyek kezelése. A kor színvonalán álló lakásokhoz lift, teherlift, szemétledobó is készült.
Az épület földszintjén vasbeton szerkezetet alkalmazott Magyar Ede, melyet Zielinszki Szilárd irodája készített. Legszebb része a hatalmas kupolaszerű saroktorony,
melyet a Tábor utcai kapualj leányalakjai öveznek bágodszobrokként.
A túlfeszített munkatempó és családi nézeteltérései miatt 1909-ben titkon végrendelkezik, már búcsúlevelet is ír, de egyelőre eláll öngyilkossági szándékától.
Munkái egyre fáradtabbnak tűnnek, noha még mindig óriási feladatok foglalkoztatják. A Református palota (Lenin krt. 37.) és a Jósika u. 14. sz. lakóházai még
életében elkészültek. Ezek méreteikben nagy, de építészeti értékeiket tekintve már
nem jelentős alkotások.
Egyéni tragédiája az utóbbi épület tervezése kapcsán következett be. A tervek
többszöri egyeztetése közben beleszeretett a megrendelő feleségébe, s az építkezést
ezt követően saját költségén fejezte be. Új életet próbált kezdeni. Anyagi gondjai a
csőd felé sodorják, és felesége sem volt hajlandó elválni tőle. Végső kétségbeesésében 1912. május 5-én ebben az épületben agyonlőtte magát.
Másnap rendkívüli kiadásban jelent meg a. Szegedi Napló — „A műépítész tragédiája" főcímmel, Ortutai István kétoldalas nekrológjával. Értékelése Magyar Edéről kiállta az idő próbáját: „A szecesszión keresztül érkezett el művészete a magyar
stílusra való törekvéshez és rendkívül invenciózus tervezővel párosult benne a nagy
fantáziájú architektus. Épületei, amellett, hogy praktikusak, előkelő külsejűek és
finoman átgondolt részletekkel kitűnnek az átlagos épületekből."
Néhány kisebb fontosságú munkája csak halála után készült el. (Bútoráruház
épülete a Bajcsy-Zs. utcában, Bolyai u. 15., melyet Sós Aladár fejez be, és a Weöber-ház a Kiss Ernő u.—Lenin krt. sarkán.) Ezeken a lakóépületeken már a modern
építészet irányába tett első lépései is felismerhetők.
Magyar Ede 34 évesen hunyt el. Építőmester volt csupán, ennek dacára templomot, palotát, színházat is tervezett. Egészen fiatalon lett érett művész. Öriási
ambíció fűthette, amivel autodidakta módon fáradságot nem ismerve képezte magát.
95

Minden külföldi útja egy-egy tanulmányút volt, s Párizsban ekkor lehetett tanülni.
Kitűnően eligazodott a szecesszió sokszínű forgatagában, és amíg művészeink és
építészeink zöme Bécs és München felé orientálódott, ő Párizst választotta. F o r m a teremtő művész volt, csapongó fantáziával megáldva — ezt Sós Aladár építész,
barátja és munkatársa mondta el róla —, s erről, fő művét — a Reök-palotát — szemlélve bárki meggyőződhet. Szerencsés időben élt és alkotott, mert a „békebeli béke"
évei kedveztek az építő szándéknak. Műveit nem pusztították el a háborúk és az emberi értetlenség. (Elég itt a Guimard által tervezett, öntöttvasból készült párizsi metróállomás épületeinek lebontására, vagy a Hitler által „elfajzott művészet"-nek kikiáltott, Endell tervezte, müncheni Elvira fotószalon elpusztítására utalnunk. Mindkét példa az európai szecesszió úttörő alkotásának számított.) A szecesszió építészetének egyik jelentős részét a lakóházak, másik nagy részét az ideiglenes jellegű
kiállítási épületek alkották. Ezért e rövid életű, nagy jelentőségű stíluskorszaknak
ma már csak igen kevés értékes alkotása található Európa-szerte. Éppen emiatt
tarthatjuk szükségesnek a Reök-palota műemlékké nyilvánítását.
Magyar Ede életművének minél alaposabb összegyűjtésével és bemutatásával
hazai és a külföldi értékelésekhez szeretnénk segítséget nyújtani. Munkásságának
kutatását tovább folytatjuk, mivel sok adat még tisztázásra szorul. Fényképét, életrajzi adatainak egy részét, külföldi utazásainak időpontjait, lehetséges hagyatékának őrzőjét még nem ismerjük. Első alkotásainak, közöttük a Reök-palota kitűnő
díszítő-szobrász és lakatosművészeinek nevét mai napig nem sikerült felderíteni.
Az épület eredeti festett homlokzati tervét 1944-ben még látták, azóta nyoma veszett, pedig színezése a felújításnál fontos támpont lehetne. Személyével, műveivel
kapcsolatos bármilyen további adatot nagy örömmel fogadnánk a kutatók nevében.

Olasz Sándor, aki eddig is rendszeresen dolgozó külső munkatársunk
volt,
július 1-től a folyóirat főállású belső
munkatársa
lett.
Simái Mihály költő, az írócsoport titkára július utolsó hetében
Karinthy
Ferenc társaságában a
Szovjetunióban
járt, ahol a magyar írók
képviseletében
részt vettek a szibériai irodalmi napok
rendezvényein.
96

Többek kérdésére közöljük,
hogy a
Tiszatáj 25 éves Repertóriuma
korlátozott számban még kapható. Egyéni érdeklődők szerkesztőségünk
címén
kérhetik utánvéttel, könyvtárak a Könyvtárellátó útján szerezhetik be. Mint korábban közöltük, a tartalommutató
316
oldal terjedelmű, feltünteti az 1947-ben
megjelent első szám és 1971 decembere
között
megjelent
valamennyi
közleményt, külön közli a névmutatót,
álnevek és rejtjelek mutatóját. A Repertórium, ára 20 forint.

LÉPCSŐHÁZI

VIRÁGDÍSZ

LÉPCSŐHÁZ

RÉSZLETE

VI

HOMLOKZAT

SOMOGYI-UDVAR

KÖLCSEY UTCAI

