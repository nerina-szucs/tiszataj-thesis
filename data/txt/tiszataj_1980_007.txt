tiszatáj
980. JÚL. • 34. ÉVF

A
i

>

/

I
Á
i

*

r

4agyari
Lajos,
Simái
Mihály, Orbán Ottó versei;
Agárdi Péter, Fülöp László
tanulmánya; Benedek András:
íémeth László Galilei-drámájának
„regénye";
műteremlátogatás
Kass
Jánosnál

tiszatáj
I R O D A L M I ÉS K U L T U R Á L I S F O L Y Ó I R A T

Megjelenik havonként

Főszerkesztő: VÖRÖS LÁSZLÓ
Főszerkesztő-helyettes: ANNUS JÓZSEF

Kiadja a Csongrád megyei Lapkiadó Vállalat. Felelős kiadó: Kovács László
80-2277 — Szegedi Nyomda — Felelős vezető: Dobó József igazgató
Szerkesztőség: Szeged, Tanácsköztársaság útja 10. — 6740. Táviratcím: Tiszatáj, Szeged,
Sajtóház. Telefon: 12-670. Postafiók: 153. Terjeszti a Magyar Posta. Előfizethető a
hírlapkézbesítő postahivataloknál, a kézbesítőknél, a posta hírlapüzleteiben és a Posta
Központi Hírlap Irodánál (KHI Budapest, József nádor tér 1. sz. — 1900) közvetlenül
vagy postautalványon, valamint átutalással a KHI 215-96162 pénzforgalmi jelzőszámra. Egyes szám ára 10 forint. Előfizetési díj: negyedévre 30, fél évre 60, egy é v r e
120 forint. Kéziratot nem őrzünk meg és nem adunk vissza. Indexszám: 25 916.
ISSN 0133 1167
A szerkesztőség tagjai: Csatári Dániel, Mocsár Gábor, Olasz Sándor, Tóth Béla

Tartalom
XXXIV. ÉVFOLYAM, 7. SZÁM
1980. JÚLIUS
SIMÁI MIHÁLY versei: Lovak, Üzenetek

3

MAGYARI LAJOS versei: Arcaink, Benedek Elek arcképe 1921-ből

4

SÜTŐ ANDRÁS: Születésnapi sorok (József Attiláról) ...

6

KOVÁCS ISTVÁN: Ördöglakat (vers)

8

VECSERNYÉS IMRE versei: összetartozás, Ütszéli Odüszszeusz, Aranymosás, Fájdalom

9

EÖRSI ISTVÁN versei: E. I. önkéntes metaforikus reflexiói abból az alkalomból, hogy az idő ököllel kezdi
verni az ablakait, A férgek versenye avagy Ki a fa
legjobb barátja? . *

10

ORBÁN OTTÓ: A világszínház Amszterdamban (vers)

12

BENEDEK ANDRÁS: Mégis mozog (Németh László: Galilei c. drámájának előadásáról)
14

HAZAI TÜKÖR
TÖTH BÉLA: Tiszajárás. VII

39

SZABÓ JÓZSEF: Odalett a tudós tanár

44

TANULMÁNY
AGÁRDI PÉTER: József Attila és az irodalmi hagyománytudat
47
FÜLÖP LÁSZLÓ: Németh László realizmuselve

ÖRÖKSÉG
100 éve született

Mészöly

Gedeon

ILIA MIHÁLY: Mészöly Gedeon, az irodalmár
TÓTH BÉLA: Mészöly Gedeonról

57

KRITIKA
GREZSA FERENC: Németh László: Utolsó széttekintés

74

POMOGÁTS BÉLA: Beke György: Nyomjelző rokonság

78

IMRE LÁSZLÓ: Sőtér István: Félkör

81

MŰVÉSZET
. Színház
PÁLFY G. ISTVÁN: „ . . . h a igazul j á t s z u n k . . . " (Nemzetiségi színházak találkozója Sepsiszentgyörgyön) ...

84

TANDI LAJOS: Műteremlátogatás Kass Jánosnál

91

Szerkesztői asztal

96

ILLUSZTRÁCIÓ
Kass János grafikái a 7., 38., 46., 67., 73. és a 83. oldalon
Kass János portréja a 91. oldalon

2

SIMÁI

MIHÁLY

Lovak
Szivárványrétek
álomlovai
a csend két sarkantyúja
összecseng
kék huszármenték színét hallani
tűzpiros harmat a hevederen
szivárványrétek
álomlovai
sörényük beússza a végtelent
harapásuk hars szinte igazi
pedig csak egyet álmodnak
velem
nagy hegyi rét a bozsgó semmiben
füveken ül a vérem s hallani
hogy dobognak hogy hajolnak szívem
fölé hogy lépnek át a testemen
lovak
hajh lelkes lények
szivárványrétek
álomlovai

magyari

• •

Üzenetek
megüzentem a
gesztenyéknek
hogy közeleg
— eljön az Idő
és én kifutok a fülledt házból
s gyertyákkal rájukgyújtom
az eget
megüzentem a hóvirágnak
fehéredek
fehér leszek
— de virágzásfehér! de rajba
fürtjeimre a részeg méheket

gyűjtöm
3

megüzentem a szerelemnek
öltse föl azt az ősi illatot
s nézzen vissza
bár öregedve
de itt vagyok még itt vagyok
megüzenem az én folyómnak
s öccsének is
hogy ott leszek
s hogy az leszek akinek ismert
ha még leszek

MAGYARILAJOS

Arcaink
Egy színházi kollokvium résztvevőinek

Némaságra — s be jó! — még nem született
a nyelv legyen béna bár, úgy a szív beszél.
Kínját a csecsemő is a világba ríja,
s a vén a szemével szól végül életért. . .
Hát mi, a felnőtt értelemmel
áldott
— s így kétely-tövissel
megvert — lelkesek,
kik tövig bontjuk le az elaggó világot,
s újra fölrakjuk, mi már
elveszett?!
Hány hangot s arcot hoztunk az időből,
köztünk kicsoda voltak hangja jár,
ha ő arcukat az arcunkra
igazítjuk
komor parancsok vad villámainál. . . ?
Végül is: hány ember egyetlen

ember?

Nincs, ki az ősöktől, társaktól
szabad,
nincs, ki az eredés láncait eloldva,
múlttól és vértől szabaddá szakad!
Ádámnak kínjait játsszuk mi végtelen,
s az anya-ős félelme még génjeinkben
ég,
eljátsszuk mégis, mégis Káin lázadását
s a hugenották hős hitvalló hitét,
eljátsszuk Dózsát s el az
ellen-Dózsát,
a térdeplő Ábelt, a lehajtott
fejűt,
s hogy mi vagyunk ő is, ö is mi volnánk:
a fölismerés lobban, s szívenüt. . .

ember,

Eljátszunk mindent, mit tudunk magunkról
pörköljön bár szégyen, hagyjon el a gőg ...
De ha jól játszunk, ha igazul játszunk,
tán nem játsszuk el — az egyetlen
Jövőt.

Benedek Elek arcképe 1921-ből
Háborúk üszkén, birodalmak
romján
egy férfi jön a szülőföld felé.
Jön szembe a futók megriadt
hadával,
és semmi sincs, mi megrettentené.
Háborúk üszkén, birodalmak
romján
egyedül jön ő és
fegyvertelen,
őszi szélbe leng szép ősz szakálla
és bölcs mosolya fölsüt szelíden.
Ki harcolni egykor tágabb térre
vágyott,
most jön az örök szülőföld felé.
Tarsolyában hoz kincset: új világot,
és minden kincse az elesetteké.
Háborúk üszkén, birodalmak
romján
fát ültet, szánt, kaszál és arat,
s mikor az Embert ronggyá
kicsinyítnék,
ő akkor nevel nevel föl bátor fiakat.
Háborúk üszkén, birodalmak
romján
egyetlen hite maradt még: a nép,
a bajlátott nép, a vad vihart
kiállott,
ki mégis szövi az Idő szőttesét.
Egy férfi jön az örök szülőföldre,
fegyvere: szelídség, ő harca: a béke,
Szava a földbe hull, s nyomán
kinyílik:
virágnak virága — Ember
reménysége.

SÜTŐ ANDRÁS

Születésnapi sorok
JÓZSEF ATTILÁRÓL

1905. április 11-én született. 1937. december 5-én temették, most lenne hetvenöt éves. Halála után fénylett föl az ő hatalmas diadala. Megírták; könyvek
sora szól már a legnagyobb magyar proletárköltőről. Az általános méltatás
tehát csak ismétlés lenne részünkről, de hangsúlyt vetni ide vagy amoda: még
mindig időszerű. „Én világ proletárja lettem, ő pedig magyar proletár volt" —
írta róla Kassák.
„ ... Lesznai Anna, Balázs Béla és Lukács György igen nagy költőnek tartanak, különösen az utóbbi — mint első világirodalmi — nem kozmopolita —
kvalitásokkal rendelkező proletárlírikust" — írta egy tréfás hangú levélben ő
maga József Jolánnak. Miért hangsúlyozta vajon, hogy nem kozmopolita?
Mert egész lényével nemzetének, osztályának sorsán csüggött, akár Petőfi,
•akár Ady Endre. Mert nyíló kaput az egyetemes felé nem látott másutt, csupán
a sajátoson át. Jól tudta, hogy saját közösségi gondjainak tagadása: a költészet
értelmének tagadása lenne.
„...

s a l e g n a g y o b b lélek s z ö k k e n t b e l é m :
az ucca és a föld fia v a g y o k . "

Melyik földé? Melyik utcáé? Amelynek fejkendőbe kötözött gondját hordozta. Ahová elszegődött „ligetnek, sárnak, vágynak, célnak". Amelyben ha félt
is, helyét megállta. Született, elvegyült és kivált, hogy eszméitető
szavaival
fölmagasodjék, akár a kémény.
Hallotta pedig ő is a sajátos fölé szálló igéket: az egész világ egyetlen utca.
Párizsban szorgalmasan hallgatta ő is az avantgarde irányzatok heves szónokait. Át is vett tőlük bizonyára hasznos újdonságokat. De nem a költészet öncélúságát; nem a hagyományok teljes tagadását — a formajátékok
istenítését.
A Sorbonne magyar diákja eltanulta Apollinaire-től, ami kedvére való volt, de
a sajnálatosan fasisztává lett Marinettinek, midőn az a futurizmust az uralkodásra termett, kiválasztott hősök művészetének nyilvánította, teli torokból kiáltotta oda: „Önök árulók!"
Hagyományos költő lett volna? A magyar költészet egyik legnagyobb megűjítója, aki a modernséget dialektikusan, hagyomány és szakítás
egységében
értelmezte. Védett volt, s a védőoltás neve: közösségi kötöttség. A legszemélyesebb szálakkal is:
„ A n y á m szájából édes volt az étel,
a p á m szájából szép volt az igaz."

Minden Sorbonne-oknál és minden izmusnál erősebb hatással volt rá az
otthon univerzuma: „S mint édesanyám ringatott, mesélt / s mosta a város
minden szennyesét." Mármint a Duna, a költészetében hatalmas metaforává
nőtt folyam, az itt élő nemzetek, nemzetiségek sorsának dolgában is: rendezni
végre közös dolgainkat... Nem, ezt nem tanulhatta semmilyen korabeli modern
költészeti áramlatból. Ez saját világának parancsa volt.
6

Nem, nem a boldogság parancsa. S nem azzal az egyszerűséggel, amely
gyakran hangzik el vádként az elkötelezettség fogalma ellen. Hisz megjárta a
magány poklait is. Megfordult homokos, szomorú, vizes síkokon, és merengve
biccentett, nem remélt. Ám annál dacosabb volt a fejfölvetése a végső, nagy
felismerés perceiben:
„igazán
csak itt mosolyoghatsz, itt sírhatsz,
magaddal is csak itt bírhatsz,
óh lélek! Ez a hazám."
Ez a kötöttségeit vállaló József Attila. Saját szavaival: a nem kozmopolita.

KOVÁCS

ISTVÁN

Ördöglakat
Nem tudjuk
szétszedni
a történelem
ördöglakatát,
tudatunk,
létünk
cellányi
zárját,
a fegyver
szívünknek fordított
závárját.
Nem tudjuk
szétszedni
a történelem
ördöglakatát.
Hurkai:
szorulnak csuklóra,
nyakra,
s behálózzák a lelket. ..
Hurkai
évszámok,
statisztikák,
az egyenlőtlenség
végtelen-jelei.
Forgói:
tenyérre rajzolt
hegylánc
és
határ...
Csák a hóhér változik,
meg a jós,
nem a szög,
csak a seb helye.
Tanú rá mind,
aki „az Úr egyszülött fia" volt:
szentek és júdások
trénere.
Tanú a préselt havasi gyopár,
s nehezékül a Biblia,
tanú a fölpuffadt
világ,
s az ollós távcső
halálba horgadó
monoklija.

VECSERNYÉS

IMRE

Összetartozás
személyes
névmásoktól
független
jelöletlen
állatok
vagyunk
idomítás nélkül is
gyűlöljük
a kockacukrokat

Útszéli Odüsszeusz
porcelán-sikolyok
duzzasztják
vitorlám
de a bárkát
szívemhez
szögelték az istenek
én
a süppeteg magány útszéli
odüsszeusza
eszeveszetten
cipelném
mindenem
öled zárójelébe

Aranymosás
arcod a vizén
felejtetted
millió szemed csillog
a kavicsként
hajított
fényben
a parton
térdelek
aranyat mosok
mosolyodból

9•

Fájdalom
agyam, cigányai
akár egy roggyant
szekeret
kivonszolják
lelkem
szerelmünk
kültelkeire
beleakadok
bűneimbe
mint egy behasadt köröm
a világ
parázsló

halántékán
ikon az alkony

EÖRSI

ISTVÁN

\

E. I. önkéntes metaforikus reflexiói
abból az alkalomból, hogy az idő
ököllel kezdi verni az ablakait
„Testem, én vitéz pajtásom" (Ady)

A szőlő túlédes. A fák
előre dőlnek
mint a futók és árnyuk
felhasogatja a földet.

3.
Hányódó hajóm,
testem,
ügyetlen, szórakozott —
épp a legmélyebb
vízbe
esett be
horgonyod.

Testem, én vitéz
pajtásom
ne hagyj el engem
ott sem, a sötétebb úton,
•a kiszáradt
folyómederben.

Azt hittem, talajt
sohase fogsz.
Most örök
szélfúvásban
helyben
imbolyogsz.

1.

2.

Rózsaligetben
tárt kelyhek
felett
illatgyötörte
darázs
szédeleg.
Még vonzza a vörös
örvénylés de már
fél a fulladástól,
mielőtt leszáll.

Bordádhoz halak simulnak
— mennyi száj mennyi
szem
azután
tovaúsznak
gúnyosan,
hűvösen.
Motorod felbőg s újból
unszolni
kezd,
de tudod, hogy elmerülsz,
a talaj elereszt.

ha

A férgek versenye
avagy

Ki a fa legjobb barátja?
(Jókai Mór ötlete alapján)

HERNYÓ:

CSEREBOGÁR:

Nézd e gyűrűt: én vagyok.
Hernyó a nevem.
Ha a tavasz
felragyog,
jövök,
jegyesem.
Elgyűrűzöm én a fát,
s boldogabban
bárkinél
csüngök rajtad, barna ág,
•rajtad, zöld levél.
Fölveszem a színedet
s nem lesz te meg én:
egybeolvadok
veled,
így olvadsz belém.
Lombodra
fölesküszöm,
hű
tisztviselőd,
iktatom
külön-külön,
számba veszem őt.
•S hó ül bár tar ág hegyén,
halálos lepel:
hozzád más se hű, csak én,
sosem hagylak el.

Drága
gyöngédségedet
fitogtatni kár,
dehogy cserélnék
veled,
én, cserebogár.
Felszínes, aki csak törzsön
vagy levélen él —
rögtön feléd hajt az ösztön,
ágbogas gyökér,
a fa titkát
keresem
mint kicsiny pajor,
vágyódom rá éhesen,
kusza föld alól.
Érted út-törő a kölyköm
s veterán apám
kérged közt vigyáz
örökkön
szép törzsedre, fám.

VÉRTETÜ:
Hernyó,
hernyó,
lehetsz bármi hű,
•de a gyöngéd én vagyok,
vérmes
vértetű.
Nézni is öröm,
fehérlik az ág,
vattával
begöngyölöm
a szép almafát.
Ne látszódjék semmi nyom,
ébren őrködök,
nem csak ingyen
gyógyítom,
házhoz is jövök.
Tudományom hogy segít?
Ez titok marad.
Lecsapolom
nedveit
a lepel alatt.

DARÁZS:
Nem a gyökér vonzza azt,
aki bölcs,
engem dalra te fakassz
duzzadó
gyümölcs.
Mert a gyökér meg a törzs,
meg az ág, levél
érted van csak, dús gyümölcs,
érted él.
Én, darázs is érted élek,
amíg csak tudok,
hörpölöm isteni mézed,
beléd bódulok.
Összeköt minket az érdek,
édes életem:
kiszippantlak,
hogy más féreg
tönkre ne tegyen.

11

TÖLG YILONCA:
Soknak mindegy, mi a konca,
fölfal növényt,
állatot,
ámde én, a tölgyilonca
specialista
vagyok.
Semmihez sem ért a féreg,
ha rágódik mindenen —
én csupán a tölgynek
élek,
de
szakszerűen.
Hivatásomért
rajongok,
kutatom a tölgyeket,
lerágom róluk a lombot,
mivel vonz a szerkezet.
Erdők zörgik
híremet,
munkám
himnuszát:
tölgyerdőket
ültetek
önmagamba át.
KABÓCA:
Önző hajsza, buta móka,
ne is mondd
tovább,
hisz csak én, dalnok kabóca,
szeretem a fát.
Ő a bölcsőm, benne élek,
mint
petekölyök,
s beletojom a petémet,
mihelyt
megnövök.
Ringass bölcső,
tente-tente,
hogyha fúj a szél,
lárvaként majd
földreesve
eltart a gyökér.
Sorsom ez a sudaras fa,

ORBÁN

enni ad nekem,
ameddig őt
magasztalja
harsány
énekem.
Bármi volt is, így tett ősöm,
és megélt a fán,
bármi lesz is,
mindörökkön
így tesz unokám.
Hadd zengjem hát én is fámat,
bármilyen
lehet:
dalomért ételt, lakást ad,
s
babérlevelet.
SZÚ:
Kabócánknak jár a szája,
hazudós dalú,
mert a fa
kebelbarátja
én vagyok, a szú.
Dalol felelőtlen
módon,
nagy hangon recseg,
míg én titkos
folyosókon
lágy rejtjelet
percegek.
Minden kis zúgba elérek,
minden neszt
lehallgatok,
a fa minden
belügyének
tudója
vagyok.
Nem csak duzzadó
húsának
titkát
szeretem,
hogyha vénül, ha kiszárad,
úgy is kell nekem —
sorvadhat, halálra• aszhat
buzgalmam
nyomán:
holtodban is
furkálgatlak
én fám, én hazám.

OTTÓ

A világszínház Amszterdamban
a kezdő díszlet a fiatal Frans Hals modorában
harminc évvel Alba herceg után
fújnak a fényes szellők
selymesen lobog az öntelt gazdagság
miénk a világ
12

készül

és a polgárőrség Szent György nevét viselő lövészosztaga
a sülthöz
készülődik
a gyarmatok érett fácánhúsa fölött
rugalmas istenfélelembe
takart
mohó vigyorgás

épp

mármost ami a cselekményt
illeti
hát istenem
a föl-alá rohangáló évszázadok versenyt
üvöltik
az épp hivatalban lévő Legfelsőbb Kegyúr
nevét
ugathat a költészet a pénz beszél
és egyre
választékosabban
míg háborgó vizén halad a szajréval megrakott
hajókaraván
s a körülmények alkonyi
megvilágításában
az indítóok érthetően
elhomályosul
a mélybarna háttérből alig kiváló ember pedig
aki a korábban egy eszme csillogó kardpengéje
volt
a gomolygó titok s megalkuvás rembrandti képét ölti
és persze látni azt is hogy miért
az intenzív földművelés virágzó sakktáblája körül
a tenger hullámzó szájában habzó zablát
majd fölmegy a függöny és a szín Amszterdam
kurvanegyede
vörös fényköd bikinis nők a kirakatban
a hanyatlás korának epilepsziája
riadókocsi
cirkál a közönség között
egy jávai vendég éppen búcsúzik karján a kabátja
leheletnyit
meghajol
a nő közönyös kereskedelmi mosoly NÉZZEN BE MÁSKOR IS
nemi barkácsbolt a sarkon műhímtag telepes kivitelben
kapható
csak az eszme hiányzik és
a krónikus eszmehiánytól szédül a nagyra törő
értelmiségi
TALÁN MERT EUROCENTRIKUS
VAGYOK
vagy az új családmodell továbbfejlesztett
változatában
bízik
átható sötét
a Haarlemi Aggok Menhelye
a háromszáz éves matróna
sakálpofáján
kacér remény
a végkifejlet
légitámadás
a nézőket fölterelik a Földet jelképező
dobogóm
a dobogó forogni kezd majd egyre gyorsul
dadogó
villámfénynél
látni mi lett az ifjú sejtből
a pálinkásüvegként
széttört
városokat
a könyvlaponként
izzó
betűtengert
velőt rázó
szirénasivítás
majd leszakad a mennyezet beáll a csönd
s egy hűvös kéz nyúl be a résen és kiválogatja
a túléléshez elég erős
vagy gyönge mutációt
13

BENEDEK

ANDRÁS

Mégis mozog
Nagy egyéniség és emberi közösség, vagy szellemi és anyagi erő, vagy igazság éshatalom ellentéte, összeütközése egyike a leghálásabb, legsűrűbben feldolgozott drámai tárgyaknak. Németh László drámai életműve csaknem teljes egészében erre a
talapzatra épült. Legtöbb hőse a szellem kiválasztottja, aki fölismeri a közösség
valódi érdekét, s ennek megvalósításáért küzd. Környezete viszont nem hajlandó
magáévá tenni a nyilvánvaló igazságot, mert ez vakon hitt korábbi nézeteinek megváltoztatására kényszerítené és megrendítené hatalmi helyzetét. Épp ezért inkább a
hőst igyekszik eltiporni, igazságával együtt. A sok változatban feldolgozott képlet
legszebb kiteljesedése a Galilei, amely a modern természettudományos gondolkozásmegalapítója és a meghaladott vallásos dogmákon alapuló egyház küzdelmében mutatja be az örök példát.
Tanúja voltam a darab megszületésének, kibontakozásának és sorsának, s érdemes mindezt fölidéznem, amennyire tudom. Egyrészt, mert maga a mű kimagasló
érték, de másrészt azért is, mert a körülmények véletlen összjátéka folytán a darab
önnön sorsát is ábrázolta. Nemcsak Galilei pőrét, hanem Németh Lászlóét épp ennek
a darabnak kapcsán. Ez a második dráma kortörténeti dokumentum; akár egy barométer, jelezte öt izgalmas év szellemi atmoszférájának változásait. Maga Németh
több írásában foglalkozott vele, részletesen a Galilei együttesének
(1955), a Homályból homályba (önéletrajzi följegyzések, 1958) és a Negyven év (1965) lapjain. Az írások szubjektív igazságához nem férhet szó; más kérdés az objektív igazság, amelyet
persze magam sem tudok egészében ábrázolni. A jövő irodalomtörténészeinek nyilván több adat áll majd rendelkezésükre, de az ő munkájukat megkönnyíthetem, ha
a magam adalékaival megvilágíthatom a dráma útját az íróasztaltól a színpadig. Ez
az út, a darab története — egy darab történelem.
Az előzményekről annyit, hogy Németh eszméit, írásait sokan támadták a háború
után, s ő lassan kiszorult az irodalom élvonalából. Enyhébb formában „harmadik
utasnak", gorombábban „kútmérgezőnek" bélyegezték. A bűnlajstrom élén — Németh
önéletrajzi följegyzései szerint — a Questions du lenininisme-ről
1936-ban írt könyvismertetése állt. „Ez a cikkem több, mint tíz esztendőn át, a szárszói beszéd mellett,
a legnagyobb bűnömnek számított, s persze épp olyan elfordítva idézték ezt is, mint
azt, nem említették, hogy Sztálin abban másik két világnézet képviselőjével, Spenglerrel és Maritainnel együtt, csak a teljesség kedvéért volt bemutatva és elmarasztalva, s megfeledkeztek arról, hogy Leninről, akivel szembeállítottam, kevesen írtak
le akkoriban méltatóbb szavakat."
1952
Patikamérlegen lehetne csak lemérni, milyen arányban keveredett a támadók
személyes indulata valamilyen központi szerv ítéletével. De Némethben, amint beszélgetéseink során kivehettem, kialakult valami szinte misztikus elképzelés a pártról, amely őt egységesen, következetesen ellenségnek tekinti. Az Iszonyt követő években csak fordítósai jelennek meg, eredeti műve nem; amibe belefog, kiadhatatlannak
ígérkezik, s abbahagyja. 1952 áprilisában fordításaiért József Attila-díjat kap, s egy
levelet Révai Józseftől, hogy nincs-e kedve eredetit írni. A soha ki nem mondott
szilencium feloldásának érzi mindkét gesztust, amelyet előbb Révai, majd utóbb
Rákosi jóindulatának tulajdonít. Néhány év múlva ugyanis Rákosi kihallgatásra
hívja, s elmondja, hogy a Bűn című regényét még a börtönben olvasta, az írót nagyra
tartja és számít munkáira.
Ebben az időben a Nemzeti Színház dramaturgjai elég jelentős szerepet játszottak a színház művészeti vezetésében. A rendszeres dramaturg- vagy egyesített ren14

dező-dramaturg-üléseken hozzászólhattak az aktuális és a távolabbi művészeti kérdésekhez. Később ez sajnálatosan megváltozott. Röviddel a díjkiosztás után, az
április 10-én tartott dramaturgülésen azt a megbízást kaptam, hogy keressem föl
Németh Lászlót és biztassam ú j dráma írására a Nemzeti Színház nevében.
Némethet odáig csak írásaiból ismertem. Kérésemre Illyés konferálta be látogatásomat, amely igen jól sikerült. A beszélgetés során nemcsak sokoldalú tudásával
ejtett ámulatba, hanem bölcs, mély humanizmusával. Egy csapásra a rajongója lettem. Szóba került az ő visszahúzódása, üldöztetése, amire valami ilyen, fanyar magyarázatot adott: „Vannak jó írók és rossz írók. A rossz írók nem tudják elviselni,
hogy jó író is maradjon a porondon." Németh korábban néhány előadatlan, kész darabját elküldte Majornak, de azok az akkori fogalmak szerint nem jöhettek számításba. A nyomtatásban is megjelent Széchenyi elmarasztaló bírálatot kapott, az Erzsébet-nap némi együttérzéssel mutatta be a kulákréteget, az
Eklézsia-megkövetést
és a Bethlen Katát gyöngébben sikerült műnek éreztem. Egyébként is nekem ú j darabot kellett kérnem, lehetőleg olyat, amely a felsőbb irányelvek valamelyik kategóriájába befér. Németh fölsorolta, hogy milyen természetű drámákhoz nincs hajlandósága, ám végül mégis akadt valami: írhatna a múlt nagyjairól, tudósokról, felfedezőkről. Például Galileiről. Rendkívül vonzó volt, amit hirtelenjében elmondott róla.
És még valami: azzal a hírrel térhettem vissza a színházba, hogy Németh megírandódarabjával betölthetjük a felsőbb kívánalmaknak megfelelő egyik űrt. Lesz végre egy
antiklerikális darabunk.
Néhány nap múlva kaptam meg április 27-én kelt levelét:
. . . hosszabb időre elutazom, hogy dolgozni tudjak. Előtte tájékoztatni akarlak: milyen eredménye lett múltkori beszélgetésünknek. A horgodba, — fordításaim veszedelmére — belekaptam; Galilei-könyvek közt ülök és a darab
terve is kezd kibontakozni. Nem is egy terv; kettő: egy szélesebb és egy kamara-darab szerű. Lehet, hogy mind a kettőt megírom és majd választhattok
közülük. Persze egyelőre a fordításokban kell az elmaradást behoznom, amit
J. A-díj, drámai tervek, lányom esküvője, előadás okoztak. Csak azért írok,
hogy tudd: valamilyen Galilei-darab most elkészül már; persze, hogy megfelel-e, arról nem állok jót.
Akkortájt a színház igen szerény előleget adhatott csak megírandó darabokra, s
ismerve Németh szűkös anyagi helyzetét, másfajta támogatásra gondoltunk. Drámafordítással viszonylag jól lehetett keresni — igaz, csak akkor, ha a darab színre
került, mert az előadások után járt a százalékos részesedés. Állandóan számonkért,,
kötelező feladatunk volt népi demokratikus darabok bemutatása, s épp előtérbe
került Jirásek két drámája, a Ziska és a Husz. Fölkértük Némethet elolvasásukra, ajobbik kiválasztására és lefordítására. Kedvetlenül közvetítettem ezt a megbízást,,
mert ismertem Németh eredeti Husz-drámájának két megjelent felvonását, s gondoltam, rosszul esik majd, ha ilyen fordításra kérjük föl. Ezúttal örültem, hogy nem
találkozhattunk (gondolom, Ady-ligetre húzódott dolgozni), s a küldeményt családtagokra bízhattam. Németh elolvasta a két cseh darabot (pirulva írom le, hogy 200,
azaz kettőszáz forintot kapott az apró tanulmánynak beillő lektori jelentésért), de a
fordítástól húzódozott, mivel azt hitte, más számít erre a munkára. (Utóbb mégis
lefordította a Ziskát, de a színház nem mutatta be, s így ez sem lendített sokat
anyagi helyzetén.) Szerencsésebben alakult egy másik kötelező penzum — szovjet
darab — az Ukrajna mezőin sorsa: ez színre került, s elég tisztes jövedelmet biztosított a fordítónak. Mikor a próbák megindultak, kissé föllélegezve, csakugyan nekiláthatott a Galilei írásának.
A közbülső háromnegyed évről alig van emlékem, noha többször is találkoztunk, főként a fordítások ügyében, s ilyenkor mindig megpendítettem a Galilei-témát..
Kitérő válaszokat kaptam: mostanában nem ért rá foglalkozni vele, gondolatban
már jóformán kész, s ha egészen kész lesz, a megírás alig két-három heti munka.
Nem láttam se vázlatot, sem egyetlen papírra vetett sort, de a beszélgetésekben15

"bízva, november végén mégis jelenthettem a színházban, hogy Németh még december
folyamán megírja a darabot.
Németh írásai szerint végnélküli feketézések során a megírandó darabot jelenetről jelenetre megbeszéltük Gellért Bandival együtt. Ilyenforma előzetes megbeszélésre
sem a Galilei, sem többi darabja esetében nem emlékszem. Valószínűbbnek tartom,
hogy Németh két dolgot vonhatott össze. Egyfelől: később, kezünkben a leírt szöveggel valóban alaposan megvitattuk a darab minden jelenetét. Másfelől: érdeklődésünkre beszámolt olvasmányairól, fölidézte azt a képet, amelyet tanár korában az
újkor hajnalát jelző természettudományos gondolkozás kezdetéről szokott volt fölrajzolni. Lényegében azt, amit később, a próbák megkezdésekor a Galilei együttesének
is fölolvasott. Annyi persze ebből is kitűnik, hogy a hangsúly az alkotó ember megpróbáltatásaira esik, s nem az egyház szerepére. Viszont a dráma a pörre koncentrálódik, s így mindenképp az utóbbiról is kell szólnia.
1953
Tél végén berendeltek a minisztérium színházi osztályán rendezett értekezletre.
Közvetlen főnökünk, az osztály vezetője volt a szónok, akinek szobáját a szokott
képek díszítették, íróasztalát pedig Révai arcképe. Köztudomásúlag nem kedvelte a
Nemzeti Színházat, s Gellért egyszer a nyilvánosság előtt a szemébe mondta, hogy
egymás iránt érzett ellenszenvünk kölcsönös.
Ezúttal azonban általánosabb ügyről volt szó. Az orvosi jelentések alapján előrelátható Sztálin közeli halála. Jól készüljünk föl arra, hogy a halálesetet a hazai és a
külföldi reakció a szocializmus támadására igyekszik majd kihasználni.
Németh önéletrajzi följegyzéseiből kitűnik, hogy élete akkori kavargásában Galileivel nemigen foglalkozott, sőt a név is hovatovább csak az én érdeklődő telefonjaimban merült föl. A telefonálgatásra az a vérmes remény ösztökélt, hogy a Fáklyalánggal egy évadban még a Galilei is színre kerülhet. Egyszer mégis határozott ígéretet kaphattam, mert egy február 9-i ülés jegyzőkönyve szerint bejelentettem: Németh László darabja elkészült, rövidesen beadja. Üjabb telefon után egy keltezetlen
levél, néhány biztató sor:
. . . hallottam, hogy telefonon kerestél. Én két hétig most nagyon el voltam
foglalva: 600 oldalas könyv kétszeri korrektúrája, fordítás rádiónak stb, a darabbal kevesebbet foglalkoztam.
Azt gondoltam, a jövő héten legépelem úgy ahogy van és elküldöm — de
csak neked, nézd meg, hogy kis átalakítással van-e remény az előadására, szóval sürget-e a tatár vagy ráérek ezt is csiszolgatni, a másik variánst elkészíteni. Csak ha te biztatónak látod a dolgot, akkor teszek félre mindent és megyek neki az azonnali kidolgozásnak.
A fönti „úgy ahogy van", vagyis a kézirat — az életrajzi jegyzetek szerint —
tiszta, • kevés benne a javítás, ami könnyű és gyors munkára vall. Néhány hét alatt
íródott, s február végére, amikor Németh helyet kapott a visegrádi alkotóházban,
már csak a gépelés maradt, amely a Sztálin halála (márc. 5.) körüli napokban fejeződött be.
Látszólag ellentmond ennek a kézirat, amelyben az első felvonás utolsó lapjának
tetején ceruzával írt, tintával kihúzott magántermészetű följegyzések vannak: a család programja március 8., 9. és 10-én. Első pillantásra úgy látszik, mintha Németh
a kis naptár lejártával, egy-két nap múlva írta volna tovább a darabot. Jobban
szemügyre véve azonban az is kiderül, hogy" ez a följegyzés kerek egy évvel korábbi,
1952-re vonatkozik. Eszerint nem állná meg a helyét mindaz, amit idáig részint Németh írásai, részint saját emlékeim alapján elmondtam: a darab (vagy legalább első
felvonása) készen lett volna a József Attila-díj, s az én látogatásom előtt, nem akkor
pattant volna ki megírásának ötlete.
Valószínűbbnek tartom, hogy a napok egyezése különös véletlen műve. Az írónak
olyan papírlap került a kezébe, amelynek csak a fölső részét foglalta el egy máiérdektelenné vált tavalyi följegyzés, az aljára pedig kifért a felvonásvég.
16

Nagyobb arányú, szerkezeti javítás csakugyan nincs a kéziratban, de igen sok az
apróbb szövegmódosítás. Egyik-másik jelzésszerű, amely az olvasót zavarba ejti, az
írót azonban eligazítja, hogy amikor legépeli, merre kanyarítsa a mondatot. Ezt a
gépiratot küldte el nekem március 8-án kelt levelével:
itt küldöm a Galilei első — s csak neked szóló — példányát. Sajnos, nem
tudok gépelni, s itt nem volt akinek lediktáljam; úgy hogy igen rossz szöveget
kapsz, a kézirat második felére a gépelő papirom is kifogyott, úgy hogy egy
régi fordítás hátára gépeltem. A másodpéldány itt marad nálam, azon dolgozom tovább (sajnos, rengeteg más dolgom van) s azt gépeitetem le a gépelővel.
Minthogy más darabjaimnál az volt a hiba, hogy kicsit vázlatszerűek maradtak, itt szántszándékkal többet mertem az anyagból; hogy később húzni
lehessen; így lett majd száz gépelt oldal a terjedelem. Különösen a második
felvonást érzem olyannak, amit redukálni kell. A harmadikban viszont, ahol
Galileit kapacitálják, úgy érzem, hiányzik még valami.
A kéziratot csak azért adom ki így a kezemből, hogy tájékozódhass, mit
kaptok — s mert olyasmit üzentél, hogy esetleg idén lenne szükségetek rá. Én
föltétlenül megírom a másik, verses variánst is s őszre már a kettő közül lehetne választani. Persze, lehet, hogy te egyetlen szempillantással megállapítod
erről is az „untauglich"-ot.
Egy pár dolognak itt nem tudtam utána járni, vagy kihagytam, vagy hasból írtam be valamit; — a végleges szövegben majd helyén lesz minden. A jellemzések, utasítások száma is csekély; te kiveszed anélkül is, pusztán a szövegből.
Gyors, elragadtatott válaszomról nem maradt másolatom, de tartalma, Németh
írásai alapján olyasmi lehetett, hogy a vártnál is értékesebb mű született, méltó tárgyához és írójához.
A gépirat csakugyan elég csúf, tele van kézzel írt javítással. Mégis, a kétszeri
figyelmeztetés ellenére továbbadtam Gellért Bandinak, Magyar Bálintnak és — némi
aggállyal, hogy el találja veszíteni — Majornak. Hisz végül neki kell döntenie, hogy
még az évad végén bemutatjuk-e. Bandi és Bálint véleménye nagyjából megegyezett
az enyémmel: a darab kész, elfogadható, bár apró javításokra szükség lesz még.
Tamás aggályoskodott, de helyeselte, hogy Bandival együtt kezdjük meg az előkészületeket: beszéljük meg az íróval kifogásainkat és minél előbb készíttessük el a
végleges szöveget.
Németh ezen a tavaszon egy nagy, szentendrei park sarkában álló igénytelen,
egyszobás házikóban tanyázott. Itt kerestük föl három vagy négy alkalommal (egyszer Major is velünk jött), kezünkben a rossz gépirat és még rosszabb másodpéldánya. Inkább baráti beszélgetések sora volt ez, ezernyi kitérővel, egy-egy jelenet
alapján, amelyet hol Németh, hol Gellért olvasott fel, az egyik éppen csak, a másik
színesen érzékeltetve a hangsúlyokat és az elképzelt színészi játékot. Ez nemcsak
szórakoztató mutatvány volt, hanem mindig fokozta érveink meggyőző erejét. Itt
azonban erre nem volt szükség: észrevételeink nem érintették a mondanivaló lényegét, s a dráma szerkezetét is alig.
Akár a mai átlagos néző, mi is mindössze annyit tudtunk Galileiről, hogy a föld
forgását hirdette; az inkvizíció tanításának eskü alatt való megtagadását követelte;
az ősz tudós a szertartás után félhangon ezt mormogta: mégis mozog. Németh szavaiból értesültünk, hogy ez az anekdota jóval későbbi koholmány; hogy a földforgás
tana csak kitérő volt a tudós életében, mert valójában a földi mozgások (inga, szabadesés stb.) problémái foglalkoztatták, s az újkori mechanikát alapozta meg. Ám
ha ez így van, s a máglya (a becsület) helyett azért választotta az életet, hogy megőrizze a koponyájában felhalmozódott tudást, továbbadhassa eredményeit az emberiségnek, valamennyire a nézőt is be kell avatni ezekbe az ismeretekbe. Javaslatunkra
így kapott helyet az expozícióban néhány ügyes célzás a tudományt szolgáló eszközökre, kísérletekre. Az egyikkel kapcsolatban a javítás során megerősödött egy mellékmotívum: az, hogy Galilei hirhedtté vált könyve révén író is lett.
2 Tiszatáj

17

Második látogatásunkkor több apróság mellett egy jelentősebb mozzanat is szóba
került. Eredetileg a pör ügyvivője, Maculano páter javasolta, hogy Galilei könyvének
négy részéhez egy ötödiket fűzzön, ebben igazítsa ki a sérelmes passzusokat. Mi úgy
éreztük: jobb, ha ez a mentőötlet a szorongatott Galilei agyában születik meg. Németh egyetértett, s úgyszólván a szíve vérével írta meg az író szorongattatását: kínjában a mű átírása helyett inkább egy új mű írására vállalkozik. Utólag könnyű
okosnak lenni: az önmagában helyes dramaturgiai ötlet apró lökésnek bizonyult a
csapda felé, amely szinte elnyelte a drámát és íróját.
A derűs beszélgetés befejeztével, búcsúzás előtt Bandival a kert sarkába mentünk vizelni. Visszatérőben mondta el és játszotta meg a legalkalmasabbnak ígérkező
felvonásvéget. Az eredeti befejezés szerint Galilei a lányához szóló, bizakodó hangú
levelet diktál: a mézszüretre, biztosra veszem, én is otthon leszek. Mivel az írnokról
már kiderült, hogy besúgó, az üzenet egyben a törvényszéknek szól: otthon leszek,
értsd: fölmentenek, mert azt fogom vallani, amit kívánnak tőlem. Csakhogy épp ide
illeszthető valami, ami lényegében a közismert anekdotával azonos: Galilei szinte
szó nélkül, szónál erősebb gesztussal mutatja, hogy „mégis forog". Bandi ezüstös
ceruzájával mutatta be a mozdulatot, amelyet aztán az előadáson Bessenyei a körbe
forgatott gyertyatartóval játszott el. Némethet elbűvölte az ötlet, s néhány emlékeztető szót azonnal fölfirkantott saját példánya hátára.
A harmadik felvonás megbeszélésén Major is részt vett, de az elhangzottak fölidézésében bizonytalanabbul tapogatódzom. Ugyanis az ősgépirat, amely idáig segítségemre szolgált, itt cserbenhagy. Szinte a felvonás végéig nincs feltűnő változtatás.
De amikor a kínzás után Galilei visszatér, s vallatói kiveszik belőle a
szándékot,
amely őt könyvének írására vezette, s a bíborosok tanainak eskü alatti megtagadására kapacitálják — innét kezdve az egész szöveg új, s apróságoktól eltekintve azonos a véglegessel. Az elkallódott régi szöveg azonban föltehetően nagyjából megegyezett a ma is meglevő kézirattal.
Szembeszökő eltérés, hogy Landolfo, az őr, eredetileg csak a második felvonásban szerepelt. Németh a mi kérésünkre hozta be ide, a törvényszéki tárgyalásra,
hogy ez a jólelkű, komondorszerű fickó, valamint az öreg szolga néhány egyszerű
szóval és gesztussal mintegy a nép képviseletében biztassa Galileit: ne kínoztassa
magát tovább, őrizze meg életét, tudását.
Ugyancsak a mi kérésünkre alakult ki a végleges felvonásvég. Az első verzió
szerint a törvényszék a vallomás után gyorsan végez Galileivel: kivezettetik, s ő
vissza se tér többé, önérzetre ébredése, kétségbeesett felháborodása, amely megbontja
ellenfeleinek eddigi egységét, később született, s alkalmasint összefüggött azzal a
másik óhajunkkal, hogy a felvonást a főszereplő döntése zárja le. Az eredeti zárójelenet — Galilei távollétében — az előre meghozott ítélet végleges megszövegezése
és aláíratása. Két bíboros megszökik ez elől, az elnöklő Barberini pedig megvető
gesztussal megtagadja az aláírást és beszólítja a vádlottat.
A nagyúri gőgnek ez a megnyilvánulása nemcsak mélységesen igaz, hanem igen
hatásos (meg is maradt), de záró mozzanatnak elég problematikus. Egyrészt a legméltóbb helyett a legméltatlanabb, Barberini kerül a színpad fókuszába egy felháborító gesztussal. Másrészt pedig függőben marad a főkérdés, hogy Galilei elvállalja-e
tanainak megtagadását vagy sem. Márpedig a drámaírónak nincs joga a felvonásközbe száműzni az életnek ezt a nagy fordulópontját.
Harmadik óhajunk az volt, hogy ítélethozatalkor ne a törvényszék tagjainak
széthúzása, hanem egysége domináljon. Németh arra gyanakodott, hogy a testületet
szavazógéppé szeretnénk egyszerűsíteni, s hosszas vita során sikerült (mint utóbb
kiderült, csak félig-meddig) tisztáznunk a félreértést. Nem arról van szó, hogy a történeti igazság rovására többen írják alá az ítéletet, hanem hogy a vonakodók magatartása színesebben legyen motiválva. Borgia és Zacchia eredetileg megszöktek az
aláírás elől. Ez jó motívum egyiküknek, de Borgiának jobb is kínálkozik: a spanyol
gőg, s a kívülálló bátorsága, amit irigyelhet egy-két jobb érzésű, de kényszerhelyzetben álló olasz. Épp ezekből a motívumokból tevődik össze a testületre rákényszerített
egység.
18

Még homályosabb a negyedik felvonás sorsa, mert — a kéziraton kívül — itt is
csak az átdolgozott gépirat maradt meg, amely azonban egy későbbi megbeszélés,
egy második , átdolgozás eredménye, s a kettő kissé összekeveredik emlékezetemben.
Űgy rémlik, hogy a befejezés, a Torricelli-jelenet problémája előszörre nem vetődött
föl, vagy legalább nem oly élesen, mint utóbb. Inkább azzal voltunk megakadva, ami
odáig történik.
A három izgalmas felvonás után ugyanis itt megtorpan a dráma sodra. Szép, tanulságos beszélgetések sora, mintegy a történtek „kiértékelése", amely azonban nem
kerekíti olyan szerves egésszé a Galilei-mítoszt, mint az apokrif „mégis mozog" anekdota. Németh ezt Galilei önigazolásával óhajtotta pótolni, ami elfogadhatónak ígérkezett, ha a néző előtt világosabbá válnak az egyes lépcsőfokok, amelyeken fölhágva
kimondható: az emberektől — az emberiségtől — nem szánalmat koldul, hanem tettének elismerését. Megalkuvása volt az igazi hősiesség, mert nem a saját, hanem az
emberiség érdekében történt. Ezután megírandó művével bosszulja meg a rajta esett
sérelmet, semmisíti meg ellenségeit. Sarkalatosabbá kell hát tenni, hogy Galilei elismerést akar kiprovokálni környezetétől, ami elég simán megy a Niccolini-házaspár
esetében.
Látogatója azonban, Castelli apát nemcsak hű barát, hanem tudós és pap. Tehát
ismernie kell egyfelől a természettudományos igazságot, másfelől az egyházi hierarchia realitását. Az első megfogalmazásban Németh beérte annyival, hogy Castelli
folyvást kitér a provokációk elől, Galileit egyéb, tudományos részletkutatásokra ösztökéli, s a világ szerkezetére vonatkozó főkérdésben nem nyilatkozik. Ez, kérésünkre
néhány árnyalattal megváltozott. Galilei provokációja erőszakosabb lett: a tilalom
ellenére elmondaná, amit a szent törvényszék művelt vele, viszont Castelli jó katolikus lévén, elhárítja ezt a közlést és a papi engedelmességet hangsúlyozza. A legjellemzőbb módosítás egy színi utasítás. Castelli utolsó mondata: „A kinyilatkoztatás,
amelynek igazát erkölcsiségünk érzi, nem lehet ellentétben a természettel, amely
isten műve." A mondat kétféleképp érthető, s Németh utóbb zárójelben elébe írta:
rosszallóan. Ami lehetővé teszi a Castellit játszó színésznek, hogy Galilei viselkedését
rosszallja és azt hangsúlyozza, hogy ő pedig a vallás, a kinyilatkoztatás igaza előtt
hajt fejet.
Az évad végi bemutató közben irreálissá vált, s a munka tempója lelanyhult.
Májusban kaphattam egy más ügyekkel foglalkozó — keltezetlen — levelét, amelyben ezt írja:
A Galilei 4. felvonását másnap rögtön átírtam. Azóta nem nyúltam hozzá,
annyira sürgettek más dolgok. Az idő, úgy látszik, ki javul; a jövő hét végére
tán megbeszélhetnétek egy szentendrei terminust; akkorra valamennyi részt átdolgozom.
Sejthetőleg röviddel utóbb egy másik, szintén keltezetlen levél, talán a gépirat
kísérője:
. . . indítsuk hát el a hajót; bevallom nem minden aggodalom nélkül teszem; sok mindenféle szélnek nyújt vitorlát. Néhány kisebb változtatás, amiről
beszéltünk, itt-ott elmaradt, de azt úgy hiszen, akkor is végrehajthatjuk, ha a
darabot elfogadták. Ez a szöveg nagyjában az, amelyet közösen alakítottunk
ki. Minthogy erről a végleges szövegről másodpéldányom nincs, nagyon kérlek,
hogy juttass nekem is egy példányt, a Révaién kívül, a hatból — hátha csak
az marad meg. A jellemrajzokat egy külön papíron adom; (Galileié ott van a
szövegben); a legokosabb, úgy hiszem az lenne, ha oda iktatnánk be, ahol először színre lépnek; a Riccardié Niccolininé leírása után tán fölösleges is.
Révainak — forma szerint — az eredeti művet óhajtó felszólítására válaszul
akarta elküldeni; valójában, hogy ő maga döntsön sorsa felől, ne a közbülső fórumok.
(Galilei nem volt ilyen óvatos könyvének cenzúráztatásakor.) De a másolás, kötés,
postázás némi időbe telt, s Révai július elején kaphatta meg, amikor Rákosival
együtt ő is leköszönt és a miniszteri tárcát Darvas Józsefnek adta át. Kísérteties
véletlen, hogy a szövegkönyv benyújtása szinte napra egybeesett a sztálinizmus —
6*

19

nálunk a Rákosi-rendszer — első nyilvános megroppanásával. Viszont talán épp
ebből fakadt, hogy a darabot fölvehettük az 1953/54-es műsortervre, s ezt a- minisztérium is jóváhagyta.
Németh saját példányát elolvastatta néhány barátjával, s furcsa, egymásnak
ellentmondó véleményeket hallott tőlük. Jórészt azt nehézményezték, hogy épp most
akar belerúgni az amúgy is üldözött egyházba. Rendkívüli érzékenységét ez a vád
főként azért borzolta föl, mert általa becsült írók, régi fegyvertársak hangoztatták.
Lehet, hogy utat tévesztett? Behódolt? Bár joggal tiltakozott a vád ellen, de gyanakodni kezdett: vajon az általunk sugalmazott dramaturgiai változtatások mögött
nincs-e valam'i titkos, felsőbb utasítás?
Még keservesebb volt az ellentétes vélemény. Elkérte a Galileit Németh régi
híve és tisztelője, Király István, hogy közölje a Csillagban. Voltak ugyan kritikai
észrevételei, de a művet egészében kiválónak tartotta. A közlés azonban késett:
„Augusztus elején Ella bement a Csillag szerkesztőségébe — írja Németh. — Király
a darabot most sem akarta végérvényesen visszaadni, ha a Nemzeti bemutatja (persze nem mutatja be), ő is hajlandó közölni. Engem kissé megdöbbentett a behelyettesítés, amely szándékomban nem volt: Galilei én vagyok, az inkvizíció az államvédelmi." Az aggály ugyan baráti volt, mégis rémületet keltett — mint a darabban
Castellié, aki arra figyelmeztette Galileit, hogy a könyvében szereplő együgyű Simpliciót sokan a pápával azonosítják. — A gyanú tehát kimondatott, s mint a mesebeli
Midász titka, lábra kelt.
Napjainkban, harmadfél évtizeddel a történtek után Király ostobaságnak minősítette a kétfajta, ellentétes irányú gyanakvást. Ám a szavaknak, akár a számoknak
nemcsak abszolút, hanem helyi értékük is van, s a korra és az íróra egyaránt jellemző, hogy egy szó a mű nyilvánosságát, jóformán a lét vagy nemlét kérdését vethette föl.
Németh gondolkodóba esett, hogy érdemes-e javaslatainkkal tovább foglalkoznia:
„azután, hogy a gyanú egyszer ki volt mondva — írja önéletrajzában — semmiféle
átírás sem tehette színpadképessé, hisz ami miatt gyanússá vált, a két „egyház" —
a pápai és a sztálini — hasonlósága: azt nem én raktam belé, s nem is vonhattam
ki, az a történelmi hasonlóságból következett."
Megbeszéléseinken ez a probléma nem ferült föl, de talán ezért kérdezte egyszer
tőlem Major: „Tulajdonképpen mit akart Németh ezzel a darabbal?" Meghökkentő
kérdés volt, mert a Galilei harmadik felvonására emlékeztetett, ahol a szent törvényszék a szándékot firtatja, amely a tudóst könyvének írásához vezette. Mivel akkortájt szokás volt hatalmas művek egészét egyetlen mondatban összefoglalni, kedvem
ellenére én is megfeleltem valami olyannal, ami egy mondatba szorította a vallásos
és természettudományos világnézet ellentétét. Olyasmivel biztosan nem, hogy bemutatja a szellem tragikus vergődését a dogmatikus rend fojtogató gépezetében. Mert
ha így felelek, jön a következő kérdés: hogyan vonatkozik ez napjainkra? Miféle
szellem az, amely dogmatikusnak érzi a fennálló rendet? Azt hiszem, ugyanerre utalhatott Gellértnek egy — valamivel későbbi — megjegyzése: „Nem lenne a bemutató
körül semmi probléma, ha nem Németh László írta volna a darabot, hanem
bárki más."
Bár a minisztérium egyszer már tudomásul vette, hogy a Galilei bemutatása
szerepel a következő évad műsorán, a nyár folyamán mégis átdolgozást kívánt. Ezt
nem velem, hanem Majorral és Gellérttel közölték, s másodkézből csak a lényegét
tudom: a bemutatást aggályosnak tartják. A vita során Gellértnek annyit sikerült
kivívnia, hogy engedélyezhető, ha az íróval megnyugtatóan átíratjuk a megalkuvásra
biztató befejezést.
Augusztus 21-én a Nemzeti Színház művészeti tanácsa előtt, másnap az évadnyitó
társulati ülésen Major nagy beszédet tartott. Mindkét alkalommal foglalkozott Nagy
Imre és Rákosi nemrégiben elhangzott beszédével és leszögezte: kultúrpolitikánkban
semmiféle gyökeres változásra nincs szükség: művészetünkben nem jobbra, hanem
balra kell mennünk. Ismertette a következő évad műsorát és a Galileivel kapcsolatos
20

problémát: „A darabot ebben a formájában nem adhatjuk elő" — jelentette ki. Komoly értékei vannak ugyan, de művészeti és világnézeti felfogása helytelen, mert
megalkuvásra tanít: ha tehetséges vagy és van mondanivalód az emberiség számára,
inkább add föl elveidet, mert így többet használsz az emberiségnek, mint ha a benned levő erőket odaadnád. Szeretnénk az írót rávenni, hogy darabját írja át.
Másnap fölkerestük Némethet. „Ügy nézz ránk, hogy mi vagyunk a párt" —
mondtam félig-meddig tréfásan, hiszen sem én, sem Gellért Bandi nem voltunk
párttagok. De valójában mégis csak a párt utasítását teljesítettük, s rajtunk kívül
Major is jelen volt. Bandi vitte a szót, szinte olyanformán, mint a Galilei második
felvonásában a per ügyvivője. A felsőbb észrevételt a magáévá tette; a végső kicsengést valóban jó lenne módosítani. A szerkezet maradhat a régi. A kínvallatásból
ocsúdó Galileit Niccolininé anyáskodó szeretete vezeti vissza az életbe; az ura kedvező hírt hoz: rövidesen visszatérhet otthonába; öreg barátja, Castelli a nagy mű
befejezésére ösztökéli; végül, mintegy az utókor nevében belép az ifjú Torricelli.
Galilei tőle is valami felmentésfélét szeretne kicsikarni, s mivel minduntalan kitérő
válaszokat kap, kifakad: a koponyájában felhalmozott tudás pótolhatatlan, ezt nem
volt szabad föláldoznia. Oj műve megírásával épp ezt fogja az emberiségnek bebizonyítani.
Ám az igazság megtagadása mégis csak megalkuvás — így az ellenvélemény —
s erkölcsi értelemben erősen vitatható. Csodálatunkra Németh az észrevételt némi
vita után elég gyorsan a magáévá tette, s hamarosan rátalált a megoldásra, amely
eltávolodott ugyan egy kissé a történeti igazságtól, de közeledett az ő „görögös" tragikumfelfogásához. Torricelli személye amúgy is arra utalt, hogy a természettudományos gondolkozás, amelyet Galilei elindított, nem állt meg az ő halála után sem.
Miért ne lehetne ezt kíméletes formában az öregnek is tudtára adni? Ezt példázza a
végleges szövegben Torricelli föltevése, amelyet később kísérlettel is igazolt, hogy a
levegőnek súlya van, tehát anyag és nem űr, mint a középkorban hitték. A fiatal
tudós fölfedezéséből pedig Galilei eljuthat a tragikus fölismerésig, hogy megmentett
koponyája nem egyetlen tárháza az emberiséget előbbre vivő tudománynak, viszont
a hamis eskü, a tanítás megtagadása erkölcsi értelemben mégis hiba volt.
Megörültem az egyetértésnek, amely az előadás zálogának ígérkezett, s tudatom
alá nyomtam berzenkedő ellenérzésemet. Ma már világosabban látom: itt nem sokat
léphettünk előre. Németh úgy érezte, hogy ha Galilei fölismeri hibáját, ezzel Oedipus
király példájához közeledik. Igaz, csakhogy megáll félúton. Oedipus ugyanis a nagy
fölismerés után méltó büntetést ró önmagára: kivájja két szemét. Galilei viszont most
sem tesz egyebet, mint amennyit korábban, az erkölcsi önbírálat nélkül akart tenni:
folytatja megkezdett tudományos munkáját. A drámának ezen a pontján már csupán
árnyalatnyi a különbség, hogy ezt emelt vagy lehajtott fővel teszi-e. Ennek a fölismerésnek csak valami tettel együtt lenne drámai súlya, s ilyenre — megvakítja
magát, öngyilkos lesz, a nyilvánosság előtt visszavonja a kicsikart esküt stb. — a
valóság semmiféle támpontot nem nyújt. Következésképp bármennyire helytelenítettem az óhajt, hogy a felsőbbség a Galilei befejezésének — a mondanivaló elég
lényeges mozzanatának — módosítását kívánta, meg tudom érteni, hogy ezt a változtatást kevesellette. Maga az eljárás viszont — kívánnak valami jóvátételt, amit
utóbb kevesellnek — újabb hasonlóságot teremtett a darab és az élet között.
Bár az ötlet Németh agyából pattant ki, s láthatólag rögtön megbarátkozott vele,
utóbb mégis kételyei támadhattak. Egy kora reggel, alkalmasint beszélgetésünk másnapján, gyötrelmes éjszaka után dúltan csöngetett be Illés Endréhez és elpanaszolta,
mit kíván tőle a színház. Az ő véleményét kérte, mit tegyen. Illésnek — mint írja —
első gondolata az volt: ezt nem szabad vállalni. Ám mint barát azt is látta, hogy
Németh összeroppanna, ha darabja nem kerülhetne színre, s „az orvos gyógyító szavával" biztatta, nyugtatta: — Ezt is meg tudod írni.
Így történt; Németh szeptember elejére elkészült vele. Később aztán írt is,
mondott is olyasmit, hogy az eredeti nemcsak a történeti igazsághoz állt közelebb,
hanem az általános életnormáknak is jobban megfelelt: vannak közérdekű ügyek,
21

amelyekhez mérten eltörpül az egyéni becsület kérdése. Ugyancsak későbbi keletű az
a megjegyzése, hogy az eredeti befejezéssel maga sem volt megelégedve, s nyomban
kutatni kezdett ellenpélda után, ahol a hős a becsületet, a halált választja és odaveti
nyilvánvalóan értékesebb' életét. Vagyis átírás helyett inkább egy ellentétes értelmű
új mű írására gondolt. így született meg aztán a Petőfi
Mezőberényben.
Kidolgozás, gondolati gazdagság tekintetében az ú j verzió magasan fölébe kerekedik a réginek. Kulcsmondatát („a tudomány mindig a homályban teszi döntő lépéseit, nem a sokaktól járt, hanem az elhanyagolt területen") az első verzióban Galilei
mondja, a véglegesben Torricelli. Jellembevágó az eltérés. Az első elképzelés szerint
csak Galileit lehetett igazi tudósnak tekinteni. Tanárosan kikérdezi, vizsgáztatja a
fiatalembert, akit semmiféle részeredmény nem érdekel, csak a világrendszer kérdése, amit most felkapott a divat. Nem méltó ellenfél, könnyű megszégyeníteni.
A végleges kidolgozásban Torricelli fiatal kora ellenére igazi tudóspalánta, aki n e m
hajlandó elfogadni a hagyományos badarságokat, hanem a kísérleti eredményeket
tekinti az igazság mércéjének. Nemcsak emberi rokonszenv, a nagyság bámulata
hozta Galileihez, hanem tudományos kíváncsiság egy szakmai kérdésben, amelyre az
öreg tudóstól vár választ, holott ebben a kérdésben már ő a járatosabb. Ettől elbillen a mérleg: Galilei koponyája ugyan tárháza az ismereteknek, de ő sem pótolhatatlan, s az általa tört úton ellenállhatatlanul halad tovább az igazságok fölismerése.
Tehát megalkuvására nincs mentség.
Ilyenformán a kívánt átdolgozás megtörtént, a színház műsorára tűzhette a darabot, bár az ú j változatot is föl kellett terjesztenie, amire november végén került sor.
Egyidejűleg Illyést is fölkértük: olvassa el, s ha véleménye egyezik a miénkkel, segítsen, ahogy tud. Készségesen vállalkozott rá. Elragadtatott szavaiból csak egy képet
őriz emlékezetem: mintha egy paraszt-siheder a földről fölmarkolt kaviccsal, egyetlen
hajítással törné be egy palota hetedik emeleti ablakát, úgy szégyeníti meg ez a
darab az egyház hatalmas épületét. Erre csak egy református képes, akiben m a is él
az évszázados düh.
A miniszternek küldött példányhoz Major nevében, az általa lediktált érvek
alapján hosszabb magyarázatot kellett fűznöm. Eszerint az ú j befejezés Torricellit az
utókor, a haladó- tudomány megszemélyesítőjeként állítja szembe Galileivel, s érteti
meg, hogy a haladást nem lehet föltartóztatni, az ügynek pedig többet használt volna,
ha az inkvizíció előtt nem vonja vissza tanításait. így elhárult az a veszély, hogy a
darab a megalkuvást akarja piedesztálra állítani. „Ez a jelenet a darabbal kapcsolatos másik aggályt is eloszlatja, hogy tudniillik az inkvizícióval szembenálló Galilei
alakjából sokan a kommunistákkal szembenálló Németh Lászlóra olvashatnak ki
valamilyen allúziót." Hozzánk Torricelli áll a legközelebb, s nem fenyeget az a veszély, hogy bárki is az ellenkező póluson álló jezsuitákat azonosítsa a kommunistákkal. A nézőben semmiképp sem alakulhat ki ilyen gyanú, ha a taláros, skapulárés
főpapokat meglátja. „Ilyen természetű szándéka az írónak nem volt, erről többszöri
személyes beszélgetés során sikerült meggyőződnöm. Ellenkezőleg: a legőszintébb közeledési vágyat tapasztaltam nála." Néhány félreérthető helyet a további munka
során világosabbá kell tenni. így Castelli alakján keresztül Galilei végső fölismerését, hogy a vallás és a tudomány tanításai nem egyeztethetők össze. „Ha a fentiekben egyetértünk, felhatalmazásodat kérem a darab műsorra tűzéséhez, s hogy ezt az
íróval is néhány napon belül közölhessem."
Röviddel utóbb Horváth Mártonnak, a Szabad Nép főszerkesztőjének is küldtünk
egy példányt. Major levelet íratott neki is, kikérve tanácsait, mivel a darab jelenlegi
kidolgozását
sem mi, sem a szerző nem tekintjük véglegesnek. Ügy érezzük, hogy jobban ki
kell domborítani az egyház létérdekét, vagyis azt, hogy az egyház sem Galilei
esetében sem máskor nem tehetett és nem tehet egyebet, mint hogy könyörtelenül üldözi a létének alapjait kikezdő materialista természettudományt, s
hogy ebben a harcban Galilei esetében eszmeileg, később azonban valóságosan
is alul kell maradnia. Jobban ki kell domborítani, hogy itt nem Orbán pápa
22

személye a elöntő: ő mint magánember nagy tisztelője volt Galileinek, de mint
egyházfő könyörtelen ellenséggé kell hogy váljék. Ugyanakkor azt is világosabban tisztázni kell, hogy Galilei harca nem valami elvont, mindenkori hatalom ellen folyik, hanem nagyon konkrétan az idealista világnézet és az azt
képviselő klérus ellen. Vagyis világosabbá kell tenni — főként Torricelli személyén keresztül — a darab végső kicsengését, hogy az egyház és a tudomány
harcában a tudománynak kell győznie.
Ezek az elvek természetesen a darab mostani formájában is megvannak,
de maga Németh is egyetértett azzal, hogy néhol tán nem elég világosak. A fogalmazás sok helyt túlságosan bonyolult. Részben húzásokkal, egyes mondatok
újrafogalmazásával, részben pedig ú j mondatok beírásával akarunk a homályos
vagy félreérthető részeken segíteni. Itt erősen számítok a darab rendezőjének,
Gellért Endrének segítségére. Hogy idáig eljutottunk, az is jó részben az ő
érdeme, s föltétlenül megbízom nemcsak világnézeti tájékozottságában, hanem
kitűnő művészi érzékében is: a fölmerülő nehézségeket ugyanolyan fölényes
biztonsággal fogja megoldani munka közben, mint például a Fáklyaláng esetében.
Bőven idéztem ezt a két „diplomáciai" levelet, noha nem tudom, végül ebben a
formában mentek-e el a címzettekhez, bár tőlem telhetőleg azokat a gondolatokat
igyekeztem rendbe rakni, amelyeket Major adott meg. Ugyanis, ha korábban Major
firtatta Németh „szándékát", az egyensúly azt kívánja, hogy az ő ekkori „szándéka"
is kiderüljön. Az pedig immár nyilvánvalóvá vált, hogy foggal-körömmel harcol a
darab bemutatása érdekében. Az egyik levél ugyan hangsúlyozza, hogy a mostani
szöveget az író sem tekinti véglegesnek, a másik, hogy szívvel-lélekkel vállalja a
további munkát, ami inkább csak Major óhaja volt, mint Németh véleménye — de
jó érvnek ígérkezett.
Mindenesetre a darabot a színház műsorára tűzte, s a tagok számára kéthetenként kiadott műsor alján december 19-től kezdve föl van tüntetve: előkészületben
Galilei. Németh is bizakodva nyilatkozhatott a sajtónak. Az irodalmat fékező szigor
mintha valamelyest enyhült volna: napvilágot láthattak visszaéléseket bíráló írások,
s november végén mi is színre hozhattuk a Nemzetiben az Uborkafát, Urbán Ernő
szatíráját, amely heves vita, rövid szüneteltetés és némi átdolgozás után mégis műsoron maradhatott. Így aztán az év utolsó ülésén, december 29-én kitűztük a díszletállító és olvasópróba napját (február 6.), valamint a bemutatóét: 1954. április 2.
1954
Úgy látszott, mintha minden rendben lenne, valójában forrongott a talaj a lábunk alatt. A júliusi kormányválság ugyanis főként gazdasági ügyekben hozott jelentős változásokat. A kulturális terület felső szintjén történtek ugyan személycserék,
de ezek csak lassan gyűrűztek lefelé, s a föntebb említett színházi osztályvezető még
sokáig maradt a helyén. Gyanúm szerint tőle származott az aggály, amely a negyedik
felvonás átdolgozásához vezetett, s alkalmasint ő elégedetlenkedett az ú j formával is.
Mi váltig bíztunk abban, hogy felső szinten sikerülni fog az engedély kivívása,
ezért akartuk megnyerni Darvas és Horváth segítségét. Magam is biztattam az írót
egy régebbi beszélgetésünkre célozva: Darvas régi harcostársad és jó író. Németh
nem felelt, de hallgatását nem éreztem az egyetértés jelének. A következmények őt
igazolták. Darvas maga elé citálta, közölte vele, hogy a darabon még dolgoznia kell.
Németh ezt megtagadta és arra kérte Majort, hogy mondjunk le a bemutatóról, a
darabot tegye fiókjába.
Sehogy sem akartunk ennyiben maradni. Rövidesen ismét össze kell hát ülnünk
az íróval és rábeszélni az újabb óhajok teljesítésére. Egyidejűleg Illyést is megkértük, segítsen feloldani Németh merev álláspontját. Reménykedtünk, hogy sikerül
majd egyeztetni a nézeteket, és február 1-én vagylagos műsortervet állítottunk össze.
A Katona József Színház bemutatója április 23-án lesz, s ha a Galileit baj éri, három
egyfelvonásos kerül színre: Nagy Lajos, Déry Tibor és Urbán Ernő műve. De azért
kiosztottuk a Galilei szerepeit. A címszerepet Major játssza.
23

Az év elején a pártvezetőség napirendre tűzte az irodalmi élet egyes kérdéseit.
Februárban olyan értelmű határozat született, hogy a jószándékú bírálat a jövőben
az eddiginél nagyobb szabadságot élvezhessen. Major tudott ezekről a tárgyalásokról,
s február 5-én kijelentette a színház művészeti tanácsa előtt: „Nagy Imre magyar
nyelv és kultúra védelmében elmondott szavaira a színház olyan fogadjistennel akar
válaszolni, amivel a legjobban tudjuk szolgálni az ügyet." A tervek ismertetése során
azt mondta a Galileiről, hogy óriási irodalmi erényei ellenére sincs még bemutatható állapotban. Bár a darab szembeállítja a tudományos-materialista és a vallásosidealista világnézetet, ami megfelelne a színház óhajának, de a küzdelem inkább
Galilei és a pápa konfliktusát ábrázolja, ami félreérthető. (Ez a megfogalmazás, emlékem szerint Gellérttől származott.) A két felfogás között árnyalatnyi a különbség,
s jórészt áthidalható sajátos színházi eszközökkel. Ez nem hamisítás, az író észre se
venné. Apróbb változtatásokat azonban tőle is kérnünk kell és hivatkozhatunk arra a
közös munkára, amely Illyés esetében is eredményesnek bizonyult. Másfelől viszont
rá kell vennünk a minisztert, hogy engedélyezze a próbákat. „Én egyetértek mindazon elvi és politikai kérdéssel, melyeket tőlünk a minisztériumban követelnek —
mondta Major —, de hatalmas jelentőségűnek tartanám, ha Németh László darabja
megjelenhetne."
. . . színpadunkon — lehetne hozzágondolni. De hogy ez az utolsó szó csak a
gyorsíró ceruzájában ragadt-e vagy Major torkában, nem tudnám megmondani.
A nyilatkozat még így is jelzi, hogy Major nem óhajtott lemondani a színdarabról,
de a többi nem ígérkezett ilyen biztatónak. Bármennyire hangsúlyozta is, hogy nem
akarja meghamisítani, mi Bandival ezentúl egyre-másra Bessenyeit emlegettük, aki
oly nagyszerűen mutatkozott be az öreg Kossuth szerepében.
Voltaképp mik is azok az „apróbb változtatások", amelyekre Némethet föl a k a r juk kérni? Többszöri tanakodás után Major fogalmazta meg azt, amit döntőnek érzett: az utolsó felvonásban Galilei és Castelli is kerüljön élesebb konfliktusba. Castelli apát tudós és régi barát ugyan, de valami módon neki is le kell vonnia az egyházi tilalom konzekvenciáját, sarkalatosabban, mint a darab bemutatja. Nemcsak
úgy, hogy ő rfiaga fejet hajt, ami papi kötelessége, hanem Galileit, mondhatni magát
a természettudományt igyekszik ilyen engedékenységre bírni. Ebből a szembenállásból kifejthető vallás és tudomány konfliktusa, ami nagy távlataiban a szakításra
utal, s amit a színpadon a barátság megszakítása fejezhet ki.
Időközben nekem az elszakadt jó viszony szálát kellett összebogoznom. Telefonon is, személyesen is többször beszéltem Némethtel, ami a barátságot fenntartotta
ugyan, de az ügyet vajmi kevéssé vitte előbbre. Lehet, hogy apróbb korrekciók is
szóba kerültek — mint az ő emlékezéseiben olvasom — s ezeknek lassú elvégzésével
húzta az időt. Az én fejemből ezek kiestek, tán mert magam sem éreztem fontosnak.
Ami viszont megmaradt, az nem sok jót ígért. Űjabb barátok, fegyvertársak elítélő
véleményéről értesültem, ami Németh tartózkodását erősítette: nem illik most az
egyházat támadnia. A családi közvélemény pedig fölháborítónak érezte a javítgatás
tényét. „Nem vagyok én foltozó szabó" — mondta egyszer Németh. Valamennyinél
aggasztóbb volt testi-lelki állapotának nemcsak elbeszélt, hanem szemmel látható
romlása. Ennek számos egyéb oka is volt, de kétségtelenül hozzájárult Galilei-ügy is.
Ilyen körülmények között számomra reménytelennek látszott a további m u n k a és
embertelenségnek az erre való ösztökélés, amit az író — mindegy, hogy jogosan vagy
jogtalanul — kínzásnak érzett.
Majort azonban nem sikerült meggyőznöm, hogy ez a betegség komolyan veendő,
s úgy döntött, hogy adjuk elő javaslatainkat egy pártatlan szemlélő, Illyés jelenlétében. De Németh leromlott állapota családját is aggasztotta, s ők is Illyéshez fordultak segítségért: közvetítse Németh döntését, a változatlan elzárkózást minden további
munkától. Ez nyomban megtörtént, s eleve meghatározta a bészélgetést. Major elmondta ugyan óhajait, de azzal, hogy Németh rossz egészségi állapota miatt ne kezdjünk róluk vitát. Kikapcsolódni úgyis Szigligetre készül, s ott nyugodtan átgondolhatja, mit fogad el, mit nem.
24

Utóbb, az önéletrajzi följegyzésekből tudtam meg, milyen szándékkal indult erre
a megbeszélésre: gondolkozási időt kér és Szigligeten végez magával. Szerencsére
jobb belátásra jutott, s március 6-án ezt írta:
itt a szigligeti csöndben, a balatoni hegyek vonalát nézegetve, ráértem a.
Galilei ügyön nyugodtan gondolkozni. Azt hiszem, megfejtettem a számomra
oly érthetetlen változtatási-kívánságok értelmét: Castelliből, aki (ahogy most
mondják) pozitív alak volt idáig, negatív figurát kell csinálnom. Amit én úgy
fordítok le magamnak, hogy a tizenkét papi ruhát hordó szereplő közül egynek sem szabad rokonszenvesnek maradnia. így persze megértem már, hogy
Gyula szavával mért feltétel, ami „lényegtelen". De azt is, hogy akármennyire
szeretném, ha darabom megjelenne (s a jóhiszemű emberek szemében egy kicsit megvédene), inkább erről az elégtételről is lemondok, minthogy ebbe a
változtatásba belemenjek.
Először is: olvastam vagy hetven-nyolcvan Castelli levelet, a legrokonszenvesebb hang az egész levelezésben. A pör után szinte melankolikus lesz, nem
vár semmi jót századától. Az, hogy szerzetes, egészen mellékes körülmény
amellett, hogy tudós; a tudománytörténet mint Olaszország egyik legnagyobb
tudósát, egy ú j tudományág, a hidrodinamika megalapítóját tartja számon. Ha
egy vagyontalan ember tudós akart lenni, akkoriban nem is volt más útja,
mint hogy egyházi rendbe lépjen. Castelli ott soha semmi méltatlant nem csinált. Legfölebb nem dobta le a csuhát, nem lett Giordano Bruno — ami persze
életkor és temperamentum kérdése is. „Negatívvá" tennél te egy ilyen alakot,
Galilei egyetlen sírig-hű barátját, csak hogy a darabod „sematikusabb" legyen?
De fontos kompozíciós-okok is ellene szólnak, hogy az oszlopot, amelyet a
darabban Castelli jelent, ki hagyjam fűrészelni. Galilei nem naiv gyerek, aki
művével ártatlanul bemegy egy oroszlán-barlangba. Ö az egyházon-belüli jobb
érzésre, tudományszerető pártra számít, amely segítségére lesz a szégyenletes
tilalom feloldatásában. Mi ezt a pártot a javítások során (ijedten veszem észre)
megsemmisítettük. Eltűnt Ciampoli bíboros, a könyv recenzense, akit a pápa.
vidékre száműzött, el Campanella, a pápa filozófusa, a szienai érsek mondása
jezsuita-pletykává fakult, Castelli és Galilei ellentétét az utolsó jelenetben elmélyítettük, az ítélet előtti meghasonlást a bíboros-testületben jórészt kihagytuk. Ezek a változtatások önmagukban mind jelentéktelenek, főként ha az ember nem figyeli továbbrezgésüket a műben, valójában épp azt a mély erkölcsi
válságot tüntetik el, amit a Galilei-pör az egyházban fölkavart.
Neked nem kell magyaráznom, hogy ezek a sematizáló törekvések — milyen helytelenek még akkor is, ha nem az író és a mű, hanem az igazi propaganda szempontjából nézzük. Gyulának tökéletesen igaza van, hogy itt minden
baj ebből eredt: én egy felfedező drámájára vállalkoztam (emlékezz megbeszélésünkre), a színház pedig egy antiklerikális darabot várt tőlem. De noha én
nem vállalkoztam arra, amit ki akartak sajtolni belőlem: állítom, hogy a Galilei e javítások nélkül azt a célt is jobban szolgálja, nemcsak azért mert minden durvává vált érvelés visszafelé sül el, hanem mert úgy ahogy én beállítottam, épp azt a pillanatot fogjuk el, amikor egy testület, szervezet, amelyben
jóérzésűek és heccmeiszterek akkor még mind együtt vannak: az előbbiek ellen
dönt, részben mert valami izgató, kiszámíthatatlan nóvummal került szembe;
részben mert a fatális emberi gyarlóságok túlsúlyra kerülnek benne. Az én
darabomban Castellinek nem a korlátoltságán, hanem épp a szomorúságán, areménytelen ragaszkodásán egy egyházi szempontból voltaképp forradalmi tételhez — (kinyilatkoztatás és természetismeret párhuzamosságáról), mutathatja
meg igazán, hogy az egyház sorsa e pörben megpecsételődött. Mennyivel kevésbbé drámai, amit cenzoraim akarnak s csaknem el is értek: hogy Galilei —
a kész és eltökélt gonoszok oroszlánbarlangjába menjen be tanaival.
Sajnos, én nem tudom az életet angyalok és ördögök harcának látni. S Galilei történetében is csak azt láttam, — amit a magaméban is annyiszor, hogy
25

sok szép emberi gyöngeség, korlátoltság sőt még némi jóakarat is, összeszövetkezve pokolt tud teremteni egy valódi vagy vélt igazságához tehetetlenül ragaszkodó ember körül. S morálisan is veszedelmes dolog: azt tanítani, hogy a
világ nagy vértanúit ember-ördögök gyötörték meg. így mindenki azt mondhatja: én nem vagyok Júdás, nem vagyok Inchofer: de ha azt látjuk, hogy a
bennünk is meglevő hibák azok, amik egymással szövetkezve az érték gyehennalángjává válnak, akkor megdöbbenünk s óvatosabbak leszünk tetteinkben.
De ez már messze vezet a ténytől, hogy a Galilei-előadásról egyelőre le
kell mondanunk. A színház is kétségtelenül sok munkát vesztett benne, én
azonban még többet s azonfelül az egészségemet is. De a veszteség nem végleges — hisz meglehet, hogy mindazt, amit itt írtam, egyszer ott fenn is belátják
s akkor van egy kész darabotok. Gyulának minden esetre köszönettel tartozunk, én is, de még inkább ti, hogy művészi lelkiismeretem további erőszakolását közbelépésével megakadályozta. Nem tudom elhiszed-e, de én inkább a
ti érdeketekben fordultam hozzá; munka közben megszerettelek titeket, főként
téged.
Két malomkő közé kerültem: kívántam ugyan, hogy a Galilei színre kerüljön,
de nem bármi áron. Hol a biztosíték arra, hogy Major óhaja valóban az utolsó lesz-e,
nem kell-e felsőbb utasításra újabb változtatásokat kívánni? Hátha épp itt a kritikus
pont, ahol határozott nemet kell mondani?
Az „egyházon belüli tudományszerető párt" szerepe, úgy hiszem, kissé megnőtt
Németh emlékezetében. Ciampolli bíboros és Campanella a darab ősi verziójának sem
volt szereplője, a sienai érsek mondását („a Párbeszédek nagyszerű könyv, s Galilei
a világ legnagyobb embere") Niccolinitől halljuk. Az őskéziratban ezt túlzásként
emlegeti, s ez bővült — nem a mi kérésünkre — a diplomatát jól jellemző színezéssel: „Ezt azonban valószínűleg csak a jezsuita atyák költötték rá." A bíboros testület
meghasonlása nem maradt ki, hanem ellenkezőleg: árnyaltabbá vált. Mindezt, kezemben az ősgépirattal könnyű lett volna visszautasítanom, sőt megtoldanom egy
„övön aluli" ütéssel: ennek a pártnak bemutatása — ha egyáltalán volt ilyen szándék'— művészileg nem sikerült. De hosszú válaszomban inkább barátilag próbáltam
.fogalmazni, egyeztetni, amit lehet. Tán elég, ha a legfontosabb passzusokat idézem:
. . . Ciampolli, Campanella és a többi a te — véleményem szerint helyes — elgondolásod alapján szorult ki a darabból a perifériákra. Rokonszenves egyéni
megnyilvánulásaik drámai módon nem befolyásolták Galilei sorsát, tehát nincs
is ott keresnivalójuk. Néhány, a néző számára ismeretlen ember neve nem sok
vizet zavar, de mégis inkább zavar, mint tisztáz dolgokat.
. . . A Castelli-kérdés jelentőségét — úgy érzem — mindketten eltúlozzátok. Ha Major helyében lennék, nem ragaszkodnék a megváltoztatáshoz, ha a
te helyedben, nem zárkóznám el ilyen mereven el tőle.
. . . Ez a pör nem jelentett vízválasztót neki is? Nem fordulópont az ő életében is? Galilei kétségkívül nem állott egyedül, hasonló gondolkozású emberek
köréből nőtt ki ő, a legnagyobb. De a természettudományos gondolkodók egyrészét nyilván fölajzotta a pör (Torricelli), más részét meg visszatorpantotta, s
ezt a megtorpanást kéne érzékeltetni valakivel. Nekem őszintén szólva nem
fontos a név. Ha a történeti Castelli mindvégig hű maradt (bár nyilván felemásan, kissé gyáván), akkor ő nem drámai szereplő, legalább is nem annyira,
mint egy visszalépő barát vagy egy előre lépő ifjú. A .harmonikus, konfliktus
nélküli barátság épp oly kevéssé való a drámába, mint a harmonikus házasság,
még ha az életben nagyon szép is.
. . . a pap és a természettudós fogalma szétszakad, ezt többé olyanformán
egyesíteni, mint a pör előtt akarták, nem lehet. Választani kell. Épp ez a szakadás teszi drámaivá ezt a pillanatot az emberiség történetében (még ha imittamott maradtak is egyeztetők). De ha Galilei eljut a végső konzekvenciáig,
valakinek le kell vonni a másik konzekvenciát, durván kifejezve: azt, hogy ő
pedig a tudományról mond le és a papi hivatást választja.
•26

Én úgy hiszem, rosszul ítéled meg eddigi beszélgetéseinket, ha így sommázod: sematikussá akarjuk tenni a darabot, angyalok és ördögök párviadalát
akarjuk látni. Nem. Annyi igaz, hogy az egyházzal kapcsolatban nem vagyunk
egészen elfogulatlanok, de ez ebben az esetben csak annyit jelent, hogy nem
akarjuk Galilei ügyét az egyház belügyének t e k i n t e n i . . .
A köztünk lévő ellentéteket Gellért Bandi egyszer így sommázta: „Mi azt
szeretnők, ha az Egyház állna szemben a Tudománnyal, Németh pedig azt, ha
a pápa Galileivel." A kétfajta szemlélet között gyakorlatilag árnyalati eltérések vannak (ezeket az eltéréseket beszéltük meg a múltkor), hisz a színház
épp oly kevéssé gondol itt középkori moralitásra, mint ahogy te sem gondoltál
pusztán személyes, pszichológiai okokból szembenálló emberekre. Színpadon az
elv és hordozója, az ember: egy. Csakhogy azok az elvek, amelyek a darab
személyeiben konkretizálódnak, valóságos, történelmi-társadalmi erők, amelyek
néha már az egyén szándékaitól, hajlamaitól függetlenül is, sőt azok ellenére
is hatnak. Másodrendűnek érzem a történeti Orbán pápa személyes hiúságát,
sértődöttségét (de nem mellőzhetőnek). A döntő az, hogy a spirituális szellemű
egyház és a materiális szellemű tudomány kerül konfliktusba, s a személyi
szempontok — mindkét részről — csak ehhez viszonyítva, ez alá rendelve
érdekelnek. Nem kívánta senki, hogy az egyház „eltökélt gonoszok oroszlánbarlangja" legyen. Sőt. Azt szeretnők, ha világosabban látná saját érdekeit,
céljait, a materializmus veszélyét.
Kedves Barátom — szívem szerint inkább írnám így: Mesterem — ne haragudj, ha ebben az ügyben hol Castellinek, hol Torricellinek érzem magam.
Én a dramaturgiát hivatásomul választottam, és sajnos, ehhez a pályához
szükséges némi alkatomhoz nem illő prepotencia: tanácsokat adni nálam okosabbaknak. De mit csináljak? A Bánk bán remekmű, de Bárány Boldizsár
helyében úgy hiszem, okosabb tanácsokat adtam volna. Nem hajszálakon vitatkozunk mi? Nem tudlak — nem is akarlak — meggyőzni, hogy egyetlen sort
is írj, amit nem érzel a magadénak. Érveim is nyilván gyöngébbek, mint a
tieid. Marad a puszta érzés. Az, hogy jóvátehetetlen hiba lenne, ha ezt a darabot nem tudnánk bemutatni. Inter dúos litigantes — el vagyok keseredve.
De végül is, még mindig ez a kisebbik baj. A nagyobb az lenne, ha te
lennél elkeseredve. Vagyis arra kérlek, hogy most még egy negyedórát szánj
Galileinek, s ha a hegyek és a magány csakugyan nem tudnak jobb tanácsot
adni, írd meg a többi darabot.
Őszintén írtam, hogy „hol Castellinek, hol Torricellinek" érzem magam. Akkortájt többször is beszélgettünk Bandival arról, hogy Németh alkalmasint inkvizítornak tekint bennünket, s a Németh-ügy félelmetesen kezd emlékeztetni a Galileiügyre. Föntebb utaltam már néhány hasonlóságra, s ezeknek számát igen könnyű
lenne megtízszerezni. Egy lényeges mozzanat azonban hátra volt még, a testi szenvedés. Most megjött az is.
Levelemre sokáig nem jött válasz. Érdeklődni kezdtem telefonon és megtudtam,
hogy Németh betegsége erősen rosszabbodott, orvosai mindenféle izgalomtól eltiltották, ne keressem. Aztán mégiscsak válaszolt, Ady-ligetről, április 13-án:
Leveledre rég tartozom a válasszal, a gyerekek is üzenték, hogy kerestél
(kis Csillával beszéltél, aki maga sem tudja, hol vagyok s nyilván még a szigligeti utam hatása alatt Balatont mondott); de meg én is úgy érzem, kell néhány — hogy is mondjam — vigasztaló sort írnom, hisz igazságtalanság, hogy
mindig azokat bántsa egy dolog kimenetele a legjobban, akikben lefolyása alatt
is a legtöbb lelkiismeret dolgozott.
1. A betegségem. Lehet, riasztóbb hírek értek hozzád, mint amik az állapotomnak megfelelnek — s mielőtt Haynallal beszéltem, magam is sötétebben
láttam a dolgot, mint most. Bár sötétnek így is elég sötét; a hypertonia essenciális maga is gyógyíthatatlan betegség — a szemfenék leletem igen korán
mutat már arterioszklerotikus elváltozásokat. (Orvos van a családban, fölvilá27

gosít.) A redergán nevű értágító szer azonban elég jól hat, úgy hogy napi h á rom-négy órát már dolgozni is tudok. Vérnyomást nem mértünk több mint két
hete, de úgy érzem legalább 20 mm-t lejött a kétszázról. így hát van némi reményem, hogy befejezetlen, vagy éppen csak le nem gépelt munkáimat rendbe
tudom szedni s azt, ami bennem nem az enyém, részben legalább nem kell
magammal vinnem. Ez a fő — az, hogy a csőd nem az agy, hanem a szív felől
fog jönni — már inkább szubjektív jelentőségű remény.
2. A betegség oka. Az, hogy a betegség a legnagyobb egészség közepette
az utolsó félév izgalmai után következett be: igen kínálkozóvá teszi a következtetést — főként minthogy neurogén betegségről van szó — hogy ez az izgalom volt az oka is. Az én érzelmi életem és sorsom azonban fiatal korom óta
bő munkát adott az érmozgató idegeimnek, az utolsó tizenöt esztendőt szinte
állandó halál-készenlétben töltöttem, az utolsó három évben mint fordító többet dolgoztam, mint egész életemben bármikor, s e munka révén több megaláztatásban volt részem, mint harminc évi írói pályám alatt (pedig nem panaszkodhatom): tehát nem kell túlságosan marxistáknak lennünk, ha azt
mondjuk, a Galilei-ügy csak az a plusz volt, amelynél a mennyiség minőségbe
csapott át vagy biológiailag: az ingerek summázódtak. De még ha volt is jelentős része ennek az ügynek a betegségemben: egész baráti köröm, sőt részben
a családom is osztozik a „felelősségben" — azok, akik a lelkiismeretet zaklatták azokkal, akik préseltek. Vagyis a felelősségről nem érdemes beszélni.
3. A te szereped. Változatlanul meg vagyok győződve, hogy az egész ügybe o
a dráma-bába buzgalma vitt, aki egy művet világra akar segíteni. Az, hogy
eközben a szerep kissé módosult: — nem vagy egyedül, akivel ez megtörtént.
Én igaz, azt vártam, hogy amikor a közösen kidolgozott művet visszadobják —
s képtelen dolgokat kezdenek követelni, ti mellém álltok — úgy ahogy a végén
Gyula mellém állt — s együtt utasítjuk vissza. Persze, látom a mentségek millióit — s azt is meg kell mondanom, hogy a te viselkedésed előnyösen ütött e l
az utolsó időben is a másik két partnerétől. Megnyugtatásul még azt is hozzáteszem, — hogy az egyetlen dolog, ami igazán rosszul esett, épp mert megszerettelek — utolsó leveled — már akkor jött, amikor a b a j megvolt s b a j t nemokozott.
No de ennyi tán elég is a vigaszból (— amely persze nincs híjjával némi
természettudományos igazságszeretetnek). Most hadd felelek a leveledre. Én
nemhogy a Galilei átdolgozásáról, bemutatójáról, de még magáról Galileiről'
sem akarok többet hallani — ennyit úgy hiszem megszolgáltam. Az az érv,
hogy ti az „egyház és tudomány" harcát vártátok tőlem, én pedig a „pápa és
Galilei" harcát adtam — azzal a' megszorítással igaz — hogy engem Galilei
történetében csakugyan elsősorban a hatalom és az igazságszerető ember harca
fogott meg — bár feldolgozásomban sok más közt egyház és tudomány harca
is benne van. Ha nektek minden áron csak az kellett: vissza kellett volna adni
a darabot. Az én nézetem az, hogy a Galilei azon az alapon, amin Tamási regényei, első fogalmazásában is előadható volt — ha a két gondolkozás érintkező pontjait nézzük és hangsúlyozzuk. Sajnos, épp a vele való összehasonlítás
bizonyítja, hogy úgy a hatóságok, mint a barátok, mondhatom, a nemzet részéről egészen más indulatok fogadták s kísérték az ő kísérletét, hogy írói helyét
megint elfoglalja. S ennek én le is vontam a következményét! Nem a k a r a t o m ban, valami makacs eltökélésben — hanem idegeimben. Gyula fölvetette a kérdést: mivel segíthetnének rajtam, nem lenne-e jó, ha egy régi művemet kiadnák, abból egy évig megélhetnék. Az eszem helyesnek találja a tervet, (bár
nem hiszek benne, hogy kivitelezhető) az idegeim azonban összehúzódnak:
nem, akkor élőről kezdődik a prés, ez a mondat, amaz az alak — inkább fordítani, akármilyen rosszul fizetett munka is az s akármilyen szégyen is: folyton dorgált dolgozatíró deáknak lenni — életem és munkásságom után.
Szóval, igyekezd elfelejteni, kiheverni te is ezt a most épp két éves Galilei-kalandot. S a dramaturgiától se kedvetlenítsen el; ez kivételes eset volt;

Gellért nagyon helyesen mondta még a nyáron: akárki más írta volna a Galileit, az úgy, ahogy benyújtottuk, átment volna.
Minden levelezés nehézsége abból fakad, hogy a partnerek nem lehetnek szinkronban egymással. A levél a napi hangulat lenyomata, a válasz jóval később érkezik, amikor esetleg más hangulat dominál. Németh kedélyállapota pedig különösen
hullámzó volt, egy-egy váratlan hír vagy esemény könnyen fölbillentette. Személyes
találkozásnál az ember megérzi, miről beszéljen tovább, miről ne. Csakhogy akkor
elzárkózott a találkozás elől. Ilyen levelet válasz nélkül hagyni viszont ugyancsak
sértő lehet. Mindentudónak, távolba látónak kellene lennem, hogy olyasmit írhassak,
ami az érkezés pillanatában megnyugtatólag hat. Hosszú töprengés után április 21-én
válaszoltam:
Napok óta zsebemben hurcolom leveledet, s foglalkoztat és napok óta csak
most tudtam rászánni magam a válaszra. Minden alaposabb indok nélkül valami csodában reménykedtem: hátha örömhírt írhatok. Valami olyan érzés
motoszkált bennem, hogy sikerül az illetékeseket jobb belátásra bírnunk — s
erről még ma is meg vagyok győződve; de olyan gyorsan még sem megy ez,
mint szeretném, s tovább nem halogathatom a levélírást. Visszatartott persze
az is, hogy egészségi állapotodban valamennyire mégis csak felelősnek érzem
magam, s változatlanul úgy érzem, hogy bármit írnék is, az mindenképpen kivált valami újabb izgalmat. Nem tudtam, nem is tudhattam persze, hogy milyen állapotodban ér múltkori levelem, amelyben legfontosabbnak én az utolsó
mondatot éreztem. Pontosan nem emlékszem már rá, de körülbelül ilyesmit
írtam: ha semmiképpen nem tudod rászánni magad a változtatásokra, kezdj
ú j munkába.
Félve írtam ilyesmit akkor is, félve írom most is. Azt ne értsd ebből, hogy
lemondtam a darabról. Nem. Változatlanul azt érzem, hogy remekmű, s
amennyire eddigi drámáidat ismerem, azok fölé magasodik. Változatlanul azt
tartom, hogy végzetes kár nemcsak a te írói pályád, hanem az egész magyar
drámairodalom szempontjából, hogy ezt a darabot most nem mutathattuk be.
Érzem a felelősséget az utókor előtt, mert meg vagyok győződve arról, hogy
ez a darab színpadra fog még kerülni, és nemcsak nálunk, s joggal hányják
majd szemünkre, hogy hiszen kortársunk volt Németh László, miért nem dolgoztattuk. Mert az árnyalatok végül is elfakulnak, s bármi volt is a valóság, a
tények nyelvén én is abba a táborba kerülök, amely ezt az írót és ezt a művet
mellőzte. De ez csak a szubjektív, s valljuk meg, kevésbé érdekes oldala a
dolognak. Az érdekesebb mégis csak a te további programmod.
Ilyen előzmények után — beleszámítva az elmúlt esztendők idegfeszítő
munkáit, amelyek intenzitásáról első találkozásunk idején csak epikus formában szereztem tudomást, s amelyek drámai módon csak most figyelmeztettek,
kétszeres az aggodalmam, s még sem tarthatom magamban. A kontrollszerkesztők kukacoskodásait részletesen nem ismerem, a magunkét azonban igen.
Akár volt bennük egy mákszemnyi igazság, akár nem, az akadékoskodás és
főként az ítélet nem állott arányban magával a művel. És most, amikor látjuk,
hogy mire jutottunk, okosabbak lettünk? Attól tartok, hogy még mindig nem.
Hát most, ha sem mi nem lettünk okosabbak, sem a te egészségi állapotodnak
nem tett jót, ami történt, hogyan merjelek arra kérni, hogy mégis folytasd?
Ne zárd magadba azt, ami még kikívánkozik, s amiről már beszélgettünk, a
II. József, a Csokonai, a Rákóczi-darab, a csongrádi darab, meg a többi. Nem
pusztulhat el, nem bomolhat fel az az agyvelő, amelyben mindez együtt van.
S ugyanakkor tudom, hogy a fokozott idegmunka most bizonyára nehezedre
esik. S ugyanakkor semmiféle közvetlen biztosítékot nem tudok ígérni egy
következő műre. Végre is az utókor, amelyben érzem, hogy nem csalódunk,
szobrot emelhet majd neked is, mint Csokonainak, vagy Katonának, de ettől
ma nyugodtan éhenhalhatsz.
29

És mégis. Az orvos nem tudom, mit szól, de én úgy hiszem, a munka tisztít is. Eltakarítja az útból a napi huzavonák apró hulladékát, s aminek ki
kell ömlenie, kiömlik az. Ne rekeszd el. És nem ilyenfajta hulladék az is (részben) amit az orvos mond, s amit még, ismerve orvostudományodat, magad is
hozzáolvasol és hozzáképzelsz? Én azt hiszem, beteg számára elképzelni sem
lehet rosszabb olvasmányt orvosi könyveknél, mert azok nyomán nyilván fölfedez majd nemlétező tüneteket is. Leveled legmegrázóbb része az a tárgyilagos kórleírás volt. Számomra nem vagy orvosi „eset", de azt szeretném, ha a
magad számára sem csak az lennél. Gyógyíthatatlan betegség csak egy v a n :
az élet. A többiben nem hiszek. De ehhez az egyhez ragaszkodni kell, amíg
dolga van az embernek, mondanivalója, kisugároznivaló energiája, vagy nevezd
bárminek.
Ne haragudj, hogy ilyen megkésve, s ilyen kuszán válaszoltam. Nagyon
remélem, hogy hamarosan rendbejössz és beszélgethetünk további munkáidról.
Nem akarlak terhelni, vagy zavarni, de bármikor, ha kedved van ilyen természetű beszélgetésre, üzenj.
Nem üzent, nem felelt, mégis úgy hiszem, alkalmas pillanatban érkezhetett levelem, akkortájt, amikor a II. József elkészült. Az itt említett többi darab sajnos terv
maradt, viszont rövidesen megíródott a Petőfi Mezőberényben. Később tudtam meg,
hogy a Galilei izgalmait is drámákban vezette le: a Szörnyeteg és Az áruló az elmúlt tél folyamán született.
Egyidejűleg szóban és írásban minduntalan előkerült, szinte központi témává
vált a hipertónia. Betegségét Németh harcnak fogta fel és védekezésül sajátos gyógymódot kísérletezett ki, az „agydiétát". Naponta többször megmérte vérnyomását, s
ennek értékei alapján rangsorolta élettevékenységeit a sétától az alkotó munkáig,
amelyre ezentúl csak meghatározott számú órát szánt. Én őszintén szólva nemigen
hittem ebben a gyógymódban (egyszer még azt a megjegyzést is megkockáztattam,
hogy dobja ki a vérnyomásmérőt), s inkább drámái után érdeklődtem: hátha valamelyiket be lehet illeszteni a pillanatnyilag reménytelennek ígérkező Galilei helyére.
Az árulóról nem beszélt: abban az időben nyilván ő maga sem érezte bemutathatónak. A Szörnyeteget és a II. Józsefet azonban még a nyáron elolvashattam, s később
sikerült mindkettőt fölvétetnem a Nemzeti műsorára. De akkor mindkettőnél számítani lehetett olyanforma akadékoskodásra, mint amilyennel a Galilei esetében találkoztunk, s ezt a harcot nem mertem elölről kezdeni.
Rövidesen amúgy is megcsillant a Galilei bemutatásának lehetősége. Ez a m á r cius elején nyilvánosságra hozott, az irodalom kérdéseire vonatkozó párthatározatnak,
s a hónap végén megtartott, hasonló szellemű III. pártkongresszusnak volt köszönhető. Május elején Gellért fölvétette a Galileit a következő évad műsorára, amit
Major azzal a megjegyzéssel vett tudomásul, hogy ebben az ügyben változatlanul a
minisztériumé a végső szó, és döntésre csak júniusban számíthatunk.
Bizakodó híradásunkat Németh szinte az egészsége ellen irányuló merényletnek
érezte, noha a színház most már minden további változtatásról lemondott. Ennek
előrebocsátásával beszélgettünk még egyszer a Castelli-ügyről, amelyet Németh így
összegezett: „Az volt a kívánságotok, hogy egy amúgy is meglevő motívumot, amelyet én fuvolára írtam, hangszereljem harsonára." A darabra vonatkozólag pedig
ezt mondta: „Tekintsetek halott szerzőnek; a darab készen van, bemutatható, amint
nyomtatásban megjelenik, addig azonban nem." Major utolsó nyilatkozata óta nem
lepett meg ez a döntés, de mégis rosszul esett, mert bizalmatlanságnak éreztem Gellért Bandival szemben. Előttem egy pillanatig sem volt kétséges, hogy ő a saját művészi eszközeivel az írói szándékot fogja szolgálni és tovább vinni. Németh azonban
ragaszkodott föltételéhez.
A közlés egyébként már egy éve szóba került, de az elsőbbség nem, legalábbis
nem ilyen határozott formában. Akkor megkerestem Király Istvánt, hogy egyezkedjünk: a darab a Nemzetinek készült, érje be azzal, ha a Csillag csak a bemutató
után közli. Azzal válaszolt, hogy az újdonság varázsa a folyóiratnál épp oly fontos,
30

mint a színházban. Most fordult a kocka, s arra kértem: közölje minél hamarabb..
De Király sajnálkozott: ugyanaz az erő, amely az előadás útjában áll, ebben a pillanatban a kiadást is lehetetlenné teszi.
A nyár folyamán érezhetően enyhült a színház műsorpolitikájára nehezedő nyomás és így a közvélemény hatására hétéves tilalom után ismét műsorra tűzhettük
Az ember tragédiáját. Október végén megkezdődtek a próbák Major, Gellért és Marton vezetésével. Röviddel ez után alakult ki a további műsorterv: 1955 januárjában.
Gellért hozzáfoghat a Galilei előkészületeihez és próbáihoz, ez lesz a következő bemutató a Katona József Színházban. Erről azonban az írót is tájékoztatni kell: meglátogatni és feloldatni a nyári tilalmat, mert nem akarjuk az előadást a kiadástól,
egy rajtunk kívülálló tényezőtől függővé tenni.
Ezt a látogatást Németh is leírta; az én emlékezetemben egy-két részlet másként
él. November közepe táján hívtam föl a feleségét, Ellát, s amikor kiderült, hogy
Németh Hódmezővásárhelyen tartózkodik, kocsit kellett szerezni, időpontokat egyeztetni. Ella jelezte, hogy ő is szívesen velünk tartana. De az utolsó nap Bandinak valami más elfoglaltsága támadt, s az utat inkább elhalasztotta volna. Ella viszont
nagyon számított rá, s így végül abban maradtunk, hogy mivel úgyis egyszerű formalitásról van szó, hadd képviseljem egymagam a színházat, Bandi helyett viszont
hadd jöjjön a kirándulásra Lilla, a felesége, a Művelt Nép című lap munkatársa,
(írt is erről az útról egy rövid beszámolót.) Németh jól emlékezett Lilla szőke „tündérsörényére", de Bandi személyét utólag illeszthette a képbe. Ugyancsak jól emlékezett az Ella hozta sültekre, felvágottakra. A táskákból elővarázsolt fejedelmi ebéd
nekem is feltűnt, mert valahogy aránytalanul bőkezűnek éreztem. A megfejtés azönéletrajzi följegyzések alapján kínálkozik: a házastársak hónapok óta nem éltek
együtt. Nézeteltérésük valamelyest rendeződni kezdett Némethnek egy pesti útja
alkalmából (amikor Királlyal is találkozott), s tán ennek lehetett folytatása Ella útja
és a kibékülést jelző lakoma.
Kiruccanásunk során szóba került a másik két darab, a készülő Shakespearefordítás, de a Galilei ügyében nem sikerült érdemleges eredményt elérnem. Németh
ragaszkodott nyári föltételéhez, hogy az előadást az előzetes megjelenéshez köti. Viszont ennek megnőttek az esélyei: októberben megerősítették a tavaszi párthatározatot, s Király jobban bizakodhatott, határozott ígéretet tett. A Galilei valóban megjelent a Csillag 1955-ös januári számában, amelyet egy-két nap alatt elkapkodtak.
Hasonlóan hatalmas, szinte botrányos sikere volt január 7-én a Tragédia-előadásnak.
Ettől fogva a színház pénztárától a Corvin áruházig kígyózott a jegyváltók sora.
Volt azonban egyéb, ellentétes megnyilvánulás is. December végén a Szabad Nép
közölte Bóka gyilkos kritikáját Németh másik darabjáról, az időközben megjelent
Petőfiről. Illyés egy válaszcikkben ugyanott visszautasította a méltatlan vádakat, de
röviddel utóbb a főszerkesztő, Horváth Márton egy újabb cikkben Némethet marasztalta el.
1955
A színház az éles viták ellenére sem állt el tervétől, amit Németh részben annak
a híresztelésnek tulajdonított, hogy darabját Rákosi is elolvasta és tetszettt neki.
Kizártnak ugyan nem tartom, de valószínűnek sem, hogy ennek a szóbeszédnek fontos szerepe lett volna a színház döntésében. Major pártkapcsolatai révén könnyen
megtudhatta volna az igazságot, amelyet egy fél évvel később maga Rákosi mondott
az írónak. Az, hogy a színház bemutathatja a Galileit vagy sem, a kultúrpolitika
függvényévé vált, vagyis a pártvezetésben mutatkozó ellentéteket tükrözte, a jobbés baloldal pillanatnyi erőviszonyait. Amikor a színház január 29-én ismét műsorára
tűzhette a darabot, lemondva minden további írói munkáról, akkor „baloldali elhajlásnak" minősült a Rákosi-féle vonalvezetés.
Segítségnek ígérkezett Veres Péter elismerő cikke a Galileiről a Csillag februári
számában, noha óvatosan megemlíti, hogy a Torricelli-jelenetet az írónak is, a művészegyüttesnek is még egyszer át kell gondolnia, s bőven foglalkozik azzal az állítással, hogy Németh minden művében önmagát írja meg. Itt a legkevésbé: vala31

mennyi alakja közül Galileit sikerült a legjobban objektiválnia. Utólag meggondolva
alig hiszem, hogy ez a védelem akkoriban csakugyan használt volna az előadás esélyeinek. Ami idáig irodalmi körökben folyó sustorgás volt., most — igaz: cáfolat formájában — széles körű nyilvánosságot kapott. Qlyan időszakban, amikor a közvélemény még egy influenzajárványról is először a cáfolatból értesült.
A döntés ugyan változatlanul a minisztériumtól függött, de most jobb esélyekkel
fordulhattunk oda, mert időközben a színházi osztály vezetése ú j személy kezébe
került. Gellért előterjesztette a szereposztást: Galileit Bessenyeivel ó h a j t j a játszatni.
Egyidejűleg Marton Endre vállalta, hogy terven felül előkészíti García Lorca darabját, a Bernarda házát. Erre a darabra irodalmi értékein kívül is nagy szüksége volt
a színháznak, mert csupa nő játszik benne, s ezzel megoldódik egy hosszabb ideje
mutatkozó belső probléma: szerephez jutnak a kevéssé foglalkoztatott kiváló színésznők.
Február 7-én (vagy egy-két nappal utóbb) tartottuk meg a Galilei olvasópróbáját, amelyre Németh is eljött és felolvasta a Galilei együttesének szóló írását. Színesen ismertette a darab kialakulásának történetét, Galileiről pedig elmondta, hogy
az újkori természettudományos gondolkozás mitikus ősének tekinti. íróilag az vonzotta leginkább ehhez a történethez, hogy az igazság kimondásának kényszerével
foglalkozhatik, amelyet már eddig is több darabjában próbált más-más oldalról megvilágítani. Bár a közösség igazi érdeke az igazság elismerése lenne, ezt meggátolja
az „emberi őrültség". Viszont az előadó együttes ne vigye túlzásba ezt a motívumot:
minden egyes szereplő úgy érzi, hogy neki igaza van, amint hogy a maga szempontjából csakugyan igaza van. Végül szólt a darab körül kialakult atmoszféráról, megcáfolva a kétirányú vádakat, amelyek abból eredtek, hogy bennfentes literátorok
mást akartak kiolvasni a műből, mint ami valóban volt benne. Az egyik tábor önvallomást a Galilei ürügyén. „Önök azonban higyjék el nekem, amit az ártatlan néző
is elhisz, ha egyáltalán kedvére lesz a darab, hogy a Galilei Galileiről szól, egy öreg
emberről, aki nyugalmánál jobban szerette az embereket, s amire szegényeknek oly
nagy szükségük van: az igazságot."
Néhány napos szünet után folytatódtak az előkészítő munkálatok: díszlet- és
jelmezmegbeszélések s egy vetített képes művelődéstörténeti előadás Galileiről és
koráról. Február 21-én indultak meg a rendelkező próbák, amelyeket Gellért a szokottnál is nagyobb gonddal vezetett. Nem elégedett meg a legfontosabb mozgások
beállításával, hanem minduntalan megállt kielemezni, tudatosítani a legfőbb mozzanatokat. Az ilyesmi máskor az asztali próbákon volt szokás, de legutóbb, Az ember
tragédiája alkalmából kiderült, hogy a viták könnyen elkanyarodnak.és tudálékos
bölcsködéssé fajulnak. Most ú j módszert vezetett be. A rendelkező próbán minden
jelenet konkrét problémákat vet föl, csak az érdekelt szereplők vannak jelen, könynyebb a lényegre szorítkozni. A közös munkával kialakított jeleneteket aztán többször is megismételtette. Ma is fülembe cseng az első hangütés, Berek Katié, a kis
cselédlány, Giulietta szerepében, rajongó álmélkodása, amely előkészíti az öreg tudós
"beléptét.
Március 12-én volt az utolsó rendelkező-javító próba, s a Galilei hirtelen lekerült a műsorról. Nem tudom, pontosan mi történt, csak nagyjából: hivatalos körökben mind Az ember tragédiája színházi, mind a Galilei sajtósikerét — egyéb jelenségekkel együtt — jobboldali elhajlásnak minősítették, s hamarosan az a döntés
született, hogy a Tragédia előadásait feltűnés nélkül meg kell ritkítani, a Galilei bemutatóját pedig későbbi időre halasztani, s a Bernarda háza került színre. Noha a
színház vezetősége hangsúlyozta, hogy nem a Galilei helyett, mert az változatlanul
műsoron marad, ezt nemigen hittük.
Major személyesen akarta közölni az íróval, mi történt, Németh azonban elhárította ezt a találkozást. így március 28-án levélben fejezte ki sajnálkozását, hogy a
"lelkes hangulatú próbákat abba kellett hagyni. „De ez a fájdalmas tény számunkra
összefüggéseiben érthetővé válik: függvénye a kultúrpolitikánknak, amely maga is
32

függvénye az országos és világpolitikának. Közös érdekünk, hogy a Galilei olyan időben kerüljön színre, amikor semmiféle ellenséges belemagyarázás nem fenyegeti."
Amire a levél céloz, a „levegőben" volt, s néhány nap múlva nyilvánosságra került: újabb politikai fordulat értelmében jobboldali elhajlásnak minősült az eddigi
irányzat, s ezt pecsételte meg április elején egy újabb kormányváltozás. Ezzel a kulturális határozat is érvénytelenné vált. Az írószövetség pártszervezete ugyan berzenkedett ez ellen, ami a közvéleményt eléggé fölkavarta, de a tényeken nem változtatott.
Az ismét megerősödött Rákosi július 3-án magához hívatta Némethet, s beszélgetésük során sok egyéb között a Galilei ügye is szóba került. Németh önéletrajza
szerint a darabot Rákosi valóban megkapta, Kállai Gyulával olvastatta el, s az így
referált neki: „A darab irodalmilag jó, de számos célzás van benne, amit a fasizmus
alatt a fasizmusra értettek volna, de minthogy népi demokráciában élünk, arra
értenének."
Ez a vélemény megmagyarázza, miért kellett a próbákat megszakítanunk, a látogatás ténye azonban — akkortájt más írók is kaptak hasonló meghívást — arra
vall, hogy Rákosi kénytelen volt revideálni korábbi nézeteit és szövetségeseket keresett a mind feltűnőbben elégedetlenkedő írók között. Noha május óta ismét az ő
embere ült a miniszterelnöki székben, a felső vezetést bizonytalanná tették az olyan
külpolitikai események, mint Hruscsov kibontakozó ú j irányvonala, látogatása Titónál és a két párt megegyezése.
Október végén kitüntetett írók és művészek egy csoportja, köztük Major Tamás
is, a pártvezetőséghez intézett memorandumban tiltakozott az irodalom szabadságát
sértő antidemokratikus, adminisztratív eszközök alkalmazása ellen, kiemelve Az ember tragédiája ügyét és a Galilei levételét a Nemzeti Színház műsoráról. Ez látszólag
a párt belügye volt, hiszen a nyilatkozatot kizárólag kommunisták írhatták alá.
Elintézésül a vezetőség pártellenesnek minősítette a memorandumot, s az aláírók jó
része aláírásának visszavonására kényszerült. Ám az ügy valójában ennél általánosabb, szélesebb körű elégedetlenség jeladása volt, amit csak ideig-óráig lehetett a
formák határain belül rekeszteni. A Galilei sorsa pedig hozzákapcsolódott az országos ügyekhez, része lett egy megmozdulásnak, amelyhez idáig semmi köze sem volt.
1956
!
A mű történetéhez hozzátartozik fogadtatása: megértette a kor az üzenetet,
amely elsőül hozzá szólt, vagy sem, vagy esetleg félreértette? Így, noha hónapokig
látszólag semmi sem történt a Galilei ügyében, röviden mégis szólni kell a korról
és a légkörről, amely e hónapok alatt átalakult.
A változások mélyreható elemzése meghaladja képességeimet. A legfontosabb
eseményt Németh önéletrajza így rögzíti: „1956 februárjában lefolyt a Szovjetunió
Kommunista Pártjának 20. kongresszusa. Én legelőször csak úgy vettem róla tudomást, hogy azok a képtelen kommentárok, reménykedések, amelyek művész- és írótársaságunk történeti iskolázatlanságát bizonyították, most mind e körül csapongtak.
Különösen arról a zártkörűbb pártértekezletről volt szó, amelyen Hruscsov bírálta
meg nagy elődjét, s amelyről a külföldi rádióhallgatóknak persze igen részletes, bár
eltérő értesülésük volt. Sztálin ezekben a beszámolókban olyan rémtettek hősévé
vált, amelyekhez a Tacitusban leírtak úgy viszonylottak, mint a római birodalom és
technikája egy mai világbirodaloméhoz." A hivatalos közlésekhez képest „szelíd roszszallásnak" minősült Németh régi cikke, s ezzel elhárult a Galilei útjából a legfőbb
akadály.
Dióhéjban néhány további esemény. A párt központi vezetősége július 18-án fölmentette Rákosit első titkári tiszte alól, s ő elismerte a személyi kultusz és a szocialista törvényesség terén elkövetett hibáit, amelyek akadályozták az építő bírálatot
és súlyos károkat koztak. Ugyanez kapott hangot a már korábban említett memorandumban, majd még élesebben a Petőfi-kör sajtóvitáján, június 27-én. A törvényesség megsértése elsősorban a Rajk-ügyre vonatkozott, amelyet — mint ez már a
Hruscsov—Tito találkozás óta sejthető volt — revízió alá kellett venni. A személyi
3 Tiszatáj

33

változás természetesen tovább gyűrűzött, megélénkült a rendszer hibáinak bírálata,
főként az Irodalmi Űjság lapjain. Szeptember 17-én az írószövetség vezetőségébe beválasztották Németh Lászlót. Október 6-án került sor Rajk rehabilitására, hamvainak ünnepélyes temetésére, amelyet kisebb tüntetések követtek.
Ebben a légkörben magától értetődött, hogy a Galileit harmadszor is műsorra
lehet tűzni. Szeptember 5-én rögzítettük, hogy a Katona József Színház első bemutatója a Galilei lesz; 18-án elölről kezdődtek a próbák, részben ú j szereplőkkel.
Most már lényegesen kevesebb rendelkező próbára volt szükség, szeptember 29-től
emlékpróbák folytak. A címszerepben megmaradt Bessenyei Ferenc, s jóleső meglepetéssel tapasztaltam, hogy rögtön teljes szereptudással jelent meg, a nyáron az
egészet megtanulta. Magyar színész ilyesmire vajmi ritkán kapható, állítólag azért,
mert könnyebben rögzítődik az emlékezetben a szöveg, ha rögtön mozgásokkal, rendezői utasításokkal társul. Ez bizony gyakran a lustaságot t a k a r j a és sűrűn előfordul
a szövegtudás bizonytalansága még az utolsó héten, sőt a bemutatón is. Bessenyei
azonban nemcsak a szerepért és az íróért lelkesedett, hanem az ügyért is, amelyet
annyi viszontagság után végre szolgálhat. Gellérttel nagyszerűen megértették egymást, s most olyan bravúros alakításra készült, mint amilyen a még mindig játszott
Kossuth volt.
Az előadás kitűnően sikerült, megérdemelte a sikert, amely két éven át, 108
estén szegődött mellé. Ebből Németh egészében egyet sem látott, csak a főpróbát, s
a bemutatón tán két felvonást. A többi előadás sikeréről rokonok, barátok tudósították, s időnként én is. Meghívtam a 25. előadásra, de nem jött: a füredi szívkórházban kezelték. 1957-ben Kossuth-díjjal tüntették ki, főként az Égető Eszter és a Galilei megírásáért. Júniusban volt a darab 50. előadása, de maga helyett üdvözlő sürgönyt küldött az együttesnek, s nekem egy levelet:
. . . Ezzel úgy hiszem, le is zártam színdarabírói pályámat, legalább is
annak a színházakkal kapcsolatos felét. Nem tudom elképzelni, hogy egy színház kapuján, nem mint író — de néző is, valaha belépjek. Örülök, hogy az
örök istenhozzádot épp neked mondhatom, aki több jóakarattal mint szerencsével, szinte egyedül próbáltad „könyvdrámáim" s az „eleven" magyar színpad közt a távolságot áthidalni.
A siker végigkísérte az 1957/58-as évadot, s június 24-én ünnepeltük a 100. előadást. Erre sem hagyta el sajkódi tanyáját,- hanem inkább levelet írt:
24-ére nem megyek fel; nem hagyom el többé ezt a telepet. De meg furcsa
is lenne most ünnepelnünk a Galileit, amikor végleges, hivatalos elítélésének
(a megalkuvás drámája) a kézirata már a kezemben van.
A jubileum velem is összeállíttatott egy kis mérleget. Az egyik oldalon
ott van a Te első, örömtől meleg leveled; szentendrei brigádmunkánk, szívós
igyekezetetek, hogy a darabot mégis bemutathassátok, Bessenyei és Rajz szép
alakítása, az egész együttes lelkesedése — (s bár tán mást keresett a darabban,
mint amit én adni akartam) a közönség kitartása. Végül is ez az egyetlen darabom, amelyet annyian néztek meg, mint amennyi néző egy jobb darabnak
kijár.
A másik oldalon ott van a prés, melybe e darabbal kerültem, egészségem,
melyet barátaimnak és ellenségeimnek ennek a darabnak az ürügyén sikerült
megroppantaniuk, a beteget éveken át nyugtalanító huzavona, a politikai heccé
váló bemutató, Brecht rámolvasása, most a hivatalos megbélyegzés — s ami
engem legjobban zavar: hogy ez az egyetlen munkám, amelynek végső kicsengését részben külső nyomásra megváltoztattam. (Mert én az első változatot
tartom ma már az igazi negyedik felvonásnak s ha valaha felújítanák, ezzel
kéne játszani is.)
Ez a mérleg, — ítéld meg van-e sok okom ünnepelni vagy éppen ünnepeltetni magam; ezt, úgy hiszem, Major is érzi (idáig nem kaptam meghívót az
előadásra) s az együttes is méltányolja, ha kellő óvatossággal megmagyarázod
nekik. Feleségem mindenesetre ott lesz s talál tán alkalmat, hogy köszönete34

met kifejezze nekik — s neked és átadja a Romáin Rolland-könyvet, édesapád
értékes segítségét egy soha el nem készülő d r á m á h o z . . .
A levél jól jellemzi íróját, mégis kívánkozik hozzá két megjegyzés. A Galilei
megjelenése óta a magyar drámairodalom egyik kimagasló alkotásának számít. Ismertetni, értékelni, elemezni, vitatni fogják, mint a világirodalom megannyi más
alkotását. Ezt a sort Veres Péter indította el a Csillagban, folytatta Hermann István
ugyanott, s ezt vitte tovább a levélben említett tanulmány, Rényi Péter írása a
Nagyvilágban, majd ugyanott Gellért Oszkár cikke. A vita nyilván a jövőben sem
fog abbamaradni, de ennek csak áttételes hatása lehet az előadásokra: több-kevesebb ötletet adhat későbbi rendezőknek. Rényi cikke saját véleményét tükrözte, s
nem volt „hivatalos megbélyegzés", aminek ekkor már értelme sem lett volna.
A Galilei nem emiatt került le a színház műsoráról, hanem azért, mert egyszer
minden előadás betölti hivatását. Több, mint száz előadás, közel ötvenezer néző —
ez operettmértékkel is jelentős siker.
Ami pedig a színpadtól való végleges búcsúvételt illeti, az említett könyv Romáin Rolland levelezésének Indiára vonatkozó gyűjteménye volt. Előtanulmány Németh készülő Gandhi-drámájához.
Az előadások légkörére a templomi áhítat volt j elemző, csak a felvonásvégeken
csattant föl a taps. Ilyenkor volt lemérhető a darab szorosan vett írói, művészi
értéke.
Gellért nagyszerű rendezését ma már sajnos nemigen tudom rekonstruálni. Emlékezetem fogyatékos, följegyzés alig maradt róla, s művészetét az jellemezte, hogy
ő maga szinte eltűnt az előadás mögött. A néző úgy érezte, hogy minden mozdulat
és hangsúly magától értetődő, nem is lehet másként. Más rendező gyakran különleges ötletekkel hívja föl a figyelmet saját munkájára. Gellért inkább a kevésbé feltűnő, de jóval nehezebb utat választotta: fáradságos munkával kereste meg azt az
optimumot, ami a szerep igényeiből, a színész képességeiből és fizikai adottságaiból
kifejthető.
Nagy gonddal tervezte meg a játékteret, amelyet aztán képzőművészetileg Varga
Mátyás valósított meg. De Varga az első felvonásban a Medici-villa loggiáját híven
akarta reprodukálni, háttérben a zöldellő tájjal. Gellértet jobban érdekelte a dráma
vizuális indítása, s a középső oszlopnyílásba más látványt rendelt: a Szent Pétertemplom kupoláját, Róma, a pápaság, az egyházi hatalom jelképét. Mérnöki pontosságot kívánt a szent törvényszék tárgyalótermének alaprajza. Nemcsak tíz bíborost
kellett rangjához méltó trónuson elhelyezni a pici színpadon, hanem rajtuk kívül
ügyészt, ügyvivőt, írnokot, szakértőket, porkolábot, szolgát — és persze kellő játékteret biztosítani a főszereplő vádlottnak. A bíborosok egy része néma szereplő; számos eldobott alaprajzi vázlat után kettő közülük — trónjával együtt — kimaradt.
De a többi sem helyezkedhetik el a nézővel szemközt — ez lenne a legfestőibb —
mert akkor a főszereplőnek feléjük kellene fordulnia, háttal a nézőnek.
Történeti tárgyú darabnál a legtöbb rendező számos eszközzel igyekszik fölhívni
a közönség figyelmét, hogy „a te ügyedről van szó". A Galileinek azonban valamennyien éreztük vésztjósló aktualitását, s Gellért meghagyta a jelmeztervezőnek,
Laczkovich Piroskának, hogy mindenkit korhűen öltöztessen. A világi szereplők
ruházatához bő választék kínálkozott barokk festményeken, a testőrökéhez a Michelangelo tervezte egyenruhák közt. De a klérust sem szabad uniformizálni, már csak
azért sem, hogy vizuálisan is érzékelhető legyen az írói szándék, az egyházon belüli
ellentmondások szövevénye. Szembeszökően más csuhát hord a bencés Castelli, a két
dominikánus és a jezsuita, de mi legyen a bíborosokkal? Itt a vörös szín különböző
árnyalatai adják az éltéréseket, a ruhák más-más anyaga és szabása, a fejfedők, a
sima vagy prémmel szegett palástok. Első pillantásra mind egyforma, s utóbb kiderül, hogy egyénisége, vagyoni helyzete mindegyiknek más.
Régi színházi mondás, hogy a darab sorsa a szereposztáskor dől el. Nagy személyzetű daraboknál rendszerint kompromisszumot kell kötni az írói látomás és a
színház lehetőségei között. A szerepeket az adott társulat tagjai közt kell kiosztani,
5*

35

s nem lesz, nem is lehet minden alakítás telitalálat. S még az egyéni adottságokon
túl hány mellékszempontra kell tekintettel lenni! Például a drámai egyensúly miatt
igen fontos, hogy Sinceri páter, az ügyész, kemény, könyörtelen, nagy formátumú
egyéniség legyen, puszta megjelenése is vésztjósló. Viszont a szerep igen rövid, színész számára kevéssé csábító. Gellértnek mégis sikerült megnyernie Várkonyi Zoltánt, néhány, a szerepéhez illő többletmondat árán, amelyeket átvehetett partnerei
szövegéből. Nyúlfarknyi szerep Inchofer atyáé: felmondja szakértői véleményét a törvényszék előtt. De szelleme végigvonul a darabon: korlátolt és kérlelhetetlen német
jezsuita, mindenféle haladás kerékkötője, maga a két lábon járó dogma. Egyetlen
jelenetében attól válik jelentőssé, hogy a jól táplált, élveteg olasz kardinálisok között
a feketébe öltözött, rekedt, csont-bőr Baló Elemér játssza.
Változatlanul hálás szerepnek bizonyult Giuliettáé, a cserfes, melegszívű szobalányé, akit az első kiosztástól eltérően a még főiskolás Margittai Ági személyesített
meg. Parányi szerep, de teljes ember, s a dráma szempontjából igen fontos, mert azt
mutatja be, hogy az öreg Galilei bájával mindenkit megbabonáz, aki a közelébe
kerül. Ugyanezt fejezi ki a szent törvényszék egyik őrének, Landolfónak az alakja.
A szintén kezdő Horváth József kiválóan formálta meg ezt a mackómód emberséges,
melegszívű katonát. Hálásnak bizonyult a toszkán követ, Niccolini szerepe, amikor
röviddel a bemutató után Apáthi Imre kezébe került. J ó modorú, valójában üresfejű
diplomata, aki fejedelme megbízásából és felesége kedvéért hordozza csak szívén
Galilei ügyét, amely az ő felfogása szerint értelmetlenség, nem éri meg a vele járó
megpróbáltatásokat, amelyeket némi simulékonysággal könnyen el lehetne hárítani.
Kitűnő figura az írnok, a szent törvényszék besúgója. Rajz János elvetélt művészt,
testi-lelki nyomorékot mutatott be, sajnálatra méltó emberférget, aki bár eladta a
lelkét, mégsem vonhatja ki magát Galilei varázsa alól. A per ügyvivőjét, Maculano
pátert Mányai Lajos alakította, s kiválóan érzékeltette, hogy egyszerre terhes és
hízelgő számára a megbízatás: bíráskodhatik egy nála jóval értékesebb ember fölött.
Hivatala azonban akkor válik igazán keservessé, amikor kiderül, hogy viszonylag
humánus ígéretei semmit sem érnek, lélektelen alkatrésznek kell lennie egy óriási
gépezetben. A hű barát, Castelli apát, s a főúri főpap, Barberini bíboros alakja színesebb előttem, mint ahogy színpadi megvalósításuk sikerült.
Ezek az alakok az író elvei szerint csak másodlagosan vannak kidolgozva. Egyéniségüknél fontosabb drámai funkciójuk: alkalmat adnak a főszereplő „lelki megtöretésének" bemutatására. Ugyanez megfordítva annyit tesz, hogy itt minden motívum Galileihez és ügyéhez kapcsolódik. A drámában övé az abszolút főszerep, ami
a hatalmas szövegmennyiségen is lemérhető. Persze nem ez a külsőség a döntő, hanem ami mögötte van, a százféle árnyalat, amely Galilei egyéniségét színezi.
Bessenyei nagy lelkesedéssel és érthető szorongással vágott neki a feladatnak.
„Eddig többségükben olyan szerepeket játszottam — mondotta —, ahol a robusztus
termet, a dinamikus hangerő, a hősiesség volt a szerepek jellemző vonása. Galileiben
testetlennek kell lennem. Olyan öreg, gyors beszédű, heves olasznak, aki végtelenül
okos, nagy tudású." Valóban, mintha megtöpörödött volna, alacsonyabb lett, öregesen megroggyant, s mozgásán az a küzdelem volt érezhető, ahogy a megkopott testű
vének a fiatalságot próbálják mímelni. Szeme gyanakvóan, vaksin hunyorgott, s
csak egy-egy pajzán emlék, vagy apró ravaszkodás csillantotta föl. Galilei csakugyan
öreg és törődött, ám ezt időnként a valóságon túl is megjátssza, hogy ezzel az apró
hamissággal könnyítsen sorsán. Ilyenkor panaszkodásába némi színészkedés vegyül.
Ez a ravaszkodás meglehetősen átlátszó és naiv; sokkal nehezebb megteremteni a
lélek mélyén székelő bölcsesség, tudás hitelét. A földforgás tana, a mechanikai fölfedezések ismertetése a színpadon nem tartalmával kelt érdeklődést, hiszen a közönség számára ezek már az iskolában megunt tudnivalók. Egyfelől a fellobbanó indulat
hitelesíti, hogy itt valóban nagyszerű újdonságokról van szó, másfelől az a varázserő,
ami ebből az emberből árad, s ami a barátokat bámulatra, az ellenségeket elismerésre készteti. A tudós szuggesztivitását a színész szuggesztivitása helyettesíti: a közönség nem, igazukért teszi magáévá a tanokat, hanem mert Bessenyei vonzóerejének hatása alá kerül, ugyanúgy, mint a szereplők az öreg tudóséra.
36

Ez a szenvedély az általános, épp ezért közérthető „igazság" kérdésében csúcsosodik. Másodrendűvé fakul, hogy forog-e a föld vagy sem: egy igaz ember áll szemben az igazságot el nem ismerő hatalommal. Az igazság aggályoskodva, panaszosan
szólal meg Bessenyei száján Castelli előtt, színészkedő körmönfontsággal, amikor
először találkozik Maculano páterrel. A börtön megfélemlíti, de önérzetét is fölébreszti, s az engedékenységre biztató diplomata jelenlétében a dacot is. Az igazságnak önérzetes-indulatos és okos-diplomatikus védelme küzd az ügyvivő és az ügyész
jelenlétében. Végül egy ernyedt kompromisszum születik, amit a felvonás végén az
indulat paroxizmusa cáfol meg: Bessenyei a fölragadott gyertyatartó lendületes
körbeforgatásával harsogja — szó nélkül —, hogy „mégis forog".
Az inkvizíciós tárgyalás méltatlansága ismét fölkelti a dacot, a kínvallatás vállalását, aztán a hóhér kezéből szinte ú j ember zöttyen az alárakott székbe. A meggyötört öreg töredelmes vallomását nemcsak saját fájdalma színezi, hanem a közösségért
érzett részvét: ellenfelei konokságukkal épp azt veszélyeztetik, amit védeni akarnak,
az emberiség ügyét. Az utolsó felvonást Bessenyei ismét a színészkedő, szinte nyafogó öreg bemutatásával indítja. Önigazolásra van szüksége, hogy tanainak megtagadásával nem vétett, hanem használt az emberiségnek. A megnyugtató válaszoktól
fokozatosan éled, fiatalodik, régi indulata, önérzete is visszatér. Ezt roppantja szét
Torricelli. Végül el kell jutnia a fájdalmas, torokszorító fölismeréshez: ő sem pótolhatatlan, az erkölcsi törvény alól pedig ő sem kivétel.
Az előadásnak ezeket a művészi kontúrjait Gellért oly szilárdan rajzolta föl a
próbák során, hogy később sem fakultak meg. De az igazsághoz az is hozzátartozik,
hogy a bemutató fergeteges sikere nemcsak ennek volt köszönhető.
A közönség zöme bennfentesekből állt. Az író barátai, írótársai, színházi emberek, a sajtó képviselői. Valamennyire csaknem mindenki tudott az előzményekről, s
akár őszintén, akár színből, de tüntetésszerűen ki akarta nyilvánítani örömét, hogy
végre sikerült áttörni a tilalmakat. Föntebb jeleztem, hogyan vált szinte észrevétlenül
Galilei alakja Némethéhez hasonlóvá: író, akit írói becsület köt, s ezért érzi tortúrának, amit kívánnak tőle, írásának megtagadását. És megfordítva: hogyan alakult a
jelen, az előadás körüli bonyodalom olyanszerűvé, mint amit a régmúltban játszódó
darab bemutatott. Az előadás ugyan semmiféle eszközzel nem hangsúlyozta a hasonlóságot, de a közönség ezt akarta, tehát ezt látta-hallotta. Minduntalan aktuális értelme támadt egy-egy mondatnak, s fölszisszenés, helyeslés, nyíltszíni taps volt a
válasz. Mert ha így akarjuk nézni, a darab csakugyan tele van aktuális célzással.
Csak néhányat, ízelítőül:
— Szívesen vennék egy látcsövet, amellyel olyan századba látni, ahol az igazság
meglátásával véget ér a tudós dolga, s az igazságnak, hogy élhessen, nem kell
hazudnia.
— Az írásban, akármilyen körültekintők vagyunk, van valami holdkórosság, nem
lehet egyszerre írni s óvatosnak lenni.
— Hogy lehet egy ilyen könyvet, mint a „Két nagy világrendszer" jóvátenni?
Megesküdjek, hogy a világ úgy van alkotva, ahogy P. Scheiner zagyva könyve elképzeli?
— A szatócsot Szent Péter sem kötelezheti arra, hogy hamisan mérjen; hát a
tudóst, akire fiatalemberek százai néznek, hogy egy érvnek nagyobb súlyt tulajdonítson, mint amit esze aranymérlege mutat.
— Hazugság azt vallani, amit én nem hiszek.
— Törjük el a tollat, hogy megmentsük a fejet.
— Az ember szorultságában ne írja meg másképp, amit ha hibásan is, de szabadon fogalmazott.
— Akit ragaszkodása az igazsághoz egy boldogtalan korban hazudni kényszerít,
annak nincs többé megállása, újra és újra hazudnia kell.
— Megesketnének arra, hogy amit gondolok, nem gondolom? . . . De hiszen most
mondtam el, hogyha csak eszem egész szövését föl nem bontják s újra nem szövik,
én ebben a kérdésben hallgathatok, de mást nem gondolhatok.
37'

Ezek a kiragadott mondatok — s számukat könnyen lehetne szaporítani —
egyenként robbantak, mint a petárdák. Ám a légkört a cselekmény egésze, szinte
minden fordulata feszítette, mert fölidézett hasonló, életbeli mozzanatokat. Az egész
vesszőfutás a könyv miatt, az átíratás óhaja, az ügyvivő viszonylagos engedékenysége, amit mint elégtelent hazudtol meg a felsőbbség, az előre meghozott ítélet,
amelynek aláírását a vezető rákényszeríti a bíróság tagjaira, s maga nem vállalja,
megvetésből. A börtön, amelyet az ember másként képzelt volna a híre után. A besúgó írnok, aki átfaragja a tollát, mikor valami tisztességes szöveget akar írni.
A kikényszerített megtagadás gyötrelmes ígérete. És végül: miért tette meg? Hogy
megmentse a koponyájában felhalmozódott tudást, mondanivalóját, amellyel még
adós az emberiségnek. „Ismeri Inchofert! Azt a kefefejűt! Ott állt a szobában, ahol
az ítéletre vártam. Ahogy a két halántéka közé néztem. Magam sem tudom: tán
ezért tettem meg. Nem lehet a nyomorult emberi nemet ezeknek a keskenyfejűeknek
átengedni." Az első páholyban ült a sovány, poroszosán nyírt Révai.
Vesszőfutását Németh így sommázta: „Most már alig lehetett kétség: valaki a
színfalak mögött a Galilei-történetnek megismétlésével akar a Galilei íróján bosszút
állni. Vagyis ami nem volt igaz a megíráskor, igazzá vált a megírás után: a Galilei
rólam kezdett szólni." A második mondat betű szerint igaz. Az első azonban —
ilyen egyszerűen — aligha. Némethnek sok ellensége volt, de egyik sem agyaihatott
ki ilyen körmönfont bosszútervet. Ezt csak egy közösség alakíthatta ki — ellenségek
és barátok együttesen — akaratlanul, a két, egymáshoz hasonló mechanizmus törvényszerűségei folytán. Ám ha mindenképpen egy valakit akarnánk a háttérbe képzelni, s annak személyes bosszúját keresnők, az aligha lehetne más, mint Sztálin,
s az ok az a régi cikk. Nos, a bemutató közönségében szunnyadhatott ilyenféle sejtelem, s a tüntetésforma siker mögött olyan érzés, hogy ez mindenkinek személyes
hozzájárulása a bálvány ledöntéséhez.
1956. október 20-án volt a bemutató. P á r nap múlva a Sztálin-szobrot valóban
ledöntötték.
De — ahogyan Vekerdi László írja — „ . . . a bemutató estéjén el se lehetett képzelni, hogy három nap múlva itt már az értelmetlen s gyilkos fegyvereké lesz a szó."

TÓTH BÉLA

Tiszajárás
VII.
BAJCSY-ZSILINSZKY TARPÁJA
Beszélgetésünk elején még azt vallottam, hogy telve kurucromantikával, talán
egy kicsit ettől is vezéreltetve, Tarpára települtem, abban a hiedelemben: itt még
eleven Esze-hagyományok élnek. Hamar fölismertem, hogy a kuruci mivolt kétszázötven év után nem is lakhat külsőségekben. És sajnáltam, és kerestem az okokat, a
kézzelfoghatóságokat, öregek kósza emlékezetét vetve össze nemrég termett alapos
kutatásokra épülő ú j irodalmakkal, magamban helyett találtam a tarpaiaknak.
Amikor Bajcsy-Zsilinszky a húszas évek végén idejött, kihűlt hamu, szegénység,
nyomorúság takarta a parazsakat. Az idő, a társadalmi helyzet Bajcsy-Zsilinszkyvei
lefúvatta a zsarátnokon felhalmozódott hamut, s eleven parázs vöröslött elő. Ö meg
futott rajta mártíriumsághoz vezető haláláig.
Amikor 33 évesen derecskei képviselő-körzetéből kituszkolva átpályázott a 11
körzetes beregi választókerületbe, a tarpaiak, meg a szomszéd községbeliek a falu
határában kibontott lobogókkal várták, amelyen ez állt: „Tarpa kuruc volt, az is
maradt!" ötezer ember körülötte.
És azok nem valami ismeretlen nevű jelölt kedvéért írták lobogóikra a kétszázötven év óta őrizgetett kuruci érzelmüket, de Bajcsy-Zsilinszky programját magukénak vállalták. Ismerhették már korábbi képviselőségéből, s az akkoriban frissen
megjelent Előőrs című hetilapjából: „Tíz-húsz-ötvenezer holdas latifundiumok tartják
proletársorban a magyar parasztság földre vágyó, gazdának termett százezreit..."
De a választási hadjáratok során készült röpcédulájának is minden sora piros
végű gyújtólángú gyufa.
„ . . . meghirdetjük az ú j szabadságharcot a magyar dolgozókért, az elnyomottakért és szenvedőkért...
Kérlelhetetlen harcot hirdetünk a mai uralkodó rendszer ellen, amely ezreknek
mammut-jövedelmet ad, kiváltságokat oszt, álláshalmozókat istápol, amikor a magyarság milliói a legkétségbeejtőbb nyomor örvényeiben vergődnek...
Kenyeret, emberi életet, emberi jogokat akarunk kiharcolni a méltatlanul senyvedő magyar nép számára
Nem vagyunk kormánypártiak, nem is vagyunk hajlandók a mai rendszert támogatni ! . . . Mi csak ellene m e h e t ü n k ! . . .
Az ú j miniszterelnök, Gömbös Gyula nem bír szakítani az elmúlt rendszer teljes
örökségével...
Hívatlan alakok újabban a német Hitler programját akarják a szerencsétlen és
sokat megpróbált magyar nép nyakára hozni . . . "
A világválság zsibbadtságától alélt magyar társadalom számára riadó kürtként
harsan ez a hang.
Szavára a népi írók összeszaladtak, Kodolányi János, Szabó Pál és a politikai
utakon éppen járni tanuló József Attila. írásokat adtak a nem is nagyon titkolt f a j védő programmal induló Bajcsy-Zsilinszky ú j hetilapjának.
39

Hamar a földbirtokosok és tőkések elütötték a derecskei képviselőségtől, s most
az 1929-es választások körül elverik a tarpai képviselőség lehetőségétől is.
Ellenjelöltje, Konkoly Thege Kálmán ny. ezredes érdekében folyik a bor, a kortesitatás, a korteslefizetés, a hamisítás, megvesztegetés, kitoloncolás egészen addig,
hogy a nyugalmazott ezredest pottyantották a kurucok fővárosának képviselői stallumába, holott a tarpaiak hátára púpnak sem hiányzott.
Bajcsy-Zsilinszky a választási manipulációk ellen panaszt emel a Közigazgatási
Bíróságon. Ennek adataiért leutazott a tarpaiakhoz. Gulácsról jöttében a nép eléje
tömegeit, a Kossuth-nótát, a Szózatot, a Himnuszt énekelve vonult vele a főtérre,
ahol nyolc csendőrtársa kíséretében Bálint tiszthelyettes ráripakodott Bajcsy-Zsilinszkyre.
— Azonnal oszlassa föl ezt a csőcseléket!
— Nem teszem, ez nem csőcselék — válaszolt Bajcsy-Zsilinszky, mire a zsaruk
űzni, verni kezdték válogatás nélkül a fegyvertelen népet, a kisgyermekes anyákat
úgy, mint a férfiakat.
Bajcsy tiltakozott.
— Gyalázat, Himnuszt éneklő becsületes magyarokat bántalmazni!
— Fogja be a száját, mert letartóztatom, azonnal szálljon le a kocsiról, hogy
megbilincseljem!
— Három csendőr Bajcsy mellének szegezte a hamarmérges, csőre töltött puska
szuronyát, miközben megbilincselték.
Reggelre a vásáros na ményi főszolgabíró közbenjárására szabadulhatott, de a
következő héten megjelent Előőrsben 1929. július 13-án nyílt levelet röppent gróf
Bethlen Istvánhoz címezve.
— Nem a választási kortézia horizontjából nézem a magyar életet, a magam
életét pedig nem a személyes érvényesülés szemszögéből. De Tarpát sem engedem
egy-két jegyző, községi bíró, kisbírók, fizetett kortesek és egy nekivadult csendőraltiszt visszaéléseinek és erőszakoskodásának köznapi szimbólumává zsugorítani!
Tarpa nagy és súlyos országos betegség szimptómája, amely beszél és vádol, f á j
és kérdez, jajgat és üvölt. Tarpára igenis felelni kell! És csak ö n felelhet Miniszterelnök Ür!"
Nem felelt. A tiltakozásnak a bíróságon sem adtak helyet.
Más fából való ember már messzire elkerülte volna többszörös megveretésének
színhelyét, s képpel sem fordul felé, de ő, a mandátum nélkül maradt képviselő, a
Tiszahátiak, a Beregiek ügyét egy pillanatra el nem hagyta. Gyümölcstermesztésük
értékesítésének ügyében kilincsel, szövetkezetük létrehozásában buzgólkodik, s szervezi a Nemzeti Radikális Pártját, amely ugyan teli van a fajvédelem ideológiáitól
fúvó nagyerejű viharos szelekkel, de azért azok bizonyos pontokon egyirányúak a
népi írók ideológiájával, akik közvetlen kapcsolatban állnak a földalatti kommunista
mozgalommal. Bajcsy nem vesz róluk tudomást, nem keresi őket, hiszen nézetei,
indulatai más forrásfejekből fakadnak.
Földért kiált a földtelen milliók érdekében, de a juttatás fölső határát az 500
holdnál húzza meg, és parasztdemokráciát kíván, valami sajátos magyar alapon. Hol
szívja magába ezt az elképzelést?
Szülőföldjén, a Viharsarok forrongó központjában, Békéscsabán, még a század
eleji Áchim L. András nevével föllobogózott mozgalom körül. Bár ő nagyon is
dzsentrimód élő apja révén a lobogó másik oldaláról nézi az elemi erővel feltörő
paraszti mozgalom tömegelését. Talán nem ítéli el, hiszen heidelbergi diák korában
levelezésben áll Áchim L. András parasztvezérrel. Ez talán érzelmeinek, indulatának
egyik forrása.
A másik: 1919-ben a francia megszállók védelme alatt Szegeden gyülekező fehértisztek körében grasszál, mint háborút járt, vitézül verekedő huszárhadnagy. Fehérkesztyűsen, kardvágástól égő sebhelyével az arcán, s konokul tartott fejjel keresi
élete eljövendő útját. Innét többfelé ágazhat az. Elállhatna fehérkesztyűs hóhérnak,
zsidóverőnek, mivel bandabeli Gömbös Gyulával, kártyázik Eckhardttal, paroláz
40

f

Horthyval, söröz Prónayval, egy csapáson megy velük. Amikor leszámoltak a Tanácsköztársasággal, a rend honorálja a tevékenységet. 1922-ben neki adják a derecskei képviselőterületet, amiken el is ülhetne haláláig, ha éppen nem ezen a réven
válik látójává, tudójává a nép nyomorúságos életének. Derecske a Viharsarok szomszédja, csak éppen hajdúsági terület, de hát a szegénység nem ismer megyehatárokat.
Kibuktatják, de nem a választói, hanem az egykor Szegedről vele indult Területvédő Ligások, a Léderer Gusztávok, a Prónay Pálok, Heller Ödön, Kukovecz Nana
gyilkosai, Czibula Antal halálra ítélői. Tőlük való eltávolodtában ismeri föl igazi
küldetését, de ezzel ki is esik egykori bandatársai kegykosarából.
Az ú j rendszer, a kurzus, titkos kulisszákra, csapóajtókra épült. Az ördögi szerkezet reteszeit távoli madzagokkal hozzák működésbe, s a süllyesztők nemcsak a
politika színteréről, de a föld színéről is eltüntetik a kiszemelt áldozatot.
Pontosan tudhatta ezt Bajcsy-Zsilinszky is. Előtte nem titkolództak a Madách
utcai kínzókamrák nyalka tisztjei. Láthatta a Regatta Csónakázó Egyesület úszóházaalatt, ahogy egy-egy mámoros éjszaka után fölsejdült a reggeli nap, hogy úsznak az
összekötözött kezű hullák a Tiszán. Tudhatta, hogy a francia megszállók Hoffmann
Ödönt és társait halálra ítélték, s ötven vöröskatonát francia Guineába száműztek,
s nincs pardon a habsburgista fehér kormányok szervezőinek sem, ha a francia
érdekekkel összeütköznek. A hangosabbjait, mint például Gömböst is, kiutasítják a
város területéről.
Háborút járt, de már annál korábban, 1911-ben is vért szagolt, Áchim L..
András vérét.
Talán ezért is iszonyodott el Szegeden a magyarok magyarból vért eresztő mozgalmaitól. S itt ágaskodhat föl benne a vágy igazi kivezető utak megkeresésére.
Hosszú az út Derecskétől Tarpáig, Tarpán való megbuktatásáig. Tudta sorsát, érezteminden porcikájával, de állta a Körös menti fekete földeken termett sűrű keménységével. Mandátum nélküli képviselője maradt Beregnek, Szamoshátnak, Tiszahátnak. És eszmei fejlődésének minden állomását pontosan jelzik hetilapjának címváltozásai. Az Előőrs még fajvédő, a Szózat antiszemita, ú j lapja a Szabadság, amelyet
tarpai veresége után indít, már radikális, és szócsöve az erre a névre hallgató, Bajcsyalapította ú j pártnak, amit szóban és írásban óriási erővel éltet.
A fölkarolt tájék, a Felső-Tisza vidéke, a Szamos, a Túr ölelkezésének tája,
szülőföldjének sorsában osztoz. De ő annak nem lehet képviselőjelöltje. Az Áchim
halálában részes képviselőségre otthon nem pályázhat.
Lelkileg ebben az időben már rég túl van az ügyön, de érezhetett letörleszteni
valót, s talán ez is keményítette a vállalt úton való megmaradásban.
Szabadság című lapjában nagy előszeretettel közli paraszttudósítóinak hiteles
írásait. Sokszor holtra vert paraszttollnoka, Bartha Lajos Olcsvaapátiból tiborci keserűségbe mártott igazmondással írja ismertetőit.
1933. április 3-án: „Mi annak az oka, hogy ebben a tejjel-mézzel folyó országban, ahol milliós feleslegek vannak kenyérmagból, burgonyából, éhező százezrek
élnek? S nem egy faluhelyen már hetek óta a nép egyetlen tápláléka a t a r l ó r é p a . . .
. . . Pedig a háborút, mint 15-ös huszár szakaszvezető végeztem be, háromszor
sebesültem meg, de a haza nem adta meg amit ígért. Egy kis kapálni való bérföldet.
Elmúlt évi keresetem 177 pengő 70 fillér volt, a hattagú családomra 125 pengő
40 fillér j u t o t t . . .
Beszámolóm végére írom, Szerkesztő-képviselő Uramnak záradékul még, hogy
ruházat szóba sem jöhet, mert esküszöm önnek, Nagyságos Uram, az élő igaz Istenre,
hogy a tavaszon már a kenderföldekre kitett madárijesztő rongyokat lopkodtam éjjelenként, hogy a feleségem, gyermekeim alsó-felső rongyait megfoltozhassa, de most
már az is elnyűtt, jó U r a m ! . . .
0!, bár dűlne össze inkább a mindenség, hogy ne élnénk tovább ebben az országban, ahol ilyen sorsot érdemeltünk..."
1934-ben: „ . . . a k á r hova elmennék dolgozni, ha munka lenne, mert Apátiban
ezer munkanélküli várja 600 hold földön, hogy napszámba f o g a d j á k . . . Annyi a sze4L

gény ember, ha egy uradalmi béres felbukik, ötvenen ajánlkoznak h e l y e t t e . . . vagy
pusztítsuk el éhező gyermekeinket, ahogy a gólya teszi aszályos esztendőkben?"
Életútja, a fölvállalt táj népeinek sorsával olyan ponton találkozik, hogy onnét
visszafordulni nem tud, de nem is akar.
Gömbös 95 pontos nemzeti felemelkedési programját továbbra is nyíltan bírálja,
.porhintésnek tartja, akármennyire is sietne Bajcsy-Zsilinszkyt magas beosztásokkal
a maga pártjára vonva, a száját betömni.
Régen megesküdött, hogy ezt a rendszert nem szolgálja. És úgy is cselekszik.
Az 1935-ös országgyűlési választáson ismét kibuktatják, aminek keserű replikázásaképpen az 1926-ban kapott vitézi címét is odavágja a kormány elé.
Nem sokáig nyaldossa sebeit, a tájból kiszalad hozzá hasonló gondolkozású barátaival az Ormánságot fölkutatni, ahol az eddig ismert bajok másik oldalát leli. Amíg
odafönt a gyermekáldás és a nyomor tetőzik, itt az egykézés pusztítja a nemzetet,
amiből arra a keserű következtetésre jut, hogy ötven év sem kell, az élet letöröl
'bennünket a nemzetek táblájáról.
Falukutató, s a bajokra gyógyírt kereső írótársaival, a baranyai tapasztalatok
"kemény tényeivel találja magát szembe. A Nyírség népe földért kiált, Baranyában
nincs értelme a földreformnak, a meglévőt is elkótyavetyélik, összetett kézzel nézik,
hogy nő a paréj.
Itt adják tudtára, hogy a bajokból való véglegesen kivezető út a magántulajdon
eltörlése! Ez szíven üti.
Illyés Gyuláék kalauzolása mellett ezen a tájékon adódik tudtára, hogy a kommunistaság és a hazaszeretet nem ellentmondó fogalmak, de összefüggőek. S mikor
fölzokogják bajaikban a gondok eredőit, az egykéző Ormánság gyerektelenségét, s
annak okait, Huszár Károly hadügyminiszter úgy figuráz" velük: „majd odahelyezem
a Tolnai huszárgarnizont, s az megoldja a szaporulat kérdését".
Az elhivatott politikus a 35-ös választáskor való bukásával elveszti Szabadság
című hetilapját, elveszti harcának porondját. Beolvad ugyan a kisgazdapártba, s
ezzel a 38-as választásokon ú j r a bejut a Parlamentbe, ahova 1926 óta nem tette be
a lábát.
A partváltás nem okoz változást nézeteiben. Szabó Dezső révén régtől fölismeri, hogy a germán szellem alól való szabadulás Magyarország létezésének záloga.
És hogy: Egyetlen út a magyar paraszt, ahogy könyve címében is kifejezi mondandóját. Belül így summáz: „Annak biológiai, gazdasági erejétől várható a megoldás . . . "
A kisgazdapárt balszárnyán elhelyezkedve azon kevesek első szónoka a parlamentben, aki nem szavazza meg Magyarország csatlakozását a háromhatalmi egyezményhez, aki helytelenítette a szovjetellenes háborút, és Jugoszlávia elözönlése után
is a magyar—délszláv megbékélés politikáját hirdette.
Közismert náciellenes nézeteit kockázatos bátorsággal hirdette, írta. Különösen
az újvidéki vérengzés után, ahol ötezer ártatlan embernek a lemészárlását folytatták
Feketehalmi-Czeidnerék. Alarmírozta az ország közvéleményét, elégtételt, felelősségre
vonást követel a bűnösök ellen, akik a tárgyalás elől Németországba szöktek, s ott
rögtön SS-tábornokok lettek.
1942-ben a baloldal fölgöngyölítésének során Schönherz Zoltán is hálóba került,
,'S mindenki tudta, hogy a halál fia.
Tiltakozó levelében így ír Nagybaczoni Nagy Vilmos honvédelmi miniszternek:
...Nemsokára a nemzet színe, java, a nemzet zöme kívánja, amit a kommunisták röpcédulákon követelnek... Kijutni ebből a háborúból, a Tengelyhatalmak elvesztették azt."
Útja továbbra is egyenes, és rövid immár. Innét elláthatna a sopronkőhidai
•vérpadig. Élete az akkori teljes magyar valóság. Érezte, hogy van kire vigyáznia, s
ebben nem áll egyedül.
42

A háborút tagadó, egymásról nem tudó ellenálló csoportok rátekintenek. Tudta,
talán várta is, hiszen amikor a Magyar Front nevében megszólítják, olyan természetességgel vállalja a benne való szereplést, mintha csak egy sima magyarcsárdásra
kérnék. Pedig a haláltáncba indult, amit az egész nemzet táncolt. A Magyar Fronton
belül működő Felszabadítási Bizottságban már semmi fönntartása a földalattiak
iránt. Küldöttjeikkel, Pálffy Györggyel, Sólyom Lászlóval természetes szövetségben
dolgozik, akikkel a fegyveres fölkelésig elmegy. És ezek nem puszta szellemben
végbemenő morfondírozások, hiszen a Béke Párttal összefogva katonai csoport is létezik Kiss János altábornagy és Tartsay Vilmossal az élen, meg egy egész csoport, akik
az ellenállás katonai realitását biztosítják.
Bajcsy-Zsilinszky németiszonyata régi. Hitler nevét tagadóan az elsők között tán
ő írja le először a sajtóban. És arra is nagy fogadalma van, ha a Magyarországot
megszálló németek beteszik a lábukat, ő személy szerint is fegyvert ránt.
Szép Bajcsy-Zsilinszky megemlékezésében Illyés Gyula írja: „Volt pillanat, nem
is egy, amikor Bajcsy-Zsilinszky volt a magyarság, úgy jelképileg, mint valóságosan.
Amikor puskatussal dörömböltek ajtóján, pisztolytűzzel adta meg a gazda válaszát."
Sebesülten került fogságba, ahonnét képviselői mentelme jogán hónapok múlva
szabadul. Komor felhők immár fölöttünk, s a nyilas kormány. De ott folytatja, ahol
abbahagyta. Övatlanság és árulás révén majdnem az egész Ellenállási Front, s vele
ő is lebukik. Amikor a szorongató Szovjet Hadsereg előnyomulása elől menekülő
nyilasok Sopronkőhidára indítják politikai foglyaikat, a sors még menekülésre nyit
előtte utat. Nem él vele. Bár sötét az éj, légiriadó szakítja meg útjukat, biztatják
fogolytársai, meg egy Tarpáról származó fegyveres. De ő maradt. Küzdőtársait, Kiss
Jánost és három társát már Pesten kivégezték. Sorsukban osztozni akar. Meg azután
Magyarország egy darabja most ő. Magyarország pedig nem szökhet sorsa elől. Élete
Feketehalmy-Czeidner kezében, aki most visszafizet a délvidéki vérengzések során
föltárt igazságok kiteregetéséért.
1944. karácsony péntekjén hirdetik ki halálos ítéletét. Statárium van, az aktusok
rövidek. Lábon várja sorsa beteljesülését. Vele egyházának evangélikus papja, aki
pontos számot ad Bajcsy-Zsilinszky utolsó perceinek mindegyikéről. A bitófához
vezető börtönajtóig kíséri, onnét már csak a szótlan őrök mennek vele. Tíz lépés,
húsz lépés még? Volt-e ideje, ereje, vagy az akkor már legendává lett BajcsyZsilinszkyre emlékezők mondják, hogy alkalmat talált a katolikusok pártfogójának
himnuszából négy sort elénekelni.
Boldogasszony anyánk, égi nagy pátrónánk,
Nagy ínségben lévén, így szólít meg hazánk,
Magyarországról, édes hazánkról,
Ne feledkezzél meg szegény magyarokról.
A maga, s hűséges küzdőtársai kívánsága szerint tarpai földben nyugszik. Dísztelen kő fölötte, s az élő emlékezet.

SZABÓ JÓZSEF

Odalett a tudós tanár
Nagy figyelemmel és érdeklődéssel kísértem a Tiszatáj hasábjain a társadalomtudományi kutatások körül kibontakozó eszmecserét, melyet Bakos István tanulmánya indított el, s melyhez Vekerdi László és Grezsa Ferenc fűzött értékes, nagyon
megszívlelendő gondolatokat.
Mindjárt elöljáróban szeretném leszögezni: alapvetően azonos véleményen v a gyok mind a vitaindító cikkel, mind pedig a hozzászólásokkal, s bár igazat adok
Vekerdi Lászlónak, hogy az „egyetértést pedig — régi tapasztalat — nem érdemes
leírni", mégis hozzátennék egyet-mást az általuk kifejtett megállapításokhoz abban a
reményben, hogy a vidéken folyó társadalomtudományi kutatásokról fölvázolt képet
talán egy-két színfolttal gazdagítani vagy árnyalni tudom, legalább amolyan „több
szem többet lát" alapon.
A szóban forgó problémakörhöz — a fölösleges ismétlések elkerülése érdekében
— tulajdonképpen abból a szempontból próbálok közelíteni, hogy miért nincs a meglevőnél jóval szélesebb bázisa a társadalomtudományi kutatásoknak vidéken és á l t a lában, vagyis lényegében a Grezsa Ferenc fölvetette „Hová lett a tudós t a n á r ? " szónoki kérdésre keresem magam is a választ. Bármennyire szeretnék is Grezsa Ferenc
kérdésfölvetésével vitába szállni, nem tehetem, m e r t tizenhat éves tanári működésem
során (ebből két évet gimnáziumban, négyet általános iskolában, tízet pedig a felsőoktatásban töltöttem) a tudós tanárrá válás mai lehetőségeiről a hozzászólásom címében megfogalmazott keserű tapasztalat halmozódott föl bennem. Tisztában vagyok
azzal, hogy az egész — a maga nemében rendkívül bonyolult és szerteágazó — kérdéskör ilyen szempontú megközelítése szükségszerűen leegyszerűsítést jelent, éppen
ezért nyilvánvalóan vitatható, észrevételeimet mégis lényegében e kérdés köré s ű r í tem, mert egyrészt — a fentiekben említett oknál fogva — erről viszonylag sok közvetlen tapasztalatot szereztem, másrészt amiatt is, mert meggyőződésem szerint a.
tanári munkakör — más, kedvező körülmények között! — a vidéken is
eredményesen
művelhető kutatómunka bázisa lehetne. Tjgy érzem, az egyetemet végzett fiatal kollégák úgy kezdhetik meg tanári pályájukat, hogy a tudományos munka alapvető
módszereivel föl vannak vértezve, s azt is hiszem, hogy egy részükben él is a n n a k
vágya, hogy az egyetemen kötelezően előírt szakdolgozati témájukat tovább kutassák,
esetleg doktori értekezéssé fejlesszék. Mindehhez rögtön hozzáteszem: nem gondolom,,
hogy kutatói hajlam az egyetemi hallgatóink nagyobb részét jellemzi; a dolog jóval
előbb, már a fölvételi vizsgák előtt el van rontva.
Ez az egész folyamat azzal kezdődik, hogy egyrészt a középiskolákból nem a
legjobbak (vagy a legjobbak közül viszonylag kevesen) jelentkeznek tanári pályára,
másrészt azt is igen rossznak találom, hogy a jelentkezők túlnyomó többsége — legalábbis a bölcsészettudományi karokon — a lányokból kerül ki, innen pedig — közismert tény — egyenesen vezet az út a pedagóguspálya elnőiesedéséhez. Hogy mindez
mivel magyarázható, annak okai is közismertek, ezért nem is foglalkozom ezeknek
elemzésével, csupán azt említem meg, hogy pedagógusok fizetésének — viszonylag:
elfogadhatóan történt — rendezésére véleményem szerint túl későn került sor, jobban és korábban kellett volna ezen segíteni, és még azt fűzöm hozzá, hogy nem csak
anyagi kérdésekről van itt szó, hanem általában a tanári pálya presztízsének, vonzásának megcsappanásáról, amelynek szintén sok oka lehet (például nagyon elhibázottnak tartom azt a gyakorlatot, hogy tanári pályán képesítés nélkül is lehet dolgozni; a tanárt nemegyszer méltatlanul érik helyi eredetű megaláztatások stb.).
Hozzászólás a társadalomtudományi kutatások vidéki helyzetéről folyó vitához.
44

A pedagóguspálya elnőiesedése több szempontból sem szerencsés: mindenekelőtt
joggal kifogásolható a nevelés tekintetében; azt hiszem, senki sem vitatja, hogy a
gyerekek harmonikus személyiségének kialakításán eredményesebben munkálkodhat
olyan tantestület, amelyben nagyjából azonos létszámban dolgoznak férfi és nő kollégák. Nem tudom, van-e még ilyen tantestület Magyarországon. (Azt hiszem, nagyon
kevés akad.) Nagyon örülnék, ha volna, és még inkább, ha minél több lenne!
A tanári pálya elnőiesedésének folyamatát a társadalomtudományi kutatások
szempontjából is rossznak ítélem, ugyanis legyen bármennyire tehetséges egy középiskolai tanárnő, vajon jut-e neki idő — a mai iskolai elfoglaltságok közepette — a
kutatómunkára, ha családja van, gyermekei vannak. Akármennyire tehetséges és
szorgalmas, úgy tapasztalom, előbb-utóbb föladja tudományos terveit, ambíciója megtörik. Mi a helyzet, ha férfi tanárról van szó? Tapasztalatom szerint neki könnyebb
valamivel, mint például ugyanolyan szakos és ugyanolyan óraszámban tanító kolléganőjének. Könnyebb azért, mert a család körüli teendők elvégzésében — bevallva
vagy be nem vallva — általában kevesebb feladat hárul rá, jobban van tehát lehetősége arra, hogy tudományos tevékenységet is folytasson, ha tehetsége és kitartása
van hozzá. A tapasztalat mégis azt mutatja, hogy a férfiak közül is kevesen végeznek kutatómunkát. Vajon miért? A család és társadalom általában még ma is azt
várja el a férfitól, hogy a szükséges anyagiakat elsősorban ő teremtse elő, ha kell,
a k á r különmunkával. S mit tesz a férfi, ha tanár? Az iskolában és az iskolán kívül
is igyekszik minden lehetőséget megragadni ahhoz, hogy például a lakásra, egyebekre
szükséges pénzt előteremtse. (A tudományos munka elég sok időt igényel, s mivel
kevés jövedelmet hoz, ilyen szempontból nem kifizetődő.) Mi lesz tehát a tehetséges
és ambiciózus férfi tanárból? Ugyanúgy jár, mint a kolléganője: szerencsés esetben
jó oktató — ez egyáltalán nem kevés! —, tudományos terveit azonban ő is föladja.
Nem lesz belőle tudós tanár. Ma Magyarországon legföljebb az lesz tudós tanárrá,
akinek tehetsége, kedve van az elmélyült kutatómunkához (ilyenek remélhetőleg
sokan vannak) és emellett valamilyen szerencsés oknál fogva az anyagi helyzete
olyan, hogy lehetővé teszi a tudományos tevékenységet (ilyenből viszont már jóval
kevesebb akad).
Grezsa Ferenccel egyetértve, meggyőződésem, hogy jó tanár csak igazán jó szakmai fölkészültségű ember lehet. Ezért lenne jó az, ha a tanárnak a jelenleginél sokkal több ideje lenne az önképzésre, a kedvvel végzett, az egyéniségét kiteljesítő, a
tehetségét kibontakoztató kutatómunkára, mert ez részben a tudomány számára, de
főképpen a mindennapi oktató-nevelő munkában kamatostul megtérülne. Ha erre
mód nyílna, akkor nemcsak a társadalomtudományi kutatások bázisa növekedne
meg, hanem az is lehetővé válna, hogy az egyetemekre, főiskolákra olyan középiskolai tanárok is bekerülhessenek oktatónak, kutatónak, akik valamely szakterületet
iskolai munkájuk során is eredményesen tudtak művelni. (A nyelvtudomány nem egy
jeles alakja, tudós kutatója közül valamikor például jó néhányan több éves, sőt egykét évtizedes általános vagy középiskolai tevékenység után jutottak egyetemi katedrához.)
Bakos István elismeréssel szól a helytörténeti, néprajzi, nyelvészeti (ezen belül a
földrajzinév-gyűjtés) és nyelvjáráskutatás vidéken elért eredményeiről. Ezeket az
eredményeket én nem vitatom, sőt a földrajzi nevek gyűjtésében igen kiemelkedőnek tartom. A nyelvjáráskutatásban felmutatott sikereket azonban — beleszámítva
itt mind a szakemberek munkáját, mind pedig az Országos Néprajzi és Nyelvjárási
Gyűjtőpályázat keretében folyó anyaggyűjtési tevékenységet — szerintem még nem
lehet kielégítőnek találni. A nyelvjáráskutatás olyan szakterület, amelyet nagyon
sok — természetesen megfelelően képzett — ember végezhetne bárhol az országban,
s mégis igen kevesen foglalkoznak vele, pedig erre a legkisebb faluban is lehetőség
volna, sőt a nyelvjárások értékeinek megmentésére ott van igazán mód, és ott van
egyre égetőbb szükség, mert ha ma nem mentjük azt, ami még menthető, akkor az
holnap már késő lesz, s unokáink joggal vethetik szemünkre, hogy nem tettünk meg
45

minden tőlünk telhetőt. A nyelvjárások szókincse soha nem pusztult olyan ütemben,
mint az utolsó két évtizedben, ezért rendkívüli szükség lenne ezen a területen az
általános iskolai és a középiskolai tanárok leletmentő munkájára is. Félő azonban,
hogy az előzőkben említett okok miatt ez a nagyon várt és remélt segítség a továbbiakban is elmarad.
Hiszem, hogy ha a vidéken folyó társadalomtudományi kutatások terén kedvező
fordulat következik be, ha oktatáspolitikánk is jó feltételeket tud teremteni tanárainknak az iskolai munka melletti vagy ahhoz kapcsolódó kutatómunkához, akkor a
tudós tanár sem lesz annyira ritka tantestületeinkben, mint a fehér holló. Ennek
mind a kutató-, mind az oktató-nevelő munka országszerte csak hasznát látná.

46

AGÁRDI PÉTER

József Attila és az irodalmi hagyománytudat
Tavaszi ünnepek, forradalmi évfordulók heteit éljük. A jeles napok fényét szimbolikus többlettel erősíti ez a mostani alkalom: szerte az országban József Attilái
születésének 75. évfordulójára emlékezünk. Ha életműve lezárult is a század első
felében: József Attila kortársunk. Művészete, hagyatéka nem elsősorban iskolai tantárgy, nem ápolásra szoruló kegyeletes tradíció. De erőltetett aktualizálására sincs
szükségünk: az életmű történelmileg lezárult teljessége a kortársunk. Nemcsak azért,
mert megálmodta s megharcolta a „szabadság szülte rendet", a nem gondtalanul'
ölünkbe hulló, de épülő szocializmust. Azért kortársunk ő, mert egész munkássága
embert, világnézetet, életmódot, ízlést alakító, szigorúan kérdező és válaszoló, szinte
sistergően eleven klasszikus
örökség.
Mit mondhat az előadó itt és most a költőről, eleven örökségről? Hiszen mi sem
lenne idegenebb a költő és a hely szellemétől, mint formális és patetikus szavakkal
tudni le ezt a megemlékezést. Az ünneplések sora amúgy is magában rejtheti a túlbeszélés és a — még oly szándéktalan — lejáratás veszélyét. S kik, ha nem a fiatalok érzékenyek idegesen az elkoptatott szavakra, az elvont és kihűlt igazságokra?'
A nem irodalmár is bizonyosan elég sok mindent hallott, olvasott már József Attilától. Mindannyian gyakran voltunk, vagyunk tanúi egy-egy joggal szállóigévé lett
verssor, egy-egy József Attila-i megfogalmazás didaktikus leegyszerűsítésének, puszta
felirattá — s ezáltal a jó jelszavakat is hiteltelenítő közhellyé — zsugorításának.
Semmi sem állhat távolabb tőlünk, mint hogy „a meg nem gondolt gondolat" —
mégoly szelídített — utódaiként, a panelek kényelmességével, a dagály patronos harsányságával tüntessünk. S hogy ezáltal mi magunk tegyük fakóvá, átlátszóvá ennek
a minden harsánysággal perelő, ennek a fiatalosan felnőtt, történelmi komolyságú,
ennek a szelídségében is gyémánt keménységű életműnek az ünnepi fényét.
Illetlen, sőt felelőtlen dolog lenne tehát mind József Attilával, mind Önökkel'
szemben, ha sűrítményét akarnám előadni a József Attila-évforduló megemlékezései
során eddig elhangzott fontosabb gondolatoknak. Az meg egyenesen komolytalanlenne, ha az igazi iskolától mindig is idegen didaktikussággal kísérelném meg felmondani mindazt, amit ma Magyarországon — úgymond — illik tudni József Attiláról. A valódi ünnepet, mindannyiunknak inkább azzal szeretném megtisztelni, hogy
egy szabálytalan emlékbeszéd töprengő hangján talán kevésbé ismert összefüggésekre irányítom rá a figyelmet. Ahelyett, hogy bizonyosan Önök által is ismert
tényeket sorakoztassak elő, inkább József Attila munkásságának, illetve örökségebirtokbavételének néhány jelenségére szeretnék rámutatni.
Elhangzott a Juhász Gyula Tanárképző Főiskola J-ózsef Attila-emléküniiepségén, 1980. április 15-én.

47

1. JÓZSEF ATTILA A KORABELI IRODALMI TUDAT TÜKRÉBEN
Nem vállalkozom arra, hogy — akárcsak tömören is — ismertessem, összefoglaljam a József Attila életművére irányuló kutatások történetét. Arra pedig még kevésbé,
hogy a költő lírája olvasói befogadásának, népszerűségének, illetve kritikai fogadtatásának históriáját felvázoljam. De mégis érdemes azért egy kis időre megállni
ennél a megközelítésnél. Nem volt még modern költői életmű, amelynek elsajátítása,
értelmezése ilyen érzékenyen vallott volna a befogadás történelmi pillanatáról és az
olvasók (az olvasói rétegek) világnézeti-erkölcsi arculatáról.
Régebbi és újabb emlékezéseket, írásos dokumentumokat bőven idézhetnék a n n a k
bizonyítására, hogy József Attilának már a húszas évek derekán voltak lelkes hívei.
Sőt többen — mindenekelőtt a pályáján őt elindító Juhász Gyula — megsejtették
tehetsége nagyságrendjét, formálódó költészetének lehetőségeit is. A harmincas években már sokakat — köztük sok haladó, szocialista meggyőződésű munkást — rabul
•ejtett ez a varázsos zenéjű, de fegyelmezett, tiszta gondolatiságú költészet. Mégis
tény, hogy átütő erejű, széles sodrású irodalmi mozgalommá nem vált József Attila
híveinek szocialista tábora. A korabeli kritikai fogadtatás elemzéséből azt a következtetést kell levonnunk, hogy ha voltak is meggyőző, találó elemzői, értői — mindenekelőtt Bálint György, Fejtő Ferenc, Németh Andor, Fábry Zoltán, Danzinger
Ferenc, Veres Péter, Szélpál Árpád, Gábor Andor és mások —, a két világháború
közötti magyar irodalom tudatában József Attila — illetve az ő kritikai értelmezése
— nem vált vízválasztóvá. Legalábbis nem vált úgy vízválasztóvá, nem olyan felismert mértékben, mint ahogy a XX. század elején Ady Endre vagy a XIX. század
derekán Petőfi Sándor.
Petőfi és Ady neve a társadalmi és a művészi forradalom egységét felmutatva
érlelődött szimbólummá a demokratikus, a plebejus nemzeti, a forradalmi, a szocialista mozgalmakban. Ehhez képest József Attila lírája nem vált a harmincas évtized társadalmi és művészi progressziójának önismeretre mozgósító zászlójává. Annak ellenére nem, hogy ez a költészet, ez az életmű objektíve alkalmas lett volna
erre; sőt éppen ezt a vízválasztó s egyúttal összegező küldetést vállalta. Hiszen a
József Attila-i mű legalább olyan mértékben s olyan esztétikai rangon sűrítette magába a kor teljességét s az élet feltette kérdések lírai megválaszolásának történetileg
értett maximumát, mint annak idején Petőfié és Adyé.
A vízválasztóvá emelkedés elmaradásának okait aligha lehet itt most tüzetesen
elemezni. A fő ok bizonyosan az volt, hogy Petőfi és Ady pezsgően forradalmi dinamikájú, forradalomba érő évtizedeivel szemben a József Attiláé egy forradalom utáni,
sőt ellenforradalmi korszak volt. Egy olyan periódusban élt és alkotott ő, amelyben
ugyan voltak forradalmi pillanatok, amelyben ugyan alapozódott m á r az 1945 utáni
társadalmi-nemzeti felszabadulás, de amely kor, a húszas-harmincas évtized mégiscsak
egyes pillanataiban, s nem reális mozgásában volt forradalmi.
Hogy József Attila költészete, illetve a körülötte folyó viták láncolata nem gerjesztett olyan mágneses teret, amely láthatóan polarizálta volna az irodalmi tudatot,
abban az említettek mellett más tényezők is szerepet játszottak. Nemcsak a két
világháború közötti magyar társadalom általános kulturális-szellemi állapotát, a
Horthy-rezsim, illetve a keresztény nemzeti ideológia minden haladó, korszerű t á r sadalmi és gondolati mozgás elfojtására törő osztályuralmát kell tehát az okok között
számba venni. Nem feledkezhetünk meg arról sem, hogy az uralkodó eszmék, mindenekelőtt a társadalmi feszültségeket torz módon levezető, Trianonra demagóg módon
hivatkozó nacionalista ideológiák megzavarták, sőt manipulálták még a haladás táborát, a progresszív irodalomszemléletet is. Mindez — közvetve vagy közvetlenül —
tükröződik az úgynevezett népi—urbánus vitában, s ezzel összefüggésben József
Attila elmagányosodásában is.
A legmegrendítőbbek azonban József Attila életművének a munkásmozgalomhoz,
illetve a marxista szándékú kritikai-esztétikai törekvésekhez fűződő viszonyában tapasztalható súlyos görcsök, feszültségek. Éppen a marxizmus—leninizmus szigorú
48

önismeret-igénye, éppen a József Attila által gondolatilag „megszerkesztett szép szilárd jövő" jelenünkké válása követeli meg tőlünk — s az „új világ" építésében elért
vívmányaink, erőink teszik lehetővé —, hogy ne hallgassunk szemérmesen e konfliktusokról. A nemzetközi és hazai munkásmozgalom, a legális szociáldemokrata párt
és az illegalitásba, illetve emigrációba szorított kommunista párt húszas-harmincas
évekbeli stratégiája és taktikája a költő életében olyan ellentmondásokkal terhes
közeget jelentett, amely gyakran inkább szigetelőanyagként, mintsem elektromos vezetőként, s még kevésbé erősítőként közvetített művészet és politikum között. S ez
így igaz a már említett kivételek, mindenekelőtt a néhány száz budapesti szervezett
munkás, valamint a kolozsvári folyóirat, a kommunista Gaál Gábor
Korunk-jának
József Attila melletti kiállása ellenére: hiszen nem ez a lelkes, azonosuló hang volt
a meghatározó. József Attila és a forradalmi munkásmozgalom igazi egymásratalálását nem hozták meg a kortárs harmincas évek, jóllehet a költőt — lírájának és
esszétermésének arculatával, emberi hitével és világnézetével is — ide, a század fő
történelmi sodrásához, a szocialista forradalmisághoz kötötte a legtöbb szál.
Nem kell azt hazudnunk, hogy mindenben neki volt igaza. Nem szabad pályáját
egy teleologikus fejlődés lineárisan emelkedő egyenesére fölfűzve elképzelni; útja nem
volt ellentmondások, pokoljáró drámák és tévedések nélküli. De lényegi — költészetével és világnézetével hitelesített — igazsága történelmi értelemben elválaszthatatlan a forradalmi munkáspárt vezette, ellentmondásokon és önkorrekciókon át alakuló
küzdelmektől. József Attila egész munkássága — a korabeli politikai, eszmei, emberi
konfliktusok ellenére — objektíve a szocializmus magyarországi otthonratalálását,
szervességét és megküzdöttségét, nemzeti és egyetemes érvényét példázza. S ebbe azt
is bele kell értenünk, hogy József Attila a forradalmi eszmének nemcsak magyar és
nemzetközi távlatait, emberfelszabadító igézetét élte meg, hanem történelmileg érvényesülő korlátozottságait, torzulásait is. De József Attila nemcsak tapasztalta s bizonyos fokig előlegezetten megsejtette, hanem kritikailag meg is haladta a dogmatizmust, a szektariánizmust. Ám ez kritikai pozíció, a Lenin emlegette „balöldaliság"
elutasítása József Attila esetében nem eszméinek, elkötelezettségének renegát föladását, hanem a történelmi jelentésében vett pártosság érvényesülését, gazdagodását
és érett világképpé tisztulását eredményezte. S amikor a kommunista mozgalom —
nem kevés belső válság, öntisztulás s újabb konfliktusok árán — 1935 után kiküzdte
a népfrontstratégiát, akkor József Attila szocialista realizmusának már korábban kivívott teljességében a megújult forradalmi eszme páratlan művészi hitelesítésre, történelmi „igazolásra" ismerhetett rá. Ez tükröződik abban a tényben is, hogy a harmincas évek végétől (de sajnos már csak a költő halála után) végre befogadta és
valódi értékén minősítette őt a szocialista irodalmi tudat, sőt az egész haladó művészetszemlélet.
s

2. A JÓZSEF ATTILA-HAGYOMÁNY 1945-TŐL NAPJAINKIG
Az 1945 utáni társadalmi és nemzeti felszabadulás szívdobbanásos ritmusába, a
fényes szellők éveinek világába magától értetődő természetességgel és mégis reveláló
erővel zengett bele a felismert előd, József Attila lírája. 1945-ben s az ezt követő
években korszerű, érzékeny esszék, tudományos munkák is születtek a költőről, amelyek — közvetve — a forradalmi baloldal József Attilával szembeni korábbi értetlenségének önkritikájaként is fogalmazódtak. Hadd utaljak csak Lukács
György
1945-ben íródott Pártköltészet című írására. De a teljes József Attila megértését és
elsajátítását súlyosan megzavarták a kulturális-szellemi közgondolkodás, az irodalompolitika 1949 utáni torzulásai. S ezek mind a tankönyvekre, mind a szakmai igényű
elemzésekre, mind a korabeli irodalmi-művészi értékrendre rányomták bélyegüket.
Máig is hordozzuk magunkkal káros utóhatásukat.
Miként az ötvenes évek más jelenségeivel kapcsolatban, itt is kerülni kell azonban a sommás, a felelőtlenül egyoldalú minősítést. Kétarcú volt ez a kor a József
Attila-hagyomány tekintetében is. Egyrészt tény ugyanis, hogy az olvasóvá lett töme4 Tiszatáj

49

gek számára József Attila megismerése élményszerűen kapcsolódott össze a nép otthonra találásával, az ú j társadalom építésének első szép sikereivel. A József Attila-i
költészet proletárforradalmi oldala, közvetlen szocialista üzenete történelmileg szükségszerűen kapott visszaigazolást a magyarság akkori sorsától, a föld és a gyár birtokbavételétől, százezrek nagy életmódváltásától. Másrészt viszont ezt az érthető
„egyoldalúság"-ot, a József Attila lírája iránti — hadd m o n d j a m így: — szükségszerűen politikai túlsúlyú hangoltságot eltorzította, sőt keresztezte a szektás politika
esztétikai „igazolása". A „lobogónk: Petőfi"-jelszóval érvelő irodalompolitikára, mindenekelőtt Révai József és Horváth Márton súlyos tévedéseire utalok. Nemcsak József Attila, Derkovits Gyula és Bartók Béla művészetét értették félre s csonkították
meg, s nemcsak a kulturális forradalom és a korabeli művészet kibontakozását siklatták ki, de a jelszóvá vált Petőfi Sándor életművét is sematizálták, leegyszerűsítették ekkor, az ötvenes évtized első néhány évében. S azon már nem is kell csodálkozni, hogy ez a dogmatikus leegyszerűsítés többszörösen megbosszulta magát: főleg
az 1956-os ellenforradalom körüli években, illetve minden, a szocialista eszményekkel közvetlenül vagy közvetve vitatkozó művészi törekvésben ellenkező előjelű torzítások végletébe fordult. A társadalmi-világnézeti elkötelezettség és az — úgymond
— egyetemesség, a „mindenség" szembeállítása, de mondhatjuk úgy is: József Attila
szocializmusának
bagatellizálása — amelyre ma is van példa — a túlpolitizálás
egyoldalúságára adott egyoldalú válasz.
A teljes József Attilára való -ráismerést — a társadalmi fejlődés tisztulásával
szoros összefüggésben — az ötvenes évek vége és a hatvanas évtized hozta meg.
Ekkor vált József Attila egész életműve esztétikailag is, emberileg is, világnézetileg
is eleven örökséggé, kortársi igézetté. Felgyorsultak a szakmai kutatások, megszülettek az első komoly összefoglaló munkák életművéről. Fiatalok és idősek váltak fogékonnyá úgy a teljes József Attila iránt, hogy e költészet és élet tragikus oldalainak,
pokoljáró élményeinek a megismerése nem csökkentette, hanem hitelesítette szemükben „a város peremé"-nek elkötelezett és „az emberiségért az örök talajon" helytálló forradalmár hitét. A hatvanas évek olvasója úgy élte át a József Attila-i diszharmóniát, a költészet és világkép belső feszültségeit, hogy az ő szigorú, a társadalmi-emberi harmóniára irányuló távlattudatával, az ő szellemében egyúttal meg
is értette s összességében „le is küzdötte" azt.
De nemcsak az olvasóknak, a vershallgatóknak: páratlan ösztönzést adott az
alkotóművészetnek is a „felszabadult" József Attila. Nagy László, Juhász Ferenc,
Benjámin László, Váci Mihály, Csoóri Sándor, Garai Gábor s mások kiteljesedő
költészete csakúgy bizonyítja ezt, mint a hatvanas évek közepén-végén induló fiatal
költők, Veress Miklós, Utassy József, Apáti Miklós, Petri György, Rózsa Endre nemzedékének — akár mégoly közvetett — ihletettsége. Sőt: ekkor vált felismerhetővé,
hogy Weöres Sándor, Pilinszky János, Nemes Nagy Ágnes s mások líráját i§ átszövi
egy erős — ha nem is a József Attila-i világkép lényegének folytonosságára valló —
művészi hatás. Nemcsak Révai József utolsó éveinek — saját korábbi tévedéseit is
korrigáló — irodalmi tanulmányaiban, hanem az egész magyar művészetkritikai
(sőt társadalomtudományi) gondolkodás megújulásban, nem utolsósorban Lukács
György esztétikai szintézisében és kései esszéiben is közvetlenül (és korántsem csak
tematikailag) kitapintható a József Attila-i ösztönzés. Természetszerűleg szoros egységben más eszmei, kulturális hatótényezőkkel.
Némi leegyszerűsítéssel tehát azt lehetne mondani, hogy a hatvanas évek hozták
meg József Attila igazi otthonra találását a magyar irodalmi tudatban, nemzeti önismeretünkben.
A szocialista szemlélet és közgondolkodás történelmi alakulásának és fejlődésének mindig is mértéke volt a József Attilához való viszony; s így József Attilának az
értékrend centrumába kerülése valójában nem annyira őt, hanem inkább a hozzá
megérkező utókort minősítette és minősíti ma is. Egy költői hagyomány elsajátítását
azonban sohasem tekinthetjük véglegesen lezártnak, örökérvényűnek és befejezettnek.
Természetes, hogy a múló évek, évtizedek ú j kihívásai, az emberiség, a társadalom, a haza, az egyes ember életproblémái, az olvasók és költőutódok sajátos érzé-50

kenysége, egyéni hangoltsága okán szinkron és diakron értelemben egyaránt sokszólamú a József Attila-i tradíció megélése. Teljesen szükségszerű — s ez így volt
Shakespeare, Michelangelo, Bach, Goethe, Tolsztoj, Cézanne és Gorkij életművével
is —, hogy az egyéni variációkon, hangoltságokon túl József Attila kapcsán is érvényesül a történelmi utókor hagyományelsajátító
és újraértelmező nyitottsága. Egyre
újabb és újabb oldalai, mélységei tárulnak fel előttünk e költészetnek. Ehhez az
izgalmas folyamathoz nagymértékben hozzájárulnak a tudományos kutatások friss
eredményei is, amelyek napjainkban is sok meglepetést, ú j értelmezést ígérnek.
A művészet, ezen belül a líra fejlődése pedig eleve szükségszerűvé tesz éles szakításokat is: sokszor éppen a folytonosság lényegi, hiteles megőrzése, vagy későbbi újrateremtése érdekében. Elég csak Petőfi és Ady utóéletére utalni.
Nos ha így, ilyen eleven, termékenyen ellentmondásos és nem protokolláris, nem
normatív folyamatnak tekintjük a költő utóéletét, akkor talán el is választhatjuk
egymástól az utóélet hatvanas és hetvenes évekbeli szakaszát, persze nem pontos
naptári, hanem inkább történelmi, tipológiai értelemben. (Nem különítem el a továbbiakban az utóélet egymástól sok tekintetben eltérően, nem együteműen funkcionáló összetevőit: az irodalmi tudat, a közönség és olvasottság, a tudományos-kritikai
gondolkodás és a költői hagyomány síkjait. De talán e leegyszerűsítés ellenére is
sikerül valamelyest jellemezni a fő folyamatokat.) Nos: véleményem szerint a hatvanas években — a lényeges különbségek, a nyílt és látens viták ellenére is — elsősorban egy centripetális, közelitő mozgás érvényesült az irodalmi tudatban a József
Attila-hagyományt illetően. A naptárilag most lezáró, de az irodalomtörténeti periódusként még valószínűleg nem lezárult hetvenes években viszont ezt a hagyományt
szerintem inkább a centrifugális, a széttartó erők tartják mozgásban, sőt életben.
Lehet siránkozni ezen, lehet örülni neki, s lehet óvatoskodóan beletörődni is.
Pedig szerintem inkább okosan, a József Attilához illő „szabatos szavakkal" kellene
elemezni ezt az ellentmondásos folyamatot. S ha ezt tesszük, akkor el tudjuk különíteni a csak látszólag rokon, valójában igen eltérő jellegű tendenciákat, s össze tudjuk kapcsolni az első pillanatra ellentétes mozgásokat. Ha van, ha lenne pontos képünk korunk valóságának és irodalmának a viszonyáról, akkor reális képünk lehetne
a József Attila-i tradíció jelenlétéről is mai irodalmunkban, közvéleményünkben, a
fiatalok élményeiben. Így tudjuk csak árnyaltan megkülönböztetni, elválasztani a
József Attila-i teljességhez való eljutás minden nemzedék számára megkerülhetetlen
kiharcolásának szükségszerű gyötrelmeit és egyoldalúságait, a hagyomány újraélésének és újrateremtésének konfliktusos sokszínűségét az átfestésektől, a torzításoktól
és akár a mégoly akaratlan kisajátításoktól. Azoktól a problematikus értelmezésektől, amelyek — Nagy László híres prózaverséből, az Adyra vonatkozó A föltámadás
szomorúságából kölcsönözve a képet — József Attilát is a „virágdobálók"-nak, a
„darabolók"-nak, a „koncolók"-nak, az „adó-vevők"-nek szolgáltatják ki, a szubjektív
szándéktól többnyire függetlenül.
Költészetünk és irodalmi tudatunk nem látványos, de annál lényegrehatóbb átalakulását éljük. Ma még nehéz pontosan jellemezni s főleg értékelni e folyamat
természetét s a benne érvényesülő törekvéseket. Vannak, akik a líra szükségszerű
válságáról, radikális funkcióváltásáról beszélnek s lerázandó tehertételként emlegetik
a magyar irodalom — szerintem pedig esztétikailag is páratlanul termékenyítő hatású — társadalmi elkötelezettségét. Mások viszont — hogy csak a „tiszta végleteket"
említsem — egy konzervatív stílusideál és egy rosszul felfogott nemzeti hagyomány
védelmében képtelenek észrevenni az újban azt is, ami érték. Érzéketlenek a kornak
a művészet átalakulásában — s így a szemléleti erezet átrendeződésében (ha nem is
eleve világnézeti átszíneződésében) — tükröződő kihívásaival szemben. S nem is vállalják érte a megküzdés, a megértés szép harcait.
A József Attilához fűződő viszonyban is tükröződik ezeknek az egymással is vitatkozó s átalakuló irodalmi ideáloknak a természete, jellege. A továbbiakban nem a legszélesebb hatású, nem a tömeges József Attila-élményt említem, hanem néhány érdekes, jellegzetes irányt hozok fel példaként a centrifugális mozgás érzékeltetésére.
4*

51

Némely kritikai, irodalomközéleti értelmezések, amelyek — joggal — Adyt állítják a
század első fele irodalmának tengelyébe, egy sajátos „árvaság" képzetű és „népi
szürrealista" stílusideálú József Attilát mutatnak fel. Autentikus folytatójaként, örököseként elsősorban Nagy Lászlót, Csoóri Sándort, a filmrendező Kósa Ferencet s a
fiatalabb nemzedékből Utassy Józsefet, Baka Istvánt nevezik meg. Ebben a hagyományértelmezésben a József Attilával összekapcsolt „bartóki szintézis"-gondolat is
alapvető mozzanat, de annak inkább a vitatható Németh László-i, mintsem József
Attila-i felfogásában.
Más irodalmi elképzelések és áramlatok József Attila költészetének tépetten
tragikus, úgynevezett ontológiai és groteszk mozzanataira hivatkoznak. A „semmi
ágán ül szívem", a „ki-be ugrál a két szemem" megvallott élményét erősítik fel,
általánosítják s állítják a világértelmezés és az ars poetica tengelyébe; a „bűn", a
„vacogás", az „istenkeresés", a „nihil", a „részvét", a „rezignáció" motívumait rendezik egy antropológiai igényű világkép középpontjába. Ennek az orientációnak a —
persze sosem ilyen tiszta egyértelműséggel érvelő — képviselői Pilinszky János,
Weöres Sándor, 'Nemes Nagy Ágnes, vagy éppen a prózaíró Mészöly Miklós, a fiatalabb Tandori Dezső vagy Petri György munkásságából merítik szemléleti és értékelveiket.
Van példa arra is, hogy a Petőfi Sándor, Ady Endre és József Attila nevével
fémjelzett forradalmi költővonulatot leegyszerűsítően értelmezik s közvetlenül meg
akarják hosszabbítani, hol a direkt szocialista közéletiséget, hol a közérthetőséget, hol a
mozgósító erőt tartva e vonulat fő jellemzőjének. Így hallani itt-ott, időnként, mintha
Váci Mihály — sőt Soós Zoltán — lenne József Attila autentikus örököse, ami kétségtelenül értékrendzavarra is vall. Tapasztalható olyan irodalmi ideál is, amely
„mindenség"-himnuszai révén elsősorban Juhász Ferencben véli felismerni az igazi,
a méltó követőt. S természetes, hogy ezekre az egyoldalúságokra könnyen megszületik az ellen-egyoldalúságban fogant reakció: például a demagóg Váci-ellenesség,
vagy a Juhász Ferenc líráját differenciálatlanul minősítő fölényesség. Mindezen reagálások mögött a szocialista ihletés művészi érvényességének esztéticista megkérdőjelezése is fölfedezhető.
Sorolhatnám még a különböző előjelű s típusú hagyományértelmezéseket a szürrealista vagy éppen a folklorisztikus József Attila abszolutizálásától kezdve az epigon
követőkig és a tradíció teljes folytathatatlanságát hangoztatókig, de nincs értelme a
példák, típusok szaporításának. Azt azért talán sikerült ennyivel is bizonyítani:
milyen eleven, polifonikus, termékenyen ellentmondásos a mai irodalmi tudat József
Attila-képe.
Mi sem lenne tehát nagyobb hiba, mint elhamarkodottan ítélkezni a József
Attila-i tradíció e mai „széténeklése" láttán s különösen egy ünnepi megemlékezésben. Ha vitatkozni támad is kedve az embernek az egyik vagy másik, vagy harmadik
típusú értelmezéssel, ezeknek a különböző megközelítéseknek a vitahálója lényegében szükségszerűen tükrözi mai irodalmunk művészi, eszmei, stiláris sokszínűségét
és ellentmondásosságát.
Van példa egyoldalúságra, szétszabdalásra, problematikus leegyszerűsítésre (s
ezek kapcsán a marxista igényű álláspont nem maradhat szemérmesen néma), de
lényegében — s főleg a költőutódok esetében — mégiscsak egy olyan termékeny
szembesülésről van szó, amelyben József Attila az irodalmi értékküzdelmeknek inkább csak katalizátora, közvetítője, mintsem elsődleges tárgya. Egy olyan szembesülésről, amely s amelynek elvszerű, demokratikus végigharcolása — minden problematikus jelenséggel együtt is — gazdagítja a korszerű, szocialista ihletésű irodalom
sokszínűségét, és erősíti integráló dinamikája kibontakozásának ösztönzőit.
'Nem akarok tehát a mai József Attila-értelmezések láttán jó és rossz pontokat
osztogatni. Hosszabb fejtegetéseket érdemelne az a tény is, hogy a művészet, az esztétikum sokszínűsége eleve szükségszerűvé teszi a különböző, sőt egymással szembesülő lírai hagyományfelfogásokat is, s ez igen bonyolultan kötődik a költészeti
értékrend kikristályosodásához. Biztos vagyok benne ugyanakkor, hogy elvileg ma is —
52

mindig is — létezik egy történelmileg optimális, vitákban kiküzdött, de relatív tudományos igazság. Ezt adott esetben meg kell védeni a kisajátításokkal és a lejáratásokkal szemben is; s meg lehet rajta mérni az ú j felismeréseket is. Aligha indokolt
azonban egy kanonizált, szoborrá merevített József Attila-portré felől közelíteni minden mai, ú j művészi és kritikai értelmezéshez, s eleve eldönteni ezek jogosultságát.
Abban biztos vagyok, hogy objektíve van esélye, lehetősége a mai olvasónak, a
mai írástudónak arra, hogy megközelítse, megértse a teljes József Attilát. S meg
vagyok győződve arról is, hogy az epigonizmus veszedelme nélkül is meríthet ma
valaki alkotóként termékenyen ebből a tiszta forrásból. Olyan kizárólagos elképzeléssel feltétlenül vitatkoznék, amely egyetlen mai költői-irodalmi törekvésnek tartaná fel József Attila autentikus utódlásának jogát. De legalább ilyen tévedés azt
hinni, hogy bármiféle interpretáció és ráhivatkozás igazságglóriát kaphat a szükségszerűség „megértésére", vagy a mai irodalmi értékátalakulásokra hivatkozva. S mindenképpen van — lehetséges — az irodalomkritikában és -tudományban egy érvényes,
meggyőző, de nem dogmatikusan lezárt marxista József Attila-értelmezés.
Jogosultnak és kedvező jelenségnek tartom tehát a József Attila-i hagyomány
sokszínű, polifonikus, vitákban is testet öltő, meg-megújuló elsajátítását az olvasóközönségben, a különböző nemzedékekben, az ú j irodalomban. E folyamat gazdagságát és jó esélyeit növeli az az örvendetes tény is, hogy József Attila
költészetének,
emberségének magasra értékelésében még az egymással szembesülő áramlatokban is
viszonylagos egyetértés tapasztalható. De ezt a termékeny folyamatot nem gátolja,
hanem erősíti az, ha kritikailag is értelmezni próbáljuk, ha feltárjuk a mai József
Attila-értelmezések objektív és szubjektív jelentését, felhangjait. S főleg az hat
ösztönzően a mai birtokbavételre, ha a legfrissebb kutatási eredményekre támaszkodva pontosan látjuk és értelmezzük József Attila központi helyét a két világháború
közötti magyar irodalomban. Sőt akár egész XX. századi kultúránkban, Bartók Béla,
Ady Endre, Derkovits Gyula és Lukács György egyetemes rangú társaként.
3. A JÓZSEF ATTILA-I „SZINTÉZIS"
Számtalan tudós értekezés, vonzó esszé, költői vallomás, okos publicisztika foglalkozott már — s foglalkozik napjainkban is — azzal a kérdéssel: miben áll József
Attila sokat emlegetett szintézis-szerepe.
Már-már közhellyé kopik ez a fogalom,
pedig minden vonatkozásban találó. Nem válik ő ettől utolérhetetlen s ezért nyomasztó, magányos óriássá. Nem szabad „bezzeg ő"-t faragni belőle, s nem kell azt
hirdetni, hogy tévedhetetlen volt. De az kétségtelen, hogy életművének teljessége,
lírája és — jóval kévésbé ismert — prózája a maga megharcolt belső fejlődésével a legátfogóbb emberi és művészi átélése és megválaszolása volt a század húszas, harmincas éveinek.
Az elmúlt évtizedek során igen sok szó esett József Attila és a proletariátus
viszonyáról; talán több is és egyoldalúbb is a kelleténél. Ha ma a teljes József Attilára, a József Attila-i líra egyetemes emberi vonatkozásaira esik a fény, ha fiatal
és idősebb olvasók ma az egész életművet, annak vibráló belső gazdagságát változásokból kibomló folytonosságát veszik birtokba, akkor ez — meggyőződésem szerint
— nem lazítja, hanem erősíti a költő és a forradalmi munkásmozgalom
közötti történelmi szálakat. Mert az a konkrét, ellentmondásokkal terhelt, de kölcsönösen
értékteremtő összefüggés, amely József Attila életében és lírájában izzott fel a személyiség és a proletariátus ügye között, nos ez a viszony az utókor szemében, történelmi távlatból is egyre inkább az emberi kiteljesedés és a szocializmus egymásrautaltságára vall. (Amely egymásrautaltság persze korántsem eleve elrendeltséget
jelent, nem automatikusan felismerhető, nem küzdelmek, visszaesések, sőt ideiglenes
vereségek nélküli diadalt.) Tehát nem a proletárköltő József Attila, aki „emellett" még
formaművész is, nem az úgynevezett egyetemességnek élő művész, aki „ugyanakkor"
történetesen még marxista is volt. Ezek a szétszakítások éppen a lényeget igyekez53

nek eltüntetni: azt, amit a magyar nyelv egyik tartalmas szava, a névutószerű révén
szócska fejez ki.
Nem munkásköltő volt, hanem a munkásosztály s emellett a parasztság, az értelmiség, az egész nép költője, „az utca és a föld fia", de a „művelhető csillagoké", az
„elme világosságáé" is. Éppen ennek révén ragadta meg József Attila a kor történelmi pillanatát s örökítette meg az egyetmesség, a maradandóság számára: ugyanakkor éppen egyetemes embersége révén volt, lehetett a szocializmus máig legtudatosabb forradalmi költője. Nem úgy politikai költő, hogy „emellett" még megpörkölte a szerelem, valamint a világra és a személyiségre leselkedő pokol tüze. Nem
hivatalból optimista világnézetű, akinek lelkét mégis beárnyékolta a kor diszharmóniája, az „üres űrben tántorgó világ" borzalma. Nem, ellenkezőleg: ő annak révén
lett a politikumot is esztétikai értékké kristályosító költővé, hogy mindent megélt
és megszenvedett. Világtörténelmi bizalma, hite abban, hogy a dolgos tömegek k í n j á ból s dacából végül is megszületik jövőnk, mely „munkát, szabadságot, kenyeret s
jószavakat" ígér, nos forradalmi világképe nem a komor árnyak, nem a pokoljárás
„mellett", nem lelki munkamegosztásként, hanem az árnyakkal való megküzdés, a
személyes pokoljárás, a diszharmóniák harmóniába integrálása révén lett hiteles.
Nem megengedően egymás mellett van nála szépség és értelem, forma és mondanivaló, gondolati és poétikai újítás, „szellem és szerelem". József Attila világnézeti,
társadalmi, emberi üzenete csakis a művészi varázs révén, a versek egészében és
összefüggésében hat meggyőzően, ott bomlik ki maradéktalanul. A művészi varázs
évtizedeket, sőt bizonyosan évszázadokat átívelő mágnességét ugyanakkor a forradalmi világkép, József Attila szocializmusa gerjeszti. Ha nem is kell természetesen
minden egyes sorában, mindegyik versében e gondolatrendszer közvetlen, „problémátlanul tiszta" s még kevésbé tételes jelenlétét keresni. S nem is szabad letagadni
a versek között olykor felizzó élményi-szemléleti feszültségeket; s indokolatlan rövidrezárni az egyes költemények és az egész életmű viszonyát.
Mindenesetre: éppen a saját korában való teljes megmártózás, minden kihívás
átélése s ugyanakkor a „pörös szájjal" és az „emberi öntudattal" hitelesített szigorú
és pontos realizmus vonzza ma is az olvasót József Attilához. Éppen az, ami őt fél
évszázaddal ezelőtt korának is szintetizáló erejű költőjévé tette.
Ha valaki, József Attila vetette föl íróként a legdrámaibban s válaszolta meg a
legmeggyőzőbben a harmincas évek Magyarországán a magyarság sorskérdéseit. Meg
tudta ő szólaltatni a magyar és a kelet-európai munkás és paraszt, a hárommillió
koldus, a város és falu, a kisember és a gyermek, az anya és az írástudó, a létükben fenyegetett és egymásra utalt, közös dolgú dunatáji nemzetek, az őspatkány
terjesztette kórtól veszélybe sodort Európa, a felszabadulni vágyó távoli földrészek,
a pusztulástól fenyegetett glóbusznyi haza s a világra nyíló egyén minden mozdulatát, fájdalmát, örömét s a létért, a megmaradásért való küzdelmét. Éppen ezeknek a témáknak, élményeknek az egybezengetése révén lehetett forradalmi szellemű
költő; s éppen marxista világképe, történelmi elkötelezettsége révén tudta meggyőzően tudatosítani a nemzeti sorskérdéseket, a társadalmi, a nemzeti és az emberi
felszabadulás egységét. Nem külön volt ő magyar, aki „emellett" még figyelt a világra is, ellenkezőleg, patriotizmusa, szenvedélyes hazaszeretete révén volt internacionalista s törhetett be a világirodalomba is. S ez igaz „fordítva" is: magyarságát
a nemzet sorskérdéseinek társadalomelvűen radikális megfogalmazása, Kelet-Európában, „vörös csillagban", emberiségben gondolkodása hitelesíti. A szocializmusa
révén illetékes nagy nemzeti költő ő; ugyanakkor a nemzeti valóságba, kultúrába,
múltba gyökerezettsége, tudatos patrióta szelleme révén autentikus, egyetemes életművű szocialista művésze századunknak. Akinek magyarságára az egész emberiség
büszke lehet.
Szóltam már arról, mennyire nem értette meg a két világháború közötti progresszió irodalmi tudata József Attilát, mennyire nem ismerte föl benne éppen gondolati és lírai szintézisteremtőjét. De említettem azt is: voltak kivételek, főleg a
Korunk című kolozsvári folyóirat szerzői s Bálint György. József Attila „szintézis"szerepével kapcsolatban hadd hívjam fel azonban a figyelmet azokra a kevésbé köz54

ismert szálakra, amelyek József Attilát Veres Péterrel kötötték össze. Azzal a Veres
Péterrel, akit egyébként szintén a Korunk indított el és vállalt fel a legkövetkezetesebben s legelvszerűbben a szocialista folyóiratok közül.
Fölösleges s lehetetlen is most elemezni Veres Péter felszabadulás előtti pályáját,
a szocializmus és nacionalizmus két fókusza között felizzó, termékenyen nyitott, de
súlyos kockázatokat is hordozó világszemléletét. József Attila is elfogadta (s történelmi szükségszerűségből el kellett hogy fogadja) élete egy periódusán a népies-faji
jellegű értelmiségi gondolkodás kihívásait. Ebből a kihívásból — köztudott ez —
nyílt út a szocialista forradalmiság, a haladás, a demokrácia felé, de a faji radikalizmus, a fasizmus felé is. József Attila gondolatvilága s költészete megtermékenyülten, s nem steril doktrinérséggel, nem teleologikus automatizmus jegyében jutott túl
ezen a perióduson. De túljutott, ahogy például a Sarló kommunistává lett fiataljai is.
József Attila úgy utasította el a faji miszticizmust s így saját, 1929—1930-as
nézeteinek némelyikét is, hogy megőrizte, sőt felerősítette a faji kérdésfeltevés eltorzult, de meglevő igazságmagvát: a társadalmit, a plebejus népit és a nemzeti
függetlenségit. József Attila úgy vitatkozott a népköltészet történelmietlen fetisizálásával, a népi miszticizmussal (s így közvetve a Bartha Miklós Társaságban betöltött saját korábbi szerepével is), hogy költészetében és teóriájában elevenen tartotta
és visszahatóan is gazdagította a folklór jelenlétét, megőrizte azt az érzékenységet,
amellyel — Ady kapcsán, 1929-ben — a nemzetet „közös ihletként" definiálta.
Ügy vitatkozott az Üj Szellemi Front 1934—35-ös tévesztett kísérletével, hogy
tudott „meleg rokonszenvet és támogatást" nyújtani az 1937-es Márciusi
Frontnak,
amelynek résztvevői pedig jórészt a bukott kísérletben is részt vettek. Nem azonosult az „új népies" irány ideológiájával: „én, aki társadalmi kérdésekben a tudományos szocializmus logikáját veszem irányadóul, legfeljebb csak fegyverbarátjuk lehetek" — írta. De a doktrinér szektásokkal, a népi-nemzeti kérdésfeltevés iránt eleve
bizalmatlanokkal szemben szövetségesként; az eklektikusokkal, az elveiket a taktikai-stratégiai szövetségre hivatkozva feladókkal szemben pedig közös ügyhöz méltó
vitapartnerekként tartotta számon őket.
Ez az elvszerű magatartás vezette Veres Péterrel kialakított kapcsolatában is.
Izgalmas tudományos kutatási téma lenne felderíteni e kapcsolat teljes történetét s
kimutatni az életművek párhuzamos, sőt összehajló erővonalait, mert véleményem
szerint dominálisabb ez az irány, mint ma még hisszük. Jórészt elveszett például
levelezésük, de a Veres Péter írta két fennmaradt, 1934-es levél az egymásra figyelés
szocialista tartalmaira, máig nem elévült bizalomtartalékaira vall. A népi-urbánus
vitát marxista szintézisigénnyel meghaladni szándékozó, a szocialista értelmiség egy.ségére törekvő Veres Péter fogalmazza akkor ezeket a leveleket. Igaz: az életmű a
későbbiekben, a harmincas évek végén, a negyvenes évek elején nem mutatta fel
maradéktalanul e szándék realizálását, sőt a tévutak vonzásának riasztó felerősödését
sem tagadhatjuk le. Itt és most azonban nem ez a döntő, s maga Veres Péter is korrigált az eleven szocializmus vonzáskörében, 1945 után. S térjünk vissza inkább a
harmincas évekbe. Veres Péter alakja bekerül a népfrontos patriotizmust a legszebb
magyar nyelven megszólaltató József Attila-vers, az 1937-es Hazám, egyik szövegvariációjába is. Az utolsó szonett kézirata eredetileg így hangzott:
„Szólj a csendőrre. Veres Pétert
s mást se verjen, adj meleg ételt
a gyerekeknek, hiszen nem mernek
így játszani sem, az embernek
adj emberséget:
énnékem
add meg boldogabb énekem!"
Tudjuk, a nyomtatásban megjelent, végleges szövegből kimaradt a Veres Péterre
való utalás, de nem azért, mintha József Attila emberi értelemben lemondott volna
róla. Ellenkezőleg: a Veres Péter-i példát, a nép nyomorát, a nemzet fenyegetettségét és az ezzel szembeszegülő patrióta-forradalmi elkötelezettség gerincességét a
55

költő művészileg még meggyőzőbb, stilizáltabb megfogalmazással akarta nyomatékosítani és megörökíteni.
„Adtál földmívest a tengernek,
adj emberséget az embernek.
Adj magyarságot a magyarnak,
hogy mi ne legyünk német
gyarmat.
Hadd írjak szépet, jót — nekem
add meg boldogabb
énekem!"
A kapcsolat másik oldala, Veres Péter József Attila-értelmezése ma már jórészt feltárt, ha nem is közismert. Tény, hogy Veres Péter József Attila legjobb értői közé
tartozott. Benjámin László emlékezése szerint 1935-ben egy szociáldemokrata szervezésű előadáson Veres Péter emlegette először József Attilát Adyval egy sorban. Több
tanulmányt is írt róla (az egyik, a Korunknak küldött esszé, sajnos elveszett), s
Veres Péter általános irodalmi, esztétikai írásaiban, amelyek — ha nem is vitathatatlanul, de — feltűnő érettséggel képviselik a korszerű szocialista irodalom, a realizmus igényét, gyakori példaként említődik József Attila.
Reveláló érvényességgel elemzi Veres Péter a József Attila-i proletár népiséget, a
munkás, a paraszt és az értelmiség közös sorsának átéléséből kiharcolt szocialista
távlatot, hitet, szépséget és világnézetet. Kevesen fogalmazták meg olyan m a r a d a n dóan o József Attila-i teljességet, „szintézist", mint a forradalmár Veres Péter. S a j á t
rossz irányú, plebejus-nacionalista félrehúzású egyik „én"-jével szemben is töretlenül
(és egy életpálya szocialista logikáját bizonyítva) érvényesült a másik, az osztályharcos „én", s ezzel összefüggésben a József Attila-i igézet Veres Péternél.
József Attila annyiban is „szintézis" volt tehát, hogy jelezte, kifejezte a két
világháború közötti irodalom egymás ellen is hadakozó progresszív szárnyainak alig
felismert objektív közösségét. Nem véletlen, hogy a kommunista Bálint György, Németh Andor, Fejtő Ferenc és a moszkvai Új Hang kritikai írásai, mindenekelőtt
Gábor Andor mellett a népi irodalom baloldalán elhelyezkedő Veres Péter — valamint Darvas-József, az erről csak 1945 után valló Erdei Ferenc és sok vonatkozásban
Illyés Gyula — volt az, aki felismerte és tudatosította József Attilának ezt a szintetizáló szerepét. József Attilában potenciálisan egymásra talált a magyar progresszió
szinte minden szárnya: az illegális kommunistáktól kezdve a szociáldemokratákon, a
baloldali népi írókon és az avantgardon át a radikális polgári demokratákig és urbánusokig. Tehát volt azért néhány — s nem jelentéktelen — kritikus, aki egybehangzóan felismerte József Attila középponti szerepét; annak ellenére, hogy más kérdésekben, a baloldal tragikus megosztottsága miatt, inkább a szembekerülés jellemezte
a progresszió e különböző szárnyait, legalábbis a negyvenes évek elejéig. A „József
Attilában testet öltő egység" keskeny, vékony realitását, s az összefogás a n n á l sürgetőbb s figyelmeztetőbb lehetőségét és következményét
vallotta meg a szocialista
Veres Péter is a költő méltatójaként. Maradandóan szimbolizálja ez a kiállás azt az
eszmei gyökerű, forradalmi szellemű összehajtást, amit a két világháború közötti
magyar irodalomnak egyrészről központi — ha nem is vezér — alakja, a marxista
József Attila munkássága, másrészről legmarkánsabb, legnagyobb hatású demokratikus irányzata, a baloldali népies írók termésének legjava objektíve képvisel.
Ennek a kohéziónak, szintézisnek a szellemében és igényével írta róla Veres
Péter 1944-ben, Munkásirodalom című cikkében az alábbiakat: „Ö csak hűségében a.
munkásság költője, mint a nyugati nagyok, de írói mivoltában ő már az egész népé,,
éppúgy, mint Petőfi és Ady".
*

Nem ünnepelhetünk méltóbban ezen az évfordulón, mint hogy a költő számáraoly meghatározó emberi értelem fényénél, tudva, hogy „a lét dadog, csak a törvény
tiszta beszéd", a József Attila-i teljességet, szintézist mutatjuk fel önmagunk s a
világ számára.
56

FÜLÖP LÁSZLÓ

Németh László realizmuselve
Joggal érezhette Németh László, hogy kevesen foglalkoztak oly sokat a művészet
„mesterségbeli kérdéseivel", mint ő. „ . . . Az, hogy a prozódia ügye akkor is gondom,
maradt, amikor magam már nem irtam verset: jelképe lehet a műfaji problémákra
szegezett, makacs figyelemnek, mely mint kritikust a mások műveinek az elemzésére,
mint öreg írót, a magam műhely-problémáinak a továbbadására késztetett" (Interjú,
az életműsorozatról). A műfaji problémákra szegzett makacs figyelem, a kutató érdeklődés éppúgy kiterjedt az epika területeire, mint a líra vagy a dráma kérdéseinek:.
vizsgálatára. A műhelygondok számbavétele és boncolása nem szűkült le a saját művészi gyakorlatra, a maga alkotásainak jellegmagyarázatára és értelmezésére. A teoretikus hajlam eredményeként született írások rendszerint jóval többet nyújtanak
annál, hogysem pusztán egyedi érvényű és magánérdekű széljegyzeteknek tarthatnánk őket. Több a hozadékuk, általánosabb az érvényességük, teljesebb és messzebb
mutató a gondolatiságuk. Elmondható ez az epika, ezen belül kivált a regény műfajgondjainak szentelt írásokról is, amelyek az esztétikai problémákat érintő s elemző
író leggazdagabb és legeredményesebb kísérletei közé számíthatók. A regényírói műhelygondjaival szembenéző Németh László megannyi érvényes megállapítást tett aregényforma műfaji szabályairól, esztétikai természetéről és törvényszerűségeiről.
Közülük annak a gondolatsornak a kiemelése látszik a legindokoltabbnak, amely a
realizmusra vonatkozik, arról ad összefüggőnek mondható elméleti áttekintést. A különböző alkalmakkal összekapcsolódói más-más időszakhoz tartozó esszék, portrék,
kritikák, nyilatkozatok, műhelyvallomások számbavétele nyilvánvalóvá teszi, hogy a
regényíró s a regény lehetőségeiről tűnődő Németh László gondolatvilágának a realizmuselve és módszertana állt a középpontjában. Keveset bajlódott a különféle újabb
kori irányzatok, áramlatok, művészeti iskolák sokaságával; nem tartotta feladatának
az áramlati-irányzati sokféleség rendszerező vizsgálatát. Az irodalom műfajai közül a.
tanulmányíró a regényről szólt talán a legtöbbször, érdeklődését mindenekelőtt aregény, „az újkor legnagyobb, legjellemzőbb műfaja" (Interjú a Hid-ban) kötötte le.
Amikor felfogását számos részletben és fejezetben megfogalmazta, csak ritkán és
mellékesen tért ki a m ű f a j történet, az irányzattörténet fejleményeire. Annál fontosabbnak vélte a regényről gondolkodva realizmusértelmezésének minél pontosabb és
árnyaltabb kifejtését.
Úgy tartotta, hogy „a huszadik század írója nagy formaérzéke ellenére is m ű f a j
nélküli író", s ennek értelmében mondta, hogy a modernség olyan képviselői, mint
„Froust, Gide, Schlumberger, Woolf, Huxley, Joyce, Ayala, Ramon nem igazi regényírók" (Martin du Gard: Les Thibault). Amikor a regényirodalom legnagyobb teljesítményeit kívánta megjelölni, lajstroma jóformán mindig ez volt: Anna Karenina, Bűn.
és bűnhődés, Bovaryné, Pármai kolostor. Ezekben a „lélekteremtő" regénypéldákbanismerte fel a világirodalom kiemelkedő elbeszélői eredményeit. Példái rendre a 19.
század monumentális regénymintái közül kerülnek ki, azokra mutatnak. A múlt századi klasszikus hagyományok iránti csodálat és mély vonzalom azonban nem gátoltameg abban, hogy érdeklődő s megértő figyelemmel kövesse a 20. századi regényírás,
újító irányzatait, külön utakon járó kísérleti próbálkozásait. Nagy tanulmányokban
és kiváló kritikákban elemezte Proust, Joyce, Gide, Woolf, Huxley, Pirandello,
Powys alkotásait; érdeklődéssel vette tudomásul, hogy a húszas évek irodalmának
„játékos iránya" mit produkált; mire vezetett, amikor „a homo l u d e n s . . . a regény
nehéz tömbjeivel is megpróbált játszani" (Wilder: The Ides of March). A konzervatív elzárkózásnak nincsen jele világirodalmi szemléiben; s az is a nyitottságot példázhatja, hogy pártfogó gesztussal fordult a magyar experimentális próza olyan kü57

lönös és magányos kezdeményezéseihez, mint például Szentkuthy Miklós Prae és Az
egyetlen metafora felé című művei. Az újításokat nem ellenszenvvel, nem előítélettel
kommentálta; távolságtartó kritikai magatartásában is jelen volt a tárgyilagosság s a
megbecsülő szándék, az útkeresők iránti tisztelet. Azért különlegesen nagy erény ez,
mert ugyanakkor jól látható, hogy — miként a múlt század regénypéldáinak szakadatlan kiemelése is jelzi — legbelső meggyőződése szerint a nagy epikai tradíció
megszentelt eredményeit tartotta a legnagyobbra, s az újításban is a mérsékletet, a
fegyelmet parancsoló arányérzéket érezte helyénvalónak és szükségesnek. Így figyelmeztet például az erőszakos újdonsághajszolás veszedelmeire: „A mindenáron ú j :
még a tudományban is divatot jelent; pedig a tudomány természete szerint sokkal
inkább az új, a kikutatatlan felé f o r d u l . . . , mint a m ű v é s z e t . . . ; az ú j kergetése, a
meglepő sajtolása azonban éppúgy elvonhatja az embert attól a hűségtől — a sorsában, helyzetében adott, lehetőségek kihasználásától —, amiből a nagyság táplálkozik,
mint a minták akadémikus követése" (Mit értek az irodalom modernségén?).
Megbecsülte „az örök műfajnormák ellen" fellázadók bátorságát, de az avantgarde szélsőségeket fenntartásokkal nézte, és mindenkor szívesen utalt azokra a regényekre is,
amelyek századunkban a hagyományok vonzáskörében maradva voltak képesek ú j
értékek felmutatására. Ügy gondolta, hogy a realista tehetség „nincs iskolához kötve,
.bizonyos korokban mégis otthonosabbnak érzi magát, míg másféle irodalmi divatok
közt jobban ki van téve a torzulásnak. A mi századunk például, örökös kísérletező
kedvével, szürrealista hajlamaival nem nagyon kedvez a realista tehetségnek" (Tolsztoj
inasaként). Ha a realista tehetség egy-egy jeladásával találkozhatott, mindig készen
állt az elismerésre. Nemegyszer hivatkozik R. M. du Gard példájára. „A kései gyümölcsök— írja egy helyen — nem mindig csenevészek. Lelkesedünk az úttörőkért s
csodálkozunk azokon, akik megelőzték korukat; de az irodalomban sokszor nagyobb
bölcsességre vall hátramaradni s néhány verőfényes őszi nappal korunk mögött érni
be" (Martin du Gard: Les Thibault). Jó néhány évvel később, a már idézett Tolsztojtanulmányban — érdekes módon Thomas Mann-nal is szembeállítva — így méltatja
du Gard realizmus iránti hűségét: „Martin du Gard egyre-nyerő n a g y s á g á t . . . részben annak köszönheti, hogy . . . a kísérletező lázat kizárta művéből, megmaradt
tizenkilencedik századi írónak, csakhogy realista tehetségét kibonthassa. Ellenkező
példa is van: Thomas Mann, miközben a huszadik század első felének intellektuális
-divatait felszívta, bizonyára rengeteg gazdagságot halmozott fel, de vele született
nagy realista tehetségét eltorzította." Az újkori regényt az emberi szellem kiemelkedő
vívmányaként tartotta számon, s ennek egyik bizonyítékát ismerte fel abban, hogy
„a nyugati modernség híres úttörői — Proust, Joyce, Musil, Kafka, Faulkner — még
mindig a regényt választották terepükül." De A párduc íróját említve nyomban
hozzátette: „Közben (Lampedusa példa rá) a 19. századi regényforma sem avult el,
ahol nagy tehetség, föltáratlan mondanivaló ad fényt neki — veri a kísérletezésben
izzadókat" (Interjú a Hid-ban). Egyik kései olvasónaplójában Faulkner művészetéről
mondja el benyomásait, s az amerikai író modernségének természetét igen jellemző
módon értelmezi. Arról szerez tudomást, hogy Faulkner ifjú korában mesterének
tekintette Sherwood Andersont, „az ú j trükkök nagy felhasználóját", de aztán a tanítvány saját utat választott. „Nem lehetetlen — olvassuk —, hogy . . . a korszerűséget nagyon is kereső Faulkner tőle tanulta meg, milyennek kell egy modern írónak
lennie. S nagyságának tán egyik legcsodálatosabb jele, hogy balzaci tehetségét ez a
mesterkedés nem ronthatta meg, sőt ki tudja, tán csakugyan felfokozta" (Olvasónapló. Tiszatáj, 1974. 1.).
Németh László vezérelve volt, hogy „a regényben a realizmus sine qua non"
.(Regényírás közben). A realizmust nem korhoz kötött jelenségként, nem periódushatárok közé szorítható irányzatként, az irodalomtörténeti áramlatok rendjében elhelyezhető egyetlen irányként fogta fel. Sokkal inkább a valóságtükrözés egyetemes
hatályú és általános érvényű esztétikai alapelveként emelte ki az irányzati jelenségek
rengetegéből. Már egyik korai kritikájában arról szólt, hogy a realizmus nem avulhat
el, „Homérosztól Tolsztojig minden nagy író élt vele" (Kodolányi János:
Futótűz).
Alaptörvénynek tekintette az epikai ábrázolásban a valószerűség, az életszerűség
-58

normájának föltétlen érvényesülését. „A szerkezet és a koncepció közeledhetett és
távolodhatott az élet részletességétől, de az életszerű ábrázolás a íegelvontabb látomásnak is művészi feltétele." Ettől a korán megfogalmazott elvtől a későbbiek során
sem távolodott el. Amit a realizmus jellegéről, a realizmus poétikájának különféle
részkérdéseiről megállapított, erre az alapra építette.
Kettős szerkezetként jellemezte Németh az ábrázolás elvén nyugvó regényalakzatokat. „Minden nagy ábrázoló mű két rétegből áll: egy külsőből, amely a valóság
érzetét kelti fel, s egy belsőből, amely az egységét" (Regényírás közben). A realista
epika ezt az általánosabb jellegű kettősséget sajátos módon építi fel. Az még csupán
a jó műalkotás alapfeltétele, hogy mindkét réteg megfelel a hitelesség követelményének. „A külső úgy, hogy hasonlít a világ színéhez, a belső pedig úgy, hogy igazat
mond a világ szerkezetéről." Hogy a két alapréteg kapcsolásmódja eleget tesz-e a
realizmus normájának, abban az dönthet, hogy miként valósul meg a „lényegbeli"
és az „érzéki" egysége a regénykonstrukcióban. Vagyis: „irrealistának az olyan művet
érezzük, amelyben a csontok szinte kibökik a bőrt, a váz túlbeszéli a szem előtt
levőt. Realistának, amelynél csak átdereng rajta." Powys művészetéről szólva fejtegeti, hogy „a művész egy erős emberemlékből, emberlátványból indul el, s abból fejti
ki esetleges vonások fölött az örököt. Az intellektuel egy ideára szerel idegrendszert,
az idegrendszerre ágyaz rá húst, életet. E sokféle szerelésben azonban valami mindig
l ö t y ö g . . . " (A Glastonbury Románcé és a huszadik századi regény). A „lényegbeli" és
az „érzéki" különleges szimbiózisa szerepel itt a realista életábrázolás követelményeként, mely szerint nem fordulhat elő, hogy a műben a „külső valóság" csak „mint
könnyű érzéki köntös" legyen „rádobva" a „lényegbeli valóság" testére.
Elsőrendű kritériumként szerepel a soktényezős gondolatrendszerben a „valóságérzék" fogalma. Megléte vagy hiánya — állítja — nem elhatározás, hanem adottság,
készség függvénye. „Eljárásoktól, elméletektől még nem lett senki sem realistává.
A valóságérzék nem program, hanem képesség. Egy író össztudása az életről, az a
szakadatlan belső irányítás, amely azt mondja: ez jöhet, ez igaz — ez nem. Nem
tökélhetem el, hogy realista leszek; annak kell bizonyulnom abban a mondatról mondatra folyó választásban, ami a mű. Azaz a realizmus itt is az, ami a filozófiában,
tudományban. Szakadatlan éberség az ész önbecsapásaival, a nyelv és a divatok
torzításaival, a szellemi renyheség magasztos és kevésbé magasztos formáival szemben. Az ész és az ösztön ruganyossága és alázata" (Regényírás közben). Korántsem
elég a valóság úgynevezett tanulmányozása, más a voltaképpeni kívánalom. „Nagy
realistának nem azt tartom, aki a valóságot tanulmányozza, hanem akiből a valóság
folyik: ami a tolla alól kijön, az kapja a valóság hitelét, akármilyen iskolához tartozik, s akár megfigyelte, akár úgy »költötte« azt, amit leír. Ez a realizmus nyilván
az írói képzelet sajátossága: a képzelet dolgozik úgy, mint hogyha emlékezet
v o l n a . . . A fantázia fölemelt vesszejével mindig az emlékezet elemeit hozza mozgásba, de a realista képzelet, akármerre indul, ezeket az elemeket az élet benneélő
törvényei szerint rendezi. Látomása a látott élettől csak abban különbözik, hogy tömörebb, ragyogóbb, következetesebb..." (Tolsztoj inasaként). A művekben létre kell
hozni „a valóságérzék rohamai" számára a feltételeket; az áhított művészi igazság
elérése elsőrendűen a valóságérzék működésétől függ; attól, hogy az ábrázoló szándék „milyen csatarendben megy neki a valóságnak". Az egész szemlélet- és ábrázolásmódban kifejezésre kell jutnia a tökéletesen megbízható valóságérzéknek. „ . . . Minden regényírónak megvan a maga algebrája, amely a vállalt feladat megoldásában,
ábrázolásában, az alakok szavában irányítja: ez igaz, ez nem igaz, s tulajdonképp
ezen az algebrán múlik, hogy mit ér a regény" (Olvasónapló. Tiszatáj, 1974. 1.). A valóságérzék hiánya — mint például Szabó Dezső esetével is illusztrálható — megakadályozhatja a művészt abban, hogy „a dolgok jellegéhez" közel férkőzzön. „A művészet nem lehet olyan bonyolult, mint a valóság. De érezheti a világ bonyolult voltát:
kiválasztja azokat az elemeket, amelyek a valóság teljes illúzióját keltik. A nagy
művészet menekül a kicsinyes realizmus elől, de belső realizmus, a dolgok jellegét
kibontó hűség nélkül nincs nagy művészet" (Szabó Dezső — tanulmány). A valóságérzéknek mintegy irányítania kell a kiválasztás, az ábrázolási döntések, az állandó
59

szelekció egész folyamatát. „A realizmus eszerint egyfajta meghajlás, áhítat a világjelleg előtt. Amikor a művész a maga történetébe... elindul: percről percre folyó,
sokszor öntudatlan választások során hatol mind előbbre; hol az értelme, hol az
ösztöne mondja: ezt szabad, ezt nem. Ez az örökös igazodás éppúgy a gondolható é s
az igaz, a kiagyalható s a valóban jellemző, a kör és az ellipszis közt folyik, mint a
tudós feltevésekben tapogatózó munkája. S a nagy művész, korunkban még inkább,
mint máskor az, akiben ez az igazodó, felfedező képesség: a nagy realizmus megvan"
(A „vallásos" nevelésről). A tolsztoji mintát ebben a tekintetben is törvényerejű
mintaként csodálja Németh László: „A természetnek is van, mint egy óriási állatnak,
természete, s realista tudós az, akinek érzéke van ehhez a természethez, nem szalad
el a gondolható érintőjén, hanem hüvelykujjában hordja a világ görbületét. A nagy
realista író (Tolsztoj éppúgy, mint Móricz Zsigmond) az élettel van így. Olyan összérzése van róla, mely hősei minden lépésénél ösztönösen dönt: ez történhetik, az
nem, s ez a sok kis, világszagú döntés adja meg ábrázolásának a hitelét. Ez az összérzés Tolsztojnak már az első írásaiban, a Gyermekkorban,
a Szevasztopolban
rendkívül éberen s éretten m ű k ö d i k . . . " (Tolsztoj emlékbeszéd). Oly fontosnak ítéli ezt a
vezérszempontot, hogy véleménye szerint „szép volna a regényírás m ú l t j á t mint a
valóságérzék egymást követő forradalmainak, esetleges visszaeséseinek a történetét
megírni. Az ú j természettudomány mellett a modern regény a legtágabb porond a
valóságérzék tornájára" (Regényírás közben). Az árnyalás és a pontosság igénye
mindehhez — ugyanebben az esszében — egy óvó figyelmeztetést is társít: „A valóságérzék is fejlődik. Azok közé a dolgok közé tartozik, amelyek a művészetben is
fejlődhetnek. Ami tegnap realizmus volt, ma önbecsapásnak tűnik fel, s az ú j valóságérzék első jelentkezésében torzító dühnek látszhat. J ó tehát vigyázni a realizmus
kérdéseiben. Van egy otromba valóságszag, amelyet aránylag könnyű írásainkra rákenni, a realizmus azonban sokszor épp abban nyilvánul meg, hogy küzd az efféle
szagok ellen." Az ilyen „otromba valóságszag" elutasítása nem mond ellent annak,
hogy realista emberábrázolásról csak akkor lehet szó, ha „élő leheletek csapnak az
arcunkba", mert „lehetnek az alakok furcsák, őrültek, soha elő nem fordulók is, de
rajt kell lenniök az emberszagnak. Csak ilyeneket lehet száz oldalakon keresztül
kibírni".
Németh László alapelvként vallotta, hogy a realizmus „Feltétel, de nem bilincs"
(Regényírás közben). Ezt az alapigazságot egyebek közt olyképpen igyekezett bizonyítani, hogy mindegyre hangsúlyozta a realista módszer nem utánzó, nem másoló
jellegét, kreatív természetét, átformáló, átvetítő erejét, szuverén újjáteremtő képességét. Ez a felfogás is végigkíséri gondolkodását. Egy könyvbírálat tanúsága szerint
már a pályakezdés idején megformálódott a felismerés, amelyet a későbbiekben sem
módosított. „Két dolog teszi a jó regényírót: az a hűség, amellyel az élethez tapad s
az a hűtlenség amellyel az élet fölé kerekedik. Ha olvasod, a világ valóságos értékviszonyai vesznek körül: helyzetei kialakításában az az egyszerű s mégis komplikált
valószínűségszámítás vezeti, amellyel az élet állítja be a maga egyensúlyait. Ugyanakkor azonban torzít is a dolgokon valamit, s ez a sok apró torzítás összegezve az ő
költői küldetése: ez az ő válasza az élet kétszerkettőjére" (Sásdi Sándor Nyolc hold
jöld című regényének kritikája). A valóság iránti hűség, a megkötöttségtudat összeférhet az „újraszövés" szándékával, az alakítás szabadságának az igényével. „Az
ábrázolás bizonyos fokig éppúgy feltétele a műnek, mint a gyűjtés; minden alkotás
valamilyen társadalmi vagy lelki miliő keretéből indul ki; az igazi művész azonban
nem érez túlzott, kicsinyes felelősséget a keret valódi szövése iránt, hanem újraszövi
a maga magasabb célja érdekében" (Új nemzedék). A valósághoz tapadás nem vonja
kétségbe a fikció, a kreáció jogát. „A v i l á g . . . a művésznek sem csak a »Van«, hanem a »Lehet« — neki még igazán: hisz neki mindig is az volt a hivatása, hogy a
művekben kis lehetőség-világokat, társadalom-szputnyikokat szabadítson ki a világból, amelyek mint a földet beragyogó s a valóságnál többet mondó bolygók keringenek életünk körül. Azonban ez a kiszabadítás sem önkényes munka; a képzelet, a
Lehet nagy előhívója is alá van vetve a Világjellegnek..." (A „vallásos"
nevelésről).
60

Másutt — a fejtegetés részeként — azt kérdezi: „mi szükség van az életbeli realitás
finom szövetére, ha ezt a realitást voltaképpen úgyis újraszövöm az eszme érdekében?" A felelet azt tartalmazza, hogy „az ábrázolt valóságot millió ér, rost köti az
eszméhez, amely r a j t a át kibomlik"; s ennek alapján össze is foglalható ebből a
szempontból a regényírói realizmus egyik Németh László-i sarktétele. „A realista
író — szerintem — nem az, akinek nincs más célja, csak a valóság ábrázolása, hanem aki tudja a valóságot is — s egy magasabb belső valóság érdekében az emberekhez szóló nyelv gyanánt használja. S minél elvontabb, távolibb a közölnivalója,
annál görcsösebben vigyáz e nyelv hitelességére és szabatosságára" (Az író és modelljei). Nem földhözragadt, gúzsbakötött szemlélet és magatartás a realista íróé; a
valóságanyag esztétikai újraalkotása révén megszerezheti magának a költői képzelet
szabadságát, másoló műveletek helyett teremtő munkát végezhet. „A művészet akkor
is varázslat, ha az ember realista" (Regényírás közben). Ennek a „teremtő realizmus"-elvnek a mibenlétét — ugyanebben az írásban — végül is a híres móriczi példához s gondolathoz fordulva világítja meg nagyon érzékletesen és találóan; saját
realizmusértelmezésének is egyik sarkigazságaként fogadva el a nagy írótárs nevezetes tételét. „Móricz Zsigmond azt mondta: én olyan embereket akarok csinálni,
akiket épp úgy lehet figyelni, boncolni, tanulmányozni, mint a valóságos embereket.
Ezen a mondaton, mint idejétmúlt naturalizmuson, ahogy az már szokás volt, mosolyogtak. Pedig jobb meghatározást arra, hogy mi a regényírásban a realizmus, el sem
tudok képzelni. Nem azt mondja, hogy élethűen, boncolhatóan másolja át az életből
az embereket, hanem olyan emberi lelkeket csinál, akik valóságukkal szinte betolakodnak az emberek közé. Azaz nem a noteszből folyik a realizmus, nem a megjegyzett, számontártott adatok ezeréből; ezekből még senki sem állított össze élő embert.
A realista író a lelkéből termi a valóságot (ez megint Móricz mondása) éppen úgy,
mint az élet."
összetartozónak tudta Németh az epikai realizmust és a lélektani ábrázolás
módszerét. Meggyőződése volt, hogy a pszichológiai emberszemlélet nem hiányozhat
a realista regény összetett esztétikai rendszeréből. Egy Kassák-regényről írt korai
bírálatában már rögzítette ezt a tételt, s ilyen kérdésekkel közelített a lélekrajzi
réteghez: „Hiszem, hogy a lélekábrázolás a regény redukálhatatlan eleme. Az az arc,
amit az ember a világ felé mutat, mélyebb erők kompromisszuma. Mennyire érezteti
az író a felület eredőjében a mélység összetevőit? Mennyire érzed összetettnek az
alakot? Anélkül, hogy az író szétszedte volna, szét tudnád-e szedni te magad? Szóval: mily messze nyilallnak az egyéniséget árnyaló vonások, mennyire bogozódik ki
és bogozódik össze bennük az egyénivé vált élet misztériuma?" (Kassák Lajos: Angyalföld). Később majdnem szó szerint megismételte az alapgondolatot: „A regényírás redukálhatatlan eleme mindig is a pszichológia marad" (Tamási Áron: Szűzmáriás királyfi). A regény egyik különös képességének épp a lélekteremtő tudást
tartotta. „Minden m ű f a j tud valamit, amit a többi nem: létét épp ez igazolja. A regény emberi lelkeket tud teremteni..., a lélek minden redőjét ki tudja bontani"
(Regényírás közben). Ugyanakkor érezte és tudatosítani kívánta a regényalkotói gyakorlat, a regényírói lélektan és a tudományos pszichológia, a tudósi lélektan közötti
kapcsolatteremtésben meglapuló veszélyeket és szemléleti hibalehetőségeket is. „Amikor a tudomány — folytatódik az érvelés az előbbi esszében — mint az élet ábrázolója a művészet mellé fölnyomult, természetes, hogy az anyagcsere megindult köztük
is. Ez senkire sem volt olyan veszély, mint a regényíróra... A tudomány eredményeit nem lehet a regénybe visszacsenni, Dosztojevszkijből megélhet egy lélekbúvár,
de a regényíró, aki lélekbúvárokból él, nem regényíró." Másképpen: „Az írónak lehet
lélektani tudósa és lehet társadalomképe, de azt írás közben újra kell megtudnia és
megképeznie." Szorosan ide tartozhat az is, amit — korántsem a terminológiai játék
kedvéért — a „lélektani regény" és a „lélekteremtő regény" különbségéről mond.
„Amit lélektani regénynek szokás nevezni — lélektani tételek irodalmi illusztrálása
— csak csökevény, torzulás. A világirodalom legnagyobb regényei — Anna Karerúna,
Bűn és bűnhődés, a Bovaryné, a Chartreuse de Parme — mind lélektani, helyesebben lélekteremtő regények. A regény realizmusa is ebből következik." Ez magya61

rázza, hogy saját műveit is „lélekteremtő", „tudatteremtő'' regényeknek szerette nevezni. Tudatteremtő realista lélektani módszerének lényegét abban jelölte meg, hogy
alkotásai a kiemelt főhős tudatvilágát akarják felépíteni és feltérképezni, átvilágítani. „Amit én a regényben elő próbálok állítani, az az olvasóval megéletett tudat,
amelyben éppúgy ott van mindennek a helye, mint az ő tudatában"
(Korrektúra
után). A narrátor mintegy „bevarrja" az olvasót a főhős lelkébe, s ily módon a befogadónak „a főhős lelkéből kell kinéznie a világra", ha el akar igazodni a regény
fiktív valóságövezeteiben. Ez a középponti jellem funkcióját megsokszorozó, a fókusz
szerepét betöltő tudatvilágot kitüntető lélekrajzi módszer részben a Németh-regények
helyét is kijelölheti a realista regény lélektaniságának sokféleséget tanúsító rendszerében. „ É n n á l a m . . . a f e l a d a t . . . egy tudat kialakítása volt mindig. Milyen belülről
egy szent: — az Emberi színjáték-ban;
milyen belülről egy gyászába, gőgjébe bezárkózott lélek: — a Gyász-ban; hogy látja a mi társadalmunkat alulról a csavargó
szolgalegény: — a Bűn-ben; milyen tudat felel meg a mai Dianáknak: — az Iszonyban ; hogy fest a belátás, a szeretet könnyein és mosolyán át a mi férfivilágunk őrültsége: az Égető Eszter-ben. Az élet legnagyobb csodája az én szememben, hogy az
idegsejtekbe beivódó nyomokból, az idegingerületek csillagképeiből minden ember
újra fölépíti a világot magában, közben hozzáadja azt a valamit, ami belőle, általa
szól a koponyák mikrokozmoszainak" — olvashatjuk az idézett tanulmányban.
Ügy képzelte el a realista regény emberszemléletének, emberképének elérhető
teljességét, hogy abban helyet kell találnia az egyszerű lélektaninál még mélyebbre
vezető karakterológiai, alkattani, biológiai megközelítésmódnak is. „Embereket biológiai teljességükben fogni meg, egymáshoz való viszonyukban — a kitérést, a találkozás látszólagosságát fölfedezni emberi lényükben — a kozmosz egy »aspektusát«
éreztetni..." (Naplók) — a programnak nem elhanyagolható részét alkotja ez a törekvés. Sarkadi Imre az Iszony látásmódját elemezve az ábrázolásban érvényesülő
élettani, alkattani, biológiai szempontokról beszélt. 1948-as naplójegyzetében Németh
ezt a megjegyzést teszi a Sarkadi-cikkről: „Amit a biológiai regényről írt — mekkora rezonanciát talált bennem." Közvetlenül a maga „biológiai realizmusáról" —
természettudományos igényű karakterológiájának, embertanának egyik megnyilatkozásáról — meglehetősen keveset beszélt; jóllehet megvallotta, hogy mindig foglalkoztatta „az ösztönös, az értelem fénye elől a szervezet, a lélek mélyeibe búvó" (A javító
toll nyomában). Amit regényei alapján emberlátásának nyilvánvaló alkattani vonzalmáról, a biológiai tudással is felvértezett lélektaniságáról feltételezhetünk, ahhoz a
legtöbb közvetlen adalékot azokból a részletekből nyerhetjük, amelyeket ennek kapcsán a tolsztoji regényírásnak szentelt. A Tolsztoj inasaként című alapvető tanulmányában a kivételes művészi nagyság rengeteg bizonyítéka közt említi csodálattal a
„nagyszerű biológiai érzéket", amely Tolsztojt „az újkori alkat- s állapotrajz tán legnagyobb mesterévé" teszi. „Dosztojevszkijnek a pszichológiáját dicsérjük, a 20. század mélylélektani iskolái mintha mind az ő regényeiből bújtak volna ki, mint az
orosz írók, épp az ő szava szerint, Gogol Köpeny-éből. Tolsztoj inkább századunk
orvosalkattani iskoláinak lehetne az őse. Ő alakjait a leiküknél mélyebben, biológiai
magvukban fogja m e g . . . " A pszichoszomatikus szemléletmód példatárát találja meg
a tolsztoji regényekben. „A keresztény dualizmusnak ez a nagy feltámasztója, amikor embert alkot, a legkövetkezetesebb monista: a legbonyolultabb lelki folyamatok
is mindig a test mélyéből történnek nála; mindaz, amit az orvostudomány test és
lélek korrelációjáról azóta megtudott (s jóval több is persze), őneki a szimatában
van." S azt is Tolsztoj olvasása közben fogalmazza meg, mintegy axiómaként, hogy:
„Az erkölcsnek van egy biológiai gyökere is, amely a lényünket, egyéniségünket kialakító erők közé sorolja." Valamivel később is (Orosz fordításaimról) arról szól, hogy
Tolsztoj a kis jelekből is a „biológikum titkaira" következtetni képes figyelemnek
köszönheti egyik legnagyobb művészi sajátosságát. „Ha Dosztojevszkijt joggal tekinthetik a modern pszichológia ősének, ez a nagycsontú, paraszti arcú ember az új,
árnyaltabb biológiai emberlátásnak lett úttörője: alakjainak legapróbb testi jegyei
és megnyilatkozása s alkati képük közt oly szigorú megfelelés van, melynek termé62

szetét a tudomány még csak kis részben fedte fel." Németh nem a pszichoanalitikus,
tanítások intenciói szerint vélte minél tovább gazdagíthatónak a realista epika lélektaniságát, inkább a klasszikus lélektani megfigyelések élettani-biológiai megalapozásában és elmélyítésében látta a valóságos regényírói feladatot. Ez lehet az értelme a
„biológiai realizmus" megnevezésnek is, melyet egyébként némelyek a regény megjelenésekor az Iszony-ra már alkalmaztak is, csak éppen vádló s kárhoztató minősítésként.
Németh László realizmuselve nem szűkítő, nem redukáló jellegű; nem az egyszerűsítés, megmerevítés és elzárás irányába mutat. Karakteréhez éppenséggel a nyitottság, a gazdagítás, a szélesítés tartozik hozzá. A modell tágas, nagy befogadó képességű, rugalmas változatát körvonalazta elméletében, s ennek a többdimenziós
realizmuskategóriának a megvalósítására törekedett saját gyakorlatában is. „A Németh László-i realizmus nem betokolódó oppozíció: teljesítmény képessége fokozódik
a módszer lehetőségeinek tágításával" (Grezsa Ferenc). Realista ars poeticájához
azért is ragaszkodhatott oly következetesen, mert az elkötelezettségben nem érzett
semmi korlátozót, megkötőt. Tudta, hogy a realizmus esztétikája nem zsugorítja össze
a regényíró lehetőségeit, a helyesen elgondolt modell vállalása nem szorítja be az
alkotót a részlegesbe, az általánostól és az egyetemestől elzáró partikulárisba, a távlattalanságba. A realizmus hitvallójaként mondhatta ki, hogy „mint minden művészetnek, a regénynek is szabad az egészre törnie" (Regényírás közben). Az „egészretörő realizmus" volt az eszménye. A realista regényt alkalmasnak tartotta arra, hogy
ne csak az egyszerit, az egyedit, az esetszerűt, a jelenségszintet jelenítse meg, hanem
olyan külön világot, esztétikai valóságot teremtsen, amelyben az életszerű, a valószerűség szempontját fel nem adó ábrázolás kiterjedhet a „létmélységűen általános"
(Illyés Gyula), a lényegszerű, az egyetemes érdekű, az antropológiai-ontológiai természetű, a létvonatkozású emberi tartományok körére is.
Ennek értelmében magától értetődőnek vélte az emberábrázolás, az élet- és
emberszemlélet nem mechanikus, hanem szerves kettősségét, bonyolult kétsíkúságát.
Úgy is megjelenítheti a realizmus elkötelezettje — hirdette — az emberek helyzeteit,
viszonyait, kapcsolatait, hogy azok rajzában „a kozmosz egy »aspektusát-«" (Naplók)'
is érzékeltetni tudja. A mű ábrázolt-teremtett valóságában ott lehet „az egyszeri eset
mögött a teljes eset, a világ" (Regényírás közben). Az ilyen lehetőségtágítás, módszergazdagítás alapján nem korlátozottnak, hanem szabadnak érezte a realista művészt.
„A szabadság éppen abban van — fejtegette az előbbi tanulmányban —, hogy az író
nem halássza, hanem teremti az emberi lelkeket. Hozzájuk adhatja magát s mindazt,
ami a társadalom mélyéből s a csillagok magasából hozzájuk szít és feléjük tart —
csak emberek maradjanak. Nem mondhatom azt — folytatja az Iszony példájára
emlékeztetve —: a te hőseid nemcsak pusztai kisasszony s falusi gavallér, hanem áz
élet, sőt a világ két a r c u l a t a . . . , tehát te nem vagy realista. A döntő az, hogy azoknak elfogadhatók-e. Azaz a történet mögé itt is berajzolhatom mindazt, ami van, s
nem történik..."
Vagyis az empirikus valósághoz ragaszkodó regénynek is módjavan arra, hogy — miként például Olympia szobrai — „emberi vonásokon, mozdulatokon a természet egy aspektusát" (Magánlevél az írói érzékenységről)
igyekezzen
átderengtetni. Egyébként hasonlítható ez a gondolat például ahhoz a jellemzéshez,
amelyet Thomas Mann adott a Varázshegy alakjairól, akik „többek, mint amennyinek látszanak: szellemi tartományok, alapelvek és világok megannyi exponense, képviselője s követe mindegyik. Remélem — teszi hozzá —, azért mégsem árnyékok éskét lábon járó allegóriák" (Bevezetés a Varázshegy
olvasásához).
A regényrealizmust tágasan elképzelő, lehetőségeiben bővíteni akaró Németh
László eljutott a mítosz tartományaihoz, s ezen belül a görög mitológiához, amelyből
a legtöbb ösztönzést merítette felfogásának kidolgozásához. „Egyre többen érzik, amit
Jung — fogalmazta —, hogy a mítoszok nem haltak és nem halhatnak meg bennünk,
ha pedig nem haltak meg, gondozni és nevelni kell őket" (A teremtő lélek tudomá- nya). A mitológiai anyagot nem valami holt képzetkincsnek tekintette, hanem olyan
hagyatéknak, amely felfogható, s a modern regénynek is tanulságokat kínáló üzenetet rejt magában. „Mert a mítosz — írta — a teljesség iskolája. Mindig az egészet
63:

nézi, s még a mondák töredékeiben is az egészről mond el v a l a m i t . . . Akit a mítoszok dajkáltak, sosem fajul specialistává, ö a mozzanatokban is isteneket lát, s az
istenek sem szakok neki, hanem az egész világ más és más felgyúlásai." A mítoszalakok világfelidéző és világkifejező érvényét figyeli meg. „A mítoszokban istenek
vagy istenszerű lények a főhősök. Mivel több egy isten egy alaknál? Amiben egy
üstökös egy csillagnál: csóvája van a mindenségben. Az isten nem ér véget önmagáiban vagy hozzá hasonlókban, ő nem egyén és nem típus: hanem mindig természet
•és világ is. Armetisz neve nemcsak egy szobrot idéz; hanem az erdő hangulatai, az
állatok szökkellései, a hold bujkálásai közül egy bizonyost: azt, amelyikben a világ
az ő arcával néz reánk." Ebből a funkcióból valami az irodalomba is átvihető.
„A modern regényben, drámában nincsenek istenek, sem istenfélék; de az »alak« itt
is kaphat ilyen mítoszi csóvát, s a zárt személyen mindig áttetszhet: a kozmosz egy
vembernél általánosabb törekvése vagy hangulata." S a végkövetkeztetés: „ . . . é p p a
•mítosz tanít meg rá, hogy az igazi valóságban elférnek még az istenek is" (A Mítosz
.emlőin).
A mítosz átsugárzó hatását, a mítosz átvetítését, a sajátos mitologikus jelleget
.számos regényremek világában felfedezi Németh László. Visszatérően említi a prousti
-példát. Az eltűnt idő nyomában tanúsága szerint — állapítja meg — „minden alak
•egy »istenség visszfénye«. Guermantes hercegtől az utolsó tejeslányig mindenkit
hozzáköt változata istenségéhez, regényében semmi sem marad egyéni, minden egyetemes érvényűvé fokozódik" (Proust). A nagy regényben „egy zárt mítosz hullámzását" érzi, mert a megmintázott figurák „nemcsak emberek, hanem »istenek« is: a
világ »egyik természete« egy-egy ember jellemében elénk hozva" (A teremtő
lélek
tudománya). Proust „kertekben és szalonokban, lehúzott redőnyű szobákban és székesegyházak tövén mindig az istenek dzsungeljében b u j k á l . . . " (A Mítosz
emlőin).
.A „regénymítoszok" példáját találja meg az orosz irodalom olyan remekműveiben,
mint a Háború és béke, a Karenína Anna vagy A Karamazov testvérek. Ott lappang
-e regényóriások hátterében „egy mitikus second-plan". A jellemek „Pierre, Levin,
Kutuzov nemcsak emberek, de nagy világerők is, nemcsak istenek, de a regények
többi szereplőivel együtt az istenek teljes családja is" (Regényírás közben). És a kérdés szintén ide kapcsolódó állítást tartalmaz: „Reymont Parasztjai, Móricz Erdélye
is nem a mítosz irányába árad ki a realista regényből?" (A Mítosz
emlőin).
Természetesen a mítosz és a regény lehetséges kapcsolatát elemző író nemcsak
mások munkásságában keresett s fedezhetett fel igazoló adalékokat, érveket. Hogy
:ily feltűnően foglalkoztatta realizmuskutatásai során ez a téma, annak egyik indítéka
épp abban lelhető fel, hogy saját műveire is jellemzőnek tudhatta a mítoszhoz való
kapcsolódás, a mítoszalkalmazás útjainak keresését és megpróbálását. „A görög istenek — írja — nemcsak »világaspektusok«, mint az ókorkutatók mondják, hanem
nagy biológiai létalakok is" (Tanú-évek). Hogy munkásságának „antropológiai színezete támadt" (A kohó), annak egyik forrása éppen az, hogy életértelmező, létértelmező gondolkodása a görög mitológia képzetköreivel talált igen termékeny kapcsolatot, az antik mítosztól nyert mélyreható ösztönzéseket. A földönjáró alakok valószerű, köznapi életkulisszák közé helyezett történeteiben nem csupán egy-egy mindennapi s különös esetet kívánt megírni. „A regények valamennyiében — figyelte
meg Illyés Gyula — egy-egy szinte emberfeletti eszme száll le a földre, költözik bele
• egy halandóba, s viszi azt valami modern keresztfára." A földi kálváriák jelenetezésével a mítoszok üzenetére is figyelő epikus az egyediben benne levő általánosabb
•emberi alaphelyzetek, állapotok, létélmények jelenlétét, érvényességét is példázhatta.
Az „emberi színjátékban" az „isteni színjáték" jeleneteit is eljátszatta; mégpedig
nem mitológiai kulcsregényeket, mechanikus és direkt mítoszutánzatokat alkotva,
hanem az „»alkalmazott« mitológia" (Sőtér István) módszertanát követve, a mítoszi
példázatot újjáteremtve, a művek elsődleges valóságanyagába beolvasztva, abban
feloldva. „A magamfajta realista — magyarázta — tán éppen azért ragaszkodik olyan
görcsösen az élet valóságos szituációihoz, a hiteles tényekhez, a modellek elkerítéséhez, hogy minél jobban odakösse olvasóit valóságos alakjaikhoz, s így minél nagyobb
szabadságot nyerjen nem mögöttük, hanem bennük az istenek színjátékára" (Regény'64

írás közben). Számtalanszor hivatkozott arra, mennyi ösztönzést kapott a klasszikus
görögségtől; kivált regényei nőalakjainak megmintázásához, az „isten-szobrokká teljesedő" alakok megformálásához. „A legnagyobbat, n ő a l a k j a i m a t . . . Szophoklésztől s
tán Olümpia szobraitól kaptam: attól a férfiak fölé nőtt női nagyságot..., ezektől a
becsvágyat, hogy az emberi külsőhöz ragaszkodva isteni lényeget teremthessek"
(Negyven év). A Gyász, az Iszony, az Égető Eszter olvasójának emlékezetében —
joggal feltételezhette — „egy szobor" merül fel. „Ez is volt a célom. Amíg írtam
nem Móriczcal, Stendhallal versenyeztem: Olympia istenszobraival" (A mű védelme).
Amikor Mauriac Thérèse Desqueyroux-ja és az Iszony elképzelhető párhuzamára és
különbségére gondol, a maga „nőregényeit" jellemzi úgy, hogy azok „mitologikus regények, a világ áramlata sugárzik rajtuk á t . . . " (Németh László naplóiból. Üj írás,
1978. 7.). Tehát az önelemzések is igazolhatják az életmű vizsgálójának megfigyelését,
hogy „Németh László n ő a l a k j a i n a k . . . mindig van mitológiai sugárzása is, valami az
»emberi lényegből«; bennük az emberiség »ősképeit« is keresi és próbálja újrakölteni
az epika nyelvén (Béládi Miklós).
A mítosz — a mítoszi egyetemesség — iránti nyitottságban ismerte fel Németh
László a realista regénystruktúra kitágításának egyik kínálkozó lehetőségét, ugyanakkor tudatában volt a szemléleti elvben s a kivitelező módszerben rejlő veszedelmeknek is. „Isten őrizz az olyan regénytől — rögzítette —, ahol az író előre tudja,
hogy melyik alakja a mitológia melyik sávját fogja képviselni. Ez a kulcsregény!"
Majd s a j á t példával illusztrálja tételét: „Amikor az Iszony-hoz hozzákezdtem, eszem
ágában sem volt, hogy Diana és Akteon történetét írjam m e g . . . Az, hogy hősnőm
körül az egész világ egy hangulatát idézzem föl, ahogy a görögség Artemisz körül,
már csak írás közben jutott nem az eszembe, az érzékeimbe. Hogy Artemisz szét is
tépett valakit, akkor rémlett föl, amikor a magam Akteonját m á r széttépettem; a
nevet meg már csak éppen Sőtér (a regényről írt kiváló tanulmányában F. L.) idézte
föl. S még így is azt éreztem, hogy kicsit több dereng át a görög meséből, mint ami
kellene. Az ember regénye meséjét nagyjából tudja, de a mítoszát írás közben kell
kapnia — tudomást azonban még akkor sem szabad vennie róla. A Gyász ebben a
tekintetben ártatlanabb volt" (Regényírás közben). A mítoszi rétegnek tehát tökéletesen, mintegy észrevétlenül össze kell olvadnia a többi regényalkotó réteggel. Nem
lehet feszültség és elkülönültség a regényvilág dimenziói között. Az egybeforrasztást
leginkább a Gyász-ban és az Iszony-han érezte sikeresnek. Az Iszony „lélektani s
mitológiai, realista s irreális része, a történet, a belőle kinövő szobor, legföllebb a'
Gyász-ban vagy abban sem illik így egymásba" (Negyven év).
A klasszikus-tradicionális realizmus regénypoétikáját példaként s mintaként vállaló Németh László — főként a hatvanas évekből való jegyzetei, vallomásai tanúskodhatnak róla — olykor kételyekkel, mély aggodalommal, egyenesen túlzott borúlátással tekintett saját regénymodelljére. Gyakran küszködött a korszerűtlenség, sőt
az elavultság komplexusaival. Keserűségében azt érezte, hogy realizmusa nemigen
állhatja a versenyt a modernség régi és ú j képviselőinek olvasókat elhódító vonzerejével. Igaz, némelykor az „üdvösség-eszme", az „üdvösségharc" jegyében összetartozó
műveinek pontos jellegmagyarázatávál, a belőle nyert érvekkel fölébe tudott kerekedni aggodalmainak, s ilyenkor bizakodóbbari látta regényeinek jövő idejét is. „Én
műveimben azzal, hogy hőseimre egyre több kölöncöt, kórt, betegséget, pokoli viszonyokat akasztottam, a mai üdvösségharc nehézségét próbáltam éreztetni, makacs
vívódásukkal, hogy az erkölcsi harcnak ezek közt a feltételek közt is megvan az
értelme, méltósága. Az, hogy munkáim időszerűek vagy időszerűtlenek-e, nem is azon
fordul meg, hogy van-e bennük narrátor s a végükön kezdődnek el, hanem, hogy
vannak-e emberek, akik ahhoz várnak bátorítást, amit ők éreztetnek" (Interjú az írói
vállalkozásról). A különféle hiányérzetektől és balsejtelmektől mégsem tudott tartósan megszabadulni.
Eszmék otthonának is tekintette a regényvilágot, s amit mások mondtak a gondolkodó, az ideákkal s utópiákkal küzdő esszéista szerepének megnövekedéséről, az
néha benne is kétségeket támasztott: „ . . . t ú l s á g o s a n tanulmány-író voltam, a drá5 Tiszatáj

63

mában, a regényben is" (Levelek a hipertóniáról) — írta például. Tipológiájában a
„pontosan végigvitt monodia" (Gyász, Iszony) kapta az első helyet, az ellenpólusra a
„nagy körkép-regény", az „enciklopédia-regény" (Utolsó kísérlet) került, s a „kettő
közt van" a harmadik típus, amelyet az Emberi színjáték-kai
és az Égető
Eszter-rel
példázott. Különösen az utóbbi változattal voltak gondjai, ezt nem érezte harmonikus
alakzatnak. A modell veszélye — töprengett — abban van, hogy „az általános emésztetlen kortörténeti tényekkel, az idő kacatjaival szennyeződik. A gond tulajdonképpen ez: föl tudja-e szívni... a lélektani regény a társadalmit" (Naplók). Az Égető
Eszter-hez — amelynek strukturális problémáit külön műhelytanulmányban (Korrektúra után) is elemezte — ezt a megjegyzést fűzte: „ . . . t ú l sok elemmel dolgozik:
egy egész élet, a gyerekkortól az. öregségig, három történelmi kor, három nemzedék
képviselői. Sokszor úgy érzem, leragadok ebben a masszában, s nyers tésztaként
tapadó anyagból nem lesz sohase szobor" (Naplók). A bizonytalanság érzése azonban
még a „monódia" mintapéldájának, remekének gondolható Iszony-ra is kiterjed. „Én
nemigen hittem benne, hogy munkáimat érdemes lenne nyugati nyelvre átültetni;
tizenkilencedik századi lemez, mondanák a Musil és Faulkner olvasói. Hatvany volt
az első, aki az Iszony-nyal kapcsolatban az ellenkezőt jósolta" (Hatvany Lajosról) —
olvashatjuk. Később viszont: „Éveken át azt hittem, ebben a regényben sikerült valami olyat adnom az irodalom asztalára, ami az ellenséges érzést is tiszteletre készteti. Az első nyugati kiadások — a német, francia, megerősítettek ebben a hitemben.
Az újabb, az angol és amerikai elvette a biztonságomat." Javítás közben a képzelt
vagy valóságos ellenzők minősítéseit latolgatja: „tizenkilencedik század, nem Bartók,
csak Dohnányi, monstruosus mű". Az érzelmi-ítéleti kettősség nem oldódik fel: „Az
első részben valóban van sok minden, amit el lehetett volna spórolni. S ha vívmányt
keresek benne — tán csakugyan megírásakor is idejétmúlt regény volt. Az első részt
kényelmetlenül, a bírálóim, elvetőim szemével olvastam. De a másodikban fokról
fokra megenyhültem iránta. (Németh László naplóiból. Ű j írás, 1978. 6.)
Az egy-egy művet érintő töprengések a legkeserűbb pillanatokban az egész írói
életmű csüggedt megítélésébe váltanak át. Valaki egy vitában epikusi módszerét
„verista pszichologizmusnak" nevezte. „Kétszeres megbélyegzés; a verista: a naturalista felső foka, a pszichologizmus: henye lélekben vájkálás. Ilyen szavakkal tolják
el maguktól s persze a közönségtől is, amiben nem a k a r j á k az értéket meglátni"
(Űj írás, 1978. 6.). Ibsen esetében a „porosság" tételében párhuzam-lehetőséget talál:
„Ibsennek ez az »elavulása« számomra már csak azért is tanulság, mert magyarázatát adja az én valószínű elavulásomnak" (Olvasónapló. Tiszatáj, 1974. 1.). Updike
Kentaur-jának
sikere indítja ilyen rezignációra: „Régen érzem, hogy a kor cserbehagy, elfolyik m ű v e i m t ő l . . . Az, hogy egyelőre még olvasnak, nem változtat azon,
hogy a teoretikus szemekben idejét múlttá váltam." Tudomásul veszi, hogy regényírói munkássága „kiesett abból a lencséből, amellyel az ú j izgalma, az irodalmi élet
figyeli, szűkíti az irodalom jelenségeit. A homályba fog veszni, s ki tudja, tán ott is
kell maradnia" (Üj írás, 1978. 6.).
A realista esztétikai alkatú epika egyik érvényesen, maradandóan megvalósult
20. századi típusát becsülhetjük Németh László regényírásában. Nem lépett a regényforma lázadó újítói közé, a radikális — vagy éppen szélsőséges — formanyelvi
újítás eszközeivel nem kísérletezett. Amit R. M. du Gard-ról mond, rá is vonatkoztatható: ö is kizárta műveiből „a kísérletező lázat". Előbbrevalónak érezte, hogy
minél tökéletesebben kimunkált közlésformát teremtsen azoknak az erkölcsi, életfilozófiai eszméknek, „üdvösségügyeknek", gondolatoknak a közvetítésére, amelyek
„világba ékelését" küldetésszerű művészi hivatásként fogta fel. Ennek szolgálatába
kívánta állítani a realista regény hagyományhűen, mégis tágító módon elképzelt és
létrehozott alakzatait. Leginkább az lszony-ra, de a közelébe állítható alkotásaira is
érvényes, hogy munkásságával „a realizmus egyik ú j lehetőségét szabadította fel és
tette járhatóvá a magyar irodalom számára" (Béládi Miklós). Életművének ezt a
kiemelkedő fejezetét mai és jövendő újabb epikai „nyelvjárások" időlegesen árnyékba
66

vonhatják, ú j izgalmakat hozó kísérletek háttérbe szoríthatják. Magát a regényírói
jelenséget azonban semmiféle más eredmény nem érvénytelenítheti, nem teheti
érdektelenné. A példa mélyebb értelemben vett korszerűségét kétségtelennek és időtállónak érezhetjük. A realizmuselvre épített elméletében és magában a szépírói gyakorlatban olyan tanulságok ismerhetők fel, amelyek a „realizmus redivivus" jelenkori
és holnapi eljegyzettjei számára is tartalmaznak figyelmet érdemlő üzeneteket.

100 h't iziiiehH JtUuzöly.

Qjídeon

ILIA MIHÁLY

Mészöly Gedeon,
az irodalmár

Mészöly Gedeon nyelvtudósi munkásságát nemcsak kíséri, hanem át- meg á t szövi irodalomtörténeti, írói buzgalma, érdeklődése. Nem csupán arról van szó, hogy
a nyelvész gyakorta legjobb példatárát és bizonyító anyagát a jó írók műveiben
találta meg, hanem arról is, hogy a rokon tudományágban is önálló munkákat írt, s
e tudományág tárgyát, a művészi munkát maga is művelte. Nem volt ez kitérő vagy
eltérülés a nyelvtudományi munkától, sokszor az irodalomtörténeti opuszai nem
választhatók el nyelvészeti munkáitól.
Egész életében három ága van ilyen irányú tevékenységének: első a műfordítás.
Meglepően nagyszámú, az ógörögtől a franciáig, az orosz irodalomig terjed. Homérosztól Racine-on át Puskinig, Toussin, Johannes Secundus nehéz fordítói föladatot
jelentő műveiig. Vegyük még ide azokat az írásait, amelyekben más fordítók m u n káját ítéli meg kritikusan, jelezve, hogy ő másképpen fordított volna. Műfordításainak megítélésére nem vállalkozhatom; de hadd jegyezzem meg két jellemző fordítói
tulajdonságát: az egyik a nyelvi pontosság, az idegen szövegeknek a magyar nyelv,
gondolkodás körébe való behelyezése, Johannes Secundus latin szerelmi költészetét
például kiválóan illeszti bele a magyar virágének és gálánsköltészet hangulatvilágába; a másik jellemzője, hogy akinek művét lefordítja, annak koráról tüzetes ismereteket nyer; így fog hozzá Puskin Anyeginjéhez, kísérőtanulmányából kitűnik, hogy
a kort ismerte meg jól, hogy pontosan fordíthasson. (Megjegyzendő, hogy Puskin
föllépését egy nyelvi harc közepette mutatja.)
A második ága ennek az érdeklődésnek irodalomtörténeti munkákban nyilatkozik meg. Mészöly Gedeon első könyve nem nyelvészeti mű, hanem irodalomtörténeti
munka, a leghagyományosabb filológiai teljesítmény, a kunszentmiklósi ref. gimnáziumi tanár részletező monográfiája Tinódi Sebestyénről (1906). De alig halad
valamit Tinódi élettörténetének ismertetésében, gyorsan kimutatkozik a nyelvész, aki
68

filológiai bizonyítékok helyett az öző nyelvjárásban író Tinódi születési helyét éppen
a dunántúli özés lokalizálásával igazolja. Ezt a jellemző eljárást minden későbbi
irodalomtörténeti munkájában tetten érhetjük, akár Pálóczi Horváth Ádámról ír,
akár Csokonairól. A Tinódiról, szóló könyv azért is érdekes, mert maga a szerző is
öző nyelvi alakokat használ, ezzel is érezteti a tárgy régiségét. (Következetesen ezt
írja: köll, elösmeri, ehhöz, vitézekhöz stb.) Tinódit saját kora megbízható zsurnalisztájának tartja, és a tárgy alkalmat ad számára, hogy a századelő nemzeti fölbuzdulásának (darabontellenességnek) is hangot adjon. Van más, egész életre jellemző árulkodó nyom is: a föltétlen Arany János-tisztelet a Tinódi-monográfiában is megnyilatkozik. (Stílusa is hosszú időre készen van: nem értekezik, elbeszél, monográfiája
inkább hasonlít Takáts Sándor írásaihoz, semmint szigorúan irodalomtörténeti munkákhoz.) S ha nem túlzás már az első műből az egész életműre vonatkozó jellemzőt
még idesorolni, hadd említsem meg a személyességet, mely ezt a tárgyat is elönti,
Tinódit úgy írja le s házanépét úgy jellemzi, mintha élő személyekről rajzolna képet
hallgatóságának; s persze a személyességhez tartozik az is, amivel később minden
műfajú írásában találkozhatunk: a Mészöly-ősöket is fölemlegeti, kik szegről-végről
rokonságban lehettek Tinódival.
Majd harmincöt évvel később egy másik alapvető irodalomtörténeti munkájában,
a Kölcsey Hymnusa és a Hymnus Kölcseyje címűben nem • véletlenül hivatkozik
Tinódijára, mert a Himnusz értelmezésében éppen az az újdonság és időtálló, hogy
a vers világának magyarázatába belevonja a régi magyarságot, a 16. századi protestáns énekköltészetet, a kuruc szabadságharc irodalmi és politikai frazeológiáját
éppúgy, mint a reformkor közéleti viaskodásait.
Irodalomtörténeti munkásságának része az a szorgos kiadói, sajtó alá rendező
munka is, amellyel a magyar klasszikusok, régi magyar szerzők és főleg a 19. századiak szöveghű kiadását végzi. Mindenütt kimutatható/ hogy az irodalmi ízlés, az
irodalmi érték mellett a nyelvi értékességet tekinti fő érdemnek és a nyelvi pontosságot követeli meg a kiadástól. Nem véletlen, hogy kedves szerzőjének, Aranynak
mindenfajta kiadását fokozott figyelemmel kísérte, és még a roppant gonddal készült
akadémiai kritikai kiadásban is összegereblyézett néhány súlyos, értelemzavaró
hibát.
A régi magyarság irodalmi hagyományai, a 19. századi klasszikusok kiadásai,
értelmezései csak egy hűséges olvasó és tudós nyelvész ragaszkodását mutatják, ezek
nagyobb vitákat aligha válthattak ki. De Mészöly akarva-akaratlan, éppen mert
minden irodalmi műben a nyelvi teljesítményt mérte meg legelébb, nem kerülhette
ki kortársai szépirodalmi munkáit sem. Szófejtéseiben — módjával ugyan — de élő
íróktól is vesz példaanyagot, különösen kedvvel idézi a szögedieket, Mórát, Juhász
Gyulát, akiket személyesen is ismert, szeretett. Mórát ő búcsúztatja a Népünk és
Nyelvünkben, azt írja róla, hogy ő a magyar próza Petőfije. (Érdekes, hogy nem
sokkal előbb ezt Juhász Gyula írta Tömörkény Istvánról.) A Mórát búcsúztató nekrológban még ezt is olvashatjuk: „Megmutatta, hogy a magyar nyelv gazdag és kifejező azok számára, akik ismerik, és csak azok kényszerülnek erőszakos, mesterkélt
faragcsálásra, akik szegények nem tudnak vagy nem mernek tudni magyarul." Ez az
oldalvágás kortársainak szólt, egyelőre nem névre címezve, de aztán majd kiderül,
hogy kikre vagy kire gondolt. Kodolányi Vas fiai című regényének megjelenésekor
Mészöly élete leghosszabb vitájába keveredik a történeti regényt író Kodolányi
nyelvcsinálmányaival. A vitát Tompa József igazságosztó tudományossággal összefoglalta, az irodalomtörténetírás azonban nem foglalkozott vele, pedig a két háború
közötti történeti regény írásának nem csupán nyelvi tanulságai vannak meg benne.
Mészöly a nyelvtudomány érveivel hadakozott, Kodolányi az írói szabadság nevében
tiltakozott, a hang egyre keményebb lett, és a Kodolányi mellett fölsorakozó segédcsapatok végleg eldurvították a vitát. Mészöly azonban állta az ütéseket, konok következetességgel rótta a Nép és Nyelv oldalaira a nyelvtudományi, nyelvtörténeti
ellenvetéseket, amelyeket persze ellenfelei jószerivel föl sem fogtak. Nyilván ennek
a vitának következménye, hogy Mészöly Móricz Rózsa Sándorára is fölfigyel, bár
69

nyelvészeti vizsgálódásokba nem bocsátkozik, de érdekes véleményt mond a regényről : A „Móricz—Rózsa-ügyben véleményem rövid: a történelmi regény nem történettudományi mű, de tény az, hogy a történelmi regény lényegét, a benne levő korképet történeimül fogadja el az olvasó közönség nagy része. S mivel história est
magistra vitae, ezért a történelmi regény írója igen nagy hatással van az olvasóinak
történelmi fölfogására, s ezzel kapcsolatban politikai érzelmeire." A megnyilatkozás
azért fontos, mert 1927 óta Mészöly az élő irodalomról nem nyilatkozik ilyen nyíltan.
1927-es nyilatkozata a Budapesti Szemlében jelent meg és egyike azoknak az írásoknak, amelyek a húszas évek végi Ady-vitákat kirobbantották. Mészöly írása A „modern" irodalomtudomány
címet viseli és Zolnai Béla írása ellen szól, amely az éppen
induló Széphalomban jelent meg Szegeden. Mészöly írásából a Nyugat-nemzedék
meg nem értése derül ki, az írás megjelenése pedig a szelíd barát, Juhász Gyula
ellenkezését is kiváltja, aki Az irodalom egyenessége című vezércikkében védi meg
Zolnait, Adyt és a Nyugat íróit a Budapesti Szemlével s Mészöllyel szemben is. Mészöly panaszkodva írja egy levelében Balogh Jenőnek, az Akadémia főtitkárának: „Az a
cikk, amelyet az Ady-vita elején Zolnai politikai radikalizmusa ellen a Budapesti
Szemlében írtam, igen ellenem bőszítette Zolnai szegedi íróbarátait, különösen J u hász Gyulát, aki a szegedi Rassay—Peidl-párti Délmagyarországnak (a Világ, Magyar
Hírlap szegedi fiának) főmunkatársa és politikai szálak fűzik a nyugatistákhoz."
A kis incidens tanulsága az, hogy Mészöly csak lassan, jóval Ady halála után lesz
értő és befogadó olvasója a Nyugatosoknak, irodalmi ízlése inkább Aranyhoz és követőihez vonzza. (De amíg Zolnai soha nem értette meg igazán József Attilát, addig
Mészöly az első pillanatban fölismerte fiatal tanítványa tehetségét.) Az Akadémia
főtitkárához írott panaszkodó levél hangját nemcsak a Budapesti Szemle írását követő ellenvetések magyarázzák, hanem az is, hogy közben lezajlott a
Tótágas-vita,
amely Mészölyt néhány hétre az ország közvéleményének érdeklődése középpontjába
lökte akarata ellenére is.
És ez már Mészöly irodalmi működésének harmadik ága, a szépírás. Fiatalkori
verseiről csak foszlányokban van tudomásunk, néha ő maga is fölemlegette a pajzán
hangú versíró versenyeket. De írását nem ismerünk. A Tótágast szatirikus bohózatnak jelzi a szerző, 1925-ben írta, megmutatta Herczeg Ferencnek és Bánffy Miklósnak, akik elismerőn nyilatkoztak róla. 1927. május 24-én a Délmagyarország azt jelenti, hogy a szegedi színház parádés szereposztással készül a bohózat bemutatására,
mely a mai politikai életet szatirizálja. Május 27-én volt a bemutató, Tóth Károly, a
szegedi rektor, az éppen Szegeden ülésező országos egyetemi értekezlet képviselőit
meghívja a bemutatóra, tehát az összes rektor, dékán, minisztériumi vendég ott van
a színházban, ahol láthatja a Tótágast, ezt a csakugyan politikai szatírát, amely nem
csupán a korszak fölkapaszkodó, gazdagparaszti kivagyiságát, hanem a közélet más
képviselőit is a legkedvezőtlenebb színben mutatja be úgy, hogy a történetet, egy
parasztból lett országgyűlési képviselő elzüllését, környezetének erkölcstelenségét
szándékoltan a népszínmű eszközeivel túlozza el és teszi nevetségessé. Nem nagy mű,
de roppant aktuális. Az előkelő vendégsereg nyilván elképedt, amikor a bemutatót
látta, de az igazi közönség már nem láthatta, mert a bemutató utáni napokban a
Tótágas ügye már a parlamentben okozott izgalmakat. Nem volt nehéz a kisgazdapárti képviselőknek fölismerniük nemrég elhunyt vezérüket, Nagyatádi Szabó Istvánt
és a korrupciós ügyben a korszak nagy port fölvert Esküt-ügyet azonosítani. A kisgazdapárt interpellál, Klebelsberg Kunót vonják kérdőre a darab bemutatásáért, és
erősen emlegetik a vitában, hogy nagyon sok az egyetemi tanár Magyarországon, ritkítani kell őket, ilyen tanár nem taníthat az egyetemen stb. A Tótágas kéziratát bekéretik a parlamentbe és a folyosón hangosan fölolvassák. Mészöly irodalmi sikere
egyetemi pályafutásának majdnem a végét jelentette. A szerző a darabot gyorsan
visszavonja a színháztól, levelet ír Klebelsbergnek, hogy nem akart senkit megsérteni, sem élőt, sem holtat, csupán egyes társadalmi osztályok bizonyos típusát bírálta.
Mészöly magyarázkodását ugyan a parlamentben nem fogadták el, nyakába v a r r j á k
még egy század eleji darabontkalendárium szerkesztését is, de az ügy szép csöndben
70

elalszik. Mészölyt egyetemi fegyelmi elé akarják állítani, de nyilván Tóth Károly
rektor egy baráti beszélgetéssel elintézi az ügyet. A Tótágast kísérő kellemetlen népszerűség lehet az oka annak, hogy a vígjátéki helyzetekre valóban érzékeny Mészöly
többet nem kísértette meg a színpadot. A politikai sajtóvisszhang mellett volt más
visszajelzés is a komédiára: Juhász Gyula három írásában is foglalkozott a Tótágasvitával, ő is szatírát írt a kisgazdákról, de Mészölynek sem kegyelmezett, nem felejtette el, hogy nem is régen Ady és a Nyugat ellen szólt a Budapesti Szemlében.
Csöndesebb volt a sikere, szelídebb volt a fogadtatása Mészöly Csokonairól szóló
életrajzi regényének, amely Földiekkel játszó... címmel jelent meg 1935-ben. A szerző
életregénynek nevezi, mai szóval inkább dokumentumregénynek lehetne hívni. Arányaiból jól látható, hogy Mészöly a gyerekkor, a debreceni évek, a kollégium világa
körül időzik kedvvel, ezt írja meg szépen, cselekményesen: szinte semmit nem talál
ki, a Csokonai-művekből szerkeszti meg a történeteket, írja regénybe az alakokat,
kivéve azokat a Csokonai-versek, -drámák világából és írójukkal hozza kapcsolatba
őket. Találmánya leginkább a művek keletkezése élethelyzetének megrajzolásában
van, de ezt is inkább a műből következteti ki. A nyelvész itt sem vonul félre, de
nem a nyelvész csillog, hanem a kort ismerő, sokat olvasott, művelődéstörténetet és
minden kortörténeti anyagot fölhasználó író tündököl. Ez teszi olvasmányossá, a
klasszikus költőt így teszi emberivé. Éppen ezt akarja, az embert megérteni, a művek
ehhez szolgádnak segítségül. Más tanulmányainak tanulsága itt is kamatozódik, például a sokféle változatban megírt népköltők (Mátyási József, a tabajdi gatyásköltő,
K. Bátori József) halotti búcsúztatóit összekapcsolja Csokonaiéval, aki ezt a műfajt a
magas irodalomba emelte.
A Tótágas-vitában az egyik közbekiáltó azt mondta: „és egy ilyen tanár tanítja
az ifjúságot!" Mi örülhetünk, hogy az ifjúságot, minket is ő tanított.

TÓTH BÉLA

Mészöly Gedeonról
Szeged városa nem csupa hiúságból áldoz a középkor végéig annyit fiai külföldi
tanulmányútjaira, s nem csupán mint díszért kiabál az egyetemért, hanem hogy a
maga mivoltának megfelelően tanult emberek kerüljenek falai közé sorra, a kommunitás kormányzására. Az egyetemet kéri Lipóttól, Józseftől, Trefort Ágostontól. A három név közötti időben eltelik vagy kétszáz év, s mégis mindig füge mutatódik neki
válaszul.
Az első világháború gyászos következményei sodorják hozzánk 1921-ben a kolozsvári egyetemet. A száznál is több éven át instanciázó, kilincselő várost ím mégis
készületlenül érte az egyetem befogadásának gondja. Épületek, tantermek, lakások,
laboratóriumok meg ezek vonzatai, mint egy lavina zúdult Szeged nyakába. És mindezeken túl, mert az öröm is bele volt csavarva a lavinába, jött egy másik gond.
Hogy a kolozsvári egyetem református egyetem. Mi lesz abból a katolikus Szegeden,
illetve mi lesz a katolikus Szegedből? Kicsi hazánk földjének kicsi népe ért már meg
történelme során hirtelen partváltásokat. Nosza sebesen katolikus tanárt minden
református, tanár mellé, s a vallási béke lelkiismeret-egyensúlya talpon marad.
Ekkor kerül a református Mészöly Gedeon professzor Kolozsvárról Szegedre, ezt
követően szervezik mellé Klemm Antal katolikus egyetemi tanárt.
Véletlenül ez a párosítás szerencsésnek bizonyul, Mészöly a szófejtés, a szótörténet kérdéseinek fantáziadús és sokat produkáló tudósaként műveskedett, Klemm a
magyar mondattan elévülhetetlen eredményeket fölmutató fejlesztője, művelője.
71

Szegedi tanárkodásuk alatt öt-hat komoly tanárgenerációt engedtek ki szárnyaik
alól, s ezek között József Attilát, Radnótit, Ortutayt, Hont Ferencet, Buday Györgyöt
is megérintette szellemük, befolyásuk, hogy csak az ismertebbeket említsem.
Mi, janicsárok 1949-ben érkeztünk a környezetükbe, ahol a fölemlített kész állapotokat, helyzeteket találtuk.
Tudományszaggal teli tantermeket, folyosókat, amelyek első benyomásra a m ű helyektől, bányáktól, lólegelőktől elütő, természettudományi preparátumok párolgásával, molytalanító mirbánával teli levegőjével csapott meg bennünket. Első slukkra
így kopogtatott bennünk a tudomány.
S mi, mint ismeretekre évszázadok óta éhes, szomjas, vadon nőtt szarvascsordák
hetvenszer körülszaladtuk a tudományok hírből ismert fellegvárát kívül és belül, s
kóstoltuk a tanszékeken működő professzori kútfőkből zuborgó vagy csordogáló forráspatakok mámorító italát.
Kóstoltuk Koltay-Kasztner világirodalmi csermelyét, Klamm Rudi bibliahistóriai
csörgőpatakját, Tóth László pápai prelátus áradmányos járású magyarázatát Bíborbanszületett Nagy Konstantinus császár uralmának minden csínja-bínjáról. És hallgattuk Wagner Richárdot, a meteorológust, Roska Márton régészt, Kolozsvári Gábor
állatlélektanost, Rubinyi Mózes Mikszáth-kutatót. És Baróti, Király, Sőtér kristálytiszta ivópatakjaiba is bármikor beledughattuk örök szomjúságtól égő fejünket. És
kóstoltuk a matematikusokat, patikusokat, jogászokat.
Amelyik forrásnak szánkban maradt az íze, ahhoz rendszeresen odacsörtettünk.
Külön csapások vezettek bennünket hozzájuk. Némely unalmasabb, kötelező óráinkról
szökve csaptattunk a kedvelt, szeretett ivóhelyekhez. Őseinktől örökölt jussunk és
küldetésünk volt hozzá.
így jutottunk Mészöly Gedeon nyelvi zuborgójához. Első italára tudtuk, nekünk
ömlik. A mi nyelvünkön beszél, a mi eddig ismeretlen történelmi múltunk vallomásait halljuk a szájából előgyöngyöző tudományfolyamokból.
Áldó, ágyú, csalfa, cserény szavaink fölfejtésében az első órán olyan világot bontott ki előttünk, amit őseinkkel eltemetett volna az idők mindent eltemető h a m u j a ,
ha meg nem őrzik a kövületté vált szavak, amelyek Mészöly csiszoló műhelyében
verik most ki magukból a magukat értelmező szikrát. És a régi magyar csillagnevek,
pásztorszótárak, a gyűjtögető életmódot folytató egykori mivoltunk száz szava, kötetnyi magyarázata hömpölyög előttünk. Csuda kapukat nyitogat bennünk, amelyen
át világosan megláthatjuk egykori mivoltunkat, benne önnön magunkat.
69 éves volt már akkor, csoszogott, fájós lóba miatt néha mamuszban lépett a
katedrára, tar fejű, bölcs varjú, pápaszemes. Óriás dioptriájú üvege szeme Íriszét
fölnagyította, mintha kék nefelejcs szirmait mutatta volna a lupe. S b e n n e - a jámborságig menő ránk áradó áldott jóság. Nyílt tekintet, derűs, amely felett olykor ott
szaladozott, mint tavaszi nap előtt némely báránygondfelhők árnyéka.
Az egyetem nekünk, akkori hallgatóknak, inkubátor módjára melegített, világított, a falakon kívül folyó politika zúgó vihara legtöbbször csak az újságon át jutott
eszünk zugaiba. Őket érzékenyen érintette. Akkoriban vitatódott el tőle a tudományok doktora cím. És Klemmnek, mint katolikus papnak is fölvetődött a kérdés, hogy
vagy a csuha, vagy a katedra. Ő a katedrát választotta. Amikor letette az egyházi
jelleget kölcsönző kaucsuk gallért, s úgy jelent meg a katedrán, Mészöly Gedeon
aranyoskodó csipkelődéssel kérdezte tőle: — Mi az Imre, tán nősülsz?
Bizonyosan fájlalta. A Klemm baját éppúgy, mint a magáét. S bár mindennapos
hívott vendégei voltunk, soha nem panaszolta. Azt véltük, az ő tanári gyakorlatában
régtől szokásban lehet, hogy némely hallgatóval szívesen, eldarvadozgat a késő esti
óráktól a késő éjszakáig, ahol a szó kiforogja a maga múltját, a róla való nézeteit,
de a mi múltunkat is, és az arról való nézeteit.
Ő, az öregapja eszével kitoldva a magáét, visszaemlékezett Vörösmartyra, aki
dunántúli nevelősködése idején mindennapos barátságban élt a Mészölyökkel. Vörösmarty révén szép és konkrét emlékeket őrzött Petőfi országlásáról, sorsa fordulásairól, őt jellemző apró történetecskékről, aminek még nyelvi aktualitása is akadt.
72

Egy fcben a magyar igék kétértelműségét firtatva legömbölyödött a szó selyméről, hogy Petőfi alföldi vándorlásai közben a Zagyva folyó hídjánál ácsorogva gyönyörködött a tikkadt nyárvég csöndjében, miközben két, szárral rakott ökrös szekér
döcögött az ártér nádasai között, a híd felé pántlikázó úton. Az első szekéren magába
gunnyadt öreg béres szunyókált, az utána jövőn villogó szemű fiatal, aki a rakott szekérről látja, hogy a nagy eseménytelenségben kutyalagzi folyik a kákások között.
Nem is hagyhatja a nagy kun legény szó nélkül az eseményt. Elkiáltja magát, az
öreg béreshez intézve szavait:
— Illés báácsiii...
— M i a . . . — válaszol az öreg a fölszólításra.
—
asznaaak a kutyák!
— Hát mé hagyod magad!
Ezerfelé ágazó, szétcsurgó, fontos ismereteket szállító, közlő patakiramodásai elé
magnótölcsért kellett volna állítsunk. De az akkori Magyarországon nem volt abból
talán még kettő sem. Csak a fejünkben forgott valami nem egészen megbízható emlékező szalag. Csak az eszünk masinájára hagyatkozhattunk Kiss Lajos kenyeres
cimborámmal, akivel szerencsések voltunk az időben még Mészöly és Gedeon körül
pöszmötölni.
Magnónk tehát nem volt. De azért nem múlik el Mészöly. Több száz szófejtése és
tanulmányok, műfordítások, regénye, drámája őrzi keze vonásait, és sok tanítvány a
tőle kapott nyelvi oltottsággal műveli, búvárolja, használja édes anyanyelvünk virágos mezőit, amiben nemcsak őrződik, de folytatódik is Mészöly professzor, aki száz
éve született.

magvar lAszlö

mészöly-karikatürAja

75

Németh László: Utolsó széttekintés
Az összkiadások úgynevezett „vegyes tartalmú" köteteit némi aggodalommal, sőt
"bizonyos előítélettel veszi kézbe az olvasó: nincs-e benne sok — pusztán történeti
érdekű — dokumentum, írói félkész áru, másodrangú termék: a többféle m ű f a j nem
bontja-e meg az esztétikai hatás egységét; a kiadói önkorrekció igénye és szempontja
— a máshonnan kimaradt írások közlésével — nem terheli-e túl önálló anyagát.
Az utolsó Németh-könyv olvastán azonban hamar megbizonyosodik, hogy mindez
jogosulatlan prekoncepció. Az itt közzétett naplóknak ugyan — a Homályból
homályba folytatásaként — az író nagy önéletrajzi regényében a helyük. Az esszék és
műhelyvallomások többsége is beilleszthető a Megmentett gondolatok megfelelő fejezeteibe. A három dráma pedig a Kísérleti dramaturgia utolsó darabja, Az írás ördöge
elé sorolható. A posztumusz kötet mégis az újdonság varázsával hat: egyetlen m ű f a j
látványa helyett egy egész írói korszak teljes képe, az „elvágott kötelek" halálszéíi
idilljének panorámája. Az olvasót busásan kárpótolja, hogy a mű belső szerveződésének avatja tanújává. Miképp lélegzik ez az eleven organizmus, hogyan nő ki a
naplók gyökérzetéből a törzs: a tanulmány s termi meg virágait: a drámát és regényt. Az Utolsó széttekintés gazdagságának titka, hogy szinte az egész életmű metszete. Tárgyi és formai „heterogenitása" épp ezért nem fogyatékossága, hanem erénye; a könyv javára fordítja, ami 'föllazulásnak tűnhet: a korábbi kötetek feszes
műfaji-tematikai rendjének megbomlását. Még az 1956 előtt keletkezett mintegy
másfél tucat írás is megleli benne szerves helyét.
Németh László utolsó írói korszakát (a hatvanas évek második felében) az ellengravitáció fogalmával lehet leírni. „A nemlét szomszédságában támadt, annak a veszélye sarkallta, s ez a létküzdelem adja legnagyobb, sajátságos értékeit is." Az agónia, melyet a katedráról az egész magyar irodalom megkülönböztető jegyeként tanított, most válik sorsává. A betegség nagy kihívására azonban az írói ellenállás bátor
válaszával felel. Romlandóak a múlt, az emlékezet műfajai? A nagy regény- és'
tanulmánytervek: a Drága jó nyolcadik, az Aranykor, a Négy Könyv Don Quijote-i
vállalása helyett dúsítsuk föl a jelen és a jövő műfajait: a naplót és a drámát —
kisesszévé, lírává, sorsbeszámolóvá. Nem oly rugalmas már s asszociációkat szikrázó
az intellektus, mint korábban? Pótoljuk meg az áttekintés fegyelmével és a felülemelkedés nyugalmával. Meglazulóban a kapcsolatok a nagyvilággal: a kortárs m a gyar- és világirodalommal? Ellensúlyozzuk a kisvilág: otthon és otthontalanság, sorsés lélekállapot érzékeny elemzésével. Persze az ellengravitáció törvénye más magatartást jelez a sajkódi korszakban, mint az írói elhallgatás tövében. Most m á r kevesebb van benne a gondolatok mentésének heroizmusából, a körülmények elleni tiltakozás drámájából, a sebzett ember indulataiból; időközben telítődött a belátás lírájával, a változtathatatlanság szomorúságával, a melankólia lelki békéjével. Az egykori
Bomba téri búcsún elszabadult luftballon emléke vált az életmű jellemző metaforájává. A léggömb az írás irányváltozásának a szimbóluma: nem előre, hanem fölfelé.

a történelem ideje helyett az erkölcsi példa időtlenségébe. Utasa bezárkózik a mű
világába, elvágja a köteleket, melyek szenvedélyes közbeszólóként érdeklődését a
magyarság és a világ ügyeihez kapcsolták. Hogy leszáll-e valaha s valahol, már nem
az ő dolga.
A korszak irodalmának egyik vezérműfaja a napló. Jelentőségét példázza, hogy
az írói munka hézagait is kitölti, annak mintegy mindennapi terepévé válik, néha
még alkotáspótlékká is. De már nem a regény ekvivalenseként készül, távlatból és
teljességigényű önvizsgálatként, mint egykor a Magam, helyett vagy az Ember és
szerep, hanem inkább a novellák gyors „szemvillanásaihoz" hasonlatosan. Az eseménnyel egyidejűen, aforizmatikus tömörség felé haladón, gondolkodói jegyzetként.
Nem a terv, hanem az alkalom a múzsája. Vonzó benne, hogy a líra színeivel gazdagodik: tele van emberi szenvedéllyel és oldó humorral, rokonszenves öniróniával
és halk mélabúval. A m ű f a j kései „expanziójára" utal, hogy az író mindkét válfaját
műveli. Mint a „lélekalakító küzdelem" számadása: a tisztuláskényszer, az erkölcsi
sarkallások megvallása, az üdvösségügy diadalra juttatásának eszköze (A lélek tápanyagai). Mint műhelynapló: az alkotás „méhlepénye" vagy a „tékozló olvasás"
dokumentuma, szakmai meditáció (Író a föld alatt), önmagában is megáll, egyszersmind nagyobb kompozíciók építőköve.
A lélek tápanyagai: kelepcetudat és katarziskeresés helyett inkább életmód- és
szemléletszabályozás. A drámaírót legyőzi az íróban a filozófus. Egy „író-Görgey"
kísérletezi ki benne öröm- és sérelemszülte indulatok ellenében a közöny szigetelőanyagát. Szívós életösztön és csöndes halálvágy kiegyenlítése, „tengernyi zűrzavar
szélén" a lélek harmóniájának, a „bágyadt boldogságnak" a kiküzdése. A lét intimebb tereinek atmoszferikus ábrázolása, a „letelepedett lélek" szomorú s mégis szép
félgyőzelmeinek a vállalása. „Ami az életben lényeges, e csendben tisztábban bukja
fel az emlékezet, ami az életben új, friss, mint néma sétáló, utcán, villamoson, egyegy vidéki úton megfigyelhetem" — szűkül le emberivé a perspektíva. Tervek,
utópiák (mint a tudománytörténeti intézeté vagy az írók színházáé) legföljebb csak
nosztalgikus sóhajokként törnek elő. Ugyanakkor a napló — értéklépcső építése fölfelé; a lélek mérgeinek, bénító félelemnek és torzító becsvágynak a gyógyszere; a
Kékgolyó utcai képzelt certosa „szerzetesi" regulája, mely a derű, a szellem fensőbbségét juttatja érvényre a test pusztulásán. Ám a morálfilozófia sohase silányul az
„arany középszer" szólamosan hazug életreceptjévé. Az önarckép festésében az a
szép, hogy az idill alá van aknázva tragikummal, a kivívott „független nyugalom"
a szenvedély háborgásával. Az „élet pokla" és a „szívben megőrzött aranykor" egymást nézegetik benne. Hisz a kivonulás se jobb, mint a bennmaradás: a világgal
való kapcsolatunk nemcsak seb, de gyökér is. E dilemmából születik meg aztán a
naplóíró ars poeticája: „Dacolni — minél tovább, ha lehet a halálig, emberhez méltón é l n i . . . ez olyan program, amely egyesíti erényem, az erkölcsi magasabbra törést
s hibám, Kurátor Zsófi büszkeségét."
író a föld alatt: a hajdani kritikus ú j — olvasói — státuszának meghirdetése.
A cikluscím A halottak élén Adyját idézi, s ezzel — akárcsak életrajzi regénye élén
a homály metaforája — a pálya kezdésére és bevégzésére egyszerre utal. E Veres
Péter-i méretű olvasónapló szerepe, funkciója kettős. Egyrészt a „homo ludens"
örömkereső önfeledtsége szólal meg benne. Olvasmányait az író a véletlen sugallatára
s kedvtelésként választja meg, műélményét nem súlyosítja többé az irodalom alakításának szándéka és felelőssége, illetve a nemzedékszervezés s a belőle következő
európai tájékozódás feladatvállalása. (Ügy írja e kisesszéket, mint ahogy a horgász
fogja a halat; önnön szórakozásául, a szellemi függetlenség tudatában, kívül hivatás
és kötelesség körein.) Másrészt olvasmányain Németh a maga írói esztétikáját is
mérlegre teszi, ellenőrzi. így vizsgáztatja például A „vallásos" nevelésről című tanulmányának gondolatmenetét Simoné Weil könyvén, vagy negyvenes évek eleji Szekfűbírálatának szempontjait Eliot konzervativizmusán, valamint egykori műfordítói
szemléletét a művek — Goldoni, Gogol, Osztrovszkij stb. — újraolvasásán. Néha
pusztán az írói karakter megértése és ábrázolása a célja, például Dosztojevszkij és
75

Dürrenmatt vagy Brecht és Mrozek egy-egy művének elemzése okán, másszor viszont
az esszé célja fölékerekedik anyagának, s a portré csupán ürügy, bizonyíték valamely
elméleti probléma vizsgálatához. (Így például ihlet és mesterségbeli tudás, divat és
érlelő idő szerepe a művészi érték képzésében és megőrzésében — Goldoni, Mérimée,
Ibsen „elavulásának" esetén.) De Németh az olvasónaplóban íróként se tagadja meg
önmagát: az élmény forróságában művek fogamzanak. A hindu eposzok olvasása
előtanulmány az Aranykorhoz, Lampedusa regénye a Szicíliai vecsernyéhez, Az orvostudomány magyar mesterei a Semmelweishez.
A Morus Tamás gondolatmenetét
követve egy meg nem írt dráma küszöbéig juthatunk. Az olvasónapló üde eleganciája, könnyed természetessége, tengerszem tisztasága egy nagy esszéíró pálya utolsó
remeklése.
A korszak irodalmának másik vezérműfaja a dráma. A posztumusz kötetben
közzétett három — az Előjáték Kleist Eltört korsójához, a Colbert és' a József és
testvérei — mellett egy korábban megjelent darab, Az írás ördöge is ennek az időszaknak a terméke. Megkülönböztető sajátosságuk, hogy a naplók objektivációi: a
megszokottnál rövidebbek, s a szenvedély nagy fellobbanásai bennük elégikus lírává
csöndesednek. A kelepcehelyzet tragikumát a lélek rezignált méltóságával ellensúlyozók.
Az Előjáték lírai személyessége az Aare-szigeti és a sajkódi élethelyzet és életérzés rokonsága. A kor nem kedvez a monumentalitásnak, romantikának, fojtsuk
hát kicsinybe a nagyot. Ha társadalmilag magára marad a feladatokra sarkalló becsvágy, a század betegségének a mű legyen az ellenszere. „Az idő hegyi patak az
értelmetlen t á j a k közt, a lét megbánásába omlik, s árjából csak ez az egy képes
egy percre kiemelkedni: egy tökéletes dal, egy szép tett, s ha más nem, az életet
könnyen odadobó halál." Kleist csomorkányi típusú figura, előkelőbb szellemű kiadásban: Méhes alakjának eszményivé nemesedett európai változata. A hősével való
azonosulást Németh számára a m ű f a j is megkönnyíti: az expozíció törvényének megfelelően nem kell cselekményt bonyolítania, hanem csupán az alkotói lélekállapotot
megidéznie. A tragikum statikusabb, oidüposzi válfaját a költői próza nyelvén megfogalmaznia.
A Colbert csak a szöveg felületén sérelemdráma. XIV. Lajos megalázott miniszterének katasztrófatudatát érdem és ítélet megbomlott összhangjánál erősebben táplálja „az együtt költött francia édennek" az elárulása. A király a háború esztelen
kalandjával Colbert életművét veti kockára: „a munkával megpezsdített jólétet".
A főhős „az élet megszépítésének Galileije", aki birodalmát látja összeomlani. Közben önmagával is meghasonlik, sorsa az eszközember tragikumát példázza. A szolgálat erkölcse visszájára fordul, ha nem szentesíti többé a célok nemessége. A hős
kétségbeesése azonban nem szüli meg a tettet, mint a korábbi drámákban szokás
volt. Colbert válasza sorsára: gondolatai, indulatai poklán úrrá lenni. Önuralma
azonban már csak az „elvágott kötelek" tudomásulvétele lehet, a kiüresedettség
egyensúlya. Isten — fogalommá absztrahálódván — m á r nem vigasztalhatja, a történelmi igazságszolgáltatásban viszont tapasztalatai révén képtelen hinni. Kétségbeesésének így nem az indulatok, hanem a gondolkodás a közege.
A József és testvérei — a Szörnyeteg ikerdarabjaként — 1953-as foganású.
A hosszú érlelődés mégse a konfliktus sokféle irányú elágazódását ösztönzi benne,
hanem a szimbólumteremtő pillanat körül a líra megsűrűsödését. (Mint többi bibliai
tárgyú drámájában, itt is tagoló verssé stilizálódik a próza prozódiája.) József a l a k j á t
nosztalgia, a mélabú hangulata lengi körül, csalódása az író nemzedéki, közösségi
magáramaradását, az elmagányosodással szembenéző erény tehetetlenségét panaszolja. Az emberi kapcsolatoknak gátat szab az embertermészet, a gondolkodásmód
különbözése: a belátás, a megbocsátás, a szeretet gesztusai testvériesülés helyett a
gyanakvás, a gyűlölet válaszát provokálják. Az újszövetségi — némiképp Jézus morálját idéző — főhős tisztára mosdott öröme, jószándéka kudarcot vall az ószövetségi
ember alkatán, belső káoszán. Jelleme „szörnyeteg" és „szent" ambivalenciája, ellentmondásossága. Belső vitájukból csak önkorlátozással lehet szabadulni.
76

A kötet tanulmányai a gondolkodó Németh László korábbi korszakát képviselik.
Tervük a Vásárhellyel kezdődő alkotói évtized terméke, a hatvanas évekbe legföljebb egyik-másikuk megfogalmazása nyúlik át. A Tanú-korszak görögségélményét
most az újkor szellemi fölfedezése pótolja. Nem csak világnézeti-logikai, hanem
egyszersmind történeti rendszerként is. A gondolkodás dinamikus állapotaként, amint
az újkortéma különféle variációi módosítón gazdagítják történelem- és önszemlélet
alaprajzát. Nem pusztán tudománytörténeti stúdiumról van szó, hatása még az írói
tipológiáig is leér; tehetség és képesség fiziológiájával a csomorkányizmus emberképéig, norma és alkat dialektikájával az Iszony és az Irgalom alakrendszeréig, a
magatartás mintáival Galilei teremtő játékosságától Görgey romantikus öniróniájáig.
Az írói szemléletben a „belátás" elvének fogalmi megalapozását jelenti, amely épp
világképi bonyolultságával óvja meg Némethet a tragikum szubjektivista értelmezéseitől, hogy „történész-Oidüposzként" mindig csak egyetlen szálát ragadja meg a
valóságnak s bogozza hálóvá maga körül. De aktuális érvénye is van: a magyar kultúra műhelyeit óvja a nacionalista kérkedés gőzétől és a nemzeti közömbösség szétoldó megalkuvásától. A m ű f a j többi darabja — műhelyvallomások, cikkek, levelek,
beszélgetések formájában — részben egy látens, önérteimező lírai irodalomtörténet
fejezetei, részben ma is hasznosítható kultúrpolitikai helyzetelemzések és javaslatok.
A Németh-sorozat zárókötete — a m ű f a j rendező szempontja helyett a korszakéval — az életmű alakulásának alternatíváit is revelálja. A bevezető tanulmány szerzője, Sőtér István, a műben rejlő kettősséget „tragikum vagy program dilemmájaként" írja le. Felfogásom szerint ez az ambivalencia a pálya szempontjából inkább
termékeny, mint bénító belső ellentmondás; oksági s nem választó összefüggés. Németh számára tragikum nem terem program nélkül, a program a tragikum előfeltétele és a tragikum a program kudarca. A dráma az ő definíciója szerint elvetélt
legenda, a regény zátonyra futott üdvösségharc. Tanulmányírásának szépsége is e feszültséggel magyarázható; az erkölcsi utópiákat álmodó humanista és kérlelhetetlen
valóságelemző realista vitájával. Németh minden műfajában és minden korszakában
jelen van e belső gondolkodói és írói dráma. A kritikaírás tüneményes színjátékát egy
évtized múltán, a Napkelet és a Nyugat után a Híd és a Kelet Népe hasábjain is
megismétli. Legnagyobb esszéi: a Széchenyi, a Berzsenyi, a Szekfűről szóló — a Németh által is kiérleletlennek, közepes teljesítménynek minősülő tanulmány — a Kisebbségben környezetében keletkeztek. Életműve — legalábbis esztétikai értelemben —
megbonthatatlan egység; kár lenne megfosztani akár a tragikum sötét fényétől, akár
a programok csillogásától.
Dicsérően szólhatunk a szerkesztés teljességigényéről. (Tán csak az írói vallomásokban emlegetett dráma, a Harc a jólét ellen és egy összefoglaló publicisztikai írás,
a Levél egy kultúrpolitikushoz
maradt el.) Egyetértünk a belső tagolás időrendi s
nem tárgykör szerinti szempontjával. (Kár, hogy az életműkiadás korábbi, értekező
prózáf tartalmazó köteteiben nem ez az elv érvényesült!) Hölvényi György életrajzi
kronológiája pontos és hasznos összeállítás. (Magvető.)
GREZSA FERENC

Beke György: Nyomjelző rokonság
A jelenkori magyar szociográfiai irodalom egy gazdag és népszerű fejezete fölé,
úgy gondolom, bátran odaírhatjuk a kolozsvári Beke György nevét. Volt idő, midőn
egész szociográfiai kutatócsoport helyett végezte a valóságfeltáró munkát, s járta be
Erdély, egész Románia tájait, hogy felderítse az ott élő magyarság munkában telő
nehéz életét. A „romániai magyarság felfedezése" — lehetne írni összegzésül kiterjedt és izgalmas munkássága fölé. Számos tájegység magyar népének — a moldvai,
a hétfalusi csángókra, a bukaresti magyarokra, a székelyföldi ingázókra gondolok —
az életét ő állította a közfigyelem fénykörébe. A szociográfiai térkép „fehér foltjait"
tüntette el, sikerült megújítania, felfrissítenie a romániai magyar szociográfiai irodalmat, és szélesebb körben kelteni érdeklődést ennek az irodalomnak az ú j a b b
eredményei iránt. A riporteri és szociográfiai munka már megszervezését tekintve is
módszeres. Beke György riportkönyvek sorában dolgozta fel a csángó falvak (Magunk
keresése), a háromszéki szülőföld (Feketeügy) és a szilágysági magyarság (Szilágysági
hepehupa) közösségi életét, szociális és kulturális viszonyait, valamint történeti hagyományait. Munkáiból lassanként Erdély magyarlakta tájainak szociográfiai feldolgozása bontakozik ki: egész könyvsorozat, amely módszerességében és anyagi gazdagságában talán Orbán Balázs klasszikus székelyföldi összefoglalását tekinti példájának. Ezekhez a könyvekhez társul most Nyomjelző rokonság című kötete, amely
Fehér (történelmi nevén Alsó-Fehér) megye mai életével és művelődési hagyományaival foglalkozik.
Családi emlékek, baráti beszélgetések fonalán j á r j a be a Maros és a két Küküllő
mentén elterülő ősi megyét, amely valamikor a középkori magyar állam, m a j d az
önálló erdélyi fejedelemség egyik igazgatási és kulturális központja volt. Sorra keresi
fel Nagyenyedet, a háromszázötven esztendős református kollégium otthonát; Gyulafehérvárt, az erdélyi fejedelmek egykori székvárosát; Szászsebest, az erdélyi szász
kultúra egyik régi székhelyét; Balázsfalvát, az erdélyi román művelődés hagyományos központját; valamint Torockót, a hírneves magyar etnográfiai „szigetet". Nemcsak a történelem által megszentelt városokat látogatja meg. Csombordon az Erdélyi
Magyar Gazdasági Egyesület egykori mezőgazdasági iskolájában néz körül, ez az
iskola ma is a romániai szőlészeti és borászati képzés nevezetes otthona. Lapádon a
termelőszövetkezet életével ismerkedik. Mindenütt helybélieket: a tanácselnököt, a
párttitkárt, a tanítót, a mezőgazdasági mérnököt és dolgozót sikerül szóra bírnia.
Ütikönyvet ír és művelődéstörténetet, munkájának igazi értelme mégis az életszerű
riport.
Szabadjon egy személyes kitérőt tennem, hogy pontosabban írjam le Beke
György riporteri módszerét. A múlt nyáron együtt jártuk be Fehér megye egy kis
részét: Kolozsvárról indultunk a neves riporter sötétzöld Skodáján (amelyet különben a Nyomjelző rokonság is megörökít) s Torda, valamint a Szent László-mondára
emlékeztető Hasadék érintésével látogattuk meg Torockót, Nagyenyedet és Felvincet
(a régi Aranyosszék székhelyét). Beke György érezhetően otthon volt e tájon, mint
régi ismerőst köszöntötte Torockón a múzeum gondnoknője vagy a szervező titkár,
aki kedvesen ragaszkodott ahhoz, hogy néptelen — egyetlen arcképpel dekorált —
irodájában koccintson velünk. Beke ezúttal mint „turista" utazott, riporteri önmagát
mégsem tagadta meg. Beszédbe elegyedett az ismerősökkel és az ismeretlenekkel,
gyorsan áttekintette a helyi híreket, érdeklődött Fehér megyei könyve fogadtatása
iránt. Közvetlen volt, tájékozott, mintha tegnap járt volna utoljára Torockón, Enyeden, könnyen talált utat az emberekhez, nem csoda, hogy a különben zárkózott a r a nyos-székiek is nyomban beavatták köznapi gondjaikba. Nyitott egyéniségére mindenütt közlékenység, nyitottság felelt. A „turistaútból" szinte riportút lett: hiába, a
jó riporter akkor is szakmai gyakorlatot folytat, ha nem dolgozik.
78

A riporter emberi sorsok fölé hajol, köznapi gondok iránt érdeklődik, a szüntelenül változó életet figyeli. A Nyomjelző rokonság is ilyen riporter m u n k á j a : az:
erdélyi magyar élet változásait érzékelteti. Érdemes elolvasni például azt a fejezetet,
amelyben Beke György a csombordi szakiskola, vagy éppen az enyedi Bethlen Kollégium (fémipari szakközépiskola és tanítóképző) mai életét írja le. Tanulságos megfigyelni, hogy a hagyományos erdélyi magyar program — a nemzeti fennmaradás és.
kulturális gyarapodás programja — a változó viszonyok között miként érvényesül.
Vannak ennek a programnak mai hősei, mondhatnók: köznapi hősei is. Írók, tudósok, papok, mérnökök, tanárok, könyvtárosok, munkások és szövetkezeti parasztemberek, akik a maguk tágasabb vagy szűkebb körében a nemzetiségi fennmaradás
és a kulturális gyarapodás közösségi feladatainak szentelik munkájukat. A jó riporter hűséges arcképfestő, nos, Beke György Fehér megyei riportsorozatának is egész
galériája van. Hősei közé tartozik Kacsó Sándor, akit életének egy nehéz és küzdelmes szakasza: 1940—1944 fűz ehhez a tájhoz, midőn Enyeden szerkesztett lapot és
kalendáriumot, hogy általuk tartsa ébren a dél-erdélyi félmilliós magyarság nemzeti
tudatának pislákoló lángját, s adjon valami csekély reményt az embertelen történelmi megpróbáltatásban. De hősei között tartja számon Vita Zsigmondot is, az
enyedi tanárt, aki hosszú és tevékeny élete során mindig arra a feladatra összpontosította tehetségét és erejét, amire a nemzetiségi közösségnek éppen szüksége volt:
nemzedékeket nevelt fel, tanulmányokat írt, folyóiratot és antológiát szerkesztett,
szülőföldjének hagyományait dolgozta fel — a régi és híres erdélyi polihisztorok örököseként munkálkodott. Vagy Márton Áront, Gyulafehérvár katolikus püspökét, aki
nehéz időkben mindig az erdélyi magyarság egyik erkölcsi vezetőjének bizonyult, a
fasizmus idején a barbár faji törvények ellen emelte fel szavát, később a nemzetiségi,
politikát torzító szektariánízmus törvénytelenségeit kellett elviselnie. S - a „köznapi"
hősök: iskolaigazgatók, könyvtárosok, tanítók, népművelők. Férfiak, akiknek nagy
történelmi változások — „metamorphosis Transilvaniae" — idején kell egy emberi
közösség jövendő sorsáért felelősséget vállalníok, helytállniok.
A Nyomjelző rokonság riportjai a jelenre — történelmi változások köznapjaira —
világítanak, ám mintegy a háttérben felrajzolják a történelem vonásait is. Erdélyt
író talán nem is szólhatna úgy a jelenről, hogy valamiképpen ne érintse a múltat.
A történelemnek, a múltbéli örökségnek az erdélyi magyarság tudatában, kultúrájában mindig időszerű tanúsága és parancsa van. A jelen feladatait a történelmi iskolázottság és belátás segít megoldani. Beke György riportjai is vissza-visszatekintenek,
a fürge tudósító arcéle mögött szüntelenül kirajzolódik a művelődéstörténész arca is.
Így volt már korábbi irodalmi riportjaiban, midőn Apáczaival, Bod Péterrel, Koós
Ferenccel és Ady Endrével foglalkozott, és így történik most a Fehér megyei tudósításokban is. Enyed mai élete mögé odarajzolja a néhai tudós tanár: Pápai Páriz Ferenc alakját, Gyulafehérvárott Varga Katalin, az Érchegységben Avram Iancu, Magyarigenben Bod Péter emlékét keresi. Ezek a történelmi hősök is erkölcsi példát
jelentenek: közösségi felelősségre, alkotó munkára tanítanak.
Nemcsak az erdélyi történelem nagy alakjait idézi olvasója elé, a régi idők történeteit is: az enyedi kollégium hajdanvolt életét, szörnyű megpróbáltatásait, amelyekből mindig fel tudott épülni a híres iskola, avagy a torockói vasbányászok, kovácsmesterek és verősgazdák egykori életét, amely a szívós munka időtálló példája
lehet. Fehér megyében barangolva nem egyszer idézi fel Jókai Mór műveit, amelyek
egykor az enyedi diákoknak, Torockó népének vagy éppen az Érchegység életének
állítottak emléket. Kegyelettel igazítja helyre a nagy mesélő romantikus túlzásait.
Az Egy az Isten lapjain Jókai nyolc ágyút helyezett el a Székelykő oldalában, úgymond, ezek az ágyúk védték meg Torockó lakosait 1849-ben a Mócvidék felkelőitől.
A valóság — mint Beke elmondja — kevésbé regényes, annál tanulságosabb. Nem
voltak ágyúk a Székelykő alatt, Torockót Zsakó István városbíró okos tárgyalásai
óvták meg a felkelők dühétől, amelynek különben áldozatul esett Felvinc és Nagyenyed. A helyreigazítás nemcsak a történelmi hitel igényének tesz eleget; arra figyel79'

meztet, hogy az erdélyi magyar politika fő ereje mindig az okos józanság és a bölcs
•előrelátás volt. „Ennek a vállalásához — í r j a Beke — néha legalább annyi bátorság
kell, mint a fegyverforgatáshoz!" A történelmi példa akár példázat is lehet, a nemzetiségi önvédelem üdvös taktikájára utal.
Mert a Fehér megyei riportoknak végső soron ebben a nemzetiségi önvédelemben — mint történelmi stratégiában — van szerepük. A megye magyarsága immár
hagyományosan kisebbségi sorban él, ezt a kisebbségi közösséget maga a történelem
tanította meg arra, hogy miként óvja saját létét, miként ragaszkodjék történelmi és
művelődési hagyományaihoz. Ennek a közösségi fennmaradásnak és nemzetiségi önvédelemnek a szolgálatában áll az a történelmi realizmus, amelyet Beke György is
hirdet. Jól tudja, hogy hiteles történelmi tudatot kell kialakítani, ezt azonban mindenképpen fenn kell tartani: a nemzeti és történelmi identitás az emberi szabadság
— a személyes szabadság — nélkülözhetetlen feltétele, „önfeladással — olvassuk —
még egyetlen ember, egyetlen közösség sem valósította meg önmagát. A szabadság
önmagunk egyéniségének kiteljesítése, miként teljesíthetnék ki azt, amiről önként
lemondunk?" Ennek a kiteljesedésnek, egyéni és közösségi önmegvalósításnak legfontosabb műhelye az iskola. Ebből a felismerésből, mondhatnám: bizonyosságból ered
Beke György elsőrendű érdeklődése a nemzetiségi iskoláztatás jelen helyzete iránt.
Nemcsak Enyeden, hanem Gyulafehérvárott, Csombordon, Torockón, Péterfalván is
az iskola dolgai kötik le érdeklődését. A jövő nemzedék nevelői, a Bethlen Kollégium
tudós tanárai, vagy a kis falusi iskolák tanítói között érzi otthon magát. A történelmi
lét alakulásában is az iskolák sorsát kíséri nyomon. „Az e l n y o m á s — tekint vissza
Erdély viharos múltjára — mindig az iskolára támad legelőbb és leghevesebben,
mert az iskola az élet, az önbecsülés, a tudás és a megmaradás."
Féltő gonddal a magyar iskolákat veszi körül, mindazonáltal testvéri érdeklődéssel figyel a román és szász iskolák helyzetére is. Balázsfalván és Szászsebesen is
otthon érzi magát, jól ismeri az erdélyi román és szász művelődés hagyományait.
Erdélyi tradíció és program ez is: érdeklődni az együttélő népek kultúrája és hagyományai iránt. Megbecsülni ezeket a hagyományokat, foglalkozni velük. Gondolom,
nem kell különösebb gonddal bizonyítani, hogy Beke György — a Tolmács nélkül
című kapcsolattörténeti interjúsorozat szerzője, Zaharia Stancu regényeinek magyar
fordítója, annyi nevezetes bukaresti, olténiai és erdélyi román riport készítője —
milyen őszinte együttérzéssel és tudatos elkötelezettséggel fordul a román néphez és
kultúrához. Erről az együttérzésről, elkötelezettségről tanúskodnak a Nyomjelző
rokonság írásai is. A lapádi riport, a mócföldi útleírás, Avram Iancu emlékének ébresztése és a Lucián Blaga lámkeréki szülőfalujáról készített beszámoló nemcsak a
Fehér megyei körképet teszik teljesebbé, a testvériség dokumentumai is. Mint ahogy
á testvériség dokumentuma a szászsebesi beszélgetés a szász népművelés jelen helyzetéről, tennivalóiról. A Fehér megyei beszámoló nemcsak a nemzetiségi élet hagyományairól és alakulásáról, kulturális eredményeiről és közéleti gondjairól ad képet,
hanem az erdélyi együttélés örökségéről s ennek — mondhatnám: „népi szinten" —
megnyíló távlatairól is. A mindennapi munkában megszerzett vívmányokról és a
további tennivalókról egyaránt. Az általánosságban mozgó szólamok és ígéretek erdejében üdítő az a riporteri tényszerűség, amellyel a Nyomjelző rokonság ennek az
erdélyi együttélésnek a nehéz múltjáról és jövendő feladatairól beszél. A Dunavölgyi testvériség eszméjének ez a gyakorló erdélyi internacionalizmus ad igazán
hitelt, s a Duna-völgyi ideákba vetett ingadozó hitünket is ez a köznapi erdélyi testvériség erősítgeti. (Kriterion.)
POMOGÁTS BÉLA

80

Sőtér István: Félkör
A magyar és a világirodalom romantika utáni korszakáról szóló kötet befejező,
Elmélet címet viselő ciklusában A „másik" természet és Az irodalomtudomány
dilemmája a Félkör végéhez érkező olvasót nemcsak a korábbiak átgondolására, hanem
újraolvasására ösztönzi. A programnyilatkozatoktól, sőt önkommentároktól is tartózkodó szerző ugyanis ezekben az írásokban mond legtöbbet (igaz, ezúttal is inkább
tapasztalatokat és törvényszerűségeket fogalmazva) önnön módszeréről. A könyv,
amely a 41-es Jókai-monográfiától a 75-ös Jókai emlékbeszédig, a 48-as Flaubertesszétől a 74-es Madách-tanulmányig a gazdag életmű bizonyos szempontú fejlődésrajzát is nyújtja, kitűnő alkalmat teremt a számvetésre. A „másik" természet ugyan
elsősorban Lukács György esztétikájának továbbgondolása, kiegészítése, bírálata, de
jól kivehető viszonyítási pont a dogmatikus irodalomszemlélet, illetve az egzakt formai vizsgálatok és a stílustörténeti tipológia szempontja is. Azaz az utóbbi harminc
év magyar irodalomtudományának legnagyobb hatású, legjelentősebb áramlataival
szembesítve válnak világossá és egyértelművé Sőtér István módszerének specifikumai.
Ennek a módszernek legszembetűnőbb sajátossága talán a témához mindig alkalmazkodó eleganciája, szüntelen alakváltásában is megőrzött egysége és kiegyensúlyozottsága. A Vörösmarty-emlékbeszéd „szövegközeli", a vers legapróbb elemeit is
számbavevő, de megindítóan poétikus Szép Ilonka-interpretációjától a Madách-tanulmányok eszmetörténeti, sőt történelemfilozófiai perspektívájáig egyazon szemlélet
érvényesül. Mintha az utóbbi száz év irodalomtudományi irányzatainak szinte mindegyikéből hasznosítana valamit, de csak mértékkel, a maga egyéniségéhez, látásmódjához szabva, átvéve belőle a számára szükségeset. Műelemzés és műfajtörténet,
összehasonlító módszer és társadalmi-gazdasági szempontú megközelítés, azaz irodalomtörténeti és kritikai eljárások egészítik ki egymást. Több évtizedes gyakorlat,
tapasztalat mondatja tehát Sőtérrel, hogy „az irodalomtudományt az térítené vissza
az irodalomhoz, ha művelői olyan elfogulatlan és friss szemlélettel tudnának írni a
múlt műveiről, ahogyan az igazán jó kritikusok a jelen műveiről tudnak írni".
Ez az elfogulatlan és friss szemlélet segítette hozzá például Az ember tragédiája
korábban homályban hagyott összefüggéseinek feltárásához, vagy fiatalkori esszéjében ahhoz, hogy Jókai addig észre nem vett, „modern", Krúdy, Szabó Dezső felé
előre mutató vonásaira irányítsa a figyelmet. Ezért láthatta meg Jókaiban a képzelet,
az utópia, az idill, a révület íróját, akinek „műveiben az álom szerkezete és módszere
érvényesül", a „szavak mágiájá"-nak, zeneiségének íróját, akinek varázslatos, tündérien valószerűtlen ködalakjai „frissebbek, mint akármelyik realista arckép". Az elevenséget és eredetiséget tehát nem a stílus ékességei biztosítják, még csak nem is a
klasszikus esszéírás hatáskeltően szép kellékei (amilyen a Jókai-monográfia indítása
a festményre való hivatkozással, vagy az Egy elfeledett műfaj: a tárca elejének
szinte megszemélyesítő hangütése), hanem az újat, a mást látó, a felfedező ösztön.
Ezt a lendületes, intuitív esszémodort nem nehezíti el a marxizmus társadalmitörténeti módszerének alkalmazása, mert Sőtér vulgarizálástól mentesen tárja fel a
megfeleléseket m ű f a j és politikum, az író kifejező eszközei és történelmi helyzete között. Mélyen igaz és gondolatébresztő például az, ahogyan arról ír, hogy azért Eötvös
regényeiben van legkevesebb nyoma az anekdotának, mert ő, mint centralista, kevésbé állt a nemesi-vármegyei szemlélet hatása alatt, amelynek jellemző műfaja az
anekdota, míg „Mikszáth számára a megbocsátást, a kiegyezést az anekdota humora
tette lehetővé". Természetesen a marxizmus érvényesülése bizonyos hangsúlymódosulásokhoz is vezetett: így az újabb Jókai-tanulmány ok, szükségszerűen, fokozottabb
mértékben méltányolják az életmű realista vonásait. (Ennek következtében változik
meg némileg Az új földesúr értékelése a 41-es könyvhöz képest.) Ezek a módosulások
szorosan kapcsolódnak azokhoz a feladatokhoz, amelyek az 50-es években a legkiválóbb irodalomtörténészekre vártak.
6 Tiszatáj

81

Jókai, Madách és mások életművét úgy kellett értelmezni, hogy a dogmatikus
irodalomszemlélet ne zárhassa ki azokat a haladó irodalmi hagyományok köréből.
Sőt, Az ember tragédiáját egyenesen rehabilitálni kellett, hiszen „ezt a művet akkoriban sokan a magyar irodalom sajnálatos tévedésének, reakciós kitérőnek, a közgondolkodást károsan befolyásoló alkotásnak tekintették" — ahogy Sőtér Előhangjában
is olvashatjuk. Ezért esett a hangsúly az 56-os Madách-tanulmányban a Tragédia
optimizmusára, a falanszter színnek a manchesteri iskolával való rokonságára, Madách politikai magatartásának bizonyos mozzanataira. Sőtér István e korbeli tanulmányainak elévülhetetlen érdeme, hogy a XIX. század nem forradalmár íróinak értékei mellett is kiállt, azok történelmi érdemeit és szubjektív igazságát védelmezte.
„Engem az ég forradalmi embernek nem teremtett. Bármi célt lássak magam előtt,
az egyesek szenvedéseiről megfeledkezni nem tudok" — idézi Eötvöst, s végig jelen
van a kötetben eme nem forradalmi félszázadnak, a hídépítők, humanista, liberális
reformerek nagyszabású erőfeszítésének példája, illetve a magas szintű morális,
intellektuális és művészi teljesítmény megbecsülése.
Ugyanez az értékmentő szándék nyilvánul meg a XIX. századi irodalmunk viszonyításáról folytatott polémiában. „Veszedelmes, ha alábecsüljük egy viszontagságos
történelem legjobb erőfeszítéseit" — írja Az ember tragédiája fanyalgóinak ellenében. Azokkal szemben, akik a magyar irodalmat provinciálisnak minősítik, rámutat
a nemzeti irodalmak egyedi fejlődésének létjogosultságára, sőt nyereségeire. így látja
sajátosnak és sajátosságában az európai irodalmat is gazdagítónak a magyar epikai
művészet Jókai által megteremtett útját. így bizonyítja be, hogy a zsáner és az anekdota egyéni színt adott, sőt javára vált a Mikszáth-féle realizmusnak. Nemcsak az
európai regény mércéjét alkalmazza, hanem számol a magyar epika hagyományaival
és speciális vívmányaival is, ezért képes kijelölni a századforduló legjelentősebb íróinak (Krúdy, Bródy) helyét a modern magyar irodalom kialakulásának szempontjából.
Ez a szemlélet garantálja Az ember tragédiája világirodalmi helyének meghatározását, s egyfajta külön értékrend bevezetését a lírában is, hiszen „a nemzeti költészetbe
mélyen beivódott klasszikus vagy romantikus gyakorlattal" való szakítás, azaz „a
líra forradalma" nálunk „már Baudelaire előtt megvalósult, nem ugyan baudelaire-i
módon, de az övéhez hasonló gyökerességgel: Petőfinél".
A Félkör tanulmányai félkört formálnak, amely (az Előhang találó kifejezésével
élve) „nem a korábbi szakaszt zárja le, hanem nyitva marad az ú j kor felé, várva,
hogy kikerekedhessék, és lezárulhasson benne". Sok példát lehetne idézni annak
illusztrálására, hogy a tanulmányok mintegy „meghosszabbíthatók" a XX. század irányában. Áll ez a történelmi problematikára is, hisz nemzet és haladás eszméje nemcsak a XIX. században, hanem a XX. század elején is szétválik időnként. A haladásra képtelen magyar konzervativizmus és a nemzetietlen polgárság rossz végletei
nem katasztrófával fenyegetnek, mint Eötvös, Gyulai korában, hanem katasztrófába
is torkollnak. Mint ahogy a nemzetiségi kérdés megoldatlansága, Széchenyi, Kemény
rémálmai is Trianon felől érthetők és értékelhetők igazán. Az irodalmi hagyomány
továbbélése is többrétű és bonyolultabb a már tudottnál. Adynak Jókaihoz fűződő
kapcsolata például nem merül ki az olvasói, tiszteletben vagy rajongásban. Még csak
abban sem, hogy jól érzékelte az öreg író magánosságát a századforduló Magyarországán, s vele érzett a második házasságát kísérő rágalomhadjárat idején. Nagyon
is valószínű, hogy Ady (aki igazán alaposan csak a magyar irodalmat ismerte) képzeletvilágát, képalkotó fantáziáját nem kis mértékben befolyásolta a Jókai-regények
túlvilágias, kísérteties hangulata, mítoszi felnagyítottsága, vizionárius egzaltációja.
A félkör tehát nyitva marad a XX. század felé, s nyitva marad egészen a mára
tekintőn. A jelennek szóló üzenet néha egészen nyilvánvaló: „A forradalmárok igazságának és a hídépítők igazságának kellett egyesülnie a magyar történelemben
ahhoz, hogy az alkotó erők ne egymás ellenében működjenek." Máskor a portrék,
jellemrajzok, történelmi helyzetfestések közvetettebb módon jelentésesek korunk számára. A Széchenyihez, Eötvöshöz, Aranyhoz fűződő vonzalom, az ő példájuk, mely
végigvonul a köteten, önbíráló, új, mélyebb magyarságszemléletre sarkall. Hogy ne
82

csak az egyértelmű igazságok szószólóit tiszteljük, hanem azokat a bonyolult, meghasonlott személyiségeket is, akik a maguk már-már fizikai megsemmisülése árán
szenvedték meg nemzetük sorsát. Gyakran képtelenek voltak arra, hogy párttal, politikai csoportosulással azonosuljanak (így lett Széchenyi „sem ellenzéki, sem konzervatív"), óvatosságuk azonban nem magukat féltő önösség volt, hanem egyfajta kollektív veszélytudat, a magyarság pusztulásától való rettegés, számvetés a különlegesen fenyegető helyzettel. Erre az aggályos, népéért reszkető és áldozatot vállaló, önismeretet hirdető nemzeti tudatra minden kornak szüksége van: a forradalmárok
mellett a hídépítők felelősségére és igazságára.
A Napóleontól a 17-es orosz forradalomig, a romantikától az avantgarde fellépéséig terjedő korszak gondolati és művészi (kiteljesítő és kezdeményező, múltat és
jövőt tartalmazó) jellegénél fogva az emberiség máig ható, ma is jövőt formáló dilemmáit tudatosítja. Egy modern nemzet, s egy gazdag, nagy irodalom született meg
ezen időszakban, a Széchenyi által látott „haldokló ország"-tól a századelő Budapestjéig, Kazinczytól Ady nemzedékéig. A magyarság számára az első világháború után,
s későbbi válságos években is a nemzethalál éppoly fenyegető valóság, mint száz
évvel korábban. E válságok leküzdésében annak is volt szerepe, hogy a XIX. század
legjobbjainak erőfeszítései, kötelességérzete és hűsége jelentett példát, biztatást. Parancs és remény volt és lehet a megelevenített, a megelevenedett XIX. század. (Szépirodalmi.)
IMRE LÁSZLÓ

PÁLFY G. ISTVÁN

„...ha igazul játszunk..."
NEMZETISÉGI SZÍNHÁZAK TALÁLKOZÓJA SEPSISZENTGYÖRGYÖN

Azzal a bizodalommal búcsúztunk két éve a romániai nemzetiségek első színházi
kollokviumától, hogy talán nem egyszeri csodának voltunk tanúi. Lesz folytatása a
már akkor színháztörténeti, sőt történeti jelentőségűnek érzett vállalkozásnak, s ezen
a fesztivál jellegű önfelmérésen, avagy kollokviumi vizsgán rendszeresen találkozhat
majd a hat magyar, a két német és a bukaresti zsidó társulat. Rajtuk kívül ismét
ott lehet a főiskola, a marosvásárhelyi Szentgyörgyi István Színművészeti Intézet
magyar tagozatának végzős gárdája és az amatőrökből verbuválódott — ugyancsak
magyar — székelyudvarhelyi Népszínház együttese. S eljönnek Sepsiszentgyörgyre
mindazok a román színházak, amelyek a kölcsönösen vállalt testvériség és az elfogulatlanul felismert érték jegyében nemzetiségi író művét játsszák.
A szellemi élet felhőjárásait figyelők nehezen tájékozódhattak a jövőt illetően,
most tehát annál nagyobb örömmel nyugtázhatják a tényt, hogy a vendéglátó szentgyörgyi színház, Sylvester Lajos igazgatásával, s a kollokvium más elvi és gyakorlati
támogatói mozgósítani tudtak annyi erőt, amennyi a nemzetiségi színházak találkozójának kitalálásánál, megteremtésénél is jóval nehezebb vállalkozáshoz szükséges:
az életben tartáshoz.
A leglényegesebb, a közönségigény azelőtt sem hiányzott. Két éve a nyolc nap
alatti tizenhat előadást csaknem tizenkétezren látták, nagyjából kétszer annyian,
mint amennyi ülőhely van Sepsiszentgyörgy két színháztermének nézőterén. . . . . . némely jegyszedők a falak pórusain is közönséget véltek átszivárogni — írta Farkas
Árpád —, a nézőtéren elejtett tű földet nem ért, és első ízben láttunk színikritikust a
színpad szélére fölkuporodva végignézni egy e l ő a d á s t . . E g y - e g y színházi estén
már annyiszor, de ilyen tartósan még sohasem bizonyosodhatott, hogy a nemzetiség
életében mennyire különös jelentősége van a színháznak, „a kollektivitás m ű f a j á nak". A hit buzgalma hajthatott így egykor tömegeket a megváltó szó felé. Még a
nemzetiségi élet és a nemzetiségi lélek olyan ismerője is, amilyen Sütő András, aki
újabb drámáinak előadásaival valóságos színházi népvándorlásokat indít, ámulva
látta ezt a sereglést: „ . . . ez a sepsiszentgyörgyi felvonulás, ez a kerek egy hétig
tartó zarándoklás a Színpad fényei felé: felejthetetlen élmény, biztatás és figyelmeztetés volt. íme, itt vagyunk tíz és százezrek... Mi p e d i g . . . szándékainkban megerősödve tértünk haza: van kinek írni, van kinek játszani. Érdemes írni, érdemes
játszani; megszenvedni tehát a maradandó Műért".
SAJÁTOSSÁG ÉS EURÓPAISÁG
Voltak ugyan hangok, amelyek elmarasztalták ezt az ünneplő közönséget, mert
— úgymond — mindenért lelkesedik. Nem az a kérdés gyötri: európai színvonalú-e
már a színháza, hanem hogy hol talál egy olyan mondatot, amelyet a közösség igazságaként üdvözölhet. Azaz — mondják és írják — több benne a közéleti, etikai,
84

mint az esztétikai szenvedély. De hát az etikát és az esztétikát csak valami művi
szétválasztással tudná külön-külön szemlélni a színpadon, s ha erre képes volna,
nem biztos, hogy legförgetegesebb tapsaival mindig olyan előadások mellé állna,
amelyek szépen mondják az igazat. Nem fogadná a telt házak igenlésével a törekvést, hogy a színház — operettes könnyedséggel — ne ki-, hanem épp ellenkezőleg —
a legjobb irodalom vállalásával — bekapcsolja a közösség gondjába. Etikai alapozású
színházat kíván csakugyan, de mesterségbelileg is jó színházat, amelynek a metaforái
az ő életére illenek. Sorshelyzetéből adódik ez a kívánság, miképpen az is, amit csak
a kívülálló fölényes felületességével hihetnénk ízlésbeli elmaradottságnak, hogy kevéssé kedveli a ma divatjának azt a fajta „látványszínházát", amely hatalmas és
valóban látványos színi apparátussal bizonygatja az eszmények eltűnését, a közöny,
a kiábrándultság eluralkodását. Ügy látszik, valós problémái közepette nem engedheti meg magának ezt a fényűzést. Élni akar, s az életben maradáshoz eszményekre
is szüksége van. Nem illúziót akar, de nem is kiábrándulást, hanem hitet és biztatást: felelős irodalmat és felelős színházat, amely a keserűt is reménnyel tudja
kimondani.
Nemcsak elvont művészi, de konkrét társadalmi állapotrajz is minden színházi
előadás, minden színházi este. Ha a sokszor emlegetett modernség és európaiság
meglétét vagy hiányát keressük, ezt aligha szabad elfelejtenünk. Mai színvonalán
ártalmas volna nem egyetemes mérce alá állítani a nemzetiségi színjátszást, de éppolyan ártalmas nem tudomásul venni azokat a feladatait, amelyeket másfajta színjátszás nem kényszerül felvenni, így tehát nem is alakulhatott ki e feladatokban
európai mérték. Az ismeretterjesztésnek, az elmaradt iskolai történelem- és irodalomóráknak, a közösségi kohézióteremtés egyéb alkalmainak a pótlásában például.
Érdemes eltöprengni rajta, hogy a romániai nemzetiségi színjátszás mindig akkor
élte legfényesebb korszakait, akkor emelkedett egyetemes jelentőségűvé, amikor ezeket a sajátos többletfeladatokat létezésének természetes velejárójaként végezte. Az
ötvenes évek Tompa Miklós, Delly Ferenc, Szabó Ernő, Kovács György és mások
nevéhez fűződő, mélyen elemző, realista korszakában, s újabban — egy-egy színházban különböző eredménnyel ugyan — a hatvanas évek végétől kezdődő szakaszban.
Az európaiság, az önbecsülés igénye ezért lehet eligazító eszmény. Ma a romániai
nemzetiségi színházak egyikében sem lehet tapasztalni másfajta igényt és tudatosságot. Mégis ú j r a és ú j r a felhangzik az európaiságnak olyasfajta jelszava — igaz, nem
elsősorban a „naiv" közönség soraiból —, amely kimondva-kimondatlanul a hazai
gondok vállalásában az egyetemest látja veszélyeztetni, tehát eleve provincializmust
vél felfedezni benne. Pedig csak jó és rossz dráma, jó és rossz élőadás van, legyen
bármi is a tárgya. S ami jó — ez ma már a nemzetiségi drámára és színházra
egyaránt áll — valóban az egyetemessel keres és talál kapcsolatot, a sajátosságból
adódó feladat teljesítésének művészi színvonalával lesz európaivá; ami pedig rossz,
nemcsak a színházi Európához, de a nemzetiségi közönséghez is méltatlan.
NEMZETI KLASSZIKUSOK NÉLKÜL
A kollokvium értékelő tanácskozása és a mostani kilenc nap alatti tizennégy előadása, amelyből tíz volt magyar, kettő német, egy jiddis és egy román nyelvű, talán
méginkább alkalmas ilyen elvi jelentőségű kérdések felismertetésére, mint a nemzetiségi színjátszás mindenkori állapotának biztos mérésére. Egy-egy színház egy, vagy
jobb esetben két előadása hogyan is mérhetné teljes pontossággal két évad legnagyobb művészi teljesítményeit vagy mulasztásait? Arra csak a folyamatos kritikusi
áttekintés, a mozgalmas kritikai élet lehet képes, amely a maga mérlegkészítő számadásaiba belevesz olyan előadásokat is, amelyek színházi csúcsteljesítmények ugyan,
de a versenykiírás szabályai vagy egyéb okok miatt mégsem gazdagíthatták a kollokviumi összképet. Harag György Éjjeli menedékhelyére és a Csíki-darabból rendezett
öreg házára, Kincses Elemér szatmári Senecájára s a váradi Tangóra gondolhatunk
például. A kollokvium színházi törekvésekről beszél inkább, a nemzetiségi dráma
állapotáról, az író és a színház kapcsolatának természetéről, a nyelvi és kulturális
85

•egyenjogúság s az érték kölcsönös elismerésének pillanatnyi helyzetéről, a művészi
utánpótlás kérdéseiről, a rendezői és színészi megújulás képességéről vagy képtelenségéről, a társulatépítés színvonaláról, stílusok együttéléséről, a színházi közhangulatról, azaz egy kérdés kivételével szinte valamennyi nagy és fontos összefüggésről.
És ez az egy kérdés a nemzeti klasszikusok ügye. Pedig épp a klasszikusokhoz való
viszony mutathatja meg leginkább, hogyan építkezik az anyanyelvi kultúra egyetemességéből a nemzetiségi színjátszás; milyen művekben lelheti fel az eredeti küldetése szerinti fennmaradás támogató eszközeit. A nemzetiségi színházak esetében a
hagyomány különös erővel mutat a jövő felé, hiszen megmaradásuknak, miképpen
az általuk képviselt közösség megmaradásának is, csak akkor van értelme, ha s a j á tosságuk méltóságában, hagyományaikból kinövesztett ú j kultúrájuk megőrzésében
élhetnek tovább.
A kollokvium eddigi kiírása szerint kizárólag a mai Románia területén született
régiek, vagy ma ott élő írók műveivel lehet benevezni a versenybe. A magyarok
tehát nem jöhetnek Katonával, Madách csal, Németh Lászlóval vagy Illyéssel, a németek Goethével, Schillerrel, Brechttel vagy Peter Hacksszal. Mégis általában könynyebb pótolniuk ezt a veszteséget a saját kortársi drámatermésükből, mint a bukaresti zsidó társulatnak, amely nem támaszkodhat például a magyarokéhoz hasonlóan
virágzó hazai anyanyelvű irodalomra. Tehát vagy román drámát játszanak — mint
1,ették ezt most igen kulturáltan a szebeni németek, de épp azért kevés átütő erővel,
mert nem a maguk sajátos színházi törekvéseiből és feladataiból indultak ki —,
vagy bukaresti átdolgozásban, azaz ilyképpen honosítva visznek színre valamit a
másutt született jiddis irodalomból. Az Állami Zsidó Színház ezt az utóbbi utat
választotta. Benno Popliker Menachem Mendel, az üzletember címmel Sólem Alechem regényét musicalesítette, s ha nem volt is olyan pontos a náluk már régóta
hagyományos totális színházi együttes munka, mint két éve, ha voltak is döccenői a
tánc, az ének és a próza egybesimulásának, mégis a maguk világképéről nyilatkoztak, s cserébe olyan sikert arattak, amilyenben — Rudy Rosenfeld szerint — mostanában már csak ezeken a sepsiszentgyörgyi fesztiválokon van részük. Hiszen Bukarestben egyre gyakrabban megesik, hogy öt-hat embernek játszanak. A kivándorlások folytán furcsa és figyelmeztető színháztörténeti helyzet alakul ki: fogy az irodalom, fogynak a színészek (bár most is tündöklő tehetség Tricy Abramovici
és
Rudy Rosenfeld) és lassan elfogy a közönség, noha — érdekes módon — cseppet sem
látszik fogyatkozni a színészi játékkedv és hivatástudat.
Természetesen nemcsak ők és a szebeniek, éppúgy a kolozsváriak is sikeresebben szerepelhettek volna, ha nemcsak versenyen kívül mutathatják be Móricz Nem
élhetek muzsikaszó nélküljét. Esetleg még azt az elsöprő sikert is megismételhették
volna, amelyet két éve arattak a Sütő-drámával, az Egy lócsiszár
virágvasárnapjával.
A vendégjátékukon Budapesten és Szegeden is játszott Euerac-darab, Az ötödik
hattyú fontos egy teljes évad műsorrendjében, de nem versenymutatvány — főképpen nem egy olyan versenyben, ahol a sajátos nemzetiségi színházi gondolkodásról
kellene számot adni. Haragék — igaz, versenyen kívül — Móriczcal sokkal többet
mondtak erről. Ez az az eset, amikor a rendező ú j szemmel tud elolvasni egy művet,
s képes rá, hogy előadásával tisztára törölje a drámaírói életműről szóló kétkedő
vélekedések tábláját. A móriczi dráma úgy érvényes igazán, ahogyan Harag György
látja. Az akkori mű és a mai helyzet egybevillantásával világítja meg a mű korokon
átívelő értelmét. Nem múltbatekintő dzsentrimulatás, nem dzsentrisiratás vagy -feddés ez, hanem tragikus távlatú önkritikus látomás egy nép, egy népcsoport önpusztító
haláltáncáról, amelynek láttán könnyesre nevethetjük ugyan magunkat, de ez a könny
mégsem csupán a nevetés könnye. A színpad több emeletén, vagy a körbefutó kordén
tomboló magyar nótázásba ágyúszó dördül bele — Móriczi méretű figyelmeztetésként.
Az már az egyetemes magyar színjátszáshoz intézhető kérdés: vajon miért kapott
mostoha sorsot ez a drámaiírói életmű a színházi utókortól, ha olykor egy-egy alkalm a s rendező jóvoltából mégiscsak kiderül róla: igazsága fényesen megáll az időben.
Ha kiderülhet, hogy még a kevésbé sikerült darabok felfedezése és feldúsítása is
érdemes cselekedet lehet. Sylvester Lajos és Nemes Levente így teremtett most játsz86

ható művet A boszorkányból az Erdély-trilógia fontos gondolatainak átemelésével.
Van ugyan valami színháziatlan képeskönyvszerűség Völgyesi András előadásában,
mégis öncsonkítás volna elvetni a történelmi tudat alakításának — más körülmények
között más módokon is megoldható — ilyesfajta lehetőségét. Szűklátókörűség volna
észrevétlen hagyni, hogy a sepsiszentgyörgyi színház nem versenyt nyerni akart ezzel
az előadással, hanem alaphangot leütni: a Nemzetiségi Kollokvium nyitóestjén mindannyiunk szeme elé állítani — Nemes Levente robusztus alakításában — az egykori
erdélyi fejedelmet, Bethlen Gábort, a vallási és anyanyelvi türelem európai fáklyavivőjét. Ez az egyetlen magyar színház ünnepelte meg őt születésének négyszázadik évfordulóján, és a százéves Móricz Zsigmondot se ünnepelték meg sehol ilyen szépen,
mint ezen a kollokviumon, ahol a nyitó- és a záróesten egyaránt az ő szavai által
szóltak hozzánk — előbb a vendéglátó, majd a kolozsvári társulat színészei.
A NEMZETISÉGI DRÁMA VONZÁSÁBAN
Két éve a kollokvium félideje t á j á n érezhettünk először igazi színházi levegőt,
most szinte az első perctől kezdve. Nem volt ugyan olyan kiemelkedő teljesítmény,
mint akkor a kolozsváriaktól az Egy lócsiszár virágvasárnapja, viszont magasabb volt
az átlagszínvonal, s ezekben a magasabb igényű teljesítményekben igazolódott újra,
hogy „a valló és vállaló színházé a fősodor". Azok a műhelyek emelkedhetnek ki a
hétköznapi szürkeségből, amelyek el akarják és el tudják fogadni az utóbbi évtizedben felelősségében és minőségében megnőtt nemzetiségi drámairodalom ösztönzéseit.
A temesvári németek „sváb passiója", a Két nővér, éppen ebben az irodalmi és színházi egyetértésben volt reveláló erejű. Méltán nyerték el vele a kollokvium legjobb
előadásának díját. Hiába zsugorodik a társulat, egyre inkább megtanulnak „okosan"
gazdálkodni azzal, amijük van; kevés'jó színészel is tudnak szólni a közösség nevében. Az író, Hans Kehrer, sváb dialektusával még a németül jól értőket is próbára
tette, de az előadás látványban is megfogalmazott gondolatisága bárkit átsegíthetett
a nyelvi korlátokon. A bőröndökből kilépő, s fél szemmel mindig a koffereket vigyázó nők és férfiak az első világháború utáni változások óta eltelt idő szenvedéseit
élik végig: az űzöttséget, a kitaszítottságot, a háborús tévelygéseket, a fogolytáborokból hazatérők lelövöldözését hazájuk határán, a deportálásokat, a kollektivizálást,
s mindazt, ami történelemként adatott meg nekik. Mindig csak szívük mélyén hordhatják az otthonépítés vágyát. Keresését legalább egy parányi otthonnak, amely úgy
áll a színpad előterében a maga valóban babaháznyi méretével, mintha abban kellene és lehetne találkoznia a sorsot kimondó művésznek, s akiért szól, a közönségnek. Az emberméretű otthon azonban bőröndökből épül, s lakói mennek-mennek —
mindig k i f e l é . . .
A romániai németség — önvallomásos jelentőségében — a maga Anyám
könnyű
álmot ígérj ét alkotta meg ezzel a művel. Balogh Edgár, Kányádi Sándor és Hans
Kehrer kézfogása az előadás utáni meghatottságban a más-más nyelvű nemzetiségi
művészet párbeszédének lehetőségére is pecsét. Ez a párbeszéd már itt létrejött,
hiszen a váradi rendező, Szabó József nehezen felülmúlható átdolgozásában az
Anyám könnyű álmot ígér színpadi változatát is láthatta a közönség. Korántsem
puszta tartalmi kivonata ez az eredeti regénynek (avagy naplójegyzeteknek), A magyar televízióbeli fiaskó ellenére világosan megvan benne az a magatartásmintát adó
sugárzás, amely az ilyesfajta műveket a színpadon is élteti. így éreztük ezt korábban
Váradon egy valóban felfedező erejű előadásban, s így most a temesváriakéban,
amelyben — Cseresnyés Gyuláé az érdem — különös színekkel fénylenek föl az
utolsó jelenetek — a nagyapó halálától a világítási jeleneten át az András-napi keserű mulatságig. Olyan közönség előtt, amelyik bibliájaként forgatja a könyvet, és
sok helyütt a színésszel mormolja együtt a szöveget: „ . . . a fű lehajlik a szélben, és
megmarad..."
Tíz éve az Igaz Szó kerekasztal-megbeszélésén már jelezte a romániai magyar
kritika az addig hosszú éveken át meglehetősen gyarló műveket termő nemzetiségi
87

színiirodalom jóirányú mozdulását. Kocsis és Páskándi nevére hivatkozhattak akkor
elsősorban, és Deák Tamáséra. Azóta jócskán megnőtt a névsor. Sütő András máris
klasszikusnak tudott négy tragédiáján túl Székely János drámai poézise, Csiki László
kísérleti dramaturgiája és Kányáditól Bajor Andorig a drámaírói kedv általános
kiszélesedése több esetben a nemzetiségi irodalom határát messze túllépő jelentőségű
műveket teremtett. Megnyugtató tény mind a dráma, mind a színház jövője szempontjából, hogy a társulatok többsége jól érzi magát a kortársi irodalom szolgálatában, valószínűleg mert felismerte, hogy a drámairodalom előbb talált rá a korszerű
hangra és színházi kifejezésmódra, mint maga a színház. A Sütő—Harag kapcsolat
újra és ú j r a bizonyítja: a kölcsönös érzékenység és figyelem a legnagyobb színpadi
teljesítmények záloga lehet.
Jó jel, hogy most Székely János Hugenották}áért
valóságos csatát indított a
szakma. Annak bizonyítására — akár még a szerző ellenében is —: nem könyvdrámáról, hanem ú j színpadi gondolkodást igénylő és inspiráló, színpadra termett alkotásról van szó. Lehet klasszicizálóan költői a stílus, de a gondolat véresen m a i : milyen kínokat kell kiállnia az önmagát és hitét vállaló embernek egy intoleráns hatalmú világban. A szatmáriak előadása — Kovács Ferenc rendezésében — hibátlanul
értelmezte a drámát. Talán a színpadi fantáziát kellett volna jobban megpörgetni,
elfogadni tehát a mű ilyesfajta kihívását. Mozgalmasabbá tenni az előadást, és — a
szerzői intenció ellenére — összébbhúzni legalább az expozíciót, mert nem irodalmi
tiszteletlenség lett volna ezúttal, hanem színpadi szükségszerűség.
A jó írónak nem hajbókoló tiszteletre van szüksége — ezt kapja most Székely
János —, se ítélkezésnek álcázott csapatos támadásra — ebben meg Kocsis
Istvánnak
van része —, hanem elemző kritikára és a romániai magyar színházak egyike-másikából fájón hiányzó elmélyült dramaturgiai munkára. Mit kezdhet Kocsis azoknak
a műveinek hirtelen elmarasztalásával, amelyeket néhány éve még az egekig m a gasztaltak? A gazdagabbá lett drámairodalom változtathatott egy-egy mű helyi értékén, de nem változtathatta m e g a művek önértékét. Nem vadászi lövöldözés kell
tehát, hanem a tehetség további biztatása, hiszen erre rászolgált már épp eléggé.
Akár A korona aranyból van mostani nagyváradi előadásának értékeit szemléljük —
Szabó József rendezésében —, akár a marosvásárhelyiek Hunyadi András-féle bemutatójának érdemeit összegezzük. A Nem zárjuk kulcsra az ajtót csakugyan nem
éri el Kocsis legjobb drámáinak a szintjét, s az előadásban is van valami színészfárasztó statikusság, de kiáltóan fontos benne az igazságtevő szándék, olyan társadalmi igazságtalanságoknak a kimondásáé, amelyekről eddig nem sokat hallottunk
a romániai magyar színpadokon. Ezt a publicisztikai hevületet kellett volna megemelnie az írónak, hogy igazságtevése még hatásosabb legyen. Megérte volna, hiszen
a közönség — ez tűnt ki reakciójából — éhezi a nyílt és javító szándékú beszédet.
Az írót valóban nem lehet felmenteni irodalomból, mint ahogy a színházat sem
színjátszásból, viszont diszkvalifikálni sem szabad egy életre azt, aki egyszer nem
ugorja át az önmaga elé állított és már sokszor átugrott magasságot. A csúcsok
árnyékában — egy-egy életművön belül s azon kívül is — tisztességes művek születhetnek, olyanok mint például Salamon Andrásé, amely nagyon alkalmasnak bizonyult
rá, hogy a székelyudvarhelyi Népszínház amatőregyüttesének tagjait szakmai tudásukhoz mért feladatok megoldására ösztökélje. A maga módján csoda ennek az
együttesnek a létezése. A nemzetiség színházteremtő igényét és erejét mutatja, amely
egy harmincezres kisváros közegében is színházat tud alapítani — a hivatásos színjátszás feltételei nélkül.
AZ UTÁNPÓTLÁS
Jórészt az ilyen vagy még rosszabb feltételek között működő együtteseken múlik,
hogy a kisvárosok és a falvak fiataljaiban felébred-e a színház iránti vágy. A k á r
nézőként, akár alkotóként részesei lesznek-e a holnap színházának. Elsőrendű életfeltétel, hogy ez a kétfajta utánpótlás megszerveződjön. Nem véletlenül volt annyi
88

borúlátó hang az utóbbi években a rendezőhiányról, a jövő egyik kulcskérdéséről.
Sepsiszentgyörgy ebben is adott némi megnyugtatást. A már csak Tompa Miklós képviselte nemzedék, s Haragék után méltó feladatok teljesítésében mérhette meg magát
a nem is olyan fiatal Seprődi Kiss Attila és Kovács Levente nemzedéke. (Idetartozik
még a Szentgyörgyről most hiányzó Kincses Elemér, a marosvásárhelyi Nemzeti
Színház magyar tagozatának vezetője is.) S mögöttük már ott vannak Vári Attiláék,
Tompa Gáborék, akik a bukaresti főiskola rendezőszakát végzik. (Ilyen szak Marosvásárhelyen nincsen.)
Seprődi Kiss Attila, a legjobb rendező díjának nyertese, a más stílushoz szokott
szentgyörgyi társulat színészeit tökéletesen hangolta rá Csiki László írói m ű f a j megjelölésére: a Nagypapa látni akar benneteket — játék a valósággal. Meglehet, hogy
épp avantgardizmusáért fogják ünnepelni majd, s ebben hirdetik meg a színjátszás
minden eddiginél üdvözítőbb lehetőségeit, pedig mind az írott mű, mind az előadás,
csupán érintődött az avantgard szellemétől, de igazában a realitás talaján maradt.
Azzal a valósággal játszik, azt a valós léthelyzetet mondja, amelyet mindmáig a.
Sütő-drámák mondtak ki a legegyetemesebb érvénnyel. Itt más a stílus és más a
kódrendszer, s más az irodalmi érték, de a gond hasonló. A bábulétben élők „mozdulatlan hűsége és passzív ellenállása" a káini indulatú harc kisemberi, sőt kispolgári
megfelelőjeként is. felfogható. Innen, ebből a kisszerűségből adódik az ábrázolás groteszksége, abból a képtelen helyzetből, amelyben egy házaspár kirakati bábunak adja
el magát, s elhiteti magával azt a csakugyan groteszk, ön- és közveszélyes képzelgést, hogy a turistáskodó világ szeme elé tett életével nagy ügyet szolgál: helyben
marad és felkiáltójel lesz. A halálra készülő nagyapó hiába akar megnézni bennünket
utoljára, hogy igaz emberek arcvonásait vigye magával a síri csendbe, s megnyugodhasson, hogy jó kezekben marad a világ; csak ilyen kisszerű, önáltató figurákat,
talál, s egy olyan világot, amelyben az eszmékkel élőt bolondokházába csukják.
Csiki szövege sokat köszönhet ennek az előadásnak. Irodalmibbá és árnyalatosabbá vált általa, s valamelyest eltűntek szálszövésének lazaságai. Végre újra láthattunk egy díszletet — Kemény Árpád tói nem először —, amely játszani tud, s játszanak is vele: hol kirakatként, hol mai lakásként, hol pedig egy sokkal általánosabb
„kirakati" jelentésben. S végre bámulatos bizonyság az előadás a színészi megújulás
képességéről. Visky Árpád ebben a stílusban is vállára veszi az előadást, és a legjobb női alakítás egyik díját nyert Molnár Gizella (a másik a kolozsvári Széles
Anikóé) hosszú évek után végre főszerepben igazolhatja, hogy a legnagyobbak között
van a helye. Hogy van ereje rögtön a közhasznú színészi eszközök közé emelni a
mozgásnak teljesen újszerű koreográfiáját s a beszédnek ugyancsak újszerű hangnemét.
Seprődi Kiss Attila és Kovács Levente rendezői tehetsége a romániai magyar
színház jövőjéért kezeskedik. Utóbbi a főiskola lektora, tehát különös érdemének
tudhatjuk, hogy végzős növendékekkel, Lohinszky Loránd osztályának hallgatóival
adott most reményt a jövőt illetően. Nem egyszerűen a sütői Káin és Ábel színpadi
helyzeteit és emberi viszonyait gondolta el — sok helyütt az összes eddigi előadáson
túltevő pontossággal, nemcsak a minden naturalizmust elvető pogány misztérium
költői hangulatát alakította ki, de iskolát adott a közösségi színház erkölcséből, az
együttes munka szépségéből és a szolgálatvállalás nemességéből. Ezekből a fiatalokból ilyen indíttatással csak elkötelezett színészek válhatnak, s ez nemcsak önnön
tehetségük, erkölcsük, de a dolgát jól tudó főiskola érdeme is.
István Márta és Panek Kati — ritka alkalom van ilyesmit leírni — már ezzel az
első nagy nyilvánosságú szerepléssel a Jászai Marik útján indult. Nem tudni, honnan ismerhetik ilyen szívszorító mélységgel az életet, honnan van bennük, s társaikban — Meleg Vilmosban, Tatai Sándorban és Keresztes Sándorban — az a mindenre
elszánt, dacos hit, amellyel úrrá lettek a bibliai őscsalád kétségbeesésén, de amikor
ott álltak felemelt ököllel a kollokvium legmegrendítőbb tapsviharában, bizonyára
érezték, hogy érdemes mindig a legnehezebbet választani. Nem kevesen lehettek,
akiknek ezek a huszonéves emberek adták vissza a hitét: hogy é r d e m e s . . .
89

SZÍNÉSZ-SZÍNHÁZ
Ilyen szerencsés tehetségű évfolyam évtizedenként egyszer vagy kétszer találkozik össze, de annyiszor — az emlékek tanúsága szerint — bizonyosan. A romániai
magyar színjátszásnak sohase volt aggasztó színészi gondja. Még azokban a színházakban is, ahol hiányzik az erős rendezői kéz és elgondolás, csodákat művel olykor
a felhalmozott színészi energia. A már említetteken kívül Orosz Lujza,
Bereczky
Júlia, Sebők Klára, Ács Alajos, Héjjá Sándor, Barkó György, László Gerö, Miske
László, Török István, Ferenczy István, Csorba István, Csiky András vagy Király
József...
— ki-ki a maga szerepkörében bármely ország első társulatának tagja
lehetne. És akkor csak néhányukat említettük még azon az alapon, hogy ők benne
voltak a kollokviumi előadásokban. De hát ugyanilyen bőséges lista állana össze a
távolmaradókból: Elekes Emma, Nyiredi Piroska, Lohinszky, Senkálszky, Vadász Zoltán, Mózes Erzsébet, Tarr László, Gyarmathy István, Köllő Béla, Szabó
Lajos...
Nagy kár, hogy a magyarországi színházi, film- és televíziós szakma ezúttal egyáltalán nem volt kíváncsi rájuk, s a kritika is meglehetősen gyéren képviseltette
magát. Pedig tapasztalni lehetett volna, hogy a legmagasabb összehasonlításban is
megállják a helyüket. A bukaresti Bulandra Színház a valamikor erdélyi társulatoknál dolgozó Taub János rendezésében hozta el a versenyre Sütő András drámáját, az
Egy lócsiszár virágvasárnapját — minden eddigi előadás leggyújtóbb Nagelschmidtjével, Ion Caramitruvál, aki mostanában Európa egyik legtöbbre becsülhető színésze.
Vele állni az összehasonlítást tehát nem akármilyen teljesítmény.
Maga az előadás jóval kevesebbet mond, mint mondott annak idején a kolozsvári. A más vallási és kulturális körben nevelkedett román közönség nemigen érti
a reformációs utalásokat, ezért aztán már-már a mű kárára kurtították a szöveget.
Vitatni lehet a görög kórusos beállítást, sok szép tabló ellenére a feszültség visszafogását, de semmiképp annak a ténynek a jelentőségét, hogy végre először remekművet játszik egy román színház — mégpedig a mai legjobb — a nemzetiségi irodalomból. A kölcsönösségi számla természetesen így sincs kiegyenlítve, hiszen bár
korábban a marosvásárhelyi román társulat is eljátszotta a Lócsiszárt, most mégiscsak egy színház találtatott a nagyon sok közül, amelyik nemzetiségi alkotást tart a
műsorán. A vigasz csupán az lehet, amire már utaltunk: nem fércműre esett a választás . . . De így az ellentmondás még kiáltóbb: hogyan lehetséges, hogy miközben a
nemzetiségi színházak nem játszhatják nemzeti klasszikusaikat a saját kollokviumukon, viszont a magukéként játszhatják akár a román klasszikusokat; a román színház a vele egy égbolt alatt élő írók európai remekléseire se igen kíváncsi, ha azok
más nyelven íródtak. Pedig a kiváló felkészültségű Caramitru Sütőnek nemcsak egy
művére, hanem az egész drámai életműre mondja egy interjúban, hogy történetisége,
maisága, általánosító ereje és művészi emelkedettsége világszínvonalú.
Épp Sütőre gondolva érezhetjük át igazán, amit Csiki László említ, és átérezhetik
mások is, hogy a művészet, az egész kultúra nagyságát nem lehet az azt létrehozó
nép vagy népcsoport lélekszámával mérni, s a népcsoport történelmi helyzetéből sem
szabad erre messzemenő következtetéseket levonni. Kis nép is teremthet olyat, ami
a nagyobbnak is tanulságos és nélkülözhetetlen. „A görögök Homérosz korában nem
sokkal többen lehettek, mint ma Romániában a nemzetiségek", amelyek épp a kultúrában tudják bizonyítani életképességüket és egyenlő teremtő erejüket. Végzetes
volna ennél kisebb igény, s ilyesfajta alacsonyságnak nem is igen van nyoma a kollokviumokon. „Mindenfajta elnézés, megbocsátás önmagunkkal szemben — í r j a
ugyancsak Csiki László —: bennünket kisebbít, sőt t o r z í t . . . Nem mentegethetjük
gyöngéinket a »lehetőségekkel« — valaha félig éhen halt emberek is alkottak csodálatos műveket."
A szembenézésnek épp ez a fajta könyörtelensége jellemzi az alkotásban elöljárókat, a legnagyobbakat. Magyari Lajos versének gondolatával az a remény, hogy
ha jól játszunk, ha igazul játszunk, / tán nem játsszuk el — az egyetlen Jövőt."

90

MÜTEREMLÁTOGATÁS

Jánosnál

Kass János 1967-ben készített egy Ars poetica című grafikai lapot,
középpontjában az emberi arc, a fej, mint a nembeli lét sarkpontja, a világ
gyémánttengelyének
origója, mely összekapcsolja az indulatot, a szenvedélyt és a szerkesztett
harmóniát,
a tuscsöppek véletlenszerű faktúráját és a körző-vonalzó precíz rendjét. S a lapon
ott az „A" betű többszólamú jelentéssel, utalva az ábécé — s áttételesen a világ —
kezdőbetűjére és az art első hangjára. A szerkesztett betű tipográfust,
betűalakítói,
könyvtervezői alapállását a düreri világegészben gondolkodó grafikus
eszmei-mesterségbeli totalitásigényével
kapcsolja össze. Múlt, jelen és jövő torlódik itt össze; fölvállalt örökség és mai feladat, fantáziaszárnyakon
szálló művészi gondolat és szigorú
kötöttségek között megvalósuló rend. Ez a grafika Kass János mintegy három évtizedes pályájának vallomásértékű
és -erejű alkotása. Ars poetica címmel
szóbanírásban is megfogalmazta gondolatait. íme ebből egy részlet: „... Ma a művész ismét
hasonló a reneszánsz mesterekhez. A kornak ilyen vagy olyan formában
szüksége
van rá. Mindenhez kell értenie, mindenről kell tudnia. A tudomány egyre inkább
specializálódik és csak részterületeket képes átfogni. A művésznek mindenről tudnia
kell, mindent látnia kell és fel kell készülnie minden feladatra Leonardóhoz hasonlóan. Ha kell, képet festeni, ha kell, felvonulást tervezni, a műfaji korlátok
megszűntek és minden anyagot érezni, felhasználni és formálni kell tudni. Illusztrálni,
könyvet tervezni, üzemek színharmóniáját
vagy lakások belső rendjét és otthonosságát
megvalósítani, plakátot festeni és világkiállításon kifejezni, mire képes népe és az
emberiség. Mozaikot atomerőműre, kisiskolások számára tankönyvet és auswitzi emlékművet tervezni. Az emberi fájdalomnak emléket állítani, a szenvedésnek,
hogy
emlékezzünk
rá és soha ne ismétlődhessen meg. Válaszolni kell a kornak, és ez
valóban gyönyörű feladat. Szinte megoldhatatlan és csak nagyon kevesek, csak a
legnagyobbak voltak képesek erre a történelem
folyamán..."
Kass János egy néhány évvel ezelőtti kiállításának katalógusában kinyitott személyi igazolványának első oldalát fényképezte ki. Ezzel mintegy jelezte, hogy ő, a
művészember
egy a többi közül, csak más küldetést, feladatot, munkát jelölt ki
91

számára az élei. Szelíd tekintete föloldja az igazolványképek
merevségét,
jellegzetes,
kalligrafikus névjegye alatt a születési hely: Szeged, és az évszám: 1927. Ebben a
városban a Kass név máig fogalom. Sokan az idősebbek közül a mostanra
elárvult
Hungária-szállót, a régi Stefánia árnyas fái mellett egy darab múltat őrző épületet
még mindig úgy emlegetik, hogy „a Kass". Az épület, melynek egykori
tulajdonosa
Kass János nagyapja volt, az első világháború utáni Szeged egyik nevezetessége.
Asztalainál kiváló írók, jobb sorsra érdemes festők, körülrajongott
primadonnák,
szerencselegények, zsurnaliszták világmegváltáson törték a fejüket és anekdotáznak
borozgatva a fokhagymás flekken átható illatában. Biliárdasztala legendás csaták rokkant
őrzője...
Szegeden születtem 1927-ben. A harmincas évek elején kerültem el a városból.
Nagy vizekre és óriási szárazságokra emlékszem. Illatok maradtak meg bennem,
például a frissen gyalult fa édeskés illata. Máig érzem a múzeum előcsarnokának
hűvösségét, és orromban Móra Ferenc szivarjának kékes füstjét. Hallom a homokfutók zörgését, a lovak patáinak dobogását. Emlékszem a megásott avar sírok pontos
derékszögére, a gyerekszem fényképezte csontok, koponyák, csigolyák rendjére, m a j d
feljebb, a gödör peremén, a térdnadrágra, a bricseszre, az árnyékot vető szalmakalapra, Móra kék szemére. Emlékszem a város elevenségére, a piacok harsány zsúfoltságára. Arra, hogy a sok szoknya redőiben hogyan kotorásztak a kofák, pénzes
zacskóikat keresgélve. Gyermekszemem alulnézetben fényképezte a világot, így a
lovak hasát, a szekerek alját, az égbe szökő épületek rám dőlő falait, a fák eget
takaró rezgő lombjait, óriás embereket őrzött meg az emlékezet képalbuma. Az egykori Tisza-híd öntöttvas korlátai mellett ámulva néztem, hogy a pókok sűrű hálóiban hogyan vergődik a rengeteg légy, szúnyog, bogár. Különös és csodás színház
volt ez! Aztán sétákon anyám kezét fogva láttam Juhász Gyulát, sötéten és törékenyen a nyárvégi délután aranyos napsütésében, hosszú árnyékot vetve, keresztben a
Tisza-töltésen felénk b a l l a g n i . . . Hosszú évtizedekig aztán semmi nem kötött a városhoz. Csak jóval később terelt vissza valami ősi ösztön, s a szülőváros iránti vágy
és szeretet most elevenedik újra. S ma itt ismét barátokra, munkatársakra találtam.
Kass János a felszabadulás utáni magyar képzőművészet
kiemelkedő
alkotója.
Annak a nemzedéknek a tagja, mely az új társadalmi rend friss léghuzatában
kapta
első impresszióit, indíttatásait, s mindjárt e nagy levegővétel után szorult vagy vonult a művészeti közélet hátországába-menedékébe,
hogy aztán az ötvenes évek végén, a hatvanas évek elején a megszenvedett harc sebeivel ékesen, a roppanás nélküli gerinc bátorságával és hitelével, a nyitottság és elkötelezettség
alapállásából
szóljon egyre igazabbul versben, prózában, képben, szoborban,
filmen...
Porcelánfestést és gipszöntést tanultam, 1946-ban kaptam,kerámikus mesterlevelet. Korongoltam Kovács Margitnak és Gádor Istvánnak, a magyar kerámiaművészet
megalapítóinak és kimagasló képviselőinek. A háború utáni években nem tellett
égetőkemencére, agyagra. Ceruzára még igen. Akkor az Iparművészeti, m a j d a Képzőművészeti Főiskolán olyan kimagasló művészegyéniségek tanítottak, mint Hincz
Gyula, Konecsni György, Kállai Ernő, Hevesi Iván. Az Eötvös-kollégium kisugárzó
hatása bennünket is magával ragadott. Akkor kötődtek a halálig tartó barátságok.
A nemrégiben meghalt zseniális költővel, Nagy Lászlóval például együtt felvételiztünk, egymás mellett rajzoltunk, neki még ecsetre sem volt pénze, ám nem emiatt
hagyta el a főiskolát —, de kereste a neki legmegfelelőbb műfajt. A, grafikai szak elvégzése után illusztrálni kezdtem. Az ötvenes években olyan kiváló művészek is,
mint Ferenczy Béni vagy Borsos Miklós, az irodalom fedezékébe menekültek a szocreál
kötelmei, a hivatalos művészet erőszakolt igényei elől. Sorsom kereke úgy fordult,
hogy olyan helyen laktam, ahol az utcaköveket Babits Mihály, Kosztolányi Dezső és
Szabó Lőrinc koptatta. Az irodalom iránti vonzalom kezembe adta Áprily Lajos,
Illyés Gyula, Füst Milán műveit. Akiknek később a könyveit terveztem, sokan b a r á taikká fogadtak.
92

Nagyszerű illusztrációkat készített József Attila verseihez, festményeket
Bartók
Kékszakállújához,
rézbe karcolta Madách két remekének, Az ember tragédiájának és
a Mózesnek fölsejlő képeit, rajzban fogalmazta újra a Psalmus Hungaricus
üzenetét,
Juhász Ferenc nemzedéki önvallomását, a Szarvasfiút, Pablo Neruda Ódáját a nyomdához és megannyi gyermekkönyvet.
Grafikái mintegy kapcsot jelentenek a Hincz—
Konecsni—Buday
György—Szalay Lajos-nemzedék
és a hatvanas évek végén jelentkező fiatal grafikuscsapat
között.
Ha a festészet szépirodalom, akkor a grafika újságírás, a gyors reagálás eszköze.
És van-e nagyszerűbb dolog egyszerre kérdezőnek és felelőnek lenni, az összefüggéseket kutatni, megérezni és kibontani? Vágyódni, megkeresni, kifejezni. Megütött
húrként rezonálni. Megformálni a harmóniát és bogozni a csomókat. Szépet adni a
szépre vágyónak, kibeszélni a bánatot. Nem menekülhetünk el sehová a kínzó kérdések elől. A távolságok megszűntek. Válaszolni kell. Tanúja lenni a kornak. Tanúi és
krónikásai vagyunk korunknak. A megérzéseket, a nyugtalanságot, a kérdéseket és a
feleleteket gyors formába önteni, ez a grafikus feladata. Készülni a nagy tervekre,
regisztrálni a megtörténtet, kommentálni az esemnéyeket, átadni az át nem adhatót,
a ki nem mondottat. A grafikának a magyar művészet történetében mindig is rangja,
elvitathatatlan érdeme és nemzetközi hitele volt. Ám, hogy nevekkel meghatározható
vonulatok, egyivású nemzedéki csoportosulások fontosak-e, nehéz eldönteni. Egy
bizonyos, minden generáció tulajdonképpen kapocs az előtte járók és az őt követők
között. így való igaz, hogy mi, mai ötvenesek — Reich Károly, Kondor Béla, Feledy
Gyula és a többiek —, akik a felszabadulás után kezdtük a pályát Szalay Lajos,
Hincz Gyula, Konecsni György, Ferenczy Béni, Barcsay Jenő, Buday György, Vajda
Lajos, Varga Nándor Lajos közvetlen vagy közvetett tanítványai vagyunk, de nem
felejthetjük el azt sem, hogy Derkovits Gyula grafikai munkássága milyen érték,
hogy Kernstok Károly, Pór Bertalan, Uitz Béla is ott éltek és dolgoztak előttük, s
így eljutunk a 19-es plakátokig, a századforduló, a szecesszió rajzművészetéig, vagy
még régebben Zichy Mihály grafikai munkásságáig. Kitűnik ebből a sorból, hogy
nagyon kevés közülük a kifejezetten grafikus, hisz Ferenczy Béni, Borsos Miklós
elsősorban szobrászok, Derkovits festő, Barcsay festő és monumentarista. Ám Buday
György sajátosan magyar grafikai szemlélete Angliában is gyökeret tudott ereszteni,
és művészete nemzetközi jelentőségűvé vált. Az utánunk következők? . . . Erről még
nehezebb szólni. Hisz a tanítványok — mi is ilyenek voltunk! — igyekeznek túlhaladni, megtagadni mestereiket. Talán az a probléma, hogy az igazi tehetségek nem
tudnak fölnőni, oly erőteljes a mesterséges nivellálási folyamat. Mint minden művészeti ágban, a grafikában is a kifejezésmód alá van rendelve a létrehozó gondolatnak, azt hordozza, mint egy tartószerkezet. Gondoljunk csak Picasso Ovidius-illusztrációira, vagy Daumier Don Quijote-rajzaira, és egyértelművé válik, hogy a rajz, sőt
az indító élmény is csak eszköz ahhoz, hogy más-más szerkezetben, más-más módon
koruk és önmaguk kifejezőivé váljanak. A művészettörténet is hullámhegyek és hullámvölgyek váltakozása. Összetettebb, bonyolultabb, kuszább időszakokat mindig tisztulási folyamat, egyszerűsödő kifejezésmód követ. A manierizmus mindig tisztázatlan
gondolatokat, pontatlan mondanivalót takart. Ezeket azonban mindig az egyszerű és
tiszta beszéd követi. Emlékezzünk például Medgyessy Ferenc tőmondatos plasztikáira.
Kass János lenyűgözően nyitott művész. A képzőművészet szinte minden
válfaját
megpróbálta, szinte valamennyiben maradandót alkotott. Tervez bélyeget,
lemezborítót, plakátot, könyvet; készít illusztrációt, önálló grafikát, festményt; formál kisplasztikát, köztéri betonkompozíciót. Alkotóművész és pedagógus; barátai költők és muzsikusok, képzőművészek
és nyomdászok. Korunk művésze. Lakásában, a komádon feleségének, Hajnal Gabriellának játékos, elektromos mobilja, az egymásnak
feszülő
piros és kék bokszkesztyű. Ez a fajta kettősség a művész Janus-arca, ahol a szárnyaló érzelmi-indulati
fantázia és a tervező, logikára épülő mérnöki kötöttségei, a
grafikus vibráló vonaljátéka és a könyvművész
ipari struktúrában gondolkodó szigora találkozik egyetlen
személyiségben.
93

Ez a nyitottság részint alkati adottság, részint az évek során kialakult érzékenység a világ dolgai iránt. Nem kerülöm ki a valóság naponta elém álló gondjait, f e l adatait. Sok minden izgat, sokféle kérdést teszek fel, s igyekszem azokra válaszolni
is. A könyv, a betű, a tipográfia, a könyvkultúra olyan időben kezdett érdekelni,
amikor tömeges igény volt rá, és óriási publikációs lehetőséget is jelentett. Olyan ez,
mint a kinyíló legyező szárnya, megsokszorozódik, gazdagabban valósul meg, több
emberhez jut el az alkotói üzenet. A nyomtatásban, a fotóban immár szinte minden
gesztusunk reprodukálható. A magyar könyvművészet, tipográfia és nyomtatás kisipari manufakturális gyakorlata múlófélben van. A magyar könyvművészet és művelődéstörténet három pillére, meghatározó nagy egyénisége Tótfalusi Kis Miklós, Kner
Imre és Lengyel Lajos, példájuk ma abban az értelemben érvényes, ahogy ők mesterségük fanatikusai, kiváló szakemberei, művészei — mondhatnánk szerelmesei voltak. Korunkban megváltozik ez a tevékenység. A nyomda és a tervező közötti patriarchális viszony megszűnik, a nagy teljesítményű automata gépek a gyáriparrá
váló nyomdában terméket állítanak elő, és csak másodsorban könyvet, lényegében
számukra közömbös, hogy konzervet, vagy a szellem gyümölcseit magába ölelő
könyveket termelnek. A technika fejlődése, a nyomdagépek forradalma az elmúlt
negyedszázadban megrendítette a gutenbergi tradíciót, az ólombetűt felváltja a fényszedés. A mozgatható betű öt évszázados egyeduralma véget ért. Az apáról fiúra,
nemzedékről nemzedékre szálló nyomdász típusa, a magasan kvalifikált mesterség
folytonossága kihalófélben. A mi korunk jó értelemben vett technokratákat, menedzsereket, szervezőket, távlatokban gondolkodó, összefüggéseket felismerő szakembereket igényel. De álmodni tudókat is, akik a rakéta felhajtó erejét felhasználva a
pályájára állítják az űrhajójukat. Tény, hogy a vizualitás igénye megnőtt. A fotó, a
film, a televízió, az új, gyorsabb hírközlési módok nagy hatással vannak és lesznek
az emberiségre. Gyökeresen átalakul az egyén és a kommunikáció viszonya. Ebben
a rohamosan növekvő információs áradatban a könyv és a nyomtatás hitele még
jobban megnő, hiszen a kor minden szellemi értéke, dokumentuma végül ís nyomtatásban realizálódik. Az egyre tökéletesebbé váló reprodukálás mind több lehetőséget
ad a részletek minél gazdagabb bemutatására, s az ú j szerkesztési elv, a film gyors
vágásaihoz hasonlóan az eddig ismeretlen felfedezések és szépségek közlését hozza
magával. Mindez csak akkor válhat az ember humánus céljainak eszközévé, ha valóban olyan tartalmat hordoz, ami az emberiség közös ügye.
Rengeteget tett a magyar könyvművészetért,
tipográfiáért. Cikkeket írt, illusztrált, könyveket tervezett és nyomdaipari múzeumot, több önálló lapja hódol az officinának és legkiválóbb nyomdászainknak
(In memóriám Misztótfalusi
Kis
Miklós;
Kner Imre emlékére; Tipográfiai lap; nyomdarézkarcok
stb.). Sok-sok
gyerekkönyvet
készített, e kötetekben sziporkázóan szellemes, vibrálóan kedves és őszintén
bájos
figurákat, madarakat, állatokat, természeti motívumokat
teremtett
színes
pasztellkrétával, szikár tollal, futkározó golyósironnal, lágy akvarellel. Nem szellemi
készételeket kínál, nem leképez, nem tolmácsol, hanem teremt és újrafogalmaz. A képek
nyelvére a mesét, a verset. S hetenként kétszer bemegy az Iparművészeti
Főiskola
grafikai tanszékére, ahol tehetséges lányok és fiúk fantáziáját indítja és zabolázza,
új grafikusnemzedékek
szárnypróbálgatását
vigyázza.
Sajnos, a képzőművészeti életnek, a vizuális nevelésnek nincs Kodály Zoltánja.
Hiányzik egy olyan internacionális metódus, melyet Japántól Kanadáig egyetemesen
alkalmazni lehetne, mint képzési-oktatási formát. Nincs meg az egységes vizuális
nyelv- és jelrendszer, melyet tanítani lehetne és kellene, s mely megteremtené a
művészetet értő, szerető közönség világtáborát. Totális csőd ez a képzőművészeti
nevelésben, s hovatovább ott tartunk, hogy mindenki csak s a j á t magára számíthat.
A hetvenes évek elején az elsősorban grafikusként ismert Kass János egyszerre
vihart, szellemi izgalmakat kavart Fejek című műanyagplasztika-sorozatával.
Ezek a
préselt műanyag egyenfejek az elszemélytelenedő,
arcnélküli, egyéniségét
vesztett
tömeg szorító érzését, tátongó űrvlzióját keltették a nézőkben, Egy borzongató
jövőkép jelent meg Kass János sci-fi képernyőjén. A társadalom gondjaira
érzékenyen.
94

reagáló, az emberiség jövőjéért aggódó művész kiáltása volt ez a fehér műanyag fejsorozat. S azután Kass egy igazi művészi huszárvágással műalkotásokká
emelte-,
egyedi művekké nemesítette ezt az ipari terméket. Odaadta barátainak,
ismerőseinek,
tegyenek vele, amit akarnak. Ö is azt tette. Egyiknek rózsaszálat helyezett a szájába,
mintha illusztrálni vagy még inkább újrafogalmazni akarná Nagy László verssorait:
„ki viszi át fogában tartva a Szerelmet a túlsó partra!" Másiknak kést helyez ajkai
közé, mintegy ellenpólusát teremtve meg az előbb idézett verssornak. Majd az áttetsző műanyag fejet a számítógép lyukszalagkígyójával
tömi tele az elgépiesedés, az
automatizálás,
a lyukszalagokon
regisztrált élet veszélyeire figyelmeztetve;
ismét
másik homlokára céltáblák szűkülő köreit rajzolja; a következő szája szögletéből vér
csorog; amannak fejére a rejtőzködők napszemüvegét és a brutalitás ellen védekezők
vagy éppen a brutális száguldozok bukósisakját helyezi; aztán egyiknek jobb szeme
sarkába könnygyöngyöt
helyez, s elnevezi feleségének, Hajnal Gabriellának;
egy
másik homlokára személyi igazolványszámot
ír: Au—IV. 881034 s
Önarcképnek
kereszteli.
Egyre nagyobb gondunk, társadalmi méretű problémánk az elszemélytelenedés.
Járok a tömegben és képtelen vagyok rögzíteni az arcokat, az emberi kontaktusokat.
Nem találok rá a velem szembejövő tekintetére. Arcnélkülivé lettünk. Egyenemberek. Számunk van, kódjelünk van, de nincs arcunk, személyiségünk, tekintetünk. Az
autóbaleset áldozatát újságpapírral letakarják, a robogó busz vagy az autó ablakából
egybemosódnak az arcok. A televízió kékesen vibráló képernyője elidegeníti a születést, a halált, a szerelmet, a békét és a háborút. Az én fejeim használati eszközök.
Tudatosan brutális effektusok. Olyanok, mint a telefon, amely cserepeire töri a csöndet, durván belecsörög életünkbe, mely percnyi kapcsolatokat teremt, mely üzeneteket közvetít anélkül, hogy igazi, emberi kontaktust teremtene két ember között.
Ezek a fejek számomra ugyanakkor kommunikációs, kapcsolatteremtési lehetőségek
is. Egy menekülési aktus lehetőségei, egy elmerülési veszély mentőövei. Odaadtam
barátaimnak, Juhász Ferencnek, Somlyó Györgynek, Nagy Lászlónak és a többieknek, s ők azzal, hogy rajta hagyták kezük nyomát, szellemük pecsétjét, ráírták üzenetüket, partnereimmé váltak. Ennek a plasztikai kísérletnek további folytatása lett,
hogy keresni kezdtem a tömeg ritmusát. A hullámzó, mindig változó, ú j formát,
alakot öltő tömeget, mely szinte zeneivé válik, akár Kurtág György Játékok című
művének plasztikai parafrázisaként. S ha ebből a hullámzó, ritmusos, egynemű tömegből kiemelek egy alakot, máris kibontakozik senkihez nem hasonlítható személyisége, egyénisége, emberlényege. Jelen létformánkban mindinkább rá vagyunk
utalva az improvizációra. Gyors válaszokat kell adnunk az élet hirtelen jelzéseire.
Megváltozott az életünk, ez megváltoztatja környezetünket, újabb és újabb benyomásokat kell feldolgoznunk, minél gyorsabban, minél hatásosabban. Épp ezért tnind
kevesebb lehetőségünk van a részletekben való elmélyülésre, az analitikus búvárkodásra. Jelekre van szükségünk, összefogott, egyértelmű, tudatunkban könnyen lefényképezhető szimbólumokra. Amikor műtermet építettem, kapcsolatba kerültem a
betonüzemmel, az előregyártott épületek tartó funkciót betöltő betonelemei megindították a fantáziámat. A mérnöki konstrukció esztétikai vetülete magával ragadott,
s kísérletezni kezdtem, hogy ezeket a betonszerkezeteket — melyeket szemünk elől
eltakarnak a héjak, a burkolóelemek — ú j módon összekapcsoljam, s betonplasztikákká, hatalmas előregyártott és sorozatban gyártható jelképekké formáljam. Szinte
gyerekként építőkockásdit játszottam, magával ragadott ezeknek az elemeknek nagyfokú variációs lehetősége.
Kass János tavaly nagysikerű, az egész pálya keresztmetszetét
bemutató tárlatot
rendezett Szegeden, a Móra Ferenc Múzeum Horváth Mihály utcai Képtárának három
szintjén. Bemutatta illusztrációit, grafikáit, bélyegeit, könyveit, plasztikáit. Az idei
ünnepi könyvhét országos megnyitójának színhelye Szeged volt. Az ünnepi esemény plakátját Kass János tervezte, az ő szárnyaló pegazusa díszítette a falragaszokat. Látomásaival az 1980-as szabadtéri játékok programjában is találkozunk, az újdonságnakszámító cigánymusical, A piros karaván díszleteit az ő elképzelései alapján valósítja
95-

meg Csikós Attila. Elmúlt évi kiállítása alkalmával ajánlotta föl: ha megfelelő
feltételek teremtődnek, szülővárosának, Szegednek ajándékozza életműve jelentős
részét,
megteremtve ezzel egy modern galéria alapjait. Ügy tűnik, Kass János hazafelé
tart...
Fél évszázad mezsgyéjén túllépve egyre jobban foglalkoztat, mi lesz m u n k á i m
utóélete. A grafikai lapok megfelelő gondozás és karbantartás híján vesztenek értékükből. A műanyag fejeket is szeretném bronzba önteni. Arra törekszem, hogy az
életmű együtt maradjon. Keresem a helyet, az öblöt, a kikötőt, ahol horgonyt vethetek. Az ember alkotásai papírhajók, melyeken üzeneteket küldünk egymásnak. A mű.alkotás, éppen mert ilyen palackposta, mert híradás, az idő múlásával mind értékesebbé válik. Az ipari termékek a technika gyors fejlődésével mind hamarabb elavulnak. A művészet, a szellem terméke, mely nemzeti érték, s mellyel az egész
társadalom gazdagszik, a múló idővel mind értékesebb lesz. Ez a remény éltet. Ilyen
gondolatokat szövögetve egyre gyakrabban jut eszembe szülővárosom, Szeged. Ha a
feltételek megteremtődnek, szívesen adom munkásságom jelentős részét a városnak,
s hiszem, hogy a fölismert értékek beépülnek nemcsak a város művészetébe, de egész
kultúránkba.
TANDI LAJOS

S^TÍMHtx

ctS9shdL

Szegeden ebben az évben a Dugonics téren állították föl a
könyvheti
sátrakat. A meghitt hangulatú
könyvtéren Garai Gábornak, a Magyar Írók
Szövetsége főtitkárának ünnepi
köszöntője hangzott el. Az országos vidéki
megnyitóra Szegedre érkeztek a könyvhét külföldi íróvendégei is, akik között
néhány régi munkatársunkat
is köszönthettük, így Székely Jánost, Karol
Wlachovskyt és másokat. — Szegedi napot 'is rendeztek a könyvtéren,
itt" a
Kincskereső és a Tiszatáj
szerkesztősége is bemutatkozott.
— A Forumnapra Szegedre érkezett
Bori
Imre
egyetemi tanár, irodalomtörténész,
s a
vajdasági írók népes küldöttsége,
őket
is a könyvtéren
köszöntötte
a város
irodalomkedvelő
közönsége.

csak Tiszatáj-estet rendezett a hódmezővásárhelyi könyvtár Szikáncson. Itt
Vörös László főszerkesztő mondott bevezető szavakat, Baka István, Tóth Béla
és Annus József írásaiból pedig Kovács
János és Mentes József színművészek
adtak elő részleteket. — Kalocsán a
Nagy Lajos Könyvtár rendezett Tiszatáj-ankétot, amelyen Vörös László főszerkesztő beszélgetett olvasóinkkal.
*

*

Szegedi grafikusok. Az Ünnepi Könyvhétre adta ki a Szeged megyei
városi
Tanács V. B. művelődésügyi
osztálya
azt az albumot, mely a szegedi grafika
fél évszázadát tekinti át. A
Szegeden
élő vagy innen elszármazott alkotók között találjuk — többek között — Buday
György, Moholy-Nagy
László,
Kopasz
Márta, Vinkler László, Diskay
Lenke,
Kass János és Fritz Mihály
nevét.

Tiszatáj-estet rendezett a könyvhét
•első napján a hatvani városi könyvtár.
Szerkesztőségünket Vörös László főszerkesztő, Annus József főszerkesztőhelyettes és Olasz Sándor szerkesztő
képviselte. Munkatársaink közül Csoóri
Sándor vett részt a nagysikerű esten,
amelynek bevezetőjét Cs. Varga István
irodalomtörténész tartotta. — Ugyan.96

Előző, júniusi számúnkban jelent meg
Sütő András ú j drámája, A szúzai menyegző. Utólag közöljük azt a szükséges megjegyzést, hogy a drámában olvasható Gilgames-részletek Rákos Sándor fordításában szerepelnek.
*

