tiszatáj
58.

ÉVFOLYAM

Tolnai Ottó,
Dobai Péter,
Király Levente,
Kovács István,
Villányi László versei
Csiki László,
Nagy Koppány Zsolt,
Podmaniczky Szilárd
prózája
Domokos Mátyás
Fodor Andrásról
Kass János:
Európa kapujában
Eegény és történelem
(Sándor Iván,
Tandori Dezső írása)

6
•

/

2004. junius

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:
HÁsz RÓBERT

A szerkesztőség tagjai:
A N N U S GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
a
a Nemzeti Kulturális Örökség Minisztériuma
Nemzeti Kulturális Alapprogram
Prsf rtf
támogatásával.
NIM/KII KLLTL RALIS OROKSIX.
MINis/ITRU M \
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Kinyik Erika.
Internet: www.tiszataj.hu e-mail: tiszataj@tiszataj.hu
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149Terjeszti a HÍRKER Rt. és az NH Rt. Előfizethető a hírlapkézbesítőknél és a Hírlapelőfizetési Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin, vidéken a postahivatalokban; közvetlenül vagy postautalványon, valamint átutalással a Postabank Rt.
11991102-02102799-00000000 pénzforgalmi jelzőszámra.
Egyes szám ára: 350 forint.
Előfizetési díj: negyedévre 900, fél évre 1800, egész évre 3600 forint.
ISSN 0133 1167

Tartalom
LVI II . ÉVFOLYAM, 6. SZÁM
2004. JÚNIUS
TOLNAI OTTÓ: Negatív hallali (Mutató az ÓLOM-ból) ......

3

CSIKI LÁSZLÓ: A népfelkelő (Regényrészlet) ......................

14

KIRÁLY LEVENTE: A tapasztulás dalai .................................

27

KOVÁCS ISTVÁN: 13 haiku ....................................................

31

PODMANICZKY SZILÁRD: Passió ...........................................

33

NAGY KOPPÁNY ZSOLT: Az én emberem; Vitéz lélek ...........

39

DOBAI PÉTER: Tiszavers; Dunavers (Budapest legszebb
épülete a Duna!); Magunktól menekülni: ahhoz nincsen iránytű, se irány ..................................................

45

VILLÁNYI LÁSZLÓ: Rajz Tandori Dezsőtől; Telefon; Mondat Sulyok Gabriellától; A helyszín; Válasz Lovas
Ildikótól; Rózsa ...........................................................

49

DOMOKOS MÁTYÁS: Egy uomo universale – Somogyból ....

51

KASS JÁNOS: Európa kapujában .........................................

56

Regény és történelem
SÁNDOR IVÁN: Daniellával a vonaton (3.) (Egy [történelmi] regény műhelynaplója) ........................................

58

OLASZ SÁNDOR: Köznapi fikció és műfajpoétikai nyitottság (Márai Sándor történelmi regényei) ....................

65

NÉMETH ZOLTÁN: A történeti narratíva jelentése ..............

73

TANDORI DEZSŐ: A feladhatatlan lecke (A történelmi regényről, s hogy miért nem?) .......................................

78

KRITIKA
SZÖRÉNYI LÁSZLÓ: Dante magyarországi utóélete a XX.
században ....................................................................

85

ÁRPÁS KÁROLY: A Madách-filológia kételyei ......................

91

BÜKY LÁSZLÓ: Karinthy Márton: Ördöggörcs (Utazás Karinthyába I–II.) ...........................................................

95

„A Tisza-parton mit keresek?”
HOLLÓSI ZSOLT: „Az időtálló, szolid, de észrevehető eleganciában hiszek” (Beszélgetés Koczor György építésszel) ........................................................................

99

Szerkesztői asztal ............................................. a belső borítón

ILLUSZTRÁCIÓ
FŰZ VERONIKA alkotásai a címlapon, a 30., 55., 58., 72., 77.,
90. és a 94. oldalon

TOLNAI OTTÓ

Negatív hallali
M UTATÓ AZ ÓLOM-BÓL
(Ilia Mihálynak)

Ezek az új metafizikusok
Látom nagy alkímikus ős
ahogy ólmot önt
ólomtakarót von
a könyökben meghajlított
(bumerángforma) tóra
isteni kis műszerekkel ellenőrzi
őzbőrbe göngyölve hordja őket
a lemez vastagságát
egy árnyalattal lehet csak vastagabb
az aranyfüstnél mérik az aranyfüstöt
mérik az ólomlemezt majd újra az aranyfüstöt
kisebb vita (eszmecsere) az árnyalat mibenlétéről
mire a tóhoz érek senki mondom ezek az új metafizikusok akárha forró ólommal festenének
ülök a női strand mólóján az ólomban
aranyfüstben egy-egy nő is elúszik
föléjük hajolok tűvel ütögetem
szeretgetem őket
ujjbegyemből próbáltam kipiszkálni
egy semmis tövist tán úgy kerülhet kezembe a tű
gennyesen pulzáló ujjbeggyel
ütögetem a tóra vont ólomtakarót
érzem végre leüthetem a hangot
sosem is volt ily közel
az egzaktmód létező leghalkabb hang
sokat tanultam a balkáni gerléktől
hollywoodban a bewerly hills-en fet- és tyutcsevdalokat komponáló rahmanjinovtól (nem tudom
bunyin nabokov találkozott-e vele) tűvel ütögetem
tudtam (barátom felvilágosított) nehéz ólomlemezt

4

tiszatáj
szögezni ólomtakarót hímezni írni
ólomra aranyfüstre istenem minő abszurd foglalatosság
hiába leltem épp mostanában az egykori szabadkai tűgyár
készleteire elképzelem hazautazik pestről
semmis karcolatot írjon a kis manufaktúráról
a vonaton egyik volt osztálytársába botlik
néhány vonását felhasználta az aranysárkányban
semmis karcolatot megyek írni haza a tűgyárról
látom a délceg ős kezébe vesz egy még forró tűt
gyönyörködik a ragyogó abszolút formában
majd átréved maga is átbújik hiába tesznek érte
tűvé mindent a tűgyárban áteltűnik nyomtalanul a tű fokán
ülök a mólón tűvel
pulzáló gennyes ujjbegyemmel ütögetem
a tóra vont ólomtakarót
végre leüthetem a hangot
sosem is volt ily közel
immár csonton fán túl csak a halina hangzik
istenem minő abszurd foglalatosság jóllehet
te nincs kizárva mégis hallod e negatív
aranyfüstön ólmon fán halinán túl
te hallod e negatív hallalit.

A vers fekete doboza
Először most is rembrandt
márványkagylóról készített karca
az egyik amszterdami antikváriumban
vett egy ő úgy mondta: hidegtűt.
Express Géza a cipész dikicsét is ő örökölte
először most is rembrandt karca elé helyezett
valós márványkagylóra pillantott
olykor soká markában szorongatta
felütötte a Tolnai Világlexikona aranyos tomusát
akkor már elhitte rögeszméjét ő maga írta:
Balkán.
ivott kedvenc csészéjéből melyet még helsingör előtt
csent volt ifjú korában a kis hajó kávézójában
s akkor az ablakpárkányra röppent a vörösbegy
nézték egymást

2004. június

5
mint nézett farkasszemet ökörszemmel pinttyel
kis tavuknál szitakötővel ponttyal
nézték egymást
a begy egyedülálló tónusát konstatálta most is
mint alvó parazsat körül a hamuszürke toll óvja
megérezte az ablakpárkányra helyezett
teniszlabda tokban a gyöngyként izzó kölest
nézték egymást majd csak úgy mellesleg ugrálva
pityegve
a semmis énekes az öreg költő szavait
ő csak úgy mondja: babramunka.
próbálta ritmizálni a rozsdás párkányon ablaküvegen
egy hányódó semmis ólomlemezen
ahogy lecsúszott az asztaltól
előbb arccal a tasztatúrába zuhant
magára rántva az aranyos tomusokat
az ekránt egy mamutfogat lila horgokat
ólomnehezékeket horgászni készült
valaki négykézlábra ereszkedve
pedig akkor talán még élt volt akárha
a pormacskákkal kezdett volna játszani
a régi kis páncélszekrényben vulkánfíberben
(megdöbbenve látta tele hamuval)
ómama retiküljében (olvasófüzérét még sulyomból
fűzték) az indiai sásból font szemetes kosárban
(ki hitte volna ennyi hamuval szeméttel jár
e mesterség a: babramunka.) kiforgatta zsebeit
öklömnyi abszurd ólomtojást talált benne
máris pánikszerűen
de miért e pánik tűnődött volna értetlenül
ha még élt volna mert akkor már tényleg nem élt
valaki épp felkötötte az állát próbálták ráadni esküvői
ruháját amelyet már rég kihízott
valaki máris a vers
mert ott kell lennie valahol
itt dugdosta e kacatban
valaki akárha egy lezuhant füstölgő concord
maradványai között máris a vers fekete dobozát kezdte keresni
arcán a forró ólom maszkja akkor már megkötött
valami megfoghatatlan mosoly hullámzott rajta.

6

tiszatáj
Az abszolút nullás
Hogy is mondjam hogy épp így
szeretem jóllehet ha meglelném
pillanatragasztóért nyúlnék
így letört szarvával
e kerge zerge nippet
még liszt ferenc
(a malomszerelő mostoha)
családjától kerülhetett hozzánk
de hát ábrázolnak-e a nippek
jobb dolguk is akad különben is jobb
nippnek lenni
megbökhette a hegyet
avagy felhőt vélt hegynek
egy porcelánfelhőt
a nippek csak porcelánul tudnak
ahogy liszt ferenc is egy olyan lisztkukacféle figura volt jóllehet állandóan
átszitálta a zsákokban álló nullást
fütyürészve szitálta át naponta magát
ha nem vigyáztam átszitált engem is
boldogan mutatva egyik tenyerében
a hemzsegő zsizsiket a másikban
ahogy ő mondta: az abszolút nullást.

Kinőtt a fű
Egy motherwell-tárlatra mentünk tán épp
a legnagyobbra a whitnybe kékjei mondtad
külön fejezetet érdemelnének ahogy van poroszés paraszt- úgy van motherwell-kék is mennyi
külön fejezet gondoltam (szép cím lenne: külön
fejezetek) és arról kezdtem mesélni hogy a földrengés
után skopjeban megépítették a whitny első mását
s hogy az szebb mint az eredeti (somolyogtál már
megint egy balkáni szarással jövök) szebb mert
ahogy megrepedezett a spirálisan emelkedő padlózat
kinőtt a fű
ma talán már nyírják is nyulakat kecskéket tartanak

2004. június

7
igaz nincs látogató de hát különben sem a látogatókon
turistákon múlik a dolog vannak más nézők is
apró gyöngyszemekkel karbunkulusokkal
sármányok poszáták bivalycsorda halad
meg hát olykor az isten is kíváncsi
egy-egy kapitális festői fogásra
mert hát ő is éppen úgy csinálta
nem távolította el műve körül
esztétikummá emelte a maszatot
par excellence esztétikummá a mocskot

Suhogva
A cecelegyet mármint hogy csípjon meg
a cecelegyet szerette emlegetni
meg azt hogy hátnak bot kell hasnak galuska
jött át suhogva a kerten
felnyúlt egy savanyú almáért
megtörölgette szutykos kötényében
mohón harapott mindig ezt vártam szinte felrobbant
szájában vártam szétrepüljön a feje persze anélkül
hogy jellegzetes mosolya eltűnt volna
férje szegedre menekült (imrédista volt)
üzent visszajönne maradj csak jó helyen vagy (hihihi)
minden nap krumplilevest főzött
néha tényleg galuskával csak egyszer botolt meg
amikor paráználkodtunk a folyónak nevezett
szennycsatorna alagútjában minden misén ott volt
szerelmes volt abba a nagytörvényű bunyevác püspökbe
cecelegyet szerette emlegetni olcsó ólomrózsaolcsó ólomrózsafüzére volt (amiért nővére ómama
mindig megrótta jóllehet az övé még olcsóbb volt
még sulyomból fűzték) meg azt szerette mondogatni
hogy izé meg ecet oltsunk bele meszet
mire bátyám aki akkor már költő volt megjegyezte:
figyelj ez tiszta alkímia: izé meg ecet meg meszet.
de mi az hogy izé kérdeztem bután
hát nem tudod izé nélkül nem lehet
izé nélkül még senkinek sem sikerült
aranyat előállítani

8

tiszatáj
te hozd az ecetet meg a meszet
mi egy kis ólmot is csorgatunk bele
izé meg álom mondtam
nem álom mondta
izé meg ólom te hülye.

Mosolygó hullára versre
A vajas halzsírt tunkolja
tegnap ünnep volt
pesti barátok rácponty
akkor már eluralkodott rajta
noha egy satie monográfiát olvasott
összefüggést keresett találkozott-e satie
gurdjieffel hallott-e tőle valamit
egy mamutfog volt beszorítva a könyvek közé
a taplósapka végre eltűnt
ki lehetett volna vele zavarni a világból
elképzelte kizavarják
künn forgolódik
kívül a világon
jóllehet akkor már eluralkodott rajta:
rahmanjinov.
megy föl a padlásra ma is beáll a füstölő
langyos hamujába a kátrány velencei tükrei közé
a kolbász svargli sonka lila kampói alá
megy a pincébe valami gyanús viszonyban
a kannagumókkal
áll az ablaknál a fekete fenyők hátterén látja az
első hópelyhet aláutazni a langyos ólomból
mindig is tudta az angyalok is ólomban lebegnek
körüle szárnyukkal akárha betűket karcolva
naponta két-háromszáz méter egyenetlen járdát
kell letisztítania olykor a szűz hó alatt akárha
mosolygó hullára versre bukkan ezt nevezi
negatív hallalinak szalad be (hallja harangoznak
vége a hajnali misének ómama már csúszkál haza)
elégedetten dörzsöli vörös a kezeit
majd tunkolja tovább a vajas halzsírt.

2004. június

9
Három tyúk még tojik
Én, mint törvényszéki szobrászművész.
Solymosi Bálint

Most jutka megy a pincébe
irigylem ő gyújt be
ismét gyulladásban a szemem
istenem ismét fel kell feküdnöm
a műtőasztalra hogy pontosítsák
mondják mögöttem kuncogva
pontosítsák a műkritikus szemét
(mert nem csak a szénája melyben
hiába kereste azt a tűt a tűgyárból
a szeme sem áll jól akár az a hibbant
kínai) s ott az asztalon
rongyos esernyő találkozom
ám immár mint közhely a varrógéppel
jutka tehát begyújt
én léket vágok
léket vágni jó
jutka megeteti a kutyákat
összeszedi a tojást
három tyúk még tojik
én mily szépen rímelünk
összeszedem a kutyaszart
tán még dán dogunk sem
szart ennyit mint ez a magyar
vizsla nusika sokat csavarog
ő nem itthon piszkol
jutka kimegy a piacra
öt perc nálunk minden öt percre van
az állomás az albán pék valamint a temető
jön sanyi megiszunk egy pálinkát
mondom lassan meglágyul
olajjá lesz az idei barack aztán rák
visszahúzódom a toronyszobába
már érezni alulról a meleget
ólomlemezeim az aranyfüst ellágyulva várja
vesszőm löszbabáimat tapogatom
akárha én dobtam volna ki őket

10

tiszatáj
én egy egész kis opust én
s nem a föld
törvényszéki szobrászként vonultam nyugalomba
nem sok hasznomat vették magamat mintáztam
magamat ólomban löszben.

Ha rómát mondok rumát hallok
Egy csomó túró ötven egy nagyobb
bála szalma hetvenöt dinár
sok a csíz
a csízeket gyakran keverem össze
az ökörszemekkel
számomra az ökörszem egy fakó csíz
sok a gimpli is
amelyek viszont gyönyörűek
a gimpli a legméltóságteljesebb kisénekes
ha még egyáltalán a kisénekesek közé sorolható
ha viszont még kisénekesnek mondható
én gimpli szeretnék lenni mondta
az ökörszem számomra egy fakó csíz
a csalogány meg csúnya
befogott egy drága galambot
azt írja gyűrűjén: róma.
nem ruma hanem róma
hol van ruma
valahol újvidék mellett
most egyszerre határvárossá lett
azt sem tudtam hogy újvidékhez
ilyen közel a horvát határ
én is határvárosban születtem mesélik
egyszer még a magyarok idején átvittek szegedre
ezért volt kissé könnyebb visszahonosításom
ám sosem is jártam rumában
nevezetesek a rumai piacok
viszont a szent városban
úgyszintén otthonos vagyok
nem vagyok süket se nagyothalló
jól néznék ki egy nagyothalló kisénekes
csak mindent félrehallok

2004. június

11
ha rómát mondasz rumát hallok
ha rumot rendelsz vodkát hozok
s te vedeled mint a vizet
a végtelenbe hullámzó
ólomkék rónáról áradozva.

Kishúgom gerincét a grízt
Börtönből szabadulva édesapám
csápek bácsival
egy kedves bölcs félkezű lakatossal állt össze
vele szövetkezett
ez bizony más volt mint magyarok ideje alatt
a katolikus kisiparosok szövetkezete
most csak ők ketten álltak össze
a kedves bölcs félkezű mester csápek bácsi
meg édesapám
ez is valamiféle szövetkezés volt
három erős kéz
szerettem nézni ahogy hajlítják a vasat
otthon aztán einstein és kosztolányi nyomán
én is megkíséreltem félkézzel a térhez görbíteni
kishúgom gerincét a grízt a mestergerendát
hiába nem ment nem görbült
se kishúgom gerince se a gríz bizony sosem is tudtam
megismételni felnőtt koromban sem kosztolányi
bravúrját (igaz más sem)
ahogy fél kézzel meggörbíti a grízt
csak most látom csápek bácsi a másik
nem létező kezével hajlítgatta volt a vasat
öreg költő most már mit görbítsem
a grízt
most már mit a mestergerendát
magamnak tapsoljak fél kézzel
hiszen később apámék is átálltak
nem hajlítgatta már csápek bácsi
nem létező kezével a vasat
átálltak az éjjeliszekrény zárak stenclizésére.

12

tiszatáj
Meg lehet-e nyúzni egy embert
Én valójában nem is tudom
kitől kérdezhettem volna
egyáltalán kitől kérdezhetünk
én valójában nem is tudom
meg lehet-e nyúzni egy embert
de ha megnyúzták
de ha kik megnyúzták gondolom
sok bárányt kecskegidát valamint
medvét nyúzhattak életük folyamán
ha megnyúzták azt mesélik megnyúzták
a bohó zombori nábobot tyíró falcionet
akit a párizsból visszatérő ifjú konjović
akkor már szépen pasztásan lefestett volt
családja* velence környékéről került hozzánk
hol a porban
hasonló kastélyokat kúriákat építettek
mint velence környékén építettek volt
na már most a szabadkai városi könyvtár
igazgatónője egy draxler-lány
évfolyamtársam volt az egyetemen draxler
ám az édesanyja viszont egy falcione-lány volt
fel-felugrok hozzá tehát falcione-ügyben
ugyanis engem ki civil életében egy vidéki műítész nem is az foglalkoztat (regény misut tán igen)
hogy akkor amikor a partizánok nyúzzák
nyúzzák ügyesen mint bárányt kecskegidát medvét
végrendeletében a bohó nábob már az új néphatalomra

*

Zombor belvárosában bérházaik szinte egész utcányit tettek ki, sőt a Falcionéknak a múlt század nyolcvanas éveiben még nyári lakra, villára is jutott az akkor nagyon divatossá vált Palics
fürdőn. Az elmagyarosodott olasz család hamar beleilleszkedett a vármegye társadalmába,
amelynek életében főleg jótékonysági tevékenységükkel vállaltak részt. Az idősebb generációk
közül dr. Falcione Nándor volt az, aki például legtöbbet támogatta a zombori Történelmi Társulatot. Falcione László költő volt, a régi Bácsország 1904-es és 1905-ös évfolyama Zányi
László írói néven közölte a verseit. A harmincas évek elején Herczeg Ferencz is teret adott
Falcione Lászlónak az Új időkben, írja Kunkin-Draxler Zsuzsa a Palics és környékében. A hasonló adatok, gyakran bukkannak elő így költők, különös mód annyira meghatnak, hogy azonnal
verseik után kezdek nyomozni, azonnal hozzálátok opusuk körvonalazásához. Talán e meghatottság, nagy tisztelet miatt nem kontárkodom terrénumukon, nem írok verseket, igen, egészen bizonyosan, a hasonló esetek miatt határoztam el már korán, magamnak, finoman félrehúzódva, külön műfajt teremtek, őket engedem előre, őket engedem előre…

2004. június

13
testálta összvagyonát nem az foglalkoztat
még csak a regényes borzalom sem
hanem az egészet történelem etc. megelőzendő
átplantálta-e bőrét vásznára
ha igen mert mind inkább úgy tűnik nekem
a radikális festésmód tehát nem volt csupán
pikturális kérdés jóllehet értesülve a dologról
jócskán megrettent hisz ő valójában
csak pikturális kérdésekről tudott
s még akkor sem fogta fel valamiféleképpen ő is
megnyúzta a bohó nábobot (a festészet ezek szerint
egyfajta preventív plasztikai sebészet lenne)
miközben festett
mesélte a kaszinóban barátjainak a hóbortos nábob
dásó (a pesti parlament képviselője konjović dávid)
fia ez a vadrác úgy csikorgatta fogait féltem megharap
megelőzte tehát azokat a hegyilakókat
akik noha életük folyamán sok bárányt kecskegidát
valamint medvét nyúztak mégsem vették észre
csupán a festék felhámját nyúzzák dobják a szemétre
valaki már megelőzte őket valamiféleképpen
az örökkévalóságot csempészve a hentesmunkába.

14

tiszatáj

CSIKI LÁSZLÓ

A népfelkelő
(REGÉNYRÉSZLET)

Elmentem a moziba. Jókora út, két oldalán a kapukat hóbuckák, a mellékutcákat
páncélozott járművek torlaszolják el. Terepmintás oldaluknak dőlve, magas kerekükre könyökölve katonák fújják a cigarettafüstöt és a párát. Nem jut messzire,
a ködben lebegő jégszemcsékre tapad. Emberszaga lesz a ködnek. A pamutkesztyűk fesléseiben a fegyverek fagyos fémjére ragadnak az ujjak. Fájhatnak szegények.
Ma már harmadszor haladok át a főtér körkörös sivatagán: a városháza előtt
áll már a tribün faváza. Alatta hanyatt fekvő munkások kalapálják be a szögeket,
szemükbe hull a por. A díszemelvény hátulján, a magas palánkon már kész
a girland, bevonat. Saját rúzsos képe alatt fog szónokolni Izé.
Szép vagy, szép vagy, szebb a napnál, mondom magamban neki, amíg még
nincsen ott.
A cipőbolt kirakatában a tévékészülékben ő éppen azt mondja: éljen! – majd
karbafont kezekkel áll, hallgatja, hogy a többiek ugyanazt kiáltják egy teremben,
csarnokban. A kirakat elé húzódott tribünépítő munkások nézik, közben inkább
melegednek a vaskosarakban izzó, alkalmi parázsnál. A művezető visszaparancsolná őket munkára, de nem meri. Jó, hadd töltődjenek fel előbb malaszttal és
meleggel szegények. Más néző még a melegre se gyűl.
– Holnapra enyhébb időt jósolnak – kiáltja munkásai felé a művezető, szegény. – Biztos.
A városi mozi még mindig a szikvízgyár földszintes épületében üzemel, régebbi délelőttökön palackokat töltöttek benne, este valakik énekeltek a vásznon,
és a töltőgépek, gázpalackok között nagykabátban ültek olyankor a nézők, ifjabb
párok a rekeszek mögé húzódtak, és hellyel-közzel ütemesen egymáshoz koccantak az üres üvegek.
O, sole mio!
Wudu inkább egy szerszámos ládán ült, s ha elunta a filmet, zseblámpa fényénél olvasott.
Üres a fél terem, csak a vászon előtt állnak székek, három sorban. Mögöttük
puszta és tiszta az olajjal felkent hajópadló, a leszerelt töltőgépek beton aljzata,
Wudu nyilván rendesen takarít. Az előcsarnokban, a pénztárablakkal szemben

2004. június

15

hentesboltba való hűtőpult áll keresztben, két csóka gubbaszt az üvege mögött,
az elképzelt melegben, az egyik fehér vasrostélyon, nincs alattuk ürülék. Wudu
nyilván rendesen takarít. Az egyik csóka álmában a farkát billegeti, a mozgás
ritmusa lassú, egyre lassúbb, szinte nincs.
– Kit tetszik keresni?
Magas, nagyon magas öregember inog előttem, kezeslábasra vett keki vattakabátban, fülig érő fehér haja kétfelől mereven eláll a csontos fején, az arca is fehér, nagy, bár sovány, vastag szemüvege mögött kicsi a szeme.
– Te mikor nőttél meg ekkorára? – kérdezem tőle.
– Tessék? – Leemeli fejéről a szemüveget, majd lassan folytatja a mozdulatot:
tulajdonképpen legyint. – Ja, te vagy az – mondja.
– Még az is lehet.
Megfordul, elindul, lassan, lágyan int. Könnyen a nyomába érek.
Kimegyünk az udvarra, három ösvény vezet át rajta: egy szélesebb a főbejárat,
egy jobbra a vécék és egy balra, a vetítőfülke felé. Balra térünk, s ő közben egyre
mondikál előttem.
– Segíteni akarsz? Csak hiszed. Jöttök, és azt hiszitek, segíthettek. Micsoda
önhittség! Mi hoztál? Gombelemet? Antibiotikumot? Tiltott irodalmat a segged
lyukába rejtve? Mit érünk vele? Micsoda önzés! Nem azért csináljátok, hogy rajtunk segítsetek, hanem hogy megnyugtassátok a lelkiismereteteket.
Az utolsó szónál elakad, tagolva, hosszan ismételgeti. Hosszú kőlépcsőn megy
fel a vetítőkamrába.
– Kié a csóka? – kérdezem, ahogy nyomában csikorgatom a havat.
– Itt minden az enyém – dünnyögi. – Nálatok ezt hogy mondják? Magántulajdon? Na, ez nem az. Csak az enyém.
Két zárat kell kinyitnia egy sárga vasajtón – Tilos A Bemenet –, félemelet magasságban, és el kell tolnia egy reteszt, közben beszél és én utolérem a lépcsősor
tetején, már-már a hátának ütközöm a szűk fordulóban. A hátracsapott ajtó
mellbe lök, a korlátnak tántorodom.
– Kutyád nincs? – kérdezem.
– Itt vagy te.
Már bentről, sötétből beszél. Csak a vetítőnyílásokon át szűrődik be némi fény
a teremből, mintha egy némafilm visszavetítené magát a gépbe. Hallom, azt
mondja, amíg nincs műsor, áramszünetet tart, de a kedvemért majd villanyt
gyújt, csak előbb világosság kéne, hogy megtalálja a kapcsolót. Ezen kuncog, és
jelzi is, hogy kuncog éppen, azt mondja: hi-hi-hi. Fény annyi se, amit a szemedbe
tegyél, mondja aztán.
– Menjek el, Wudu?
– Nem vagyok Wudu – mondja. – Van rendes nevem.
Vaklangyol tovább a kamrájában, valami puffan, valami koccan. Rendet rak!
Rendet rak, sötétben Wudu, aki nem Wudu. Zizegtet valamit.

16

tiszatáj

– Ha gondolod, elmegyek, Wudu.
– Nem Wudu!
– Maradjak, Nemwudu?
Úgy érzem magam, mint Heisenberg két egere egyszerre.
Elered a hó, nagy, könnyű pelyhek hullnak lassan, nem az errefelé szokásos
jégszilánkok. Mintha káprázna a szem, miután fénybe nézett és aztán igyekszik
visszatalálni a maga világához. Estére fehér takaró fedi el az eddigi feketeséget.
Hull a hó a hóra. Helyesbít. A gyönyörűség mellett elégtételt érzek, amiért hiába
hordták teherkocsival a havat Izének, aztán dühöt, hogy ő is látni fogja a megszépítő fehérséget, ha a hó a szénpornál hamarabb ér földet. A francba, talán
még a jóslatuk is beválik, holnapra megenyhül a fagy. Rendelésre hullnak ezek
a puha, langyos, válogatott pelyhek. Valahol lent a síkon gyártják, onnan szállítják
őket, zsákszámra a Mikulások. Vagy derék hazafiak seprik össze elővigyázatosan
a déli tarlókról, dolgos asszonyok csipegetik fel hazafiúi ujjukkal, és hazafias, derék pilóták szórják itt gépeikről.
– Nemwudu, bemegyek.
– Egy órája várom.
Fény gyúl a kamrában, kivág az ajtón a havazásba.
Nemwudu itt lakik. Nemwudu itt: lakik. Lakik itt, nem egyéb. Létige!
A vetítőkamra nem kamra, inkább terem. Talán azért ilyen terjedelmes, hogy
egyik távoli sarkába kerülhessen a lakó matraca, amire az imént sebtében, sötétben takarót vetett: haránt gyűrődéseiből látszik a sietség. A fekhely fejrészénél
talpas olvasólámpa áll, előtte apró perzsaszőnyeg és egy kifordult táblájú könyv
a cementpadlón. A fekhely fölött, ott, ahol talán az ablaknak kellene lennie, madzagra akasztott polc, egy deszkaszál, azon könyvek, egy alumínium bögre, egy
piros zománcos mélytányér, kanál és villa benne. Az ablak a két vetítőnyílás, este
héttől fél kilencig kilátással a vásznon váltakozó tájakra, épületekre, tengerekre,
a suttogva nyögdécselő, hancúrozó ifjúságra, vagy a nappal sötétbe borult fehérségre. A néhány, bárki által használható, bárkik által utcára dobott bútordarab
kivételével semmi jele annak, hogy Nemwudu itt lakik.
A két, öntöttvas talpazaton, lábon álló, nagyjából strucc formájú mozigép,
amilyen helyénvaló, olyan feltűnő, már-már idegenszerű darab, ugyanakkor
rendkívül egyszerűnek látszik, és ettől roppant fura. A helyiség szemközti falánál,
fémvázas polcba építve munkaasztal, alulról megvilágítható tejüveg-lappal, filmek ragasztásához szolgáló, csappantyús szerkezettel, ollóval, kunkori celluloidvégekkel. A fémpolcokon lapos, kerek fémdobozok a filmtekercseknek. Semmi
különös. Csak az a különös, hogy Nemwudu itt lakik. És egy színes kép a falon:
Izé mosolyog.
Nemwudu is mosolyog. A szemüveggel és a vattakabáttal együtt mintha öreges modorát is levetette volna, és egy befőttes gumival hátul összefogta a haját.

2004. június

17

Fél fenékkel ül a vaskos munkaasztalon, és mosolyog. De még így is, még mindig
nagyon magas.
– Hogy nőttél meg?
– Magamtól.
– Elég későre.
– Mihez képest?
– Szerintem.
Ennyi. Sutaság. De kapásból válaszol, s ez mintha sértene.
– Mit vigyorogsz?
– Csak képzeled.
Leveszem a felöltőmet, nézem, van-e ruhafogas. Van ruhafogas. A vasajtó mögött, egy hajlított fából készült, tonett-utánzatú ruhafogas, mint az osztálytermekben.
– Különben – szólal meg Nemwudu – éppen a télikabátodon vigyorogtam.
– Miért? Nem jó?
– Épp azért.
Korábban kellett volna megbántódnom, még az ajtó előtt, a várakoztatás miatt, visszamehettem volna a mástáji havazásba. Most már úgy nézne ki, túlérzékenységemben a felöltőmre is féltékeny vagyok.
– Piát hoztál?
– Nem iszom.
– Én sem.
Lépnék a fogas felé, de nehezen megy.
– Kátrány – mondja Nemwudu.
Fekete kátrányfolton állok.
– Feltört a beton, ki kellett, hogy igazítsam – mondja Nemwudu.
– Ragad.
– Ne lépj bele. Vagy állj benne.
– Nem sok vendég járhat hozzád.
– Egy se. Azért is öntöttem le a kátrányt, hogyha mégis jönne egy. De tényleg
megrepedt a beton is.
Nézem a falon mosolygó Izét.
– Az alatt a kép alatt volt valami. Vagy magán a képen.
– Lehet, hogy volt.
– Mi volt az?
– Mit érsz azzal, ha tudod, de nem látod?
Felveszek egy ácsceruza-szerűséget a munkaasztalról, – Fordulj el – mondom, és elkezdek rajzolni a falra.
– Nem bízol bennem? – kérdezem rajzolás közben.
– Elmentél.
Elkészülök az ábrával és megmutatom.

18

tiszatáj

(Két-kutyás rajz.)
– Ez a legújabb művem, az idő múlásáról szól – mondom.
– Jó.
– Most mit mondasz? Azt, hogy igen? Vagy, hogy jó a mű.
– Igen.
– Egy kisdiáktól plagizáltam. Ő még írt alája valamit a kerítésre.
– Jó.
– Tudod, mit írt?
– Tudom. Egy létigét.
Végre rendesen mosolyog, rendbe jön az arca, és én az okát is tudom. Örvend,
hogy kitalálta, habár nem közölte a megfejtést, megtartotta magának, örvend az
ép eszének. Rajzom különben értelmetlen trágárság csupán.
– Összerondítottad a falamat – mondja vigyorogva. Aztán megmutatja a titkos kamráját, egy csőszerű sötét kis helyiséget, amelyben az ételét főzi, a kísérleteit folytatja, és azért titkos, nehogy rájöjjenek az ellenőrök, mit művel benne,
és tűzveszélyre hivatkozva megbírságolják, vagy menesszék az állásából. A dohányzásról ugyanezért régen leszokott.
– Mondd már meg, mit szedtél le arról a képről.
– Tudod, ki segít néha, főzni meg ilyesmi? Az özvegy unokahúgod.
– Özvegy?
– Félig-meddig özvegy.
– Idejár, hozzád?
– Ezt meg Kutya hozta, ajándékba. – Az „ez” egy tonkinnád horgászbot, az
összes szerelékkel, a filmdobozos polcnak döntve áll és a folyót idézi hirtelen.
A horgon még a keményre száradt vörösgiliszta. – Biztosan lopta.
– S a képen mi volt?
– Te ott horgászol? Szajna, Loire?
– Kutya látta, mi volt a képre rakva? Mert az veszélyes lehet.
– Kutya sem piszkít a saját fészkébe. Jut eszembe, a te képed, ez a két kutya:
egy nagy marhaság. Mint minden tudatalatti. Mint minden magyarázkodás.
Szünet. Szünetet tartunk a semmiben. Mondom, hogy nem vagyok éhes,
mondja, hogy ő azért eszik, aztán nézem, ahogy a kis piros mélytányérból megebédel a munkaasztalnál. Tágra nyitja hozzá a száját. A munkás emberek természetes mohóságával fal, de lehet, hogy az öregek keserves mohósága az. Harmincegy éves, jól van. Leszopja a kanalat.
Emet Kutya kapta meg, nem Wudu, ő cserébe, azaz ajándékba tonkinnád horgászbotot kapott Kutyától. Így van ez rendjén, talán, habár érthetetlen. Nem
minden, csak egy. Egyvalaki. Hogy engedte át magát Em Kutyának, amikor még
engem is ő szólított, parancsolt magához? Ezt még ő sem mondaná el, feltéve,
hogy tudja az okát, Kutyát hiába kérdezném, az csak buta módon örül a farkának,
Nemwudu pedig nem volt benne, csak bele szeretett volna kerülni. Em tudja

2004. június

19

a megfejtést, és talán én magam. Szerintem nem adta fel, hanem csak változott,
elváltozott, és nem úgy, ahogyan minden nő óhatatlanul alkalmazkodik cserélődő
párjához, hanem mintegy szüneteltette magát, visszavonult a remény zárt körébe
addig, amíg azt valaki feltöri. Idomult: kisebbre fogta vissza még a termetét is, és
megfestette a haját, elbújt, sőt eltűnt a várakozás menedékében, olyannyira, hogy
az önállóságát is felfüggesztette egy időre, akár egy ostromlott ország, és a túlélésre fordította minden erejét. Azt kellett volna tudni csupán, meddig véd és
meddig terjed a remény, meddig lehet bírni a burkában, miközben önmaga elől
szívja el az ember a levegőt. Az sem biztos, hogy ezek a hóhordók, enyheidő-jósok a megmondhatói.
– Meddig maradsz, bozsó?
– Hogy mondtad?
– Kérdem, meddig maradsz, bozsó?
Értettem. Felfogtam, mire céloz, mivel dicsekszik, mivel próbál sérteni. Em
tehát ezt is kipróbálta. Csak azt kellett volna tudnom, mennyire került közel
Nemwudu a bozsó állapotához, mivel szolgált rá a nevére. A nevemre. Nem kellett volna zokon vennem, még értenem sem, nem az én dolgom volt ez ma már.
Meg aztán kézenfekvő volt a magyarázat: kis helyen közel kerülnek egymáshoz az
emberek, ha akarnak, ha nem, és azt képzelik, egymás szájából juthatnak levegőhöz.
– Holnap utazom vissza – mondom. – De akár most elmehetek.
– Várd meg, amíg kirúglak.
Becsülöm benne, hogy most nem tette hozzá: bozsó. Ismerte, megtanulta hét
év alatt a mértéket. Én lettem a Nembozsó.
Ha önként elhagyott helyre, emberekhez megy vissza, vendégségbe az ember,
legritkább esetben van fölényben, még ha milliomos vagy tévésztár lett is belőle
valahol. Túlságosan önhittnek kellene lennie ahhoz, de akkor úgyis mindegy
volna, hova megy a világon, egyedül magát látja. Az elhagyottak, hátramaradók
méltóbbnak tűnnek, ha nem másért, mert különös erővel ruházza fel őket a viszszalátogató, olyan erényekkel, melyeket ő nem birtokolt, ha egyszer rájuk hagyott. Közben megtörténhet, hogy azok egyszerűen gyávák voltak elindulni, odahagyni a biztonságot nyújtó közeget, vállalni az idegenséget. Azok talán nem
bíztak önmagukban, mondhatni, abszurd módon másokban, egymásban találták
meg a magabiztosságukat, és ettől idegenebbek otthon, mint bármely ismeretlen
táján a világnak. Ebből azonban semmi nem látszik rajtuk és be sem vallanák, mi
több, büszkék, hogy eligazodnak a maguk helyén, a maguk idejében, és leereszkedően igazítják el látogatójukat is, aki ugyanolyan pontosan ismeri a helyi utakat. Kár, hogy ezt az időt itt megbontották valakik, mintegy kisajátították.
Em egyszer Kutya, egyszer Nemwudu, és előtte, utána vagy közben másvalakik idejét élte – próbálta legalább –, és volt idő, amikor az én időmet kapta bi-

20

tiszatáj

zományba. Zálogba akár. És viszont. Talált a mi két időnk, össze volt igazítva,
Nemwudu. Ritmus, ritmus, Nemwudu!
– Beszélgessünk addig valamiről, Nemwudu.
– Nem Wudu, nem Nemwudu, bozsó! Meddig?
– Hát, amíg kirúgsz.
– Ki kell azt érdemelni.
Könnyen állt nála a szó, könnyen jött, könnyen veszett. Otthon volt a vetítőkamrában, azt mondott, ami tetszik, akár azt, amit igazából nem akart.
A szökésemről akart hallani, mert annak nem ismerte a részleteit, mivel akkor
én csak Emmel éltem, az ő idejében, egyenletes ritmusában, és abba Wudu nem
fért. De lehetett volna a legjobb barátom Wudu, szökésem akkor is az Emmel közös titkunk volt, és nem létezik egyszerű titok. Már a rejtegetése miatt sem. A tetejébe, az én titkomnak éppenséggel az időhöz volt köze.
Akkor már egy éve vártam, hogy hivatalosan engedélyezzék végleges kiutazásomat, és nem csak az idejét éltem fel Emnek, hanem a kenyerét is. Már gyászhuszárnak sem voltam jó, pedig lassan annak való lettem. Lehúztam már huszonnégy évet, és abból legalább tízet tudatosan, s az utolsó két évben Emen kívül nem volt semmi jó. De ez a legutolsó volt a legrosszabb: a tehetetlen várakozás éve. Hevertem Em lakásában – és egyre erősebben úgy éreztem: ez az ő lakása –, ő megvette nekem az italt, én eladtam az üres üvegeket, takarítottam,
főztem, és örvendtem, hogy ezért Em nem dicsér – megalázott volna vele –, franciául tanultam, de annál inkább untam, minél nagyobb szükségem volt rá – használatának ideje meg nem közeledett, nem is létezett –, elolvastam fél könyvtárat
és meguntam a teljeset, alig jártam ki a városba, mely már nem volt az enyém, és
mintha abban versengett volna önmagával, hogy rossz élményeivel megkönynyítse a szakítást és útját vágja a későbbi ráemlékezésnek, vagyis mozdulatlan
voltam, hűdött és közönyös. Em esti pénzes zsákjainak cipeléséhez már nem
voltam eléggé megbízható, noha ezt senki nem közölte, csak az ő feszélyezettségéből következtettem a főhivatal lehetséges véleményére, és mindenki máséból
a helyzetemre. Esténként két utcasarokkal odább vártam rá, aztán nem sétáltunk, csak hazamentünk. Az elején úgy próbált segíteni, hogy végigkérdezte a napomat, mikor aztán rájött, hogy nincs miről beszámolnom vagy amit eltitkolnom, és emiatt kötelességszerűen, restelkedve számolok be neki két műszakos
téblábolásomról, abbahagyta a faggatózást. Hallgattunk, mint az öreg házasok.
Úgy is ölelkeztünk már.
Tennem kellett valamit az időmmel, nem kezdenem. Hiszen nem az én időm
volt már, az engedélyadó hivatal tulajdonában volt az időm. Mondhatni, unalmamban szántam rá magam a szökésre. Mintha nem is a szabadulás, hanem
a mozgás vágya, szüksége indított volna rá. Véget akartam vetni ennek az időnek.
Mindez titkosnál több: személyes előzmény volt, akár a teljes addigi életrajzom, nem tartozott Nemwudura. Sejtettem, hogy maga a szökés őt sem a szemé-

2004. június

21

lyemet érintő, célzó okból lehet fontos neki, hanem tanulni akar belőle, nem barátkozni az utólagos féltés, együttérzés, izgalom árán, és úgy döntöttem, megkapja, ami jár neki, kivéve az igazat.
– Emlékszel – mondom neki –, hogy akkoriban mindenfelé jó történeteket
meséltek a szökésekről. Akkor még mertek. Mesék is voltak többnyire, persze,
elméletek, furmányos népmesék, nem is lehettek egyebek, hiszen senki nem
verte nagydobra a titkát, nem beszélt a szökése tervéről, akinek pedig sikerült,
annak már nem volt módja elmondani vagy levélben megírni nekünk. Végül is,
mindenki magára volt hagyva a szökésével. Csak rajta múlt, a leleményességén,
a kitartásán, senki nem segíthetett. Izgalmas volt, veszélyes és kétségbeesett.
Férfias próba volt, Nemwudu! Meg nőies is, mert csak ígérkezett. Azon kívül,
persze nehéz, kényszeres és hasznos. Az életét mentve kockáztatta az ember az
életét, vagy legalább a szabadságát. Tudva, hogy annak is vannak fokozatai: az
országban nem élt szabadon, de a börtönben még annyira se fog.
– Egy kicsit hosszú a bevezető – mondja Nemwudu, bár a többéves, igazi bevezetőről fogalma sincs. S ha tudná ehhez, hogy abban az utószó is benne van!
Érzelmesen már mondtam magamnak, a Notre Dame előtt egy hajnalon, hogy ez
ott csak utószó főművemhez, az életemhez, kommentár, nem egyéb, s ha lehetne,
inkább újraélném az egészet, még ha azt otthon szenvedésnek, nyomorúságnak
nevezik is. Mert a Notre Dame környékén semmi neve nincsen.
Nemwudu unta-forma a bevezetőt, de fel-felcsillant a szeme: a férfidolgoknál,
azokba beleértette magát. Lehet, úgy döntött, ő is próbára teszi a bátorságát, de
ezt eddig magában sem merte kimondani, kedvtelve hallgatta tehát, hogy kimondom helyette – neki –, én pedig igyekeztem megalapozni a tévhitét. Tévedésben verhetetlenek voltunk. Közben nyilván élvezte, hogy Em után beavatom,
beavatkozhat az életem más titkaiba, legalább utólag-futólag. El kellett ismernem ugyanakkor, hogy ő is megjárta a maga útját, az enyémnél hét évvel hoszszabb utat, és visszás, sőt nevetséges lenne azt éppen neki elmagyaráznom. Az is
pont hét évbe telne.
– Különféle mesék, lehetőségek forogtak fenn a kocsmasarkokban. Ejtőernyő.
Akkoriban iratkozott be minden reménybeli disszidens ejtőernyős tanfolyamra.
– Akkor bontották le nálunk az ugrótornyot.
– Hőlégballon.
– Ahhoz gázpalack kell. Itt nem lehetett kapni. Most sincs.
– Nem sorolom. Legtöbben mégis a hivatali utat választották. Hosszabb, de
biztosabb. Nem volt hívebb híve a hatalomnak, mint az, aki szabadulni akart tőle.
Igyekeztek olyan hűnek mutatkozni, hogy bekerüljenek valami hivatalos küldöttségbe, mindegy, hogy paradicsomszószról vagy vegyi fegyverről kellett tárgyalni
külföldön, ha már egyszer kijutott az ember, feléje se néz a tárgyalásnak, szalad
menedékjogért. Ezek a stréberek aztán még a többi strébert, facér ejtőernyőst,
hőlégballonost is feladták, hogy jó pontot szerezzenek a mindentudó hivatalnál.

22

tiszatáj

Minél megbízhatóbbnak akartak látszani előtte, hogy minél biztosabban szabadulhassanak tőle.
– Én aztán nem. Nekem elhiheted – mondja Nemwudu. – Bizony Isten: én
nem. Én még besúgónak se lettem volna jó.
– Mert te már eljátszottad, elfürdőzted, elszónokoltad a hiteledet.
– Nana – mondta önérzetesen – , lehettem volna megtért bárány, vagy zsarolhattak volna.
Mid van neked, Nemwudu, amit elvehetnének? Mi kell neked, amit adhatnának? – gondolom.
– De Kutya – mondja –, Kutya lehet, hogy igen.
– Te vagy Kutya: egykutya. Itt vagytok. Ez elég erkölcsi bizonyítványnak.
– Te meg a magadét mondjad. Te hogy próbáltad.
– Én ésszel. Okosabb akartam lenni náluk.
– Lószar – mondta Nemwudu.
– Az. Kicsik vagyunk mi ezekhez. De te esetleg megpróbálhatnád.
– Mit?
– Az ötlet a következő volt. Csak köd kellett hozzá, meg egy lámpa és egy karó.
– Most ne légy bozsó!
– Kimész a határra éjjel. De be a zónába. Megvárod, amíg leszáll a köd. Akkor
meggyújtod a lámpát.
– Hülye vagy, nem bozsó – mondja Nemwudu.
– Nembozsó vagyok.
– Én nem vagyok Nemwudu. Jó, mondjuk, hogy meggyújtottad a lámpát.
– Meggyújtod a lámpát a ködben, leszúrsz egy karót a földbe, és arra felakasztod. Aztán várod a határőröket.
– Ugratsz.
– Mindig a legegyszerűbb ötlet a legjobb. Minél gyermetegebb, annál zseniálisabb. Olyan eszement és egyszerű ötletnek kell lennie, hogy épeszű ember el se
higgye. Az épeszű ember higgyen csak a szemének. Ez a veleje ennek is. Mondjam?
– Mondjad.
– Szóval, leszáll a köd, leszúrod a karót, meggyújtod, ráakasztod a lámpást.
Meglátják. Az a fő, hogy meglássák és érte jöjjenek az őrhelyükről. Jön tehát
a határőr, másodmagával. Megy a lámpa felé.
– Azzal elkap.
– Te már nem vagy ott, Nemwudu. Amíg ők becserkészik a lámpát és a karót,
te már odaát vagy. Szépen megkerülöd az őrhelyüket, és poros úton átballagsz
a ködben. Nem az aláaknázott sávon mész, nem az elgereblyélt homokon mész,
nem a riasztórakétákhoz kötött drótok között mész, hanem poros úton.
– Ez biztos?
– Nem.

2004. június

23

Időt hagytam neki, hogy elhiggye, esetleg nem sikerülhet, amikor már szinte
elhitte, hogy mégis, és mert ismertem az átverés dramaturgiai szabályát: soha ne
erőltesd, soha ne győzködj senkit semmiről, hagyd, hogy ő higgye el magának.
– Nem azért jutsz át, mert jó az ötlet – mondom. – Azért jutsz át, mert ők is
tudják. Ismerik az ötletet. Én sem magamtól jöttem rá. De úgy gondolják, ha valaki már annyira nekikeseredett, hogy nekivág, de annyira megőrizte mégis az ép
eszét, hogy bátran végrehajtja a fortélyt, akkor hadd menjen, megérdemli. Nem
rossz fiúk ezek, de muszáj nekik. Úgy, hogy el-elkapnak, előállítanak egy-egy
szökevényt, azt, aki nekimegy a határnak vakon, mint az ökör, és belebotol a riasztórakéták huzaljába, vagy aki sundán-bundán intézni próbálja. Pénzért lehet,
de nincs annyi pénz. Csakhogy se a rakétát, se a pénzt nem lehet letagadni, azok
nyomot hagynak. Az észt, a fortélyt s a higgadt bátorságot viszont ők is becsülik.
Meg aztán, ha senki nem jutna át, mire való a határőrizet? Nem azért kell ott vigyázni, nehogy átjusson valaki, hanem azért kell elfogni valakiket, hogy igazolják,
el kell fogni valakiket, vagyis szükség van őrökre. Ha senki nem akarna, sőt nem
menne át, akkor ők miért állnának a vártán?
– De te visszajöttél.
– Nem volt köd. Volt karó, volt lámpa, de tíz napon át nem volt köd. Többre
meg nem futotta a türelmemből, az erőmből meg főként a pénzemből.
– Ez elég nevetséges.
– Azért is nem meséltem senkinek. Nem akartam, hogy kiröhögjenek. Dekkoltam csendben, amíg megkaptam a kitelepülő útlevelemet.
Gondoltam miközben mondtam, hogy ha addig nem is, ezzel az utolsó vallomással, amit a gyöngeségem, sőt az ostobaságom éppúgy ment, mint hitelesít, sikerült meggyőznöm Nemwudut. Wudut nem sikerült volna. Nemwudu arra se
jött rá, hogy ezt a történetet is loptam, mint a fali kutyákat.
Nyolc évvel ezelőtt, a határzónában, a pénzem, a türelmem s azzal együtt az
erőm valóban elfogyott, de a köd nem volt igaz. Nem kellett a köd. Nappal mindvégig a nap sütött, éjszaka a hold, és nem is vártam mást tőlük.
Megnézem az órám.
– Megyek, Nemwudu – mondom. – Háromig engedett el a nénikém.
– Ácsi! Mutatni akarok valamit. Összekészítettem.
– Nehogy azt mondd, tudtad, hogy jövök.
– Még vártalak is.
– Akkor mondd meg, mi volt azon a képen. Haza Bérce képén.
– Semmi. Hidd el, tényleg semmi nem volt. Ide ellenőrök járnak. Csak naponta háromszor szembeköpöm. Előadás alatt ide tilos bejönni. De olyankor még
be is zárom az ajtót.
A reteszt mutatja. Előre nyomja a retesz nyelvét az ajtófélfába. Majd a filmes
fémdobozokat mutatja. Sorra szedi le, rakja a padlóra, nyitja fel a kerek fémdobozokat. Pakk-pakk! Pakk-pakk! Pakk-pakk!

24

tiszatáj

– Ez a mozi, öcsém! Ezt nézd meg!
A Haza Bérce az országban feliratú fémdobozban óvszeres dobozok vannak.
Az Az épülő hazá-ban csokoládészínű óvszerek. Az A haza tájai-ban óvszerek,
ömlesztve.
– Az ilyen filmeket soha nem ellenőrzik – mondja. – Csak a külföldieket.
Guggol a dobozok mellett, és mondja. Guggoltában is szinte olyan magas,
mint én vagyok állva.
– Egy mozijegy, egy gumi. Két mozijegy, két gumi. És tartsd a szájad, pajtás!
Telt házzal játszom le ezeket a szarokat, a filmeket.
– S a csókák a pénztárnál?
– Azt is megmutatom.
– Jó üzlet legalább?
– Nem érdekes. A fő, hogy nem csinálnak gyereket. Nem kell gyerek.
Leakasztom felöltőmet az osztályterembe illő ruhafogasról, Nemwudu visszaveszi keki vattakabátját, bezárja, bereteszeli a sárga vasajtót, végigmegyünk a bal
oldali ösvényen, a friss hóban, be a mozi előcsarnokába, a fekete madarakhoz.
A hűtőpult aljából kartondobozt húz elő, felrázza benne a négybe hajtogatott cédulákat és az egyik csóka csőre elé tartja.
– Na, húzz, bozsó!
A csóka tanácstalanul ingatja, majd félredönti a fejét, néz az egyik szemével.
Fényes fekete vérrög a szeme.
– Bozsó! – szól rá Nemwudu. – Havernek lesz. Húzz neki valami jót. Hogy tanítottalak, bozsó?
A madár kelletlenül kicsippent egy kis papír-négyszöget a többi közül, Nemwudu kikapja a csőréből, széthajtogatja, az ablakig hátrál vele, a gyér fénybe,
olvassa.
– Csupa jó – mondja, azzal összegyűri, zsebre vágja. Túl bő rajta a vászonnadrág. Ő most nagyon öreg, megint.
– Mit írnak? – kérdezem. Valóban kezd érdekelni.
– Szerencséd lesz.
– Megmutatod?
– Mondom, hogy szerencséd lesz.
– Vagy megmutatod, vagy nem nézem meg a találmányodat.
– Úgyse látnád. Nem tudod, mit kell nézni.
Addig huzakodunk, amíg a düh elnyomja bennem a kíváncsiságot, majd a restelkedés mindkettőt.
– Nem hiszek az ilyen hülyeségekben.
– Jól teszed – mondja, és kezembe nyomja a fecnit. Gyerekesen megrajzolt,
vonal-szőrös férfi nemi szerv látszik rajta. Elolvasom szinte.
– Összecseréltem a dobozokat – mondja Nemwudu. – Ez a nőké. Nőknek
ilyen, férfiaknak amolyan. Hogy kedvet kapjanak. Vegyék a gumit. Van olyan,

2004. június

25

amelyiken szöveg van. Haveroknak olyan jár. De a legtöbbre csecsszopó van rajzolva. Attól veszik csak igazán a gumikat.
Újra kuncog, és mondja is, hogy értsem: hi-hi-hi.
– Ez csak az üzleti része – mondja. – Ebből finanszírozom majd az igazit.
Hallottál te a bugatóporról? Na, ez az ellenkezője. Attól feláll, ha kell, ha nem,
ettől akkor sem, ha kéne.
Wudu mindig is szemérmes volt, annak tartottam legalábbis. Saját testét se
nézte, még ápolását is ledérségnek, ugyanakkor a gyöngeség, az elpuhultság jelének vélte, mint mások az édesség-evést. Soha nem láttam mosakodni, a folyóhoz
sem járt le. Elhanyagolta a küllemét, mégsem keltett koszos benyomást, csak az
állandóan verejtékes szeme környéke, noha azt biztosan rendszeresen mosta.
Miden embernek van valamilyen szaga: neki nem volt. Lehet ugyan, hogy senkit
nem engedett olyan közel magához, hogy megérezhette volna. Testét soha nem
hagyta megérinteni, kezet is csak ímmel-ámmal fogott.
– Nemwudu, kérlek, engedd, hogy búcsúzóul megszagoljalak.
– Mit akarsz te velem csinálni?
Megfogom a karját, elrántja. Aztán tapogatja rajta a kezem nyomát. Filmbeli
mozdulat: mint mikor a főutcán, a duttyán előtt pisztolygolyó sebzi meg a kiöregedett tehenészt.
– Jól van, Nemwudu – mondom a szemébe, mert csak magamban nem volna
elég. – Hazudtál Emről. Akkor se merted volna megérinteni, ha ő hív az ágyba.
Ugye, milyen nagynak tűnik, amikor szerelmeskedni akar? Amikor sárlik. Jó
a szaga. De te csak nézted. Igaz, az is szemérmetlen dolog, mert kiszolgáltatja neked a másikat. De azért köszönöm, haver.
Megköszöntem, hogy hazudott. Nem érdekeli.
– Milyen szagom van? – kérdezi. – Mert én nem érzem.
– Mint mikor ég a film.
– Akkor jó. Annyit mondj meg még, miért jöttél?
Viszonzásképpen tartozom neki egy hazugsággal.
– Látni akartam a barátaimat.
– Barátok voltunk mi?
– Mostanában néha úgy érzem.
– Párizsban? Jó érzés, hogy egy olyan helyen érzed. Kiráz tőle a hideg. S miket gondolsz rólam, amikor nem vagyok ott? Miket csinálsz velem? Azt azért jó
lenne tudni, nehogy…
– De a találmányodat is látni akartam.
– Ne légy bozsó. Az én találmányom egyelőre csak egy elvi kiegészítés. Megmagyarázza, hogy miért kell tartózkodni a fogamzástól. Ha nem születik gyerek,
ezeknek nem lesz ki fölött uralkodniuk!
– Áhá!

26

tiszatáj

– Ki kell nekünk halni, bozsó. Ne legyen neki népe. De később se legyünk.
Mert rosszak vagyunk, illetve el vagyunk rontva. Még ha megszabadulnánk is
ezektől, nem tudnánk mit kezdeni magunkkal. Ugyanolyanok lennénk, mint amilyennek ők neveltek bennünket. Nevelés zajlik itt, kísérlet, bozsó. Harmadíziglen.
– Csak megzenésíted a szar kis óvszer-boltodat.
– Dolgozom is, nem? Kitaláltam az ellen-bugatóport. Férfiaknak kell beszedniük. És akkor kész.
– Szerintem rém frusztráltak lesznek az impotenciától.
– Éppen ez lenne a rövid távú cél. Legyenek csak idegesek a tehetetlenségtől.
Akkor akár még fegyvert is fognak. Gyerekük sincs, aki visszatartsa őket. Mire
valók a gyerekekek? Arra, hogy leszívják a vérüket, és átömlesszék ebbe a bohócba, s meghosszabbítsák az uralmát.
– Az impotensek forradalma, mi?
– Valahogy csak el kell élvezniük, bozsó! Te csak tudod.
Bemegy a hűtőpult mögé, fémdobozt húz elő az aljából: olyan, mint egy csúcsfegyver számára készült rakasz a filmeken. Tele van mozijeggyel. Minden mozijegybe egy gombostű szúrva.
– Egyelőre ennyit tehetek holnap. Mindig az ösztönöknél kell támadni, bozsó.
Ma, az esti vetítés előtt minden férfi ilyen tűs jegyet kap. Holnap a téren meg
tudni fogják, mire jó, mit kezdjenek vele. Ezt elintézem. Hallottál róla, hogy
a filmekbe be-bevágnak néhány rejtett kockát, általában reklám-céllal. A néző
észre sem veszi, mitől kívánja meg, mondjuk az üdítőt, mitől fogja el egyszerre
veszett szomjúság. Hát mert anélkül, hogy felfogná, rengetegszer látta a filmen az
üdítőt, vagy valamilyen sós ételt, amire inni kell. Nem látszik, de ott van, még ha
nem tudja is. Valóság, bozsó, létezik is, nem is! Csak elég sokszor kell ismétlődnie. Én huszonötször ragasztottam be a filmbe ugyanazt a három kockát. Az látszik rajtuk, hogy a férfiak gombostűvel szurkálják a nők farát. A többit elvégzik
a nők. Visítozni fognak. Haza Bérce a hazát és magát élteti a tribünön, a nők meg
visítanak, jajgatnak a téren.
– Ezt a mozit megnézem.
– Nem mozi lesz, bozsó, hanem valódi népfelkelés. Meglátod.

KIRÁLY

LEVENTE

A tapasztulás dalai

Ifjonti panasz Lúnához
Annyi mód csodáltat estvéd,
szűköl kebelem csikasza,
viaszkos, rőt fény iramol,
setétbe hull daróc szövétnek.
Láp lidérce szálldos, égi
jelenése Apollónak, ihol el
Toportyán siráma lajtorjám,
Lúna könyvitől iszamos.
Szaracén-völgy férgei csúsznak
ezüst-sarus lábadnak elejbe,
rívásuk felleget űz, velők
hullatja vérit az én szívem.
Ó, egek! Pergesd csupasz főmre
mirtusz-koszorúd, egyenkint s ne
glóriástul, mert veszedelem lészen,
nem a léleknek édessége,
s csurgasd tar koponyámra
rózsáidnak nedvét, még ha
tüskéiddel halálra is döfködsz nékem megnyugvás lészen az.
A lápi villám is, lásd, elcsihadt,
nem háborog a víznek tükre sem.
A hajótörött vitorla rúdját öleli,
fölötte sirályok hulláma ver.

Tűnt égi szózat
Szemem bogara! verem setétje hizlal,
mohos falból dögletes pára hull,
kezem-lábam deres iszapban tapos hová tűnt az egekneksugára?
Ajkam! sivatag hő szele tikkaszt,
éhség körme kapargatja torkom;
fejem, Szüsziphosz-kő, keblemre visszahull
hová tűnt a földnek virága?
Elmém tanyája tébolyult rémnek,
ki szívemben hál, s röpteti lelkem,
sóhajom is az ő igéje lészen hová tűntél, belőlem, égi szózat?

Szél fú, szálak lengedeznek
Szél fú, szálak lengedeznek,
csalitban vizsla lapul.
Szimatol mezőt s martot,
űzött vad nyomát lesi.
Farkát zászlósán fölcsapná,
ha űnő verejtéke bújna orrlikába,
ám az űnő égen iramol már,
s a vizsla farkát lenyeste a korcs vad,
őt örökkön űző gazda, kitől
hull avas kenyérnek héja,
míg ő maga friss húst lakomáz,
de csalitban vizslát lapultat.
Melyik boldogabb mégis?
A tohonya gazda, kit csúf
betegségek ölnek, lidércek
vernek tanyát kalapjában,

2004-június

29
rikoltásuk, civódásuk kihallik
messze; légzése nehezül,
haja sfoga elhull, szeméből
a fény setét kútba szűköl?
Vagy jobb tán a kopónak,
ki életét amannak szenteli,
mégis jóra sohse várhat, csak
vastag botra, kehes szalonnára,
éjjel Lúna képét félve vicsorg,
öldös gyöngét, melegben
nyelvét lógázza, s értelme
nyálaként a porba csurran?
Mégis, legjobb tán az űnőnek, ki
megmenekül százszor, ezerszer,
rianása számos, égen a csillagok,
s csupasz kölykét védi, nyalogatja,
elvonúl, ha mögötte baj setétlik,
s mint szellem járja erdő árnyát,
csak, ójajj,fogy körüle az erdő,
ezért fut hát tova szárnyas égen?

2003. szeptember
Azt mondod,
közben kávét teszel föl
és cigarettára gyújtasz,
hogy nem érdekel
mit pofázok összevissza
erkölcsről, Istenről,
sőt a létezésről általában,
ekképpen művészetről is sokat,
mert előbb-utóbb eljut idáig az ember,
ha sokat elmélkedik,
és megdöbbenve tapasztalja,
hogy mindez senkit nem érdekel,

112 tiszatáj
egy-két embertől eltekintve
a számszerű többséget
egyáltalán nem érdekli a művészet,
mert ölni akar
ölelni akar
pénzt akar
gyereket akar
egy autót akar
nyugalmat akar
aludni akar
repülni akar
élni akar;
ezért a művészet őt sem érdekli,
és nem érdeklem én sem,
a kaput egyébként belülről is
gombbal kell nyitni,
ott van jobbra,
hogy a hajléktalanok
ide ne szokjanak.

2004. június

31

KOVÁCS ISTVÁN

13 haiku
Sziromcirádás
napraforgó-körhinta.
Darázstekintet.

*
Kőzene a hegy.
A kotta bazaltsávján
zöld violinkulcs.

*
Páfrányszínekkel
álcázott sírkeresztek.
Rohamra készen.

*
A Szikla Atlasz
hegycsúcsot tart a hátán.
Mennyboltot a lomb.

*
Fény-monumentum;
a gyertya csonkig égett.
De ép a tartó.

*
Ó, Uramisten!
Fű, fa, nád, bokor, virág…
Futamnyi fények.

*
Sűrű barázdák.
Bivalycsorda a szántás
a messzeségből.

*

32

tiszatáj
Hegy, hegyvonulat.
Tárt szárnyú sasóriás
a láthatáron.

*
Ó, lenge nádas!
felhőket bizsergető!
Pironkodó est…

*
Ezüst anyókák
járják a harcmezőket.
Könny-aratóink.

*
Puhán a ködhöz,
a hegygerinchez érni.
Kisded a hajnal.

*
Annyi az élet,
mi a fotográfián;
tört fény, homály, csönd.

*
Győztesek a fák.
Csupa V minden águk:
ősz, tél, tavasz, nyár.

2004. június

33

PODMANICZKY SZILÁRD

Passió
A fodrásznál takarítottam, ahova hetente egyszer járok takarítani, amikor annyi
vendég jött be, hogy nem tudtam takarítani, és leültem a sámlira a radiátorhoz,
és elkezdtem olvasni valami újságot, márciusit, ez meg novemberben volt, hogy
van az interneten egy cím, ahova írni kell vagy telefonálni, és akkor találnak az
embernek egy munkát.
A takarítás is jó munka, mert hajat söprögetni nem nehéz, vagy az üres padlót
felmosni sem nehéz, és kapok két sört, dobozost, megihatom, néha fel kell melegíteni, olyan pincehideg, de ezt azért mégse nevezném rendes munkának, főleg
hogy nehezen jövök ki belőle.
Az internetről már hallottam, és láttam is azt a házat, amiben internet van, de
hogy mit kell ott mondani, azt képzelni se tudom. Törtem soká a fejem, hogy kihez forduljak, állítsak meg valakit, akiről azt gondolom, ért hozzá, ezt gondoltam,
de rosszul, és féltem is, az az igazság, hogy olyanba keveredek, amibe nem szoktam.
Aztán megint takarítottam, és megint ültem a radiátornál a sörrel, és már
megint azt a márciusi újságot olvastam, amikor már annyira ki volt olvasva az az
újság, hogy mozgás nélkül kiesett belőle a lap, mintha direkt nekem járna ki, és
szétnéztem, összehajtottam a lapot és elraktam zsebre.
Gondoltam, hogy megiszok előtte pár pohárral, de örülni lehet, ha az internetet ki tudom fizetni, úgyhogy önszántamból bementem a házba, ahol internet
van, és olyan civil voltam, hogy az hétszentség. Odaadtam az embernek az újságlapot széthajtva, és mutattam, hogy ez érdekel, a cím, de nem értek az internethez, mielőtt odaküldene. Jól van, mondta, és segített nekem, csak még ki kell
töltenie egy jelentkezési lapot, mondtam, megvárom, és leültem, jó volt nézni,
ahogy a jelentkezési lapot töltötte, biztos sikerül majd neki, elég gyorsan kész
lett, és már mentünk is az internethez. Nem voltam ott a tévé előtt tíz másodpercig, megnyomta a gombokat és már ki is írta a címet, felírta egy papírra és mehettem, és kérdeztem már állva, na, mibe kerül ez nekem. Tíz forint, mondta, és
olyan jól esett ezt hallani, hogy nem ötszáz, hanem tíz. Kifizettem és mentem az
utcára telefonálni a címre.
Elsőre eltévesztettem a számot, megevett száz forintomat, sokba kerül, ha
hülye az ember, de a másodiknál már úgy koncentráltam, mintha célba lőnék.
Föl is vette egy hang, nő volt, és kérdezte, miben segíthet. Olyan jó volt ezt is

34

tiszatáj

hallani, hogy ilyen hang meg hogy nő, és azt mondja, hogy segít. Azt hittem, hogy
ráolvad a fejemre a kagyló. Mondtam, hogy munkát keresek, és hogy végzettségem az nem nagyon van, de dolgozni tudok, és nem lopok semmit, tisztességes
vagyok, és mindent megteszek. Megadta a címet, ami a fővárosban van, és hogy
a jövő héten ráérek kettőkor a címre bemenni hozzá, és akkor válogatunk a kosárból. Úgy megörültem, olyan jó volt hallani, soha nem gondoltam, hogy ilyen sokat jelent a telefon. Persze, ott leszek, asszonyom, mondtam, és hogy kezeit csókolom. Ahogy letettem a kagylót, azt hittem, elájulok.
Másnap bementem a fodrászatba, hogy takarítanék ma is, mert kell egy kis
pénz, de a fodrász azt mondta, hogy nála egy héten elég egyszer takarítani, és
hogy mire kell a pénz. Mondtam, hogy sört még nem is kérek, elég a pénz, mert
föl kell mennem a fővárosba. Minek mégy te a fővárosba, kérdezte a fodrász, és
komoly volt meg röhögött is, soha nem tudtam elmenni rajta, hogy rendes hozzám vagy nem. Hívattak, csak ennyit mondtam, ne merüljön bele nekem, majd
ha lesz valami, akkor legföljebb később elmondom. Hát jól van, most az egyszer
takarítsál, és akkor takarítottam, sört nem kaptam.
Kimentem az állomásra, hogy megvegyem a jegyet, de már olyan régen utaztam, hogy nem számítottam ilyen drága jegyre. Kedvezmény valami, kérdeztem
a pénztárost. Ugyan mire, kérdezte vissza. Hiányzott száz forint a jegyhez, nagyon
bántott, most mehetek vissza szerezni, vagy ha a múltkor nem nyeli be a telefon.
Elkezdtem járni az utcát, hátha találok pénzt, de elkezdett esni a hó, a fene
megeszi, meg besötétedett. Otthon se volt semmi, csak a sok vacak ruha, meg
drótok, semminek semmi értéke most, és akkor honnan jött vagy hová ment, jött
arra egy ember, és elszántam magam. De ahogy szólalnék meg, kiránt a zsebkendővel egy halom pénzt, és kiabálok neki, hogy uram, uram, az meg nehezen fordul, néznek, hogy inkább szedném föl magamnak, akkor ő megfordul és azt
mondja, ú, az angyalát! Tudtam, hogy adni fog egy keveset.
Az utazásig volt még egy takarítás, amikor már sört is kaptam, ezrest is, ebből
tettem félre a más költségekre hatszázat, napi százból megvolt a száraz kiflim,
meg ami kétséges fölvágott.
Három napig feküdtem az öltönyön, de kár volt, nem lett kiegyenesedve, hanem a sodrony meglátszott a hátulján, az eleje az persze sima lett, de a háta… Na,
mindegy, a kabát rajtam marad.
Olyan volt vonaton ülni, hogy vissza se jövök. Elmegyek valahova most már,
de nagyon. Sok utas volt, csendesek, de mondok én valamit. A vasúton nem változott semmi. Húsz év az húsz év, de semmi. De azért a sebesség az sebesség.
Nem kellett félnem, hogy rossz helyen szállok le, mert a végállomásnál kellett
leszállnom, és le is szálltam rendben, és kérdeztem, hogy hol van az az utca,
ahova menni kell. Senki nem tudta. Senki. De hát hol a fenébe van az az utca,
amiről senki nem tud. Mondta aztán egy korombeli, hogy itt meg itt meg itt van

2004. június

35

egy térkép, és azon megtalálom. Jókor mondta, már éppen nem tudtam mihez
kezdeni.
Akkora volt az térkép, hogy a hangyák is eltévesztik a járást rajta, már néztem
vagy fél órája, mikorra az utcát eltaláltam. Láttam, ott jött el mellette a vonat, le
kellett volna szállnom, és akkor most már ott lennék. De hát van időm, alig múlt
tíz, van hatszáz forintom, vagy sétálhatok is.
Sokkal rendesebbek itt az emberek, az egyik megmutatta, hol a busz, ami kivisz, és hol kapok jegyet.
Nem is csodálkozok, hogy az emberek nem kapnak munkát, nem olyan egyszerű valahova eljutni.
Már ahogy leszálltam a vonatról, nagyon piszkálgatta a szemem egy szendvics, háromszor visszamentem megnézni, de nem akartam minden pénzem mindjárt elkölteni.
Sétáltam a sok ember között, zúgtak az autók, olyan forgalmas volt az élet,
hogy nálunk tíz év alatt nem megy el ennyi ember. Nagyon haladtak, munkába
biztos, vagy haza, el voltak foglalva, aki meg nem, az nem sokat adott magára,
látszott a szemükön, el vannak nagyon, azért idáig én soha nem süllyednék, levágják a lábukat meg koszosak. Jó volt visszagondolni a fodrászatra, a két doboz
biztos sörre, a meleg fölmosóvízre, meg ahogy beszélnek mindenről hajvágás
közben. Ott van az én otthonom, gondoltam, de akkor mi a fenét keresek itt.
Megráztam magam, mint Krisztus a Vargát. A múltkor én is megráztam egy vendéget a fodrásznál, valahogy föltöltődtem azt mondták, ahogy söprögettem a műanyag padlót, aztán ahogy öltözködött az a katonatiszt, véletlenül hozzáértem, és
véletlenül megráztam. Furcsa érzés volt, azt hiszem, a Varga is meglepődhetett.
De hát már itt vagyok, és azért a fodrászat se egy életcél, meghal a fodrász,
aztán mi lesz velem. Éppen időben vagyok még, láttam én, hogy mostanában
néha a szívét masszírozza. Elég egy rossz mozdulat, és infarktust kap. És arra is
gondoltam, melegnek meleg, de milyen mocskos az a fölmosólé.
A busszal pont délre értem ki, tizenhárom megálló volt, ezt jó tudni visszafelé.
Megkerestem az épületet, megnéztem, kettőkor ide bemenni. Csak eligazodni
nem lesz egyszerű, teli van ablakkal, bárhova kilátni.
Kezdtem fázni, és hogy a dél elmúlt és csak a jegyre költöttem, most jött el
a pillanat, hogy valami másra is költsek, egy meleg helyen.
Kinéztem az utcán egy étlapot, hú, milyen hagymaszag jött onnan ki, azt hittem, hogy kifordul a szemem. Kiszámoltam, hogy a tea lesz a legjobb.
Bementem a helyiségbe, nem voltak sokan, leültem az ablakhoz, mert ott volt
világos. A kabátomat nem akartam levetni, nehogy ellopják, nem tudni, milyen
itt a szokás. Teát kértem, ahogy terveztem, ültem a kabátban az ablaknál.
Az ablakkal szemben állt egy nagy ház, egy pansió. Volt rajta vagy negyven
ablak, még a tetőn is, ott aztán lehet lakni, meg takarítani is. Gondoltam, hogy
ellaknék itt, takarítanék, milyen jó lenne. A kéményből jött a füst, elképzeltem

36

tiszatáj

magam a padláson, ahogy esténként lenézek az utcára, korán lefekszek, reggel
hatkor már fönt vagyok, és ha jól dolgozom, megdicsérnek, kapok enni, és akkor
még másra nem is gondolok.
A kislány kihozta a teát, egy nagy tubus cukrot, meg egy nagy tubus citromot.
A fenébe, nem tudom kifizetni. Én csak teát kértem, mondtam mindjárt. A többi
a teához jár, mondta a kislány, és elment a pult mögé. Az ilyen lehetőséget nem
lehet kihagyni, az összes cukrot beleszórtam a teámba, a citromból is sokat, de
nem annyit, mert az már marta ki a nyelőcsövet. Talán semmi helyismeretem
nincs, de azért nagyon jól jártam ezzel a presszóval, szerintem el se fogják hinni,
ha elmondom.
Jó édes volt a tea, nézgelődtem. Az út tele kocsikkal meg más járművekkel,
szinte követni se bírtam őket. A helyiségben elég sok gép működött, azok villogtak, meg helyenként más is villogott, a pult az szép volt, teli üveggel. Rám se nézett senki, ennek örültem. Nem zavarnak a picsába a teámmal.
A pultnál két farmeres indián sörözött, cigiztek, és egy nagy táska volt náluk,
tele mindenfélével, biztos eladni vitték, vagy vették valahol. Volt még egy dzsekis
asszony, az nagyon gépezett, én csak háromszor láttam, hogy újra kellett indítani
neki a gépet. Pont mellette, mintha rokon vagy apja lenne, egy idős férfi, de
szürke öltönyben, és elég jól volt megnyírva is, úgy egy hete. Az is játszott, aztán
bement a pult mögé, ivott egy icce szódát, elővett valami telefont, és bebújt
a függöny mögé telefonálni. Nem értettem, hogy miket mond, de nem is érdekelt.
Vagyis egy kicsit érdekelt, de nem bántam, hogy nem hallom.
Ez a férfi lehetett a tulajdonos, nagyon otthonosan járt. Láttam, hogy a függöny mögött a vécé van biztosan, a citrom túl sok lett a teában, úgy átszaladt
rajtam, alig bírtam tartani. A tulaj meg ott telefonált a függöny mögött, mondta,
mondta, én meg alig bírtam tartani. Na, szép lesz, dobhatom ki az alsómat ha beszalad, még megérezné a munkaközvetítő.
Végre kijött a főnök a függönyből, már álltam is föl, de szorítottam piszkosul.
Beértem vele, a többit meg már el tudjuk képzelni.
Bob, bob, hallottam a vécén, a fenébe, visszajött a tulajdonos, és beszélt valamilyen nyelvet. Hát ebbe is beletelt vagy öt perc.
Az asztalon ott állt még a teám, nem nyúltak hozzá, a felét benne is hagytam.
Volt még bőven időm, nézelődtem a nagy ablakon, mintha mindig itt ülnék,
olyan volt.
Láttam egyszerre hét munkást, az egyiknél egy nagy szál kolbász, a másiknál
egy kenyér, a negyedik szalonnát lógatott a papírban, a hatodik meg vécépapírt,
meg volt náluk zacskó is, majd’ szétrepedt valamitől. Ha csak alma volt benne,
már az is jó. Ez aztán az élet, mindegyiknek kék a ruhája, pántokkal, nagy zsebbel. Olyan jót szórakoztak, hogy majdnem elütötte mindegyiket egy autó.
Aztán mászkáltak csupa bundás asszonyok, vagy hát lehet, hogy férfi volt az,
annyi bundából ki se látszott. El se tudtam képzelni, milyen élet lehet, vagy hogy

2004. június

37

jutnak hozzá az ilyen bundához. Csak egyre gondoltam, hogy beleszületnek,
ahogy én ilyennek születtem.
De nem akartam szomorú lenni, inkább vidám, mert azt mondják, azt megérzi a munkaközvetítő, és akkor nem ad munkát, még ha van se.
A falon lógott egy óra, úgy számoltam tizenöt perc alatt odaérek, volt még
húsz, szóltam a pincérnek, fizetek. Kettőszázötven lesz, mondta, és már vitte is el
az üres cukortartót. Kifizettem, maradt még száztíz forintom. A szendvicsre gondoltam, de tudtam, az már nem fér bele.
Kijöttem az eszpresszóból, megint megnéztem a pansiót, a szélső tetőablakot,
és át is mentem az úton, leolvastam a házszámot, hogyha esetleg címmel mondják a munkát, akkor ha ezt mondják, egyből tudjam. De az se baj, ha másik házhoz, annyi ház van itt, nem igaz, hogy nem adnak munkát.
A közvetítő épület előtt keresztet akartam vetni, de gondoltam, nem bohóckodok, még meglátnak, aztán elvisznek valahova. A portás egy vékony férfi volt,
kék sapkába, mintha ebben a sötétségben a szemébe süthetne valami. Ismeri
a járást, kérdezte, mire én azt mondtam, hogy sajnos nem, mert még nem jártam
itt, de ha megmondja, biztosan odatalálok. Negyedik emelet négyszázharminckilences ajtó, mondta, és már fejtette is a rejtvényt tovább. Negyedik emelet,
csodálkoztam magamban. Nem háromemeletes ez, kérdeztem. Nem, mondta
a férfi, de már mérges volt, úgyhogy mentem a negyedikre.
A folyosó olyan sötét volt, hogy a számokat se láttam, nem még azt, melyik az
az ajtó. De azért megtaláltam, éppen szemközt kijött egy nő a kartonokkal. Bekopogtam. Nem válaszoltak. Kopogtam megint, semmi. Na, már csak ez hiányzott, elfelejtették, hogy jövök. Szépen beszélnek, de hiába, ha elfelejtenek. Kopogtam azért még egyet, amikor meg kinyílt az ajtó. Ne kopogjon már, üljön le,
mondta egy asszony, voltak még vagy húszan, de volt olyan büdös, mint a patkánylyukban. Nem akartam becsukni az ajtót, de mondták, hogy csukjam be. Becsuktam, gondoltam, majd kinyitom vagy megszokom.
Lassacskán szólították az embereket, engem persze nem hívott senki. Úgy
jöttek ki, hogy nem láttam, kaptak-e munkát, vagy nem. Ha kaptak, azért nem,
ha nem kaptak, azért nem.
Akkor egy másik asszony elővett egy akkora szendvicset, mint a karom, levette a papírját és megette mindet. Három akkora darab esett ki a kenyérből,
meg kolbász is, hogy nem igaz. Akkor kezdtem nem bánni, hátha utoljára maradok. Ez a nő már elment, kicsit nyitva is hagytam az ajtót, mikor szóltak, hogy
menjek.
Szép szobája volt a nőnek, ötször akkora, mint a kinti, asztal, szék, szekrény,
virág az ablakban, fűtés, megvolt minden.
Milyen munkát keres, kérdezte. Hát, nyögtem, és gondoltam, hogy bemondom a pansió címét, de nem mertem ennyire direkt. Bármit, mondtam, én ren-

38

tiszatáj

des ember vagyok, kevés az igényem, sok munkát bírok, és nem veszekszek,
csendben vagyok általában.
Akkor kérdezte, merre lakom, mondtam, mire azt felelte, az elég messze van.
Persze, mondtam, azért jöttem vasúttal. Láttam rajta, hogy ezzel a messzeséggel
nem áll jól a szénám. De egy ágy nekem elég, nyugodtan tudok aludni, ha idevesznek bárhova. Elmondtam, hogy minden héten a fodrásznál takarítok, és ő
elégedett velem, és sört is ad, ami a bizalom jele, ha érti. Haj, haj, mondogatta,
nem lesz könnyű. De fölvette az adataimat, mikor születtem, hol, évszám, dátum,
a végzettségemhez beírta, hogy semmi, gondoltam, ez is valami, ha más nem,
támpont, a megjegyzésbe pedig egészen jót talált ki, hogy alkalmas mindenre. Ez
egy kicsit visszahozta a reményt, és már láttam, összességben azért túl nagy várakozás volt bennem. A fejemben minden olyan szép, aztán meg tele lesz nem
látható akadállyal. Ilyen az élet. Csak nem tudom, hogy másé is ilyen-e? De azért
az jó, hogy már nem sok van hátra, és eddig még nem keveredtem semmibe, nem
mondhatnak majd rám semmit.
Azért kedves volt, hogy kezet fogott velem, és biztosan látszott, mert mondta,
hogy ne keseredjek el, tesz egy csillagot a papíromra, és megígéri, hogy nagyon
figyelni fog rá, és ha lehet, akkor írni fog, hogy mi történt vagy mi lett.
Nem volt bennem mérgesség, meg sötét is lett kint, alig találtam meg a buszmegállót. Tizenhárom megálló, ismételtem magamban, hogy el ne felejtsem.
Jött a busz, fölszálltam, aztán a tizenharmadiknál le. Azért ilyenkor estére itt
is elfáradnak, már nem rohannak annyira, pedig várja őket a vacsora, a család,
aztán a tévé, és alszanak a fűtött szobában. De azért biztos nekik is megvan a maguk baja, csak nem mondják.
A szendvics már elfogyott a pályaudvaron, jobb is, kértem, mit adnak száztízért. Egy pofont, mondta az eladó. Azt nem kérek, mondtam, bementem a boltba,
ott mégis olcsóbb egy kifli, vagy ilyesmi. Két kiflit vettem, a maradékot meg majd
elosztom holnap, holnaputánra, aztán megyek csak a fodrászhoz.
Fölszálltam a vonatra, leültem és elaludtam. A kalauz ébresztett föl, hogy adjam oda a jegyem, de nem szoktak engem sehol fölébreszteni, most mégis, nem
mindennapi ez a nap. Ha munkát nem is kapok, legalább megpróbáltam, voltam
a fővárosban, és nem tévedtem el. Láttam, hogy nem halt még ki mindenkiből az
emberség, hiába főváros. Majd járok a fodrászhoz, és kész. De egyet ott a vonaton
megfogadtam, hogy mindenképpen szólok a fodrásznak, énrám is gondoljon, ha
infarktust akar kapni, jobban tenné, ha valamit sportolna, és ha az segít, én eljárok vele kocogni, csak ne haljon meg idő előtt, ha lehet. Főleg így, ha tudná,
milyen jó dolga van.

2004. június

39

NAGY K OPPÁNY ZSOLT

Az én emberem
Ímhol az ember. Az én emberem. Írásom tárgya. Együtt utazunk, buszon. Délután négy. Hazamennek a legények s a leányok.
Emberem mellettem áll. Frissen nyomott bulvár a kezében, szatyor a másikban, epret visz benne.
Emberemnek illata van, érdekes, kellemes. Nyomtatott újság, eper, szesz és
dohány keveréke, annyi izzadságszag után.
Gondolom, ő is hazamegy. Ruhája hétköznapi, ökle melós, tenyere is az, az
újság sem utal másra. Pocakja van, arca borostás, nem árul el semmit, nem olvashatok fizimiskájáról. Olvasom az illatokat:
A reggel jól indult, kávé, cigaretta – a kellemes ürülés aznapra letudva.
A gyárkapu előtt már nincsen ott a talponálló, de van két megállóval arrébb, egy
kis késésből baj nem lehet. A cimborák ivósok, ismeri őket, talán beszélnek is
kicsit, miről, na miről, nőkről, fociról, ez volt régebb, műszakról s főleg a műszak
utániról, ez van most. Gyümölcsárus a kocsma mellett, emberem rosszallóan csóválja a fejét, bár nem rosszalja a dolgot, de csak így lehet kimutatnia, ha csodálkozik. Mit keres itt, ki vesz tőle gyümölcsöt, melós vidék ez, csak a párlatokat fogyasztja.
Deci benn, munka kezdődhet, kezdődik, eltelik, nem történik semmi, még egy
ujja sem sérül senkinek, s a kollegák hajaszálát sem kapja be a gép, lustán működik az is, meleg van, meg lehet gebedni. Emberem időhúzási stratégiái nagy
múltra néznek vissza, s ehhez méltóan működnek, a részlegvezető szerint egyike
a legszorgalmasabbaknak.
Letelik a műszak, lassan kúszott a mutató, lassabban, mint tegnap. Visszasétálnak két megállót, meleg van, ilyenkor csak töményt szabad inni, bár a sör
sem kutya, enyhíteni látszik az izzadás következtében kialakult vitaminhiány tüneteit: remegő kéz, remegő szempilla, remegés. Emberem filozófiája: mindegy,
mi az, csak ártson. (Asszonyát hajdanában ezzel a férfias hozzáállással vette le
a lábáról.)
A kedv egy árnyalattal jobb, de szó sincs duhajkodásról: csendes iszogatás,
senki sem röhög, a mellét sem veri senki, húsz éve kialakultak az erőviszonyok
s a ranglétra, minek hivalkodni. Emberem helye eme ranglétrán meglehetős: napi
egy-egy sört hoz ifjonti hévvel két kollega, s egy kör tömény is jár neki tőlük.
Ezekből egyik a mesteré, a nagymesteré.

40

tiszatáj

Az ivás akkurátus, a test megszabott időközönként kapja, ami neki jár: szesz,
cigaretta, szesz, szesz, cigaretta, szesz, szesz, cigaretta, cigaretta, cigaretta.
Indulás haza, lemaradni nem szokás, nem is ildomos, emberünk mégis megáll
a gyümölcsösnél. Asszonyára gondol. Epret vesz neki. Csak megint baj ne legyen.
A szesz miatt, meg a cigaretta, a késés miatt.
Kis melegség a szatyorban, egész nap tűzött rá a nap, illata megtölti a buszt.
Talán már rohadt is pár szem, azok illatoznak a legerősebben.
Mindenki szeretne enni belőle.

Vitéz lélek
Nem könnyű elmondani az ilyesmit, bár éppen ezt szeretném. Azóta is gyakran furcsán érzem magam, valahányszor eszembe jut. Így történik: még mielőtt
agyamba tolulna az emlék, a részletekkel együtt, egy – jobb szó híján – forró
hullám érkezik, s alaposan bejárja minden porcikámat. Gyomrom összeszorul,
emiatt erős hányingert érzek. Aztán kristálytisztán újra és újra látok mindent,
a legapróbb részletekig. A gyomrom forog, meg kell támaszkodnom, mert összegörnyedek ezekben a pillanatokban. A forró hullám hihetetlen gyorsasággal és
intenzitással jár át, rángat meg. Mindez négy-öt másodperc alatt zajlik le. (Fogalmam sincs, hogy van az lélektanilag, de főleg fizikailag, mármint a fizika tudományának szempontjából, hogy azt a legfeljebb tízpercnyi történést négy-öt
másodperc alatt ilyen teljesen és részletekbe menően újra tudom élni.) Naponta
– átlagosan – ötvenszer. Negyven éve.
Ugyanakkor nem hallgathatom el, hogy az érzés negyven éve fokozatosan veszít az intenzitásából. Már megszoktam, azt hiszem. Minden alkalommal alig
érezhetően ugyan, de kisebb és kisebb felindulást vált ki belőlem, egyre könynyebben megy a dolgok újra-végiggondolása – és egyre tisztábban emlékszem
mindenre. Elmúlik… érthetetlenül múlik el, nem egyik napról a másikra, nem,
még évek sem engesztelik meg – s a végén mégis elmúlik, pontosan úgy, mint
az élet.
Azt hiszem, az élmény, ha mondhatom így, most érett meg arra, hogy beszélni
is tudjak róla. Igaz ugyan, hogy jó ideje csiszolgatom már, de eddig csak magamnak mondtam el; hadd legyen tökéletes.
Ez történt: miután a falu védelmére felállított szánalmas, kaszákkal és kapákkal felszerelt parasztokból álló csapatot percek alatt szétvertük, s nagy részüket
lelőttük vagy lekaszaboltuk, seregünk vad ordítással (ilyen állandó jelzővel illethető minden csata utáni akciónk) rohant be a faluba.

2004. június

41

Éhesek, dühösek voltunk, asszonyt akartunk. Lángba borultak a zsúpfedeles
házak, sikítások és fegyverdörrenések verték fel a csöndet. (Így mesélem, valami
rossz háborús regény stílusában – nem is hiszem, hogy lehet ezt másként.)
Én is ordítva rohantam, de valahány házba férfiasan be szerettem volna toppanni, már volt benn valaki, bajtársak, igen, ezért – lankadó hangerősséggel –
ordítva továbbszaladtam, már vagy hatodik alkalommal. Egyre nevetségesebbnek éreztem magam, ugye, fosztogatni vérbeborult tekintettel és igaz meggyőződésből kell, lehet, nem olyan ímmel-ámmal, ahogyan nekem sikerült a hatodik
továbbrohanás után, ha értik, mire gondolok.
Lassan le- és elmaradozott mindenki, az én léptem is lassult, ballagóra fogtam. Bandukoltam a havon, s észrevettem egy házat, külön a többitől, a falu vége
felé. Akkor láttam azt is, hogy teljesen egyedül vagyok. Megörültem, hogy na
végre, ez aztán most már tényleg enyém. Szigorú, marcona arcot vágtam, de
azért gondolatban már engedményeket is tettem: ha elég alázatosan viselkednek,
akkor csak eszem valamit, majd elfoglalom a legjobb ágyat. Nőt nem erőszakolok
meg – csak ha nagyon, de nagyon szép lesz: egy hete a szabadban aludtunk, nem
volt kedvünk erőszakolni, én legalábbis inkább pihenni akartam. De a szép nő, az
más. Az még belefér. „A szép nő ellen örökre védtelen maradok”, ezt nemrég olvastam, és nagyon tetszett. A házat sem gyújtom fel – de csak akkor, ha jól viselkednek.
Amint berúgtam a kaput, egy hatalmas komondor rontott nekem. Egyetlen
lövéssel leterítettem, így gondolok erre – büszkén – azóta is, ezekkel a szavakkal.
A ház néma volt; ablakai az utcára néztek, egyetlen ajtaja a kapu mellett barnállott, attól olyan félméternyire. Csend volt; a legcsendesebb hely volt a faluban,
bár ez még nem lett volna kunszt abban a nagy ordítozásban. Hanem ahogy
a tornácra léptem, minden zaj elhalkult a hátam mögött, és ez volt az igazán döbbenetes. Ilyen élesen még sosem hallottam a csendet, és érzés is társult ehhez.
Érezni a csendet – furcsának tűnhet, azóta sem történt meg velem. Felidézni sem
tudom magamban. De tudok arra emlékezni, hogy mit éreztem akkor, amikor
éreztem a csendet. Nyugodtságot, békét, mondhatnám ezeket a közhelyeket,
mert elég közhelyesen éreztem a csendet, életemben először és utoljára. Nem
volt félelmetes, sem veszélyt sejtető: egyszerű, kellemes érzés volt. Kissé meg is
illetődtem: majdnem kopogtam, mielőtt beléptem.
De aztán észbe kaptam, méltóságom hangosan tiltakozott. Rúgni akartam,
végül – nem tudom, miért – nem tettem, inkább a kilincset nyomtam le.
Az ajtó zárva volt.
Emlékszem, mennyire elképedtem, és arra is, hogyan tolult fel bennem egy
nagy, most azt mondanám rá, vörös düh-hullám. Lekaptam a karabélyomat, és
lőni kezdtem a zárat a kilincs fölött, alig maradt töltényem. Aztán berúgtam az
ajtót, s beléptem. Egyszerű szoba, vagy inkább konyha volt, kemencével, asztallal, ággyal, nagyon rövid ággyal, mindig lenyűgöztek ezek a nagyon rövid falusi

42

tiszatáj

ágyak, székekkel. Egyetlen szoba nyílt belőle. A kemencepadkán egy macska heverészett. Az asztalon kancsóban víz állott. Olyan volt az egész, mint egy csendélet. Egy giccses csendélet, ha van ilyen, ha értik, mire gondolok. Kiittam a korsót, majd megrémülve ejtettem el, hátha mérgezett a víz.
Hosszasan hánytattam magam a sarokban (érdekes, hogy illemtudóan a sarokban hánytam, nem a szoba közepén), szerencsére mind kijött, azóta is sokszor
gondolok arra, hogy ha nem hánytam volna ki, és esetleg valóban mérgezett volt,
talán másként alakult volna az életem, ha ott meghalok.
Megigazítottam a ruhám, előreszegeztem a karabélyomat, és magam jó egyenesre és magasra kihúzva lenyomtam a szoba kilincsét. A szoba a konyhánál is
kisebb volt, csak egy aprócska vetett ágy volt benne, asztal, virág, székek.
És ott ült, az asztal körül, a család: a vénasszony, a családfő, a felesége, két
hajadon lánya s egy kisfiú. Az asztalon, kancsóban virág, mint azt az előbb is
konstatáltam. (Honnan télen virág ezen a nyomorult vidéken? – azóta is gyakran
gyötör ez a kérdés.)
Az egyik lány különösen szemrevaló volt. Blúzán feszültek a gombok, s mintás, tiszta szoknyája csípője érzéki körvonalait engedte látni, látni vélni. Látszott,
mindannyian ünneplő ruhába öltöztek ezen a kivételes napon, bár nem tudtam
róla, hogy azon a vidéken az a nap ünnep lett volna, s a népviseletet, az ünneplőt
sem ismertem, főleg nem a tájegységre jellemzőt, mégis nyomban megéreztem
ezt, megérzi az ember az ilyent, azt mondják, a mi falunkban is így néztek ki az
emberek ünneplőben, bár persze másféle ruhákat viseltek.
Elcsodálkoztam, mikor nem láttam arcukon az áldozatok untig ismert és
megszokott rettegését, de még csak egy szemernyi ijedtséget sem. Csak a kisgyerek szipogott, pedig az ilyeneket általában életben hagytuk.
– Felállni! – harsogtam, a családfőre szegezve a fegyveremet.
Nem történt semmi: illetve ők tovább ültek, én tovább álltam. Aztán egyszerre
csak elkezdtek nézni. Addig is néztek persze, de csak úgy, hétköznapi módon,
most viszont ereje és célja lett a nézésüknek, s ez a cél én voltam. Mereven, pillantás nélkül néztek, mindannyian, a szememet bámulták, a belsejét. Belém mélyesztették a tekintetüket, mondhatni.
– Felállni! – most már üvöltöttem, de hangomban – úgy éreztem – bizonytalanság csengett, ha ez nem képzavar. Megráztam a karabélyt, hátha nem értik,
mutattam, hogy fel.
De ők csak tovább néztek: mereven, pislogás nélkül, komoly, ünnepélyes arccal. Eléggé termetesek voltak mind, ezt ekkor vettem észre, ekkor tűnt fel. Következésképp – bár ez nem törvényszerű, mint utóbb utánajártam – szemeik is nagyok voltak. Először barnának tűntek, aztán egy idő után feketének.
– Le kéne lőnöm valamelyiket… – gondoltam, immár megnyugodva.
Gúnyos mosolyt szerkesztettem ajkamra, tettem egy lépést feléjük, és az atya
fejére céloztam.

2004. június

43

– Felállni! – suttogtam, nyugodt, kiegyensúlyozott hangon.
Ekkor felállt. Sosem láttam még ekkora embert. Egy óriás volt, betöltötte
a szobát, és elvette az ablakon beszűrődő kevéske fényt is. Hatalmas volt mindene:
keze, mint egy lapát, vállánál szélesebbet nem láttam többé, pedig minden erős
emberről szóló képet kivágok azóta is, és már tíz mappát töltöttem meg velük;
vastag nyaka bután és mereven tartotta hatalmas, bozontos hajzatú fejét. Fehér
ingbe és gyolcsgatyába volt öltözve, asszonya szőtte, nem tudom, ezt honnan
tudtam.
A következő gondolatok villantak át az agyamon (persze, most más szavakkal
mondom el őket): 1. Hogyhogy ilyen szegényes itt, ezen a vidéken az ünneplő ruházat, mikor minden népcsoport – bármilyen szegénység legyen is a tájon amúgy –
nagyban ad viselete ünnepélyességére?; 2. Hogy fér el ez az ember ezekben a kicsiny ágyakban, vagy esetleg lehet, hogy nem is itt lakik, de akkor hol, nagyobb
ágy nincs sehol, lehet, hogy a csűrben alszik, nade télen?!; 3. Miért nem volt kinn
az ütközetnél egy ekkora állat, egyrészt miért nem védte ott a falu érdekeit,
a családja érdekeiről nem is beszélve, s akkor ott mi szépen lelőttük volna, közösen, most mi az istenért kell pont nekem megküzdeni vele?!
Rettenetesen félni kezdtem.
Az óriás lépett egyet felém.
– Megállni! – sikítottam. A fegyver remegett a kezemben. Bármennyire igyekeztem is úrrá lenni rajta, remegett, a falnak dőltem, hogy ne remegjen, de csak
tovább remegett, visszaegyenesedtem.
Az óriás még egyet lépett felém.
A gyomrom még jobban elszorult, kimondhatatlanul féltem.
– Lelőni, lelőni! – ordította valami bennem, de nem voltam rá képes.
Nem csak azért, mert remegett a kezem (hiszen azért egy sorozat golyó közül
valamelyik biztosan eltalálta volna), hanem mert olyan nagyon ismerős lett a helyzet, és bizonyára önöknek is az, ha jól magukba néznek, mondom ezt anélkül,
hogy magyarázatokat keresnék a magam számára, hogy magyarázkodnék.
Nekem például egészen – hogy úgy mondjam – konkrét gyermekkori élmény
miatt ismerős. Mikor a juhászokhoz küldtek, sajtért, ordáért, beteg juh húsáért,
mindig rettegve közeledtem az esztenához. Hatalmas, vad kutyák védték a nyájat, egy medvével is el tudtak bánni. Én már napokkal azelőtt óriási botot vágtam
és faragtam meg, azt vittem magammal, nehéz volt, mégis egész úton azt próbálgattam, hogy a bunkós végével hogyan loccsantom szét a kutyák fejét, de amelyik
egy méternél jobban megközelít, azét biztosan. És mikor ott álltam, az őrjöngve
felém rohanó kutyáktól pár méterre, ugyanazt éreztem, mint az óriás előtt állván:
hogy nem tudok mozdulni, ütni. Pedig nem egyszerre értek oda, hanem sorban:
egyenként könnyedén végezni tudtam volna velük. Mégsem voltam képes felemelni a botot, mely a világ legbiztosabb fegyvere amúgy. Így hát kilökték a botot
a kezemből, letepertek, csuklómat, bokámat elkapták, és addig tartottak a földön,

44

tiszatáj

amíg a juhász oda nem ért, s szét nem vert közöttük hatalmas, kacskaringós botjával.
Ezt éreztem most is: valami édes, egyenesen kéjes, perverz zsibbadást az ujjamban, amelyik a ravaszon nyugodott. Nem tudtam meghúzni, pedig minden
őrjöngött bennem, és a félelemtől hisztérikusan sikoltozott. Mint mikor álmomban lőnek rám, és én nem tudok elmenekülni, mert jégen állok, és mindegyre elesem, hogy felugorva újra menekülni próbáljak, és újra elessem, és így tovább.
(Mielőtt eltalálnának, mindig felébredek ugyan, de egész nap borúsan járok-kelek ilyen éjszakák után.)
Az óriás közben még kettőt lépett, és – mivel, mint mondtam korábban, nagyon pici volt ez a szoba – máris ott magaslott előttem. Egészen közel jött, géppisztolyom a hasába fúródott, leheletét, melyből undorító és átható hagymabűz
áradt (ezen a vidéken elsőrangú hagymát termesztettek), az arcomba fújta.
Aztán kissé hátralépett, én friss levegő után kapkodtam; ekkor elpofozott. Én
ekkora pofont sosem kaptam még, túlzás nélkül mondhatom: majd’ elájultam.
Irtózatos ereje lehetett, mert megtántorodtam, de nem eshettem el, mert visszakézből nyomban érkezett a másik pofon, mondhatni kontra, és az megtartott. Az
ujjamat továbbra sem tudtam mozdítani. A pofonok meg csak záporoztak. Összesen tizenhárom. Tizenhárom pofont kaptam, vallásos vidék volt ez. A tizenharmadik akkorára sikerült, hogy – mivel nem érkezett a kontra, hogy megtartson –
megpördültem (a tengelyem körül, ahogy mondani szokták), s mikor ekként éppen háttal álltam az óriásnak, úgy hátbavágott, hogy a bejárati ajtóig bucskáztam. Hallottam, amint becsapja mögöttem a szobaajtót.
Felálltam, leporoltam magam, az arcom égett, lőttem párat a mennyezetbe,
majd kiléptem a tornácra. Az arcom lassan hűlt le a jó hideg levegőn. Néhány
bajtárs jött, kényelmesen lépkedve, szórakozást kerestek.
– Itt nincs senki – mondtam. – Elintéztem őket!
– Mindet?
– Igen.
Mikor végre továbbmentek (féltem kicsit, nehogy mégis bejöjjenek, és kiderüljön, hogy hazudtam, egy hadnagy is volt velük, háborús időkben pedig nem
szabad hazudni), kihúztam a tetőből egy marék nádat, meggyújtottam egy szál
gyufával, s visszadobtam a tetőre. Nem kellett sokáig várni: nemsokára az egész
ház égett. Köhögve szaladt ki a vénasszony. Én időközben cigarettára gyújtottam,
a favágó csutakra ültem, és sorban, ahogy sikítozva, egyenként kirohantak, lelőttem őket. Csak az óriás nem jött elő. Bennégett, vagy pedig volt a háznak valami másik kijárata, bár arra az építkezési stílusra, amelyik a környéken dívott,
s melynek jegyében ez a házikó is épült, ez nem volt jellemző.

2004. június

45

DOBAI PÉTER

Tiszavers
Ilia Mihálynak

A régi, homokos csongorádi parton állok, ott,
ahol egykor-régen, ifjúságom kezdetén, ugyanott
A túlparton a napsugaraktól aranyló Körös-torok…
Katalin távol emléke egy évekkel feledett akkort:
most ezer részlettel, ajkak mosolyával, szavakhoz
képzelt képekkel, több mint harminc év után visszahoz!
– annak a vén ladiknak már nyoma sincsen,
amely valaha, nagyon régen, ezerkilencszázhatvannégyben,
ott feküdt, partra vontan, mély fűben. Tiszára lejtő pipacsos,
kankalinos hullámtérben…
Végigsétálok a gáton, végig a ligetes füzesen,
végigmegyek a holtág világtalan lagúnapartján,
hirtelen madárraj riad magasba szabadító szárnyakon,
ösztönük megérzi, itt régi idegen jár,
aki meg-megáll emlék és képzelet immár nyomtalan
keresztútján…
Itt horgonyoztak valaha a híres, dolgos csongorádi
hajómalmok és a parti házakból a molnárleányok,
– kis ablakon kikönyökölve, bámulva a világot –
itt tékozolták el az ifjúságot, a hajadonságot,
miközben lomhán húztak a hajómalmok mellé a búzás
bárkák és nem történt semmi más, semmi más,
csak vártak, csak vártak a szép leányok…
A hajómalmokból azóta tán egy maradt mutatóba:
őrli magát a Tiszát! És bizony eltűntek mind – ó! hová? –
a bámész leányzók…
Felsétálok fedélzetére egy megdőlt, félig süllyedt gőzhajónak,
alig tart meg a palló… Kapitányi hídja még ép, de bordázatát,
erős gerinctőkéjét megtörte az idő, a folyó…
A törött timon-kerékhez állok, mint aki élő, éppen kifutó hajót
kormányoz, messze-vissza az években, névtelen kikötőbe,

46

tiszatáj
nádas-benőtte révbe… Parancsot adok a gépháznak, fűtsék
fel a kazánokat, szóljon a hajókürt, vonják az árboccsúcsra
a lobogókat, kifutunk, iránnyal délnek, egy soha el nem ért
deltához! Fantáziálok, Katinka, csak képzelődök tudom én,
hogy ez a vén bárka már sohasem indul el velünk,
megtette már összes útját a Szamostól Titelig, ahogy mi sem
kelünk, Katalin, többé soha útra, de maradásunk sem lesz már
túl hosszú, itt, az elváltozott Tiszaparton…
Nemsokára személyvonatra szállok, hogy minél lassabban
hagyjam el Csongorádot, nagyságos emlékét az első szerelemnek!
Utazom… el tőled… De nélküled ugyan kihez? Netán haza megyek?
Haza, ha nem hozzád, akkor haza hova?
A vonaton szeretnék maradni végleg,
hogy honvágyam fájdalmához egyszer tényleg
odaérjek!

Dunavers
BUDAPEST LEGSZEBB ÉPÜLETE A DUNA!

Ősi, nagyságos Pannon folyam,
a régi római birodalmi limes határán!
Áradó áramodba ömlik a Lech, az Isar,
az Inn, az Ilz, a Traun, az Enns alpesi
vize, Melk patakja, a Krems, a Tulln,
a Russbach, a Lajta, a Rábca, a Rába,
a Cuhaj-Bakony-ér, és északról, a Felvidék
felől vized viszi tovább a Vág, a Nyitra,
a Garam, az Ipoly vizét… délebbre a baljós
Csele-patak áramlik beléd… A Délvidéken
a Dráva, a Vuka, s Titelnél szenved véget,
áradásait befejező, temető torkolatot az eltűnéshez:
Petőfi folyója, Juhász Gyula folyója, a „szőke” Tisza…
Belgrádnál a Száva sodrát ragadja erősebb sodrásba
a Duna! A Balkán vizeit is mind viszi délre, áramába
vész a Morava, a Mlava… Erdély felől a Temes,

2004. június

47
a Zsil, az Olt, Galati és Braila között: a Szeret
hal bele és él tovább a Dunába, Bulgária
felől az Ogoszta, a Vit, Rusze alatt a Fehér-Lom
fut a hegyek felől, vele együtt délnek tartó, nagy
vized felé, amely egykor annyi bárkát, kétkéményű,
lapátkerekes gőzhajót hordozott hullámain,
amely annyi falu és város védgátját mosta el,
zúzta törmelékké, melybe hatalmas, ártéri ősfák
dőlnek, szakadnak bele s amelynek mélyén
annyi bárka, csónak, ladik, sajka, uszály és hajó roncsa
talált sírjára… és végül, hatalmas Duna, annyi ér, patak,
folyó: beléd-torkolló vizével együtt a te hullámaid is
elérik egyszer a temető tengert s emlő-deltád kiapad ott!
Eléred, el a tengert, nagyságos folyam, mely téged is
ismeretlen, végtelen végzetbe vonz, ártéri fáktól, ősi
városoktól kísért partjaid közül kiold, parttalan
messzeségekbe visz!

Magunktól menekülni:
ahhoz nincsen iránytű, se irány
Szilárd s megszokott tárgyak (…)
A bútor emlék-rakományt cipel (…)
Húzd le a redőnyt és feküdj az ágyra
S zárd az órát egy szoba üvegébe (…)
S nézd inkább a hősök alkonyát (…)
…matróz-szem, tenger síkját figyelve,
Sötétlőn fényes íriszében őrzi, emlékezetében
(…) Szív-közelben óvja sorsától és az időkből
bátor bánattal visszaidézi a még egyre táncoló leányt…”
Stephen Spender

Elmenni szeretett, kedves helyekről,
nehéz, nagyon nehéz, hiába hozzá bármi
belső vagy külső késztetés, hiába hozzá ráció,
netán holmi „misszió”, cél… akármi küldetés
vagy annak illúziója…

48

tiszatáj
Távozni, eltávozni terhes tennivalóság,
még akkor is, ha – puszta honvágyunk okán –
végleg megmaradni meghitt, biztos helyben,
immár biztos, hogy addigi életünkkel: lehetetlen – – –
Ó! Nem a házunkat, megszokott lakásunkat, bebútorozott
otthonunkat, könyvtárunkat fájdalmas odahagyni,
régen megszoktam én a költözködéseket… hanem
maga az elmenés, a távozás tudata elviselhetetlen,
a horror vacui érzését kelti és ólomsúlyú bánattal tetézi
a helyváltoztatás félelemtől ajzott szomorúságát…
… olyan ez, mint amikor este érezzük: megint elmúlt
egy nappalunk, mely akár szép volt, akár éppen semmilyen
mindenképpen nem lesz több napunk ilyen,
mert megismételhetetlen és csak kín az emlékezetben!
Könnyebb elhagyni kedves, szerelmes leányt vagy hű barátot,
ilyenkor csak bátran búcsút venni kell mellőzve a hazugságot.
De távozni szégyen.
De nemtávozni szintén szégyen.
De elmenni félelem.
De nemelmenni szintén félelem.
De maradni lehetetlen.
De nemmaradni szintén lehetetlen.
P. S. Szerencsére vannak versek, amelyeket nem kell,
nem is illik befejezni: befejeződnek önmaguktól,
ha nem ma, akkor holnap vagy holnapután! Verdict!

2004. június

49

VILLÁNYI L ÁSZLÓ

Rajz Tandori Dezsőtől
A címe: Érintőnövény – szerelem, rólad tudva
nekem dedikálva, évszámmal, de hónap és nap
nélkül, egymásba kanyarodnak a görbületek;
a pontos dátum a te leveleden található, amiben
este tíz órakor leírtad: megfogalmazódik bennünk
újra és újra az egymásba való visszakanyarodás.

Telefon
Fél éve még nem hittem volna, mint mágikus
tárgyat hurcolom magammal, a gondolatától is
irtóztam, hogy bárhol, bármikor megszólalhat;
azóta hányszor nyugtatgatott hangja, ha jelezte,
olvashatod izgatottan pötyögtetett mondataim,
s lett varázslat: mindig időben érkező üzeneted.

Mondat Sulyok Gabriellától
Álomjárók voltatok ott Budán – ezt a mondatot
ismételgeti a Körtérnél a negyvenhetes villamos,
amikor gyengéden kanyarodik az Eszék utca felé;
nap mint nap elhozza a piros hetes, éjszakáról
éjszakára fodrozódik a Feneketlen-tó vizén,
s reggelente rábólint a környék összes harangja

50

tiszatáj

A helyszín
Évről évre, minden őszön, úgy ültem fel
piros biciklimre, mintha várt volna valaki
a folyónál, mániákusan tekertem a töltésen;
álltam az ártér fényeiben, akárha angyalok,
szálltak az ökörnyálak, tartottam tenyerem,
mint egy majdani májusban, arcodra várva.

Válasz Lovas Ildikótól
Nézem fiam és kedvese kezét, milyen finoman
felelgetnek ujjaik, hasonlóan a mi ujjainkhoz,
s a másik fiammal ugyanúgy fülig ér a szánk;
már mind a hárman szerelemben, újságolom,
így hát Bácskát is bejárja a hír, s rögtön jön a
válasz: meglehetősen hízelgő a női nemre nézve.

Rózsa
Istenem, ha ezt látnák osztálytársaim,
még így, harminchat éves késéssel is,
amint átölelsz iskolám kapuja előtt;
éneked a jól ismert folyosón, a hajdani
fiúhoz ér, s a szomszéd egykori kertjében
illatozni kezd a valaha nyílt összes rózsa.

2004. június

51

DOMOKOS MÁTYÁS

Egy uomo universale – Somogyból
Ha a nevét hallom (mostanában ritkábban), ha barátságosan mosolygó arca és
biztatást sugárzó tekintete felém villan mélyemlékezetemből, mindig Fülep Lajos
egyik kedvelt kifejezése jut eszembe nemzedéktársamról és félévszázadon át barátomról, amit közös mesterünk a mindentudás igézetében élő és csillapíthatatlan szellemi szomjúságát tájékozódásával a szellem dolgaiban napról napra fáradhatatlanul kielégítő emberi jelenség jellemzésére használt: uomo universale.
Ennek a kifejezésnek ne az olasz szótárban keressük a mélyebb és teljesebb
jelentését, mert az szűkebb és korántsem azonos azzal a művelődéstörténetileg és
filozófiailag megalapozott életeszménnyel, amire valójában vonatkozik. Annak az
emberi jelenségnek a mibenlétére, amelyre Fülep Lajos használta a „teljes ember” reneszánszkori kifejezését, a mi korunkban, „tilalmas nemzedékünk” életében, amikor éveken, évtizedeken át – az ő szavával – „közös mesgyén jártunk”,
mint – egyik könyvének dedikációja szerint – „a sorstársak és jóban-rosszban
felebarátok”, Fodor András személye és műve volt, lehetett az eleven példa. Kiskamasz korától utolsó pillanatáig az a szellemi teljességigény volt ösztönző sarkantyúja és ihlete, amit „a Múzsák testvériségének” hitt, s e testvériség önzetlen,
de annál gazdagítóbb szolgálata nélkül nem képzelhető el az ókori görög, majd
a reneszánsz emberideál sem. Ez a lényét meghatározó, személyiségét kiteljesítő
igény, vagy ha tetszik: sóvárgás fordította „a somogyországi” szegény vasúti málházó ötödik gyermekét, a legkisebb fiút már Pusztaberényben a „szó, zene, kép”
világa felé, s késztette később, a kaposvári vasutasgyerekek internátusában,
a „szintyerben” arra, hogy füzeteibe kézzel átmásolja akkortájt megismert kedves
költőinek: József Attilának és Illyés Gyulának a verseskönyveit, vagy hogy arról
a világról, amelyben él és mozog, a maga számára nyomot hagyjon naplóiban.
Az eredet, a származás körülményeivel és következményeivel foglalkozni, annak megvilágítása érdekében, hogy milyen mélyről nőnek a fölemelkedés vágyának a gyökerei, újabban nem illik, mert nagy tapintatlanságnak minősül, akárcsak egy irodalomtörténeti eszmefuttatás erejéig is szembesíteni az emberi társadalom orvosolhatatlan esélyegyenlőtlenségeinek a szakadékaival azokat, akik
fölül vannak, „költői szintjén a világnak.” (Illyés Gyula) pedig enélkül nem érthető meg az ő útját jellemző erőfeszítés. Fodor András ugyanis nem feledte el
a „lucsokban forgó, görnyedő testek, / izzadva fénylő, meztelen karok” világát

52

tiszatáj

(Napszámosok), ahonnan jött, mert „ez az én örökségem, / e két megyényi föld, /
anyám, apám és őseink világa” (Baranyából Somogyba), ahogyan egyik kései
versében vallotta, változatlan hűséggel, de veleszületett tehetségének az iránytűje, attól a pillanattól kezdve, hogy „a leendő sógortól” kapott Petőfi összes verseit a kezébe fogta, abba az irányba vezette, amelyben csak az érdem számít.
A lelkes önképzés megbűvöltjeként törte át a születés vak predesztinációját, s a
modern zene, líra és piktúra fölényesen birtokolt ismeretében lépett át szűkebb
hazájából, Somogyból a Ménesi úti Eötvös kollégiumba, ahol nemcsak azt tapasztalhatták meg egykori társai, milyen fesztelenül mozog a kollégium könyvtárának „szentélyében”, ahogyan ő nevezte, amelynek „bármelyik zugában bármeddig dolgozhattunk”, de a minőségigényt felizzító iskola falai közt neki is,
mint mindannyiunknak, a megszerezhető tudás maximuma jelentette a minimumot. Ez volt az elemi evidencia, ellentétben az újabb időknek a kontraszelekció diadalmas ellenforradalmát kiteljesítő gyakorlatával, amikor is a minimum
vált a maximummá, amivel meg lehet úszni a lefokozott életet. Annak a nemes
utópiának, amely Magyarország megújulását és Európához való visszazárkózását
szorgalmazó írók, költők – ifjúságunk közös eszméltetői – dolgoztak ki a két világháború között, hogy az új értelmiségi nemesség jövendő tagjainak nem kis
részt a lenti világból kell jönniük, az olyan első generációs ifjak jelentették az
aranyalapját, mint barátunk, Fodor András.
A lenti világhoz való hűségét tehát mindvégig megőrizte, mert jól tudta, hogy
„a szegények sorsáról, a társadalmi igazságtalanságokról sokféleképpen lehet
szólni… de más dolog valamit elvileg vállalni, és más azonosulni vele.” – De még
inkább tudta, hogy a származás, az indulása idején konjunkturális kiváltságokkal
fénylő káderlap egymagában nem erkölcsi bizonyítvány és nem szellemi teljesítmény. – A kor, amelyben felnőttünk és java férfikorunkat töltöttük, mindenkit
megfosztott attól a szabadságtól, amely a természetjog szerint is megillet minden
embert. Szellemi vasfüggönnyel korlátozta a művelődés szabad lehetőségének
a jogát is. S az államrezonná minősített terrorizmus, amely magát a nagy francia
forradalom eszméinek a megvalósítójaként és kiteljesítőjeként ünnepeltette, a szabadsághiánytól fuldokló társadalom előtt folyamatosan lobogtatta a kor talán
legcinikusabb szlogenjét, hogy próbáljunk élni az ajándékba kapott szabadsággal.
De azokra sújtott le a legkíméletlenebbül, akik – ahogy lehet – megőrizni próbálták egyéniségük kiteljesítéséhez és valódi értéktiszteletükhöz elengedhetetlenül szükséges belső szabadságukat. Az állandó lelki és szellemi, egyszersmind erkölcsi készenléti állapot jellemzi ezt a belső szabadságot, amit ugyan nem lehet
elvben senkitől elkobozni, de megőrzése nem egyszer a legnagyobb tisztánlátást
és erőfeszítést követeli meg a rossz idők sodrába vetett írástudóktól. Egy rossz
kor hamis magatartásmintáinak az elutasítása a belső autonómia megőrzéséhez
kereszt, de egymagában nem elegendő. A puszta tagadásból ugyanis nem lehet

2004. június

53

morálisan és szellemileg megélni, ahogyan erre már a múlt század harmincas
éveiben időtlen érvényű példázatával figyelmeztetett Mario és a varázsló című
novellájában Thomas Mann. „Meddő erő a némák tisztasága”, vagyis az önsorvasztó nonkonformizmus és a züllesztő opportunizmus, „az álarc alatt lapító
sanda érdek” és „a hazugság fegyelme” megkerülhetetlennek tetsző alternatívája
szorításában Fodor Andrásnak mégis sikerült megtalálnia a maga harmadik útját
– az értékeket hordozó és mentő szellemi magatartás napról napra fáradhatatlanul megújuló gyakorlásában. – S ez a harmadik út nem ér véget az ötvenes évekkel, aminek a leghívebb tükre Fodor András legendás naplója. „Meglepő, hogy
a Fodor-féle alulnézetből milyen kevés a különbség az 1956-os forradalom előtti
és utáni évek között. Némileg változnak a nevek. De a cenzúrázó, öncenzúrára
kényszerítő, kéziratőrlő masina alapjában ugyanazon a módon működik”, jegyzi
meg ezzel kapcsolatban, még 1987-ben, „szabad földön”, Bécsben egy emigráns
pszichiáter. „A napló egyik központi témája Fodornak és író-, művésztársainak
küzdelme a kulturális bürokráciával. A magyar értelmiség fejére ültetett Királyokkal és cárokkal. Szívós harc folyik verssorokért, címekért, kifejezésekért, egyegy rövidebb vagy hosszabb vers megjelentetéséért, először az irodalmi lapokban, aztán kötetek elfogadtatásáért, az ideológiai kifogások leszereléséért, a rágalmak szétoszlatásáért, és – taktikai okokból, kénytelenségből – nemegyszer
a kényelmetlen igazság elleplezéséért… évről évre, évtizedről évtizedre a kerékben
ugráló mókus vagy a köveket görgető Sziszifusz kitartásával harcolni a lehetőleg
minél kevesebb kihagyás, átírás árán történő megjelenésért.” (Harmat Pál) Bizony, ez is része volt ennek a harmadik útnak.

*
„Az élet, ha úgy tetszik, kozmikus szabadsága is csak addig otthonos a magamfajta számára – írta egyik önvallomásában Fodor András –, amíg képpel,
hanggal, betűvel van bélelve.” Ő ezt a humán kultúrával és művészettel bélelt
szabadságot meg akarta osztani mindenkivel. Pontosabban: azokkal, akiket erre
érdemesnek tartott, mert úgy gondolta, hogy az életnek a kultúra adományában
rejlő szabadság-lehetősége annál hatalmasabb, minél többen részesednek benne.
Élete és munkássága egyik fő törekvése volt ez, hiszen szellemi értékeket közvetítő futárpostásnak tekintette magát, aki egyéniségének a kiteljesedését is a Múzsák testvériségének a hitében osztozó baráti szellemek testvériesülésével együtt
tudta csak elképzelni. Számára – láttuk, tapasztaltuk – alapigazság volt, hogy
minden szellemi ember felelős minden szellemi emberért, s az elridegülő világ
ezt a meggyőződését sértette folyamatosan és talán a legfájdalmasabban. „Mindig megdöbbentett, mint ahogy mindig megdöbbent, érdemes pályatársak egymás iránti részvétlensége”, vallotta, s a maga módján cselekvően tett is érte, hogy
ez ne így legyen. Mintegy mellékállásban, amire felelősségtudata kötelezte, több

54

tiszatáj

mint száz fiatalabb pályatársának teremtett bemutatkozó fórumot, s nem fordított hátat ezeknek az általa istápolt alkotóknak akkor sem, amikor önzetlen fáradozásaiért többször is elnyerte jól megérdemelt – büntetését…
Akikkel „egykor vakmerő / dalok lándzsáit dobtam a sötétbe… Ne mondjátok,
hogy tán igaz se volt! / Ne mondjátok, hogy nincs értelme többé, / hogy szétesett
a közös ifjúság.” (Hűség) E sorok költője nem indokolatlanul tekintette magát
a „lelkek szanitécének”; haláláig abban a hitben élt, hogy igenis „lehet az emberek
és dolgok szeretete esztétikai tényező, művészi stimuláns.”
Költészetének jellemző és rávalló kettőssége, hogy a verseit is fűtő naiv ősbizalom jeges józansággal társul a jelenségek lírai értelmezése során. „Az őrült
szépség örökre józanná vakít” (Józan reggel), s ezzel a dermesztő tárgyilagossággal regisztrálja a világ fokozódó elsilányulását. „Baj van, ha elkezdik magyarázni
/ a rosszról, nekünk az a jó!”, írta egyik versében, pontosan megjelölve ezzel korunk lelki pestisének egyik fő okozóját, a legveszedelmesebb narkomániát, a tömeges erkölcsi nihilizmust, ami az eszményekhez ragaszkodó hűség embereire
kirója a keserű leckét: „Tanuld meg, milyen lesz hazátlanként / tiblábolni saját
hazádban.” (Bekerítve) A kötet, amelyből az idézett sorok származnak, húsz esztendővel ezelőtt látott napvilágot, és Reményfutam volt a címe. Fodor András
a következő dedikációt írta bele e sorok szerzőjének a példányába: „abban a reményben, hogy sorsunk mégse lesz érvénytelen, hogy nemcsak a »kiolvadt megszégyenülés«, nemcsak »indulatok elmorzsolt hamuja« lesz osztályrészünk.” –
1985. április 11-e, a dedikáció dátuma óta eltelt idő, amikor már nincs hitele
semminek, minden túlélő számára kétségtelenné tette, milyen eredménnyel zárult a történelmi reményfutam.
A költő illúziótlanságára jellemző, hogy eszményeit ugyan nem adta föl, de az
általános és gyorsuló erkölcsi inflációban volt ereje szembenézni tulajdon szerepének leértékelődésével, azoknak a szemében is, akikért önzetlenül vállalta ezt az
áldozatot. „Két kinyújtott karral meddig tarthatom még meredek hídként magamat…”, kérdezte önmagától csüggedten, versben, a pálya vége felé. S leírta azt is,
szintén versben, hogy „érzem, nem tudom tovább szétosztogatni magam” ebben
az egyre táguló és távolodó kis magyar mikrokozmoszban. – Ha valaki figyelmesen elolvassa Fodor Andrásnak Sziszifusz az időben című versét, amelyben „statáriális fegyelemmel / bemérem önmagamnak / az erőn túli vállalást”, az bizonyára megérti, hogy a költő panaszát nem a megsebzett hiúság váltja ki, hanem
az a „nyomorult öntisztulás”, aminek a közös emlékezetvesztés a fájdalmas velejárója. Mintha egy önmegsemmisítő programot működtetne bennünk „az alattomban száguldó idő”, s azáltal, hogy elfeledjük, észrevétlenül föléljük életünk
feledhetetlennek és öröknek hitt értékeit. – Reményeiből kifosztva, mi maradt
végül a költő számára? Bizonyosan csak az, amit A Múzsák szövetségéhez adresszált szonettjében mint utolsó reményt, így fogalmazott meg: „Játszó kezet

2004. június

55

nyújtva a szenvedésnek, / hitesd el, hogy a líra logika, / hitesd el, addig értelmes
az élet, / ameddig él a művészet maga.” S ez nem kevés, mert ebben van, csakis
ebben található meg Fodor András tehetségének kezdettől fogva első mozgatója,
életművének létrehozója és igen korán, már 1952-ben, történelmi telünk legsötétebb időszakában fölismert végoka: „az ember elveszett világa.”

56

tiszatáj

KASS JÁNOS

Európa kapujában
Olvasom az interneten „Szeged város napja” ünnepi programját. Az ünnepségek befejezéseként a meghívott nagykövetek, az angol, a német, az osztrák, a francia a belga és az
olasz, elültetnek egy-egy facsemetét az Európa-ligetben, azaz a Stefánia kertben. Így azok
az országok, akik a nagy szegedi árvíz után segítettek a város újjáépítésében, és egykor
a körút egy-egy részét kapták meg emlékezésül, ma e látványos gesztussal újra nyomot
hagynak Szeged város történetében.
Fontos, jelentőségteljes esemény lesz ez, hiszen Európa e rongyos szélén minden pozitív tett sokkal többet ér, mint másutt, mert Szeged, ez a félrelökött város évtizedek óta
partra vetett halként kapkod az oxigén, a tőke, a lehetőségek után. Az eddig elkötött
M 5-ös köldökzsinór csak nem akart a
köz akaratából idáig elérni, s az AKA
elképesztő uzsora-módszerei, impertinenciája és zsarolása vált oly mértékig
elviselhetetlenné, hogy a hivatal, a tehetetlen bürokrácia végül is kénytelen-kelletlen lépni kényszerült.
De milyen áron!
Ezt pontosan senki sem tudhatja,
mert titkos záradékok keretezik azt
a tényt, hogy a gyúródeszka simaságú
alföldi tájon egy autópálya félszáz
kilométere miért jelentkezik óriási teherként a költségvetésben.
Szlovénia és Horvátország jó példa
arra, hogy nem megoldhatatlan feladat a sztrádaépítés, sőt, a hegyesvölgyes Balkánon, az Adria partján
az idegenforgalom része az autópálya.
Ott magától értetődik, hogy viaduktokat, alagutakat építeni kell. Jó befektetés a turizmusba.
Szegednek már nincs ipara sem,
chilei paprikát importálunk a kolbászhoz. Hol a híres makói hagyma? A szalámi? A tejért, a borért pedig nem

2004. június

57

fizetnek. Évtizedekig senkit nem érdekelt az ötös úton dübörgő kamioncsorda, a városra
rászabadított forgalom, az állandó életveszély az ökrösszekerekre méretezett úton.
Most, az M5-ös reménye, hogy elkészül a határig, megmozgatta a kreatív agyakat és
egyszerre kiderült az is, hogy van pénz a Kass szálló rendbehozatalára. Jobb híján rájöttek
arra, hogy mégis szálloda lehet az eddig rommezőként kezelt épületből. A nagyköveteit,
akik fákat ületnek majd a Stefánián, úgy kell majd kalauzolni, hogy ne vegyék észre az elhanyagolt, kifosztott épületet, a lepusztult polgárság, a tehetetlenség és a fantáziahiány
eme emlékét.
Szeged bűnös városként létezett a szocializmusban, Horthy darutollas fehér tisztjeinek
jóvoltából, majd a létező szocializmus komócsini helytartói, valamint a határ közelsége, az
örökös gyanakvás légköre mérgezte, rontotta a levegőt. A „Rokonok” Móricz Zsigmond
által megírt rémtörténete Szegeden „Porlód” formájában nyilatkozott meg, és a tizennégy
éve deklarált demokrácia friss levegő, gazdasági fellendülés helyett egyhelyben topogást,
acsarkodást hozott. Ennek a kornak emlékműve, szimbóluma a lepusztult Kass szálló.
Az 5-ös út itt végződik a Tisza-parton, a Stefánia kertbe fut.
A magyar utak, hidak sorsa, hogy hirtelen érnek véget (Lánchíd, Erzsébet-híd, Margithíd Pesten) ez is emlékeztet a tervezők felelősségére, hiszen az M7-es utat is a Gellérthegynek , a Belvárosnak vezették, az M3-ast a Milleneumi emlékműnek és a világörökség
Andrássy útnak, és senki sem csodálkozik....
Mondják: „tipikus magyar sors”, itt minden így végződik, végül zsákutcába futva. Ha
szegedi példa kell, íme, a belvárosi liftes-emeletes garázs sorsa. Ugyan ki engedélyezte,
s ha már valaki megtervezte, ki mérte fel a hasznosságát és ki számolta ki a jövedelmezőségét? Ki volt a befektető, aki a pénzét erre a vállalkozásra tette fel?

58

tiszatáj

Az „Octogon” építészeti folyóirat rendszeresen szondázza Budapest új épületeit. Higgadtan, tárgyilagosan elemzi a főváros újonnan elkészült középületeit. Nagy szükség van
erre, mert a hozzáértés hiánya és az erőszakos profithajsza vadkeleti állapotokat teremtett.
Szeged megérdemli figyelmünket, a lokálpatrióta óvó, figyelmeztető szavait. A város
utolsó 150 éves történetének óriási szerencséje, hogy két nagyszerű, kreatív, európai léptékű férfi, Lechner Ödön és Klebelsberg Kunó viselte a szívén a város sorsát, jövőjét.
A nagy árvíz után Lechner adott európai arculatot a városnak, a katasztrofális trianoni
döntés után Klebelsberg emelte ki Szegedet a stagnálásból. Klebelsberg tudta, hogy a feltételek hiányát ésszel, álmokkal, megvalósítható, okos tervekkel kell pótolni. Széchenyi
alapvető tézise vezérelte, a kiművelt emberfők sokasága. A Széchenyi által kijelölt út lehet
Szeged számára továbbra is a jövő útja.

REGÉNY

ÉS TÖRTÉNELEM

SÁNDOR IVÁN

Daniellával a vonaton (3.)

*

EGY ( TÖRTÉNELMI ) REGÉNY MŰHELYNAPLÓJA

Gyáni Gábornak

Figyeld, ami előtted van.
A kávéscsészét.
A tollaidat.
Az ablakon túl a kerti fákat.
A fákon túl a…
A látható képek mögött kibontakoznak azok, amelyek mindaddig láthatatlanok, amíg
az érzések elő nem hívják őket.
Az ilyen képek nem ismerik a horizontális-vertikális dimenziókat. Virtuális időtérben
formálódnak. A látható mögötti szövésmintában a Sors motívumai jelennek meg.
Az írói „látásmód annak az általunk látott egyedi univerzumnak a feltárulása, amit
mások nem látnak”. (Proust)
Vajon nem ennek, a mások által nem láthatónak a megpillantása vezeti – más utakon
– a történészt is? Annak a vágya, hogy a sokszor – a források, a narratívák tekintetében is,
még a teoretikus összegezésekben is – elkerülhetetlenül személyiség-függő eredmények
mögött feltárja a Sorsot?
Amikor a vonat elérte a Balatont, Daniella feltette az ezerkilencszáznegyvennégyes évről azokat a kérdéseket, amelyekre sem a szüleitől, sem a nagyszüleitől nem kapott választ. Családja feleletképtelensége-felelettitkolása üressé tette számára a múltat. Nem
akart ebbe belenyugodni. Fogalma sem lehetett róla, hogy az ezredfordulón a tudomány
egyik kérdésfeltevése: van-e még történelem?
„… a történelem, mint esemény felhígult, mert bekerült a médiába, és mindenütt túláradóan láthatóvá vált… az emberiség kilencven százaléka napjainkban is kívül van a történelmen, kívül egy olyan interpretációs és leíró rendszeren, amely a modern időkkel
született, és hamarosan eltűnik… ez a mi szempontunkból persze szomorú, de mégiscsak
így válik lehetővé, hogy átadja helyét a sorsnak”. (Jean Baudrillard)

*

A tetthely megközelítése (Egy nyomozás krónikája) című 1944 novemberében-decemberében
Budapesten játszódó regényem első fejezeteit már megírtam, amikor a húszéves Daniellával egy
vonatúton véletlenül összetalálkoztam. (Műhelynapló 1.: Forrás 2004/1; Műhelynapló 2.: Kritika
2004/2.)

60

tiszatáj

„Eljött az idő, hogy a ténybeliséggel hitelesíteni szokott igaz fogalmát felcseréljük
végre a valószerű kategóriájával. Hiszen megfontolásra érdemes érvek szólnak amellett,
hogy a tény konstruált, és nem pedig eleve adott entitás.” (Gyáni Gábor)
Elmondtam Daniellának, hogy azokra a kérdésekre, amelyeket feltett, egy regénnyel
volnék csak képes válaszolni, s talán nem merő véletlen, hogy egy ilyen regényen dolgozom.
Közismert, hogy Croce háromnegyed évszázad előtti megközelítésétől, (miszerint
a történelem az élő szellem önismerete), a tudomány eljutott Hayden White és mások dialógusaihoz, (miszerint, ha nem találjuk a történelem belső értelmét, szakítanunk kell az
álommal, hogy elbeszélhető.) Figyelembe veszi Koselleck meditációit is arról, hogy a történelemről kialakult tudások, még a tanúskodó forrásokból sem vezethetőek le maradéktalanul. A teória újabb innovatívan önkorrekciós ajánlatai visszaigazolják a históriának
a közgondolkozásban megmutatkozó átláthatatlanságát, illetőleg az ennek nyomán megmutatkozó közönyt. A személyes-családtörténeti emlékezéstudatok és a „hivatalos” történelem ellentétbe kerülése, a források vitathatósága napirendre tűzték a történelem „elveszésének” realitását. De az „elveszés”, miközben pontosságra törekvő terminus, ugyanolyan ködös, mint amire próbál rámutatni. Megközelítésemben a történelem forrásainak
kérdésessé válását, a stabilnak tekintett tények, a megkérdőjelezhetetlen értékek-értelmezések megrendülését, a támpontok felszívódását jelenti.
A történelmi regény írója évszázadokkal ezelőtt a tudós összegezések nyomán kialakított „álló” múlt alapján formálta meg művét. Ma ez egészen másképpen van. Ugyanakkor
a művészi megközelítések egyre radikálisabban felkeltik a tudomány figyelmét. Találhatóak párhuzamosságok. Miközben a trend az irodalomtudományban változik a tekintetben, hogy a műveknek a teória „rácsain” át való szemléletét felváltják a művek vizsgálatából kiinduló értelmezéstanok, mintha a történettudomány is érvényesítené a következtetések levonását azokból a lét-sorshelyzetekből, amelyekkel szembetalálkozik a múltat kutatva.
Történelem és fikció kapcsolata, mint vitakérdés átadja a helyét a fikciónak a tudományra gyakorolt hatásvizsgálatának. Ugyanakkor a fikció metafizikai dimenzióként szerez magának érvényességet, sorssá rendezi át a korábban continuusnak tekintett struktúrákat, és a történelmet regényalapozásként imaginatív poétikai időtérnek tekinti.
Gyáni Gábor is hivatkozik kitűnő írásában arra, hogy Jauss a történelem és fikció elválásának okát a fikciós beszédmódnak a mimezis korábban követett ideáljától való eltávolodásával magyarázta, és azt mondta, hogy az eltávolodás következményeként az olvasóban tudatosodik a fikció és realitás közötti szakadék.
A szakadék vitathatatlan, azonban kérdéses a történelmi tény és a realitás fogalmának
megbonthatatlan entitásként való felfogása. A regényműhely felől ezen a ponton érzem
„bejátszhatónak” Baudrillard már említett megjegyzését, miszerint a történelem, mint felhígult, medializált esemény „átadja a helyét a sorsnak”. Erről a pontról gondolandó tovább – Gyáni joggal tartja ezt fontosnak –, a fikció és tény közkeletű fogalompárosa. Valóban: a történész nézőpontjából az újragondolás az igaz fogalmának a valószerűvel való
felváltásának irányába mozdulhat el. „Fikció és realitás”, mintha közeledne egymáshoz

2004. június

61

a tekintetben, hogy mindkettő a lehetőségek színtere. De további kérdés az, hogy miképpen
tekinti a történelmet a lehetőségek színterének ki-ki a maga mesterségében.
A mai történelmi regény korántsem a múltról beszél. Sokkal inkább a folyamatos emberi helyzetről, mint létezésformáról. Metafizikai dimenzióba emeli a legkülönbözőbb
poétikák szerint „szervezett” regényelemeket. A tudós az igaz fogalmának a valószerűvel
való felcserélését keresi. Az író a valószerűt kívánja igazzá formálni.
Olvasom a jelentős költői- és líraelemzői életművel rendelkező Ferencz Győző figyelmes recenzióját legutóbbi esszékötetemről. Arról, amit több fejezetben mint utániság
próbáltam megközelíteni, ezt mondja: ha valóban az utániság korába jutunk, akkor az alkotó „akit hűsége beágyaz kultúrájába… el kell, hogy szenvedje személyiségének redukcióját.”
De hiszen ez, a posztmodern nézőpontjának-nyelvének, redukciós-önredukciós poétikájának ugyan egyik, ám már nem csak szerintem, hanem a legkitűnőbb posztmodernek
újabb munkái szerint is meghaladott dilemmája. Ferencz Győző azon töpreng, hogy az
önmaga redukciójának nem kitett alkotó (teszem hozzá, tudós) művei, (értelmezései) mire
lehetnek elegendőek. Vagyis azon: lehetséges-e a megingott alapzatú kultúrában, a veszendő történelemben az alkotói én egybentartottságából érvényesen megszólalni?; miképpen néz szembe a regényíró azzal, hogy a változó Ént, mint új, még ismeretlen feltételek közé szorított entitást kívánja ábrázolni? Mennyiben módosul az a határ, amely a redukciónak kitett, fikcionált létvilágot, és a redukcióval szemben identitását stabilizáló írói
Ént szétválasztja–összekapcsolja?
Idéztem már máshol Ingeborg Bachmann idekapcsolható gondolatát arról, hogy nem
foglalhatunk helyet a világon kívül; az író, mint egyben metafizikai szubjektum úgy része
a világnak, hogy ő maga a határ. Más példa: Saramago Vakság című regénye nemcsak
tematikusan, hanem létmetaforaként is használja a vakság-fogalmat. Ehhez alá kellett
merülnie abba a (redukciónak kitett) korhelyzetbe, amelyen kívül nem foglalhatunk helyet. Önmaga alkotói Énjét ugyanakkor abban a határhelyzetben kellett stabilizálnia,
ahonnan rálát arra, amiben megmerítkezett. A kérdés: a redukált emberi helyzetet bemutató poétika, a nyelvi-formai arzenál kidolgozása és használata.
Adornó már félévszázada a posztmodern regény kérdéskörére is érvényes gondolatokat fogalmazott meg Schönbergről szóló írásában.
„A tizenkét fokú technika teherbírása (kiemelés S. I.) mindmáig nyitott kérdés.” Az
ilyen technika lehetővé tenné a teljesen szabad és egészen szigorú komponálás szintézisét
– írja a továbbiakban. Feltételezi, hogy a tizenkét fokú sorok nagyformákat tudnak megalapozni. De, amire a tonalitás egykor képes volt, azt az atonalitás nem produkálja,
mondja, ugyanis „ha a tizenkét fokú sorok és relációk egy nagyobb formában éppoly evidensek lennének, mint a hangnemi rokonság volt a hagyományos zenében, akkor a forma
mechanikus zakatolássá válna” (Ami különben nemegyszer stíluskategóriát is képezve bekövetkezett.) „Schönberg variáló fantáziája ezért is rejtette a sorokat magától értetődően
a zene folyamata mögé…” Számos nagyszabású tizenkét fokúságra alapozott kompozíciója
meggyőző, – mondja – a legjobbak azonban, (e konklúziót gondolom a mai regényre leg-

62

tiszatáj

inkább fontosnak), „nem tizenkét fokú sorokon és nem is hagyományos típusokon alapulnak”, a forma logikája akkor szilárd, amikor elfogulatlanul használja a kompozitorikus
eszközök arzenálját, és különböző modellek közé rendezett tematikus zenei síkokat
rétegeztet egymás mellé.
Idetartozóan érdekes az, amit Bartók Menuhinnak mondott: „Meg akartam mutatni
Schönbergnek, hogy lehet mind a tizenkét hangot használni úgy, hogy az ember tonális
maradjon.”
„Fogjuk kézbe” a fogalmakat is. Közelebb jutunk így hozzájuk. A történelem „elveszése” például úgy megy végbe, hogy a huszadik század eseményei az újabb nemzedékek
számára érthetetlenek, megközelíthetetlenek, álarcukat mutatják. A Horthy-rendszer is,
a második világháborús részvétel is, a Don-kanyari (ön)elpusztítás is, a holokauszt is, az
ötvenhatos forradalom is, már a rendszerváltás is.
A hamis élethelyzetek: nemzedékek (világkorszakfüggő) mindennapjai. Azonban az
„elveszett történelemben” megbújó „semmi” bizony életnyüzsgéssel teli „valami”. A mai
regény, ennek a semmi-valaminek történelmi időtérként való felfogásához talán nyújthat
segítséget a tudomány számára is. Gyáni is körültekintően beépíti az imagináriusnak
– a regényre utaló – fogalmát gondolatmenetébe.
További kérdés: mit jelent viszont a regény számára az, hogy van egy magyar történelem, amelyről a köztudatban hamis képek (felfogások) sorozata él, és van egy másik, egy
„valóságos”, amit mondjuk Bibó István és a mai történettudomány legjobbjai tártak-tárnak fel.
Megint további kérdés: összefügg-e vajon ezzel a „kettős tudattal” az, hogy a huszadik
századi magyar történelemről nincs-alig van történelmi regényünk? Miért nem volt a magyar történelmi regénynek mondjuk Pármai kolostora, vagy Vörös és feketéje? (Az egyikben a históriai kelepcében a saját helyzetét fel sem ismerő ember téblábolása, a másikban
annak a története, hogy egy korszak mentalitására való ráhangolódás hogyan erodálja a
személyiséget). Miért „menekül” a magyar történelmi regény annyiszor a török korba? A
huszadik század elkerüléséhez, vajon nem kapcsolódik-e például a Sorstalanság oly keservesen nehéz befogadása?
Harminc év alatt, amikor történelmi regényt írtam, mindig különböző poétikai formákat, nyelveket-eszközöket kerestem. A negyvennyolc-negyvenkilencben játszódó A futárban (1976), két dokumentumokból megismert esemény indítja-zárja a fikciót. Az egyik
1848 márciusában a temesvári zsidóellenes pogrom, a másik Kossuth 1849 augusztusában
Tregováról küldött búcsúlevele. A fikció egy kvázi-nevelődéstörténet praemodern regényszervező elvei szerint tart kapcsolatot, a más pontokon is bedolgozott dokumentumokkal.
A Ködlovas (1983) két főalakja (apa és fiú) valóságos sorsokból „elcsúsztatott”, a fikció
regényalakzataiban mozgó figura. (Volt tanulmányíró, aki az apa alakjában felismerte
„ősként”, a nagy neurológus professzort, Sántha Kálmánt.) A sorsnyomozás, mint poétikai
forma itt megkívánta a valódi és a fiktív dokumentumok egymásbajátszatását.
A Századvégi történet (1987) mindvégig áldokumentumokkal fedi a valóságosakat,
fikcióvariációkat rétegeztet rá a „mintha történelemre”, hogy a tizennyolcadik-századvégiséget – szándékában – egy átfogó századvégiségtudatnak-alkonyérzésnek mutassa be.

2004. június

63

A szefforiszi ösvény (1998) a három főalak háromféle kelepcehelyzetében a létezésdilemmák hosszabbtávú tapasztalatai számára imaginációs síkban keres formát, miközben a fikcióban is korabeli valósághűségben vonultatja fel az időszámítás utáni harmadik
század eseményeit-rekvizitumait.
A Drága Liv (2002) poétikai centrumában az áll, hogy tény-e az, amit ténynek tekintünk, emlék-e az, amit annak érzünk, van e valóságos múlt, hányfélék lehetnek az emlékezettanok. A regény kódájában a városon átvezető valóságos utazás, egyben a valóság mögötti létutazás kíván lenni.
Azt álmodtam, hogy állok a gulácsi öregház előtt. De más a ház, mint amilyen valójában, más a szőlődomb, más a tőkék között a házig vezető út.
Mióta az 1944 végén játszódó regényen dolgozom, többet álmodom. Újabban vannak
az álomban olyan pillanataim, amikor azt álmodom, hogy tudom: álmodom. Ezúttal is így
volt.
S. ötven éve barátom, lépeget felém az úton. A kezében újság. Mutatja. A címoldalon
a nevem. A rólam szóló írás alatt egy fénykép.
Néhány hónapja az ötvenötödik érettségi találkozónkra az egyik volt osztálytársam elhozott egy régi csoportképet. 1943-ban készült, iskolai kiránduláson. Nem ismertem fel
magamat a fotón. Néhány volt osztálytársam azonnal rámismert. Néztem azt a tizenhárom éves fiút: én volnék?
Ennek a fiúnak a fotója volt az álombeli újság címlapján. A barátom hitetlenkedve
nézte. Tizenhárom éves koromban ő még nem ismert, a fotóról azonban az álomban rámismert. És megrettent attól, amit látott. Ugyanis SS-egyenruhában voltam látható az újságban közölt álombeli fotón.
A hajdani osztálycsoportkép készülése után egy évvel különben megjelentek az SSkatonák az otthonunkban.
A készülő regény poétikai centruma is kép. Nem fotó. A szavak rendjével megcélzott
írói kép. Lábnyomokat mutat ez a kép. Miközben a jelenben bejárom az 1944-es sorsom
útvonalait valójában a saját, azóta milliónyi lábnyommal lefedett egykori lábnyomaimban
lépkedek.
A valóságos lábnyomokat, és az érzékek segítségével előhívott emléknyomokat a fikció egymásba rétegezteti.
Ezenközben az imaginatív regénytér magába szívhatja a dokumentumok és a történelmi időtér referencialitásait és olyan áldokumentumokat is teremthet, amelyek „hamisságukban” igazabbak a valóságosnál.
Mindezek mögött nem csakis az Én összerakhatóságának-összerakhatatlanságának
kérdései lappanganak, de a történelmi idő reanimizációjának-reanimizálhatatlanságának
kérdései is.
Proustnál az Idő (élet-élmény-mű együttesében), még telített, nála még teljes Időről
beszélhetünk. Borgesnél az Idő már álom-másolat fenoménként, virtuális Időként jelenik
meg. Beckettnél, ahol az Én már elveszett, ama „semmivel” való azonossága okán üres
Idővel találkozunk.
A mai (történelmi) regény vajon miféle Időfogalommal dolgozik?

64

tiszatáj

Az ilyen kérdések, számomra előhívják az Időn áthatoló pillantás munkálkodását.
Számomra a kormaszkok, álarcok, hamisítások alakítják ki az Időt, mint olyan sűrű közeget, szigetelő entitást, torlaszt, amelyen a tekintetnek át kell jutni, hogy „tárgyát” megláthassa.
A tekintet előtt képek jelennek meg.
Mindegy volna, hogy múlt képei, vagy a jelen képei? Nem mindegy. A képek múltidejűek is, jelenidejűek is. Közösen formálják egymást.
Az írói kép természete szerint megmozdul. Ez a mobilitás egyben az Időpólusok mobilitása. Az ilyen imagináció alkalmas (lehet) az Idő olyan „felhasználására”, amely közben
áthatolhatunk a múltat-jelent elválasztó hordalékon; a „hamis valóság” mögé pillanthatunk, megszerezzük a reményt arra, hogy e közben az emberi helyzet igazságának közelébe férkőzzünk. A fikció/valóságreferencia, dokumentum/kvázidokumentum, a történeti/áltörténeti regényelemek együtteséből alakul: a Sors. Az író munkája a történeti forrásnak tekintettet is, akár az álmot is regénytérré vizionálja.
Ily módon az Időnek, mint Térnek a kérdéséhez jutunk közelebb. Az „adott” történelmi Térnek, (mint régióspecifikumnak), illetőleg a regény-Térnek, mint regényszínhelynek a képekben való „egymásbacsúsztatásához.”
Tudja kisasszony, az emléknyomok imaginációja, az 1944-es, illetőleg 2003-as lépésnyomok egymásbarétegező referencialitása közös képekben alakítja a regény terét, –
mondhatnám Daniellának, ha ő nem arra volna kíváncsi, hogy mi történhetett a nagyszüleivel 1944-ben.
Ámde!
Mai kultúránk egyik kérdése éppen ez: lehet-e még bármi után „nyomozni”.?
Még nem nyugszunk bele a történelem elveszésébe. Még forrásokkal, tényekkel, metaforákkal, magántörténetek szembesítésével kísérletezünk.
Még a nem felejtendőről, a felejtés vétkéről gondolkozunk, arról, hogy a megőrzendő,
az okulást nyújtó tűnik el nyomtalanul.
Miközben látjuk, hogy a história feloldódik az információáradatban, medializált voltában önmagát tagadja meg, úgy nyel el bennünket, hogy észre sem vesszük, és a megérthetetlenség rémálmaként öröklődik.
Minden kártya a kezünkben a feltárás játszmájában, de egyik lapnak sincs értéke. Az
egyik értéknélküliség üti felül a másikat.
A regény, mint Sorssal, ezzel néz szembe.

2004. június

65

OLASZ SÁNDOR

Köznapi fikció és műfajpoétikai nyitottság
M ÁRAI S ÁNDOR TÖRTÉNELMI REGÉNYEI

Márai Sándor – Magyarországon először 2002-ben, Történelmi regények összefoglaló
címmel kiadott – művei1 történelmi regények-e egyáltalán? Hagyományos értelemben bizonyára nem. Ám ezek a regények különféle prózaolvasási elvárások számára is megnyílhatnak, s talán még a klasszikus történelmi regényként való olvasat is lehetséges, minthogy az elbeszélés – történelem és képzelet összjátékaként – látszólag a megtapasztalható
történelem lényegének létrehozását szolgálja. Márai történelminek tetsző regényei kétségtelenül a régmúltat idézik föl. A Rómában történt valami olvasója Julius Caesar meggyilkolásának idejébe csöppen, a Harminc ezüstpénz bibliai időkbe vezet, az Erősítő
énelbeszélője 1598-ban érkezik Rómába. Az Ítélet Canudosban visszatekintő narrációja
1897 történéseire emlékezik vissza. A hozzánk legközelebbi regényidő is több mint egy évszázados. A régi világ dimenziói megnyílnak, a referenciális illúzió (Riffaterre) is körvonalazódik, a históriai színtereken azonban a história folyamatos értékvesztése kap epikai formát. A kompozíció ugyan történelmi tények köré épül, de az írói módszer mégsem
a történelmi tények megjelenítésére vállalkozik. A múlttól való eltávolodást és a folyamatosságot egyszerre érzékeltető regények múlt és jelen elválaszthatatlanságában eleve eltérnek a műfaj romantikus hagyományától. Márai azzal is szakít a történelmi regény diskurzussal, hogy a történelmet nem a kivételesre alapozza, nem a méltatlanul vesztesek
sorsában rejlő végzetszerűséget láttatja. Márai úgynevezett történelmi regényei egyfelől
fölülbírálják a hagyományt, másfelől olyan műfajpoétikai nyitottságról tanúskodnak, ami
sokféle tradíció (fejlődésregény, parabola stb.) metamorfózisára alkalmas.
Márai a nagyepika elidőző formájával szemben a fabuláris folyamatosságot lényegében
széttörő epikus képzelőerőt működtet. Mégsem a szaggatottság, töredékesség posztmodern koncepciója érvényesül. A négy regény sem a megírásuk idején, sem a kilencvenes
években divatozó történelmi regénytípusba nem illik. A hatvanas-hetvenes évek történelmi regénye a félmúltat kutatta (Sánta, Cseres, Dobai), az újabb hullám pedig archaizáló
imaginációjában a régmúlt fantasztikus, legendás-mesei felidézésére vállalkozott (Szilágyi, Darvasi, Háy). Mégis, Márai igen nagy késéssel érkező regényei a posztmodern
utáni átrendeződés folyamatába kapcsolódnak bele. Hasonló dialógus alakulhatott ki az
újrafölfedezett Sorstalanság és az ezredforduló (erőit átcsoportosító) prózája között.
A hazai posztmodern bő két évtizedig úgy vélte, megtalálta a formáját, s épp azt nem vette
1

Márai Sándor: Történelmi regények I-II. Bp. 2002. Ítélet Canudosban (Toronto, 1970), Rómában
történt valami (Toronto, 1972), Erősítő (az író kiadása, 1975), Harminc ezüstpénz (München,
1983).

66

tiszatáj

észre, hogy a nyugalom e pillanatától kezdődően el is vesztette a megtalált formát. Pontosan beszél erről a jelenségről Adorno egy 1952-ben írt tanulmányában: „A művek modellek lesznek. Csakhogy azáltal, hogy lemondanak az önrendelkezésről, és mozdulatlanul
egy helyben állnak, valami halotti vonás ül ki rájuk, s éppen azok az impulzusok bénulnak
meg, amelyek korábban a rendszer kialakulását mozdították elő. Nincs középút, amelyen
elkerülhetővé válna ez az alternatíva. A rendszerben leülepedett felismeréseket ignorálni:
ez nem jelent mást, mint tehetetlenül olyasmibe kapaszkodni, ami túlhaladott. Maga
a rendszer viszont rögeszmévé és egyetemes receptté válik. Nem maga a módszer hibás…,
hanem a módszer hiposztazálása elhibázott, a másfélének, a módszerben nem analitikusan bennefoglaltnak az elhárítása.”2 A mágikus elemekkel telített, historiográfiai metafikciók, történelmi persziflázsok – a maguk módján – ugyancsak az Adorno emlegette
„egyetemes receptek” ellen lázadtak. Ezzel a legújabb jelenséggel azonban Márai legföljebb annyiban rokon, hogy őt sem a történelmi kontextus érdekli igazán, inkább a történetiség, a történelem mibenléte, a történelemhez való hozzáférés és annak elbeszélhetősége fontos számára.
Mi a történelem létmódja? Az Ítélet Canudosban félszázaddal későbbi emlékezője azt
az erőt látja, „amiből később történelem lesz”. A megközelítésekre azonban a történelem
„a többi némaság” hamleti döbbenetével felel. „Jó lenne tudni végre, igazában mi az
a történelem?” – olvasható a Rómában történt valami c. regényben. „És talán igazában
nem is az a történelem, amit az emberek úgy neveznek, a háborúk meg a sok hűhó a szenátusban, a szájalás…” A valós történelem helyébe itt egy álarcos történelmi komédia lép:
„Mint a színész, amikor a pantomimban álarcot vált, felcseréli a barna és a fehér maszkát.” A kiadó és a történetíró beszélgetésében is az fogalmazódik meg, hogy a történelem
nem az ütközetek, hódítások és triumfusok történetében ragadható meg, hanem a mai
napban, a kártyás ügyvéd huncut feleségével való séta pillanatában. „– Írjam meg a diktátorról az igazat? – Úgy írd meg, hogy ne is említsd a diktátor nevét. Úgy írd, hogy az olvasók megértsék, a történelem nem a háborúk, nem a szájalás a szenátusban… Írd meg
a másik történelmet, az igazit. […] Írj egy könyvet arról, hogy a történelem nem a rendkívüli
események sorozata, hanem valami állandó és unalmas.” A Harminc ezüstpénz a szerepére rátaláló Jézus és Júdás személyes és személyen túli végzetében a történelembe bekerülő emberre kíváncsi. „Az emberek – akkor is, ha nem írnak, nem olvasnak – tudják
azt, ami személyes sorsukon túl időtlen esemény, tehát »történelem«. És a város ezen az
éjszakán (az árulás éjszakáján – O. S.) együtt lélegzett a történelemmel.”
A hosszan folytatható idézetekből legalább két dolog következik. Az egyik az, hogy
Márai a francia Annales-kör (Fernand Braudel, Marc Bloch) nézeteivel összhangban
a mikrotörténelemre helyezi a hangsúlyt. Igaz, erre biztatta a regényírókat Lukács György
is.3 Ám a műfajelméleti kérdésekhez is politikai szándékkal közeledő gondolkodó valójában az antifasiszta népfront irodalomtörténeti testet öltésére volt kíváncsi doktriner eszmefuttatásában. A 20. századi történettudományt alaposan fölforgató francia iskola mintegy visszamenőleg igazolja azt a felfogást, amely nem akar általános törvényeket földeríteni, s úgy látja, hogy a történelemből hiányzik a természettudományokból ismert kauza-

2
3

Theodor W. Adorno: Arnold Schönberg. In: A művészet és a művészetek. Bp. 1998. 252–253.
Lukács György: A történelmi regény. Bp. 1947.

2004. június

67

litás.4 Márai történetszemlélete ugyanakkor rokon azokkal a fölismerésekkel is, amelyek
az elbeszélő fikció és a történetírás narratívái közötti hasonlóságot állapítják meg. Hayden
White Metahistory c. könyvétől az újhistorizmusig felfokozott érdeklődés mutatkozik
a történelmi eseményekhez kapcsolódó apró részletek iránt. „A »nagy elbeszélésekről« való
lemondás következtében ez (tudniilik a kis dolgok frekventálása) gyakran együtt jár azzal,
hogy »a maga nemében páratlan részlet« visszaírja a diszkurzusba a totalizáló történeti
narratívát, amennyiben az epizód sokkal inkább lesz valamely rejtve maradó egység reprezentációja vagy lenyomata, mint inszignifikánsan önmaga.”5 A rankei „úgy, ahogy valójában történt” igényével szembeszegülő történetírás és a 20. századi történelmi regény közötti termékeny kapcsolat egyfelől a történetírás objektivitását, másfelől a 19. századi regény realizmusát kérdőjelezi meg. Hayden White 1973-ban megjelent könyve visszamenőleg és előre is legalizál minden olyan elképzelést, amely a történelemben mindig jelen
lévő fikcionális elemnek jelentőséget tulajdonít. Igen, „fattyú műfaj” jön létre, „a történelem és költészet istentelen, de nem természetellenes egyesülésének gyümölcse”. Egyszerre
lehet valami a múlt eseményeinek modellje, reprodukálása és metaforikus kijelentések,
jelképkomplexumok tárháza. A valóságreferenciákkal való összhang mellett a megtörtént
eseményeket azonban nagyon sokféleképpen lehet cselekményesíteni. Az ironikus tagadás
– mondja Hayden White – egészen odáig vezethet, hogy a narratív beszámoló nézőpontja
szerint a történéseknek nincs különösebb jelentőségük, s még abban sem lehetünk biztosak, hogy körülhatárolható kezdettel, középpel és befejezéssel rendelkeznek.6
Történész és regényíró e fölismerések tükrében (Mészöly Miklós szavaival) a „kiszínezés többletével” él, s ez „mégsem a megmásítás rokona”, „a valóság úgy perverz, hogy csak
akkor meztelen, ha felöltöztetjük”. „Felöltöztet” Márai is: az antik történetíróktól a szentírásig sokféle helyen megtalálható tényeket átrendezi, elbeszélői, az elbeszélésben megszólalók mindig csak egy bizonyos részleges nézőpontból tekintenek az eseményekre, melyek „önmagukban egy kocka vagy egy gúla módjára léteznek: egy kockát azonban soha
nem látunk egyszerre minden oldalról…”7 Márai csaknem mindegyik regényében ragaszkodik a nézőpontok pluralitásához. Az elbeszélő sohasem egyetlen nézőpont nevében érvel, legjobban talán a Rómában történt valami megszámlálhatatlanul sok látószöge érzékelteti a részleges igazságok sokféleségét. Ha egy nézőpont érvényesül, mint a Harminc
ezüstpénz első százhúsz oldalán, akkor valójában esszéprózát olvasunk. (Fontos, hogy
még itt sem esszéregényt. A Rómában történt valami egyik jegyzetében Márai fulmináns
megjegyzést tesz „az esszéregény öszvér-zsenijeire”.) Ám akármelyik pólust szemléljük,
Márai olyan elbeszélést hoz létre, amely nem csupán egymás utáni eseményekkel és ezen
események szereplőinek szándékaival foglalkozik, hanem struktúrákkal, olykor kiismerhetetlennek tetsző masinériákkal, gondolkodásmódokkal. Mintha osztaná Braudelnek az
események jelentéktelenségével kapcsolatos álláspontját. Hiszen néhány köznapi ember
4
5
6
7

Vekerdi László: Az Annales történetszemléletéről. In: Befejezetlen jelen. Bp. 1971. 9–32.
Dobos István: A szöveg történetisége – a történelem textualitása. Az újhistorizmus. In: Az irodalomértés formái. Debrecen, 2002. 58–103.
Hayden White: A történelmi szöveg mint irodalmi műalkotás. In: Testes könyv I. Szerk. Kiss Attila, Kovács Sándor S. K., Odorics Ferenc. Szeged, 1996. 334–347.
Paul Veyne: Sem tények, sem geometriai létező, hanem események. A történelem poétikája. In:
Narratívák 4. Szerk. Thomka Beáta. Bp. 2000. 71.

68

tiszatáj

sorsán keresztül fő strukturális változásokat képes megmutatni. Nem mintha korábban
erre nem lett volna példa: a Háború és békét író Tolsztoj apró események elképesztő halmazában forgatja meg hőseit. Ám a mozgások mögött a mindent fölemésztő nagy történelem sejlik föl, melyben egyén és történelem szükségszerűen súrolja, csiszolja egymást.
Márai a mindent fölemésztő, kiismerhetetlen kis történelmet, az ismétlődések kisszerű
mechanizmusát mutatja meg. Még Márai Jézusa és Júdása is hétköznapi ember. Olyan,
a 20. századi regényben egyébként nem ritka elbeszélésmodell jelenik meg Márai regényeiben, amely a hétköznapi eseményeket, a mindennapi élet szerkezetét jeleníti meg. Történelem alulnézetben – de úgy, hogy a fölülnézeti történelem sem vész el. Már csak ezért
sem lehet gond nélkül az áltörténelmi narratívához sorolni Márai műveit.
Ugyanakkor tagadhatatlan, hogy a történelmi érdeklődés útját a 20. századi történeti
tapasztalat és imagináció alakítja. Mindez szorosan összefügg Márai történelem-víziójának azzal a vonásával, hogy ő valójában Nietzsche és Spengler felől szemléli a históriát.
„Előbbi az »örök visszatérés« – Márai számára mindig is fontos – gondolatával, utóbbi
pedig a kultúrák civilizációvá satnyulásának, illetve az »egyidejűségnek«-nek a koncepciójával” – írja Lőrinczy Huba.8 Spengler világtörténeti víziójának a többi műben is megvan a lenyomata. A Harminc ezüstpénzben például ez olvasható: „Minden ember, zsidó és
pogány, aki ebben az időben a szellemtájon élt, amelynek földrajzi és népi térképvonalai
között a csodálatos élmény, a görög műveltség megszületett, tudta, hogy egy civilizáció
befejezte magát. A görögök mint földi hatalom, már eltűntek az időben, csak magasztos
bosszújuk árnya terült el a Birodalom fölött, a legyőzöttek örök bosszújának árnyéka,
az egyetlen elégtétel: átadták szellemüket egy győzedelmes barbárnak, Rómának és ez
a szellem megfertőzte a hódítókat. És mert egy civilizáció alkonyati pillanatát nem lehet
homokórával, sem olimpikonok időmértékével méricskélni, még sokáig derengett ez
a műveltség, azzal a titokzatos, meleg fénnyel, ahogy napszállat után júliusi estéken fénylik
az érett táj, valamilyen földalatti, tellúrikus fényforrás erejéből.” Akármilyen kort idéz
meg Márai, Spengler gigantikus világtörténeti víziójában tűnik föl minden. Növekedés
után hanyatlás: a rend rendszerré válása. Az Erősítő kis karmelita inkvizítora ezért érzi
úgy, hogy az örök visszatérés és körforgás mókuskerekéből ki kell lépni: „Nemcsak Rómából kellett elsietni, hanem kilépni mindenből, ami eddig számomra ismerős úti cél…” Kérdés, megfelelő hely-e Svájc kálvini ridegsége. Egy-két máglya még ott is ég, a lelkek azonban végleg kialudtak. Fordított exodusnak vagyunk tanúi az Ítélet Canudosban c. regényben. Canudos annak jelképe, amikor az emberek kilépnek államból, társadalomból. Az
inkvizítor a józanság és rend sáncai mögé menekül, Canudos a romantikától örökölt
„évasion hors du monde” jelképes helye. „…aki megérkezett Canudosba, hamar megértette, hogy nem egy új társadalomba érkezett, hanem egy másik életbe. Egy világba, ahol
az életnek is, a halálnak is más értelme van, mint máshol…” A 19. századi brazil történet
ily módon jellegzetesen 20. századi létélményekkel telítődik, s ez a históriaiból kinövő
léttan az egyik legfontosabb jellemzője Márai regényeinek. Az Erősítő (személyiségét még
a máglyán is megőrző) Giordano Brunója „úgy nézett maga elé, mint aki nem a mennybe
néz, nem is a pokolba, hanem a Semmibe – mint aki megértette, hogy a Semmi az egyetlen valóság, minden más csak képzelgés.” Michelangelo firenzei Pietájának öregember8

Lőrinczy Huba: Sok mondat a zsarnokról és a zsarnokságról. Márai Sándor: Rómában történt valami. Műhely, 2003. 6. sz. 54.

2004. június

69

arca pedig „olyan közömbösen néz a mélybe, mint aki már nem vár választ az Istentől.”
Válság, kiüresedés, felbomlás ismétlődő, de különösen a mögöttünk lévő századra érvényes élményével néznek szembe ezek a múltbeli, legújabb poklaink skáláját ismerő tekintetek. A szerzőnek valójában ezen a mélyen egzisztenciális érdekeltségű ponton meg kellett volna állnia. A Rómában történt valami azonban nem elégedett meg a történelmi vákuumban elbizonytalanodó ember ábrázolásával, a (Fried István szavaival) „az addig érvényes beszédet” megtagadók „ön-átértékeléseinek” modellhelyzetével.9 „…micsoda aljas
és gyalázatos színjáték a történelem” – mindez pletykák és rágalmak felől is megjeleníthető, s ez tökéletesen beleillik a „másik”, az adat nélküli, a névtelen történelem látomásába. Cassius és Demetrius könnyen megfejthető kulcsfiguraként való beléptetése azonban olyan vélt vagy valós sérelmek, nem titkolt elfogultságok, közvetlen megfeleltetések
irányába viszi el a regényt, ami egyértelműen a művészi érték rovására megy. A fölösleges
aktualizálás az Erősítőnek sem tesz jót. A mindenkori diktatúrák rajzába beleillik ugyan
a padre képzelgése a másként gondolkodókat táborokba gyűjtő erőszakról. 20. századi tudás birtokában gondolható el a 16. század végéről az a jövő, amikor majd egyszerre több
száz embert lehet a túlvilágra segíteni. A jegyzetek azonban elmaradhattak volna. („Padre
Alessandro víziója a közelmúlt és a jelenkori történelemben plasztikusan megvalósult.”
A jegyzetek írója a prágai tavaszt, az észak-írországi katolikus-protestáns nézeteltéréseket,
a Gulagot emlegeti – lehetséges párhuzamként persze teljes joggal, az olvasó számára viszont kínosan publicisztikusan.) A Harminc ezüstpénz mentes marad ezektől a kiszólásoktól, noha a téma (az árulás természetrajza, a kollaboráció) hasonlóképpen csábító.
Márai a kétféle kollaboránsról (az egyik kiszolgálja a kommunistákat, a másik kiszolgáltatja magát a kommunistákkal) szerencsére nem a regényben, hanem egy 1961-es naplójegyzetben elmélkedik.10 Napló és regény között rendszerint mindig fölfedezhető az átjárás. Az élet eleven, természetes rendjéből kivált rendszer gondolata például számtalan
naplórészletben megfogalmazódik. Legszebben talán egy 1965-ös bejegyzésben: „Minden,
ami Rendszer – vallásos, politikai, gazdasági, szellemi Rendszer –, halálos veszedelem,
merénylet az élet eleven rendje ellen. Azt hiszem, ezt akartam elmondani, amikor »írtam«.”11
Ha a külső és belső világokat még összekapcsoló nagytörténet felől közelítünk, a négy
regény valóban nem történelmi regény. Ám a történelmi és nem történelmi regény között
roppant nehéz különbséget tenni. Hiszen a befogadás oldaláról jóformán mindegy, hogy
a regény a kortárs jelen ismeretlenjeit vagy a megtörténtek regényes arcát fedezi föl. Termékenyebb szempont, ha nemcsak a történelmi regény (antikvitástól meglévő és nem kizárólag a romantikától „hivatalosan” is elfogadott) hagyományára nézünk. Márai művei
olyan műfajpoétikai nyitottságra vallanak, amely többféle műfaji örökség revíziójára ad
alkalmat. Szegedy-Maszák Mihály azt mondja, hogy „Márai kései regényei mind példázatosak, ám nagyon különböző mértékben. Legkevésbé az Ítélet Canudosban tanító jellegű.
Úgy állítja szembe a rajongó szenvedélyt az értelemmel, hogy mindkettő egyformán romboló erőnek látszik. Még a Harminc ezüstpénz sem egyszerűen tanmese, hiszen Júdás
9
10
11

Fried István: Az őrzés könyvei. Márai Sándor emigrációs regényei. In: „…egyszer mindenkinek el
kell menni Canudosba”. Tanulmányok az ismeretlen Márai Sándorról. Bp. 1998. 193–194.
Márai Sándor: Napló 1958–1967. Bp. 1992. 125.
Márai Sándor: Napló 1958–1967. Bp. 1992. 250.

70

tiszatáj

nemcsak áruló, de egyúttal hinni képtelen ember, bár a célzatosság itt feltűnőbb, mint az
Erősítőben…”12 A példázatos jelleget azonban aláássa a kivétel nélkül minden regényből
áradó bizalmatlanság az ésszerűen elrendezhető történelmi tények iránt. A Rómában
történt valami a sorsdöntő eseményekkel együtt járó káoszt érzékelteti. Az Erősítő hőse
nemcsak az inkvizícióban csalódik, minden (idővel rendszerré váló) dogma ellen tiltakozik. Mészöly Miklós Saulusára emlékeztető személyiség transzformáció nyomán ismeri föl
a hős a sokféle fanatizmus hiábavalóságát. A Harminc ezüstpénz sem morális ítélkezés az
áruló fölött. Márai stigmatizált Júdása többféleképpen idegen: kerióti a galileaiak, művelt
a műveletlenek, gondolkodó a vakbuzgók között. A regény zárlatában úgy tűnik el, mint
aki nélkül nem teljes a Történet. Az Ítélet Canudosban pedig éppen a civilizáció erkölcsi
és anyagi fölényével szembeforduló rögeszme, őrületet, ösztönvilág „másságát” villantja
föl – tanító példázathoz egyáltalán nem illő módon. Ezekben a regényekben nem egyetlen
igazság, nem erkölcsi tanítás fogalmazódik meg, Márai a történelmet nem okulásunkra
bármikor előrángatható példázatgyűjteménynek tartja. Modern paraboláiban tükröződik
ugyan a megértésről alkotott felfogás, de hiányzik a megismerés magabiztossága, egyértelműsége, morális igazsága.
Lőrinczy Huba krízisregényeknek nevezi Márai diktátor- és eretnektörténeteit.13 (Az
erős egyéniség számára Márai szerint „két létezési lehetőség maradt”: „az eretnek vagy
a diktátor életformája”.14) Igaz, hogy „valamely határhelyzet elevenül meg bennük, s bár elütnek egymástól, különbözésükben is hasonlítanak; érzékelhető, hogy egyazon alapképlet,
egyazon – Máraitól fölötte kedvelt – epikai modell változatai.” (Lőrinczy Huba) Igaz, hogy
a regények katasztrófák, krízisek feszültségével telnek meg, s tagadhatatlan, hogy a Márairegényekben olykor valóban kompozícióformáló szerepük van a krízisszerűen bekövetkező eseményeknek. De a fogalom csak részlegesen jelöli a folyamat poétikai karakterét.
A krízis mozzanatai nem coup de foudre-szerű megvilágosodáshoz vezetnek (Erősítő), és
a totális értékvesztést és perspektívátlanságot illusztrálják (Rómában történt valami).
Készséggel elfogadható a Rómában történt valami történelmi parabola besorolása, kiegészítve azzal, hogy a Márai-regényekre olyannyira jellemző nagydialógusokban (például
a kiadó és a történész között) olyan fikciós esszével van dolgunk, amely ugyanolyan emberi
viszonyokból, külső és belső történésekből, impulzusokból, felismerésekből, vallomásokból és helyzetjelentésekből meríti tárgyát, mint a regény, s nehezen eldönthető kérdés,
hogy az esszé növekszik regénnyé vagy a regényen uralkodik el az esszészerű elgondolás.
Márai – mint utaltunk rá – idegenkedett az esszéregény „vértelen” módszerétől, a tárgy
esszéisztikus megközelítése azonban nem állt távol tőle. A gondolati tartalom persze eltávolodik a fogalmi logikától, s az elbeszélés első szintjén a gondolat és a róla való elmélkedés izgalmas történésként jelenik meg. Ez az esszéisztikus megközelítés az Erősítőnek is
elhanyagolhatatlan jellemzője. Ezért elégtelen holmi „stílusimitációs szatíraként” való
emlegetése: „szatirikus parafrázis”, „levélregény”, „tökéletes persziflázs. Naplószerű benyomást kelt…”, „voltaképpen levél- s naplószerű beszámoló” – Németh G. Béla sokféle

12
13
14

Szegedy-Maszák Mihály: Márai Sándor. Bp. 1991. 141–142.
Lőrinczy Huba: Sok mondat a zsarnokról és a zsarnokságról. Márai Sándor: Rómában történt valami. Műhely, 2003. 6. sz. 51.
Márai Sándor: Napló 1945–1957. Bp. 1990. 138.

2004. június

71

megnevezése eleve bizonytalanságról árulkodik.15 Lőrinczy Huba ezt a művet is a krízisregény változatának tekinti, s a fejlődésregénnyel, vallomással, esszével, útirajzzal való
rokonságot hangsúlyozza.16 Csupán a fejlődésregényhez hasonlítás tűnik problematikusnak. Hiszen hiányzik a nevelődés, tudatos önépítés, művelődés, a tradíció fejleszthetőségébe vetett hit. A hősben a kétely hatalmasodik el, belátja a fanatizmus értelmetlenségét,
s fölismeri a másféle, a szabálytalan, a nem irányított élet lehetőségét. Egy inkvizítor pályáján jelentős fordulatok ezek, a fejlődésregény hősében nem.
A Harminc ezüstpénz írásakor Márai Sándor számára kihívást jelentett a mítosz regényformájú felidézése és meghaladása, Júdás bonyolult jelleme és a bibliai példázat utalásos narratív módusza. Megidézi a mitológiai, bibliai, pszichológiai, történelmi regénytípust, de el is veti. A bibliai példázat nyomán Márai bölcseleti parabolaregényt teremtett,
a legteljesebb mértékben nyitott regényt, minthogy a regény hősei – miután betöltötték
szerepüket – észrevétlenül kilépnek a térből és időből. A történetnek nincs vége, de mégsem vész el, mivel bennünk, a jézusi és júdási magatartáson töprengőkben folytatódik.
A műfaj különösségét jól érzékeli Szabó Ferenc: Jézus-esszé és Júdás-novella együtt.
A könyv „nem sorolható a szokványos értelemben vett »regény« műfajába, hanem inkább
»előtanulmány«, legalábbis az első fele; amolyan hosszabb naplójegyzet-sorozatnak is tekinthető.”17 A háttérben egyfelől klasszikus Jézus-feldolgozások (Renan) sejlenek föl,
másfelől olyan művek, amelyek (Rónay László kifejezésével) „az árulás természetrajzával”18 foglalkoznak. Mindazonáltal meggondolandó Szigeti Jenő észrevétele, mely szerint
a regény „nem az események kibomló drámáját követi nyomon, hanem egy különös szépségű, képekben gazdag, filozófiai gondolatoktól terhes, új Krisztus-legendát teremt.
A könyv – nem szokványos értelemben regény, hanem – egy nagy, epikus, filozofikus tabló,
történeti, vallástörténeti gondolatokkal teli vallomás, amiben a naplóíró Márai vall Jézusélményéről.”19 Ám aligha helytálló az a vélekedés, mely szerint a naplóíró „fölfalta” a regényírót. A modern magyar irodalomban számtalan „szabálytalan” műről tudunk. Kosztolányi Barkochbája például esszével indul, az esszét szubjektív vallomás követi, s majd
csak ezután olvasható a tulajdonképpeni novella.
A négy történelmi regény közül a legjobb, legegységesebb kétségtelenül az Ítélet Canudosban. Minden a helyén van. A félszázaddal későbbi retrospektív narráció a 20. századi
létértelmezés pozíciójából kérdőjelezi meg a nagy korok érlelte nagy szerkezetet. A belső
szórtság, a széttartó irányok mind arra vallanak, hogy a regény lemondott az összefogottság birtoklásáról. Két világ, mentalitás, részigazságokat mindkét oldalon fölvonultató
életstratégia ütközik a műben, melynek legfontosabb jelentéseit itt is egy nagy beszélgetés,
a Canudost megélt nő és a tábornok dialógusa fogja össze. Egyik oldalon a fölöslegesnek is
helyet adó, a természet felismert törvényeivel harmonizáló szemlélet, a másikon a civilizált ember intelligenciája, látókört szűkítő egyoldalúsága. Ami Euclides da Cunha brazil
15
16
17
18
19

Németh G. Béla: Márai stílusimitációs szatírája: az Erősítő. In: „Este nyolckor születtem…”
Hommage à Márai Sándor. Szerk. Lőrinczy Huba, Czetter Ibolya. Szombathely, 2000. 89–90.
Lőrinczy Huba: Az inkvizítor és az eretnek. Márai Sándor: erősítő. Forrás, 2003. 11. sz. 63.
Szabó Ferenc SJ: Vallomás a kassai Ulyssesről. Márai megváltás-keresése. Új Írás, 1990. 5. sz. 89.
Rónay László: Az árulás természetrajza. Új Írás, 1990. 5. sz. 114–118.
Szigeti Jenő: A Harminc ezüstpénz. (A Biblia és egy Márai-regény). In: „Este nyolckor születtem…” Hommage à Márai Sándor. Szerk. Lőrinczy Huba, Czetter Ibolya. Szombathely, 2000. 99.

72

tiszatáj

író A vadon c. művében krónikás beszámoló, a rajongók elleni háború társadalmi, szociológiai, természetrajzi, antropológiai elemzése, az Márainál léttani problémaként jelenik
meg. Érdekes komparatisztikai vizsgálat lehet az Ítélet Canudosban összevetése Mario
Vargas Llosa Háború a világ végén (1981) c. regényével. Ugyanaz a történet – azzal a különbséggel, hogy Vargas Llosa El Consejero, „A Tanácsadó” alakját és lázadását kíséri végig (Márai regényében csak beszélnek róla), s a realista, naturalista hagyományt is fölhasználva inkább a külső eseményekre, harci jelenetekre koncentrál. Jóllehet a megtörtént dolgokról az a világhírű regény is a jelen nézőpontjából beszél.

2004. június

73

NÉMETH ZOLTÁN

A történeti narratíva jelentése
Az elbeszélés természete című, 1966-ban kiadott munkájukban a Robert Scholes–Robert
Kellogg páros a narratív irodalmat empirikus és fiktív típusokra osztották. Eszerint az
empirikus típusra a valóságtól való függés utal, s a szerzők ezen belül megkülönböztették
a historikus (amelynek a valóságos történelmi múlt adja kiindulópontját) és a mimetikus
(a múlt valósága helyett főként a jelen valóságára, pszichológiai aspektusaira utal) narratív prózát. A narratív irodalom fikciós ága az ideálist keresi, retorikus természetű, és
szintén két részre osztható: a romantikus irány a szépség szolgálatába állítódik vagy a jóság uralkodik benne, míg a didaktikust morális és intellektuális impulzusok irányítják.
„Ahogy már a narratív irodalom két ágának megnevezése is mutatja, oppozíciók irodalmi
formájáról van szó, amely a végső igazság felé vezető tudományos és a művészi megközelítés ellentétére utal.”1 A formalista-technicista attitűd pozicionálásának vázolt kísérlete
a posztmodernitásban mint az értelmezés problémája áll elénk, s oldódik fel a szöveg pragmatikájában. A történet státusának ez a megbillentése úgy írja felül a formalista elképzeléseket, hogy közben a korszakhatár tételezése felől a történet státusának episztemológiai
aspektusai eltűnnek az ontológiai interpretáció primátusában. Innét tekintve válik a történelmi hitelesség fikcióvá, s beszélhetünk a történetiség elbeszélésének műfaji transzgressziójáról, a fantasztikum szerepének átértelmezéséről2. Illúzió és realitás az egyéni
pszichográfia részlegességének tapasztalataivá válnak, és nemcsak a hagyományos történeti műfajok konvencióit forgatják fel, de magát az értelmezést is a történet médiuma felé
utasítják.
Bartis Attila regényének (A séta. Magvető, Bp., 1995, 2. kiadás) narrátora életének egy
szakaszát eleveníti fel. A többszörösen árva lány egy olyan korban szocializálódik, amelyben diktatúrák és a rehabilitáció időszakai, háborúk és forradalmak követik egymást.
A regény kronotoposzának különlegessége, hogy a történelem nem konkrét időintervallumként tűnik fel benne, hanem évszámok, adatok, személyek nélküli megállíthatatlan időfolyamként. Az idő van, nincs mit tenni vele, állítja Bartis regénye, még értelmezése is felesleges. Az egyetlen lehetőség az időfolyam megtapasztalására a belévetett egyéni sorsok,
pontosabban a marginalizált egyéni tapasztalat interpretációja. Bartis Attila szövege több
nehézséggel néz szembe ennek kapcsán. Az első probléma a narrátor monologjának öszszeegyeztetése saját élettörténetének uralhatatlanságával. Az elbeszélés ugyanis egy 7–8
éves kislány első emlékeinek felidézésével kezdődik. Miközben a felnőtt narrátor teszi
közzé emlékeit, s így értelmezi is saját életét, aközben szemlélteni próbálja a gyermeki nézőpont korlátoltságát – vagyis bizonyos események elbeszélése közben két – egy korlátolt,
gyermeki és egy felnőtt, értelmezői – nézőpont keveredik. Ennek legérdekesebb esete
a kislányt nevelő Eberhart halálának és az azt követő eseményeknek a leírása: „A konyha

74

tiszatáj

és szoba közti ajtó félig nyitva, s a lábos körüli legyek beköltöztek. Többen voltak, mint
rendesen. Javuk vendéglégy, vadak. Elárasztották partot, és fénylő abroncs forgott Eberhart fölött is, miképp a nyomaton. Kapujuk volt a húsba. Néha rászálltak a szájára, s azon
közlekedtek ki-be.
Még két nap telt el így. Akkor kénytelen voltam kinyitni az ajtót. A szagra jöttek
a szomszédok, zsebkendőt fogtak orruk elé, leskelődtek. Káromkodtak és azt mondták,
máskor szólni kell, ha meghal a nagyapám.” (15.)
Egy másik elbeszéléstechnikai probléma az elbeszélő pszichobiográfiája felől tételeződik. Míg a narrátor egy későbbi, egységes, megállapodott, tehát statikus nézőpont felől
meséli a történetet, addig az elbeszélésben szereplő „én”, létfeltételei és környezete folyton
változnak. A kezdetben Eberhart halálát sem tudatosító kislány intézetbe kerül, megismerkedik Adéllal, majd a forradalom napjaiban el is veszíti Benjáminnal együtt, egyedül
kel útra, hogy Eberhart testvére, Engelhard nevelje fel egy fürdőtelepen, itt válik felnőtté
a szüzesség elvesztésének és egy abortusznak az emlékével. Az egyes történetdarabok egója
azonban nem egyezik azzal a végsővel, amelyet meg sem ismerhetünk, hiszen A séta nem
jut el saját története végéhez, nem ismerjük meg azt a nőt, aki tollat vesz kezébe, hogy
megírja élettörténetét (a regény utolsó sorai egyetlen utalást tesznek a hiányzó évekre:
„nem sírok három éve” (154.).
Bartis regénye a múltat talán azért próbálja történetekként szemlélni, hogy önmaga
jelen idejét értelmezze, azaz a történelem McHale által ismertetett posztmodern felfogását
követi. A történeti narratíva jelentései az egyéni pszichobiográfia illuzórikus világát úgy
teremtik meg, hogy közben a regény kronotoposza a kelet-közép-európai térséget és a XX.
század eseményeit jeleníti meg. Scholes–kelloggi értelemben nagyon is empirikus a regény nyelve, s ez még akkor is így van, ha a fikció egyetlen pillanatra sem függeszti fel érvényességét. A kérdés tehát az, hogy a történeti narratíva segítségével hogyan jut el a szöveg olyan jelentésekhez, amelyek név nélkül is mozgásba hozzák a szöveget. (Nem mellékes azt sem megjegyezni, hogy a főhős élettörténete, pszichobiográfiája szintén nem a név
által idéződik fel, hiszen nem ismerjük meg a történetből a nevét.)
Bartis regényében nem arról van szó, hogy valóságos szereplők kapnak fiktív karaktereket vagy kerülnek fiktív helyzetekbe, hanem hogy egy valóságos történelmi-politikai
szövegteret teljesen fiktív szereplők hoznak létre az időn túli narrációt imitálva. Ebben
a történetben nem a szereplők nevei biztosítanak tág lehetőséget a referenciális asszociációs
technikák felélesztésére, hanem a lehetséges világ szövegtényei, a múlt kulturális-mentális
szokásrendjének felelevenítései. Bartis szövege olyan történelmi regény, amely a történelmi karakterek, szereplők hiánya felől, egy paranoiássá tett, túlérzékeny tudat monológjában láttatja a történelmi időt. Nem nyújtja az idő egyetlen verzióját, a történet terei
egymásnak ellentmodó interpretációkat építenek fel a korról. Miért történt ez a világgal?
A válasz egy sérült tudat vízióiból több lehetséges és egyúttal lehetetlen értelmezést tesz
lehetővé.
A séta a történelem interpretálhatatlanságának képzetét a korlátolt egyéni tudat kiterjesztése révén éri el. Azt a véleményt erősíti, hogy a múlt csak szövegekből hozzáférhető, és ezért nem az válik lényeges kérdéssé, hogy az adott szöveg nyelve milyen, múltban létezett objektumra referál, hanem hogy melyik diszkurzív kontextus része, azaz a referencia diszkurzív természetére, feltételezettségére utal3. Ugyanez azonban fordítva is ér-

2004. június

75

vényes, vagyis egyetlen szöveg sem tekinthet el önmaga történeti feltételezettségétől.
Bartis regénye ezt a belátást úgy tágítja, hogy a történeti narratíva jelentése révén a történelem autobiográfiai meghatározottságaira irányítja a figyelmet a narrátor személyén keresztül, ezáltal a szépirodalom történeti kondicionáltságának posztmodern tapasztalatát
erősíti. A séta narrátora szemlélője és résztvevője is a történelmi folyamatnak. Nem állíthatjuk, hogy érti a körülötte zajló eseményeket, de értelmezi, hiszen saját identitásává az
idő válik, maga a történelem. A történelem tehát nem más ebben a regényben, mint egy
név nélküli narrátor élettörténete; a szövegen keresztül, amely ő maga, válik történelemmé, azaz ő lesz a történelem ennek a szövegnek az erejéig.
A hivatalos történelem csak egy lehetséges formája fikciónak. A posztmodern regényben megváltozik a történeti fikció státusa: „történelem és fikció helyet cserélnek, a történelem fikcióvá, míg a fikció „igaz” történelemmé válik”4. Empirikus és fiktív közös játéka,
határainak feloldása azonban nem azzal jár együtt, hogy az empirikust véglegesen a fiktívben oldjuk fel. Ha „A narratív nyelvhasználatban a valóság és a nyelv közötti viszony
szisztematikusan »destabilizált«5, úgy ez a megállapítás empirikus és fiktív viszonyára is
érvényesnek fogadható el. És mivelhogy határaik destabilizálódtak, voltaképpen lehetetlen és anakronisztikus feladattá is vált annak kiderítése, miként is lenne lehetséges egy
felismerhetetlen fenomént eltüntetni…
Célravezetőbb tehát Ankersmit egy másik állításából kiindulni, amely szerint „A történeti narratíva egy meghosszabbított metafora”.6 Azaz valóságos/empirikus és nyelvi/fiktív
elszakítottságát egy közös funkcióban szemlélni. Ricoeur ezt a helyettesítő funkciót reprezentációnak nevezi, s ezzel megkönnyíti érvelésünk menetét: „a reprezentáció funkciója és
a korrelátumát alkotó viszonyító között még egy adósviszonyt is felfedeztünk, amely a jelen embereire azt a feladatot rója, hogy megadják a múltbelieknek – a halottaknak –, ami
nekik jár. Azt, hogy a reprezentációnak vagy helyettesítésnek ez a funkciója – az adósság
érzésével megerősítve – végső soron visszavezethetetlen a referencia kategóriájára, ahogyan az a megfigyelés nyelvezetében és az extenzionális logikában működik, azt a reprezentáció alapvetően dialektikus struktúrája bizonyítja: a reprezentáció, mint mondtuk,
egyaránt jelenti az Önmagába való visszavezetést, a más-mivolt elismerését, az analizáló
megközelítést.”7 Bartis Attila regényének nyelvi tere a valóság és nyelv, illetve az empirikus és fiktív metaforikus helyettesítéseinek a nézőpont felőli meghatározottságára irányítja a figyelmet. A metafora jelentésgeneráló funkciójának perszonális feltételezettségét
állítja, amikor egy név nélküli, de a narrátor tudatán keresztül önmagát reprezentáló
társadalom képét állítja olvasója elé. Azt a Chris Lorenz által képviselt gondolatot teszi
meg kijelentései alapjává, miszerint „Nem létezik olyasmi, mint „a semmiből eredő nézőpont”8. Ebből pedig az következik, hogy a történeti narratíva metaforikus jelentésgeneráló
eseményét az a személy viszi véghez, aki megteremti a helyettesítés feltételeit önmaga érdekein, vágyain, kiszolgáltatottságán keresztül. A történeti narratíva perszonális kódja
magyarázhatja azt, miért állíthatók ugyanazon tapasztalati elemek más és más fiktív elbeszélésbe. A perszonális elem a nézőpontok fiktív sokaságát jelenti, miközben a történeti
narratíva létrehozásába a test tapasztalata (élmény) a szöveg tapasztalatával (olvasás) elválaszthatatlanul szól bele. A séta egyik lehetséges történetsémája éppen ezen keresztül
építi fel az elbeszélést, ugyanis a regény elején megjelenő 7–8 éves főszereplő még sem
írni, sem olvasni nem tud. A kolostorban „napok alatt” (19.) sajátítja el, de a szöveg mint

76

tiszatáj

az írás és olvasás tárgya csak a regény vége felé kezd döntő funkcióra szert tenni. Ezt ellenpontozza aztán a regény végén a szüzesség elvesztésének testi élménye, amelyet naplójának a főszereplő nem képes a nyelv által átadni, s ezért abba a Baár Andor noteszéből
már megismert idézetet jegyzi be: „BASZTAM” (115., 146.) A szöveg a szövegben, illetve az
írás mint probléma a narrátor személyének egységét az időfolyamatban bontja fel, hiszen
a naplóba írt szó helyett a regény meglehetős részletességgel tárgyalja a testi folyamatokat
(a szüzesség elvesztése mellett az abortuszt is). A két, naplóba írt tőmondat azonossága
ironikusan úgy is értelmezhető, hogy férfi és női tapasztalat a nyelv szintjén egybeesik
ugyan és elkülöníthetetlen, miközben teljesen eltérő testi és pszichikai pozíciókat helyettesít, s így tulajdonképpen a nyelv tehetetlenségére utal. Másrészt a testi fájdalom, a kisebbrendűség, a másság interpretációja nemcsak a narrátor társadalmi pozíciójától és
nemétől, hanem a történeti narratíva metaforikus helyettesítésfunkciójába belehelyezkedő empirikus szerző érdekeitől függő esemény.
A regénynek ezért van egy olyan rétege, amely minduntalan kimutat, kilóg a szövegből. A hatás nyelvi feltételeinek eltúlzása arról tanúskodik, hogy Bartis szövegében nem
történt meg empirikus és fiktív, tapasztalat és nyelv határainak optimális destabilizálása,
vagyis hogy gyakran túl egyértelműen választható szét a két funkció. Míg a tapasztalatiempirikus elemek feloldódnak a fiktívben, s ez adja a regény izgalmasan felépített kronotoposzát, addig a szöveg a rosszul értelmezett hatás érdekében olyan nyelvi fogásokat alkalmaz, amelyek metaforikussága megkérdőjelezhető, s a naiv romantika (lányregények)
dikciójába illeszthető. Efféle mondatokról van szó: „– Látod ezt a hét színt a csuklómon?
A szerelmemnek nem piros, hanem ilyen szivárványszínű volt a vére.” (22.) Vagy: „Pontosan érzem, hogy Isten aknavetővel alkalmilag kilőhető. És ha alkalmilag, akkor bármikor.”
(52.) Vagy: „Még egy napig tartott a forradalom. Hát ez volt ama része az életemnek, amikor azt gondoltam, Istennek három aranyfoga van, és úgy vigyorog.” (55.)
A metaforikus történeti narratíva tapasztalati és nyelvi feltételeinek perszonális irányítottsága végső soron az irányítás módozatait leplezi le. Az interpretáció megállíthatatlan folyamataiba kerülő szöveg a személyt (korszak, nem stb.) reprezentálja, a személy bizonyos stratégiákat, a stratégiák a történeti meghatározottságot („transworld identity”9),
a történeti meghatározottságok az esetleges referenciáról („A tény, hogy a referencia nem
magától értetődő, nem lehet érv a nyelv referenciális jellegével szemben, mivel a referencia sosem eleve adott.”10) tudósítanak, míg a referenciákról a szöveg tudósít („A múltbeli
megfigyelés múlt-mivolta maga nem figyelhető meg, pusztán emlékezetbe idézhető.”11),
amely egy interpretáció részeként jelenik meg, amely a személyt reprezentálja, amely
a stratégiákat… Kilépni a Másik helyébe, és onnan nézni a világot.

JEGYZETEK
1.
2.
3.
4.

ROBERT SCHOLES – ROBERT KELLOGG: Povaha vyprávění. Host, Brno, 2002. 17–18.
Vö. BRIAN MCHALE: Postmodernist fiction. 17.
HUTCHEON: A poetics of postmodernism. Routledge, New York and London, 1988. 119.
McHale, i. m. 96.

2004. június

77

5. FRANK R. ANKERSMIT: Hat tézis a narrativista történetfilozófiáról. In: szerk. Thomka Beáta:
Narratívák 4. A történelem poétikája. Kijárat Kiadó, Budapest, 2000. 114.
6. Uo.117.
7. PAUL RICOEUR: A szöveg világa és az olvasó világa. In: szerk. Thomka Beáta: Narratívák 2.
Történet és fikció. Kijárat kiadó, Budapest, 1998. 9.
8. CHRIS LORENZ: Lehetnek-e igazak a történetek? Narrativizmus, pozitivizmus és a „metaforikus
fordulat”. In: szerk. Thomka, i. m. 141.
9. McHale, i. m. 85.
10. Lorenz, i. m. 140.
11. Uo. 140.

78

tiszatáj

TANDORI DEZSŐ

A feladhatatlan lecke
A TÖRTÉNELMI REGÉNYRŐL, S HOGY MIÉRT NEM?

Bevezetés
Szót se, mindezt a történelmi regényről fogom elmondani, rút kifejezéssel: annak kapcsán. Érdekes-e, hogy ikertanulmányra is van kérés, azaz hogy magam ajánlkoztam „valami mai félig-szociológiai esszé” felkérésre a dolog személyesebbik, így esztétikai-befogadási-historikumi elemzésre; ellenben jól jön egymásnak a két dolgozat.
Ha könyvespolcom rendjét (megszokott, csudás rendetlenségét) végképp össze akarnám bolygatni, nemcsak féltucat könyvet kellene még (haszon nélkül csak: kipipálandó)
ideemelgetnem. De miket hoztam? Sánta Gábor összegyűjtésében a Budapest-irodalmat
(egy szegletét, szegmensét), a nagyon Hézagpótló, kitűnő „Minden nemzetnek van egy
szent városa” címűt, így, idézve, s a századforduló Budapestje (durva meghatározás) mind
a nőírók, mind a klasszikus-félék kuriózumai jegyében ott van, meg Budapest, mint történeti konglomerátum, de sem várostörténetre alapozódó historikus regénynek nyomára,
sem ily leheletnyi kezdeményre sem bukkanunk. Kellér Andor és Illyés Endre (gyengéim,
főleg Kellér, nagyon főleg!) remekmívű, különböző szorzatú (amott 4×7, emitt 7×4 az
esztétikum-igazság-viszony, igazságon értsd: mélyebb s eredeti igazság feltárása), kihagyhatatlan esszégyűjteményeiben, Bródy Sándor és Hunyady Sándor irályának lényegében,
érdemien gyönyörűséges részeiben, de Krúdynál sincs semmi igazi történelem, vagyis van
„történet” – ahogy Petőfi a historikumot „történet”-nek nevezi megrendítő politikumú
versében, mindjárt megkeresem; s Móricz Virág remekműve, Apám regénye, a XX. század kimagasló regényírójáról (hiába Ottlik egyik könyve az etalon; nem a regény etalonja
az „Iskola”, s ettől még majd itt! és a Buda történeties címnél megmaradásáról!), a Móricz-nagyéletrajzi természetesen feldolgozgatja a Tündérkert (nálam: „Tündérke Rt.”,
tréfa Karinthy Frigyesnek hódolva) dolgait, de itt, sajnos, az a két tényező botlik össze,
hogy:
1. a Tündérkert kb. az utolsó magyar nyelvű történelmi regény, leszámítva
a) Kellér Andor itt elemzendő könyvét,
b) Illyés Gyula „Petőfi”-jét (most az Illyés-féle, máig hatalmas értékű, szociografikus regényekre nem térek ki, Déry Tibor munkáiról kb., más értékrendben, de szintén
a súlyos dolgok klasszisában – s nem a G. A. úrról, nem is a titkon célzatos, érdemben
stilizált történelemismertető regényekről van s ó! hanem mint a „Felelet”, ilyenekről, és
a zsánerregények körül a máig mostoha sorsú, fakopogású Nagy Lajos egy könyvéről –,
szólhatnánk tehát, de szintén csak annak nem oly érdekes bizonyságaképpen, miért nem
lehet ma oly könnyen történelmi regényt írni;
2. a Tündérkert-(féle Móricz-világ) nekem kevésbé kedves, mindenképp máshová sorolódik, mint a géniuszian jó Rokonok; az Úri muri, a Sárarany, ezek azonban korfestő,

2004. június

79

történelem-adalékos regények – a Rózsa Sándor meg pastiche, és ami novella, az novella,
de szintén inkább parabola, magyar-kafkai… és a boldogemberes korfestést már jellemeztem is így; ergo Móricz Virág híven szép könyvét is félrehagyom; s ahogy Móriczot
a XX. század legnagyobb magyar regényírójának, Szentkuthyt legnagyobb esszéistájának,
Illyést hajdani legcsodálatosabb szociográfiai-írójának tartom, mindezeknek semmi köze
a mai magyar történelmi-regény-lehetőség-lehetetlenség kérdésköréhez. Márai Sándor
nemcsak azért nem példa ide, de végképp nem, mert jómagam mintegy (bocsánat!) LinYutanggal együtt olvastam „Vendégjáték Bolzsnóban c. bestsellerét, elismerem, az „Angyali Gigi” sem jellemzi Szentkuthyt, vannak ezek a kétfelé-lengő írók (Mándy színdarabokkal oldotta meg a kérdést, Ottlik végig hű maradt, Mészöly is, és ő a Saulus révén valóban írt történelmies regényt, csak ismét a parabola-hiperbola-ellipszis etc. dolog hat, ha
nem is oly nagyon megnézzük) mondom, a legkiválóbb (engem nem sokban érdeklő)
Márai-szint minden elismerése mellett, s természetesen „polgárias” (nem a marxizmus
által ocsmányul lepolgáriazott kategóriájú, becketti, egyébi nagy irodalom jelével) esztétikumú hangulatfestéses, a maga nem maximumot vállaló művészi kategóriái szerint príma
sokat elmondanak Kassáról, a budai jobb-világról, a középosztály megválthatatlanul maradi életegyütteséről, tehát megannyi – számomra – érdektelenségről, ám…
Ám hagyjuk.
Olyan történelmi regényt a XX. században még a világirodalomból is keveset tudnék
fölemlíteni, hogy ne parabola legyen, ne inkább karrier-rajz, korrajz. Ha Ambrose Bierce
novelláit regénynek olvassuk, az az amerikai polgárháború regénye; Mark Twain némely
könyve igazi nagyregény; a Márainál sokkal jobb Upton Sinclair s társai is történelmi-regény-írók; Hemingwaynek kétszer sikerült ez, az I. világháborúról (gyengécskén), a spanyol polgárháborúról (elég jól), s komoly vita robbanhat ki, hogy az angol érdekeket
jószerén többpróbázóként képviselő Graham Greene-nek „A csendes amerikai” c. zsánerremeklésén túl van-e történelmi regénye, azt hiszem, nincs; ám nekünk a magyar lehetőségeket kellene itt feszegetnünk.
Rettegek, cinikusnak ne hasson, ha azt mondom: ahol a kérdéseket nem fogják fel radikálisan, ahol kimondásukhoz gyávák valakik (félénkek vagyunk), ahol a kimondás nem
lehetséges, ott jön nagy súllyal (fősodorban, ah!) a humor. Nem lennék olyan büszke
– Karinthy Frigyesen kívül – a magyar irodalom általam kívülről át- és belátható humortermelésére ily igazságszempontúan; tehát ahol a kérdések ilyenek: a humor. Ahol azonban vagy
1. nem lehet azt mondani, „a kérdés pontos, a válasz bizonytalan”, netán
2. alighanem negatív eredményre jutunk („megtaláltuk a lehetőséget: nincs!”),
ott a jó öreg szociológiát, a közönségtant, az esztétikumos szociológiát vesszük elő,
s más fa tárgyak vasával gurigázunk; oknyomozásba kezdünk (melyet aztán szintén nem
végezhetünk sosem, s nem – ma nem – politikai okoknál fogva, hanem alapismereteink
hiánya miatt, lévén hogy ki a csuda lát a vesékbe, meg mindenki előitéletes és így elfogult
egy fokig), miért nem lehet, ha megfeszülünk se, történelmi regényt írni ma. (Miért, hogy
alighanem lehetetlen. Kocsmárosom, akinek Virginia Woolf-fordításaimról, „eszméletlen”, de történelmietlenül nagy anyagukról és nehézségi fokaikról beszámoltam, s aki Salinger- és Fitzgerald-olvasó, kereken, bátran, másfél literes „kristály” flakonomat feltöltötte, mondta: „Nem lehet írni történelmi regényt itt és ma”, s fejét is rázta, netán rá-

80

tiszatáj

bólintott.) Mondhatni, vagy egy bizonyos vélemény, amely szerint mai történelmi regényt
nem lehet írni itt. Nem tartoznak ide oly elbűvölő könyvek, mint Hász Róbert, Háy János
kitűnő stilizációi, s nem parabolásságuk okán, hanem mert ha az olyan „jóigazi” történelmi regény jegyeiben vizsgáljuk szövetüket, kiderül, hogy értékeiket épp ez adja: nem
estek bele abba a hiába, hogy elhitték (volna), valódi történelmi regény (főleg aztán képzelt múltbeliségekből és másunnétiságokból) írható itt ma nálunk.

Közbevetés: Balzac
Nem állítottam, hogy – kisebb művein kívül – Móricztól úgy egyhamar bármi mást,
mint a Rokonok-at olvasni időm s módom volna; nem tételezem fel, hogy A csendes amerikai minden, máig érvényes világértékelési bravúrja ellenére; tehát hogy a régi-régi
Byron-Don-Juan-idézet szellemében, csupa tiszta szándék jegyében kényszerűen elkövetett amerikai balkörműségek és az angol „kiégettség”… már el ne nagyoljuk!… szembenállása, mindez egy franciáknak-befuccsolt terepen etc., a vietnámiak mögött a ruszkit,
a vörös kínaiakat” odaképező jómagam és magamfélék képzetei… egy ilyen viszonylag tágas
történelmi perspektíva-legyezőben lengetett sztori (sic) komoly össz-világtörténelemelemzésnek számítana. Igen bonyolult ügy lenne egy mai igazi történelmi regény a „fehér
ember és az arabok” szembekerüléséről (amennyiben!), s hogy nagy tömbök még így a kínaiak, a japánok, a dél-ázsiaiak, gazdasági gyengeségük okán (na tessék! szempontok
zagyvasága) nem annyira a dél-amerikaiak, tehát hogy egy nem szép-kis-ferdeszemű és
egy (elaggott) Omar Sharif (kedves, balga ember, lóértő) szerelmi története többet adhatna, mint ahogy a Zsivago-tönkretevéssel a film sokat elmondott, hogyan tovább. Igen,
Paszternák és Szolzsenyicin írtak, igenis írtak nemrég történelmi regényeket. Hrabalék
már mások etc. Eltolódik a hangsúly a belvilágra. Kétségkívül erős kísérletek Nádas Péter
ily tárgyú munkái. Esterházy jószerén zseniális „Termelési”-je messze nem történelmi regény, a „Harmonia…” nem regény, ne folytassuk. S Ottlik hattyúdala talán felsorakoztatja
mind az okokat, melyek miatt nem ígérkezik mai magyar történelmi regény egy szint
felett.
Rövid a tényleges Balzac-érdemlegesség. A világirodalom történetének még a Tolsztojféle (H.é.B.) pillanatánál is kedvezőbb volt az a nagy forduló. Tudjuk, Balzac kettős… jó,
royalista, mit tudom én, ezt sokáig elloptam tőle, értsd „verébroyalista”, vicc volt… és
a burzsoázia nagy ábrázolója… jaj, ellenben, hogy igaz. Akinek van türelme, hogy elolvasson
egy Balzac-regényt, s magam, úgy 90 éves korom körül, mikor Móriczot olvasok újra, Balzactól hármat is előveszek, dehát ha megélem, s aki tudja, Balzac miről nevezetes, őrjítő
élességgel látja még azokat a párizsi sikátorokat, készülő bulvárokat etc., a kapuk kilincseit, a romlott és csudás szereplőket, minden magánkipárolgásukkal egyetemben azonnal
és meggyőzően történelmieknek, a vállalkozást történelminek. Victor Hugóról tanulhattuk, még a XX. sz. 20-as éveiben is azt lehetett hallani róla – félek, konzervatív ajakról –,
hogy „sajnos mindmostanáig ő a legnagyobb francia költő”, jó, kívánnék ma sok ilyet, de
hogy történelmi regényírónak messze inkább mesemondó, s nem Balzac II., erre egy
epsomi Derby-nap versenysorozatát megfogadom végig, de favoritokra, ami a vesztés
biztos záloga. Igaz, ha Victor Hugo „Nyomorult”-as könyve nem igazi történelmi nagyregény, hát… jó, Móricz „Tündér”-ese az, csak eléggé elment felette az idő, míg „A nyomo-

2004. június

81

rultak” felett, ha nem olvasható is minden sora (az élet rövid, Victor Hugo hosszú!), nem
ment el. Tehát nekem a legmagasabb kategóriákban a novellista Ambrose Bierce, Balzac
és bizony Dosztojevszkij (Ördögök stb.) nagyon nagy történelmi regényíró; s minálunk olvasható minor, ezekhez képest minor tényezők közül a Kellér Andorét és az Illyés Gyuláét
tudnám elemezni jó szívvel.

Még egyszer: félmúlt és régmúlt
Persze, a Zöld gyep, zöld asztal és a Petőfi már csak félmúlt; s ha időosztásoknál tartunk, tegyük: a mi Jókaink a történelmi regényeivel világirdatlan! E szóval. Kimagasló,
Bár komolyan alig vehető. De a legjobb történelmi regényei mind ilyenek. Még a Politikai
divatok is. Holott kibírhatatlan (nekem) az olvasásuk, de az emlék meg, amit róluk őrzök,
kikezdhetetlen. „Uram/hölgyem, semmiért az ég világán nem ajánlanám Kegyednek
Jókaink olvasását, mert Kegyednek ez érdektelen, de olyan szórakoztató… bár hamar öszszecsukja, tudom, mert nem találja érdekesnek, ám annyira tökéletes abban a nemben,
hogy…” Nos, Balzacra visszatérve még: ami Balzacnak sikerülhetett; az idők egybeesése
okán sikerült. Rövidre fogva: Balzac korában a kapitalizmusnak az a „csavar-fordulata”
klassz volt, s miénk snassz.
Elképzelhetetlen, hogy… nem akarok, régi „kormányzósértő” apától származván (ami
egy nagy marhaság volt!) senki jelességet megbántani, de kinek jutna eszébe ép ésszel mai
vagy volt államhivatali nagyságokról, netán csak a ráismerhetőség jegyében is, regényt
írni, s hogyan sikerülne nagyregénnyé gyúrni egy korrupciós botrányt? Ezek a szociológia
szintje alá süllyedtek; napilapok népszerű-tudósi (különben korrekt), óvatoskodó v. radikális fejtegetéseinek hasznos tárgyai maradnak csak a mi nagyobb összefüggéseink (is).
Ennyit a vendéglátós uram tömör véleményéhez. Evidenciaként vágta ki: ma nem lehet
magyar történelmi regényt írni. Nem lehet történelmi regény tárgya egy magyar érdekekért rutén földön, letorgén érdekekért cucori földön harcoló államférfi, kortes, szép nejjel,
link unokaöccsel, kábszercsempész leánnyal, titkon szép lélekkel. S a többi.
A történelem eseményei manapság: leginkább: történelmi, politikai, gazdasági szükségszerűségek, melyeket állítólag (vagy nem állítólag) ugyanúgy tudomásul kell vennünk,
mint az influenzajárványt vagy az időjárást. Dánia, Anglia, Svédország; Norvégia, Svájc
példái alkalmasint csak népszerűsítő szociológiai írásokban tematizálódhatnak. S mire
megyünk velük? Sapienti sat. A „sat” meg 3sat, Viasat, Sat 1 etc. Vendéglátósom nem néz
tévét. Kategorikusan. Hetekig nem olvasok ma én se mást a lapból, mint a sportrovatot.
S a sport is túl van dimenzionálva. Nem része a történelemnek a sport. Az alagútépítés. Az
autópálya. A belépés az Unióba. A fürdőruhadivat. A könyvek piaca. A táncdal. A brutalitás. Képtelenség azonban még egy közelmúlti témájú, igazán tisztességes német történelmi regényt elképzelni is; hogy minimum a korrektkedő sokra-tekintés ne manipulálja.
Egyetlen történelmi jellegű megjegyzésem: szerencsések leszünk, ha további gazdasági
nehézségek s némi okádások árán megússzuk az előző (átéltem!) háború fő vétkeseinek
mai irányított népességét. Hadd ne nevezzem meg az I. háború végén „jeleskedő” nemzetekig az országokat. Történelmi regényhez azonban ez viccként is kevés.
Bankárházak, autómárkák története, az olaj története, akár a palesztin–izraeli konfliktus egy elűzött család és egy telepes család sorsán „át” tekintve; vagy akár egy kibombázott

82

tiszatáj

magyar család története, sok gyerek, unokatestvér stb., széles paletta, disszidensekkel –
esetleg Kelet-Magyarországról menekültek… megírhatatlan. Nem az, hogy nem szabad;
szabad. Csak kinek kell, mert hogy mit fejez ki? Sajnos a „bármit-fejez-ki kinek-kell” motívuma a legerősebb. Semmiféle mai politikai alakot, alakzatot nem érzek történelmi regényre méltónak, érdekesnek; s visszamenve 80 évet, úgy se találok senkit. Már legalább
én nem. Akkor meg? Ha nem, találunk?

A két kicsi–nagy példa
Kellér Andor „a mi Szemere Miklósunkat” (érdemes a rövidke regényt elolvasni, nem
bocsátkozom tartalmi ismertetésekbe) a nemesi gondolkodás és a liberalizmus, a jellegzetes magyar gondolkodási hibák, a már-már mikszáthi „nosztyság” hajdani pénzen
sokszázmilliós kategóriákban ágáló figurájaként, megtestesítőjeként úgy tudja ábrázolni,
hogy a Monarchia, a hanyatló – de sajnos, nem eléggé lehanyatló – magyar feudalizmus,
egy érdekes sport, megannyi közérdekű magánélet tarka összképét nagyonis hordozhatta.
Ez az egy szem különc Szemere Miklós. A Zöld gyep… egy fél Jókai-életművel ér fel. Minden nagy távlatba kerül, s kerülhet, mert a (nagy, főleg azért kártyás, lótenyésztő etc., de
bizarr, lassú-gyors, nemesi-józan-gondolkodó) nagyúr a közbotrány és a könnyes érzékenység határain a kort magát, a történelem erőterét járta meg. S nem csupán, mert Ferenc Józseffel direkt, inkább indirekt kapcsolatban állt (Erzsébet királynő, ám főleg
Schratt Katalin révén, mondani sem kell, csak három lépéses galantériával – elolvasni!),
mert a mágnás-világ (a Klub!) beltagja, ugyanakkor szélvidéki csellengője volt… mert komoran cinikus öniróniája valamiképp saját életének megszentelését is jelentette, ugyanakkor mélységesen boldogtalan volt, nővel csak alig-barátsága, rajta anyja árnya… ellenben Budapestről kitiltották operaházbeli kuruc viselkedés miatt, Bécsből a császár elzavarta, „megint ezek a magyar nagyurak” jeligére, igen, mert Szemere, ha valaki, pusztán
a maga lovas-emberi személyével utolsóul testesítette meg a… mindjárt mondom, a történeti Magyarország egy változatát, a monarchiabélit, ahol csak az 1901. évi Magyar Turfkrónika – másutt is írtam –, saját gyűjtésem, nem Kellér, íme, ennyi lószínteret értékel,
ismertet: Alag (tavaszi meeting ), Bécs (tavaszi meeting,) ezeket nem jelölöm tovább),
Debreczen, Pozsony, Sopron, Kassa, Kottingbrunn, Krakkó (! TD), Tata, Sarajevo (! TD)
Karlsbad, Lemberg (! TD), Siófok (haha ! nagy gátversenyek), Tátra-Lomnicz (lóverseny
ott! mint ma a német Bad Harzburgban etc.), Czegléd, Arad (…), Pardubitz (még ez is mi
voltunk!) Szabadka (családi fészek nekem), Maros-Vásárhely (…), Zedsizów (?), Kolozsvár
(…), Kis-Várda, Zombor (TD !), Nagy-Kikinda, Szatmár. De ez lényegtelen. S az is, ahogy
egyszer, mikszáthian, azt mondja rokonának: „Te, Dinkó, nem furcsa ez? Lovas nemzet
lennénk, s mi ketten semmit se értünk a lóhoz.” S kártyázni is úgy tudott csak, mint egy
csónakházgondnok a Rómain, mégis mai tízmilliárdoknak megfelelőt (!) nyert egy lengyel
hipergróftól, aki végül… de tessék elolvasni… És cs. és kir. kamarás volt, diplomata, és
örökké állig gombolt felöltőt, sálat viselt, sétálni nem járt… nem folytatom. Része volt
a magyar századforduló legnagyobb történelmi-szellemi mozgalmainak, inkább mozgásainak. S mindez bánatban, lóban, nagy-nagy különcség látszatában elbeszélve. A Monarchia
széthulltával halt meg. Irdatlan vagyonát egyetlen örököse, aki nem volt bohém, aki kispolgár volt, baleksággal úgy szétszórta, hogy ő maga – e rokon – a II. háború után a jó is-

2004. június

83

merősök kegyéből kertész lett New York-ban, s ott lett elégedett. (Hol lenne altiszt, azt
kutatja.)
Kellér Andor azt a Szemere Miklóst írta meg az egyik legérvényesebb történelmi regényben, aki a magyar történelem utolsó igazi történelmi-regényalakja volt. Utána nem
volt ily történelmi alakunk, s ma sincs.
Hogy Illyés a csodálatos Petőfi-regényben mivel érte el sikerét (terjeszteni kellene hírét, s hogy olvassák, igenis! érthetőek benne a versek!)? Hogy Petőfit történelmi-nagy
alakká tette! Különbül, mint Baradlay Stb.-éket Jókai. Nagy regényírónk itt Illyés Gyula.
Ezzel az egy könyvével.

Egy kis Ausztria
Musil nagy regényének legeslegnagyobb csattanója, hogy Ulrich, a főalak, mikor már
tényleg nem tudja megoldani életét, s mert nincsenek hozzá praktikus partikularitásai
(„tulajdonságai”), egy év szabadságra szeretne menni az életből, a világból, békesség vágyából – akkor tör ki az I. világháború, amit akaratlanul is a szellem nagy mozgalma, az
Ulrichot is érintő Párhuzam Akció készített elő köznevetségesen. S Heimito von Doberer,
a XX. század ausztriai regényirodalmának többi fényes alakja közül az egyik legjelesebb,
talán saját II. világháborús, talán ebben-abban kifogásolható múltjának okán is, majdnemfőművében (A Strudlhof-lépcső) tudatosan, akarva, teljesen és teljes sikerrel kikapcsolta
a történelmet, holott leendő diplomaták, régi és későbbi katonatisztek, exponált politikai
figurák is a szereplői, Doberer a másik véglet.
Ezzel lett az ötvenes évek Ausztriájának (máig maradandóan) tövig-fejbúbig elismert
nagy alakja. Teljes bocsánat, sőt, pardon ezért. Zseniális író, mellesleg. Karl Kraus pamfletista csak.
Hogyan állunk hát a történelemmel, miután a Monarchia nincs?

Lecsengetés
Ha mondtam olyat, hogy az én szegény Zabkeselyű regényem történelmies, csak azért,
mert mutatványnak van benne történelem, s mulatságos, hogy ezek a történelmi dolgok
gyökeresen meghatározzák az események alakulását. Mivel a közönség nem nagyon ismerheti, a szak-kritikára bízom ennek eldöntését. Manapság sem lehet történelemmel,
csak szociokritikával foglalkozni. „Radikálisnak” lenni = normálisnak lenni.
Az író manapság, kapitalizmuskezdeményünkben – mint gondolkodó – az átlagember
normalitásában jár. Azzal egyenlő. S ezt nevezik vagy altisztségkutatónak, vagy (mint nálam) radikalizmusnak. Vicc. Nevetséges alaphelyzet, de mert a Monarchia visszhangtere
hiányzik, jelentéktelen a kacaj (s eredménye). Persze, hogy más történelmi körülmények
között vagyunk ma, mint amikor pl. Kosztolányi egyetlen jól fizető drámafordításból hoszszan eléldegélhetett, házat vehetett Budán. S ez nem is fontos. (Fontos.) Más körülmények
közt, amikor végig kellett ülni és udvariaskodni, képmutatni ugyan a politikai gazdaságtan
szemináriumot a magyar írónak (50-es évek), a műfordításból pompásan megélt. Hiába
fenyegettek nagy történelmi drámák (Berlin, Kuba etc.), valaki játszhatott eleve kontrát
(úgyse jönnek be); viszkethetett a feneke, tehetett olyan kijelentéseket, melyekből már

84

tiszatáj

nem volt visszaút etc.; lehetett olyan hajlandóságú ember, aki, mint a vándorfű, görgetegségben jól megél, itt köt meg, amott. Ám ők ugyanúgy nem lettek „a” történelem, ah, még
hogy „rendszerváltás”! összeomlott „a szovjet”, és kész! a többi már csak rossz variáció egy
témára, szereposztásbeli változás, mások fokozottabb érvényesülésével; nem egy Racinedráma tisztes honoráriumáról van szó, mondjuk, három hónapig rövid ital, jó kávé, szép
virág, hanem Porschékról, tengeri yachtról, én nem is tudom… nekem még taxizásról
sincs szó. Tehát a történelemnek még csak szereplői sem vagyunk, kapaszkodunk az uniós
villamoson, „tujázunk”, netán kalauzkodunk is, ülünk, állunk, ki-hogy. De a történelemcsinálásnak az a nemes indulata, mely világbirodalmakkal dacol, amiből akár történelmi
regények is születhetnének: kifújt. Ottlik nagy regénye alól kiszaladt a történelmi talaj. Ma
nincs ez az említett összetartás (a hatalmasok hülye parancsainak hős-innen-parti magyarságunk regénye, végső soron egy bridzs-zseniségbe átlandoló nagy magyar író összeábdált kötete lett. József Attila, aki ma – sajnos – a kor legaktuálisabb magyar költője
e tájon, bár Kosztolányi poétikailag, Szép Ernő világemberileg általánosabb, J. A. tehát…
én nem is tudom. Ál-Petőfi-szobrával az én mostani legkedvesebb piacom (Lágymányos,
BEAC-piac) sarkán áll, s bizony, ez a piac is bezár, mert valami hiperépületbe költözik (az
ócska épület helyett) vissza. Ez a fejlődés menete.
S abból nehéz történelmi regényt írni, hogy a szegény/gazdag árusoknak tényleg jobb,
ha nem fagy le a kezük künn; a piacot így is tervezték, legyen meg télre. Komoly haladás
fokán állunk; s mi jön még! (Erre a legnagyobb költő ma J. A.)

A legnagyobb történelmi regényíró
A legnagyobb történelmi regényíró pedig Dosztojevszkij Mihajlovics Tódor volt. Például Ördögök. „Holtak háza”. Etc. Mögötte egy nagy nemzet (őrült, „igyijot”, csodás, bármilyen) sorsa állt, eljött az akasztófa alól, volt ennyi ökonómiája az oroszságnak; s ő még
pánszlávizmusával stb. is, démonaival úgy tudta áthatni a gondolkodást, hogy ahhoz képest Stendhal legvirtuózabb kis hősei is tanapródok.
Örüljünk, ha nálunk ma egyáltalán elfogadható regényt lehet írni. Félek, nem lehet;
viszont a kisebb zsánerek kora szépen adva van.
Az olvasótól, én azért nem mennék odáig, nem függetlenül.
Különben meg – miért ne bizakodnánk. Ez a legnagyobb léhaság, amit mondani lehet.
Vissza is szívom.
Ez (mégis) a feladhatatlan lecke.

Krititka

Dante magyarországi utóélete
a XX. században*
Szerencsére már jó ideje a Dante-kutatás szerves és
megbecsült, nyilvántartott részét képezi a költő fortunájának kutatása az egyes európai, sőt Európán kívüli
nemzeti irodalmakban, és tágabb értelemben vett irodalmi és kritikai életben vagy a legtágabban értelmezett
kultúrában. Mi magyarok büszkék lehetünk arra, hogy
Barbi a maga kis terjedelmű, de alapvető jelentőségű
Dante-életrajzának jegyzetei között helyet szorított a magyarországi Dante-recepció regisztrálásának is. (Pedig
még az angol, német, francia és amerikai recepción
kívül csupán a lengyel, skandináv és japán utóéletet
vette számba.) Ez a kitüntető figyelem annak volt köszönhető, hogy a nagy magyar dantista, Kaposi József
1911-ben írott könyvét – amelynek címe Dante Magyarországon – a költő halálának 600 éves évfordulójára
1921-ben sűrített formában olaszul is közzé tette több
Balassi Kiadó
folytatásban a Corvina című folyóiratban. Még egy
Budapest, 2003
olyan közismert és hozzáférhető szövegre hivatkozha256 oldal, 2000 Ft
tom, amely a magyarországi Dante-kutatás eredményeit
olaszul a nagyvilág elé tárta: ez pedig Kardos Tibor címszava, a Dante-enciklopédiában (1976); ez pedig körülbelül a születés 700 éves évfordulójáig 1965-ig megjelent műveket regisztrálja.
Azért kezdtem ennek a két bibliográfiai adatnak az említésével, mert kellő súllyal érzékeltetik, hogy milyen nagy hiányt tölt be Szabó Tibor most megjelent könyve, a Megkezdett öröklét (Dante a XX. századi Magyarországon) a magyar és a nemzetközi kutatás
számára. Ezt az utóbbi jelzőt az a remény előlegezteti meg velem, hogy a könyv – ha talán
nem is teljes formájában, hanem legalább mintegy magyarázatos és jegyzetelt bibliográfiaként csakhamar olaszul is megjelenhetik, és ezáltal ugyanolyan szilárdan beépülhet
a nemzetközi dantisztikába, mint elődeinek publikációi.
Ugyanis, mintegy a sors fintoraként, éppen Kaposi József nagy könyvének lezárulta
után jelent meg az egyik legnagyobb XX. századi magyar költő Dante-fordításának első része, vagyis a Pokol; Babits Mihály azután tovább folytatta a fordítást, amelyet később
kommentárokkal is kísért, valamint tanulmányokkal gazdagított, ezért a fordításért nyerte
*

Szörényi László írása eredetileg a római Magyar Akadémián rendezett Dante-konferencián hangzott el 2004. január 23-án.

86

tiszatáj

el ezután nem sokkal halála előtt a San Remo-díjat és így a Babits-féle magyar Dante már
az ő életében és azóta egyre fokozódó mértékben, mintegy magyar nemzeti klasszikussá is
avatta az olvasók előtt Dantét; ez a kiváltság előtte csupán Shakespeare-nek és Aristophanésznak jutott ki Arany János fordításainak jóvoltából. Éppen ezért természetesen Szabó
Tibor könyvének egy jelentős részében Babits fordításának és Dantéval kapcsolatos írásainak fogadtatásával és értékelésével foglalkozik. Erről a kérdésről azonban most nem
beszélnék hosszabban, mivel az egész problematikával kapcsolatban Sárközy Péter kitűnő
tanulmányokat publikált, ezek magyarul és olaszul egyaránt közismertek.
A másik rendkívül összetett és nagy utóélettel rendelkező alakja a magyar dantisztikának a kiváló művészetfilozófus és művészettörténész Fülep Lajos, aki esszéisztikájával
beletartozik a két világháború közötti magyar szellemi élet leghatásosabb alakítói közé.
(Egyébként Papini híres bonmot-jának legalább egy tekintetben részlegesen eleget tett,
nem volt ugyan katolikus, hanem református teológus, nem volt ugyan költő, de a költészet egyik legmélyebb értője volt és a XX. század elejének vátesz-költői közül Ady leghűbb
barátja, de legalább évekig élt Firenzében.) Az ő nagy Dante-portréját igen tragikomikus
sors sújtotta: ez a kisebb könyvnyi terjedelmű portré ugyanis fejezetként készült egy Pogány József által szerkesztett világirodalom-történetbe, amely azonban az I. világháború
kitörése miatt sohasem jelent meg, és a csodálatos véletlen folytán megmaradt kefelevonatot csak az utóbbi évtizedekben találták meg a tudós hagyatékában, és tették végre
közzé. Kisebb Dante-tanulmányai, amelyek szintén ragyogóan érvelnek, megjelentek
ugyan, de ha maga a nagy tanulmány is megjelent volna, az bizonyára a maga gondolati
igényességével, valamint azzal, hogy naprakészen ismerte és hasznosította az olasz és
a nemzetközi Dante-szakirodalmat, bizonyára üdvösen hatott volna a rákövetkező évtizedek
Dantéról szóló írásainak színvonalára is.
Tommaso Di Salvo: Dante nella critica című igen tanulságos szöveggyűjteményében
(Firenze 1965) igen szellemesen abban látja a maga korában újnak és modernnek számító
áttörést a Dante-kritikában, hogy végre legyőzte azt a sokáig tartó makacs kettősséget,
amely szemben álló két táborra osztotta fel a Dante-értelmezők seregét, ahogyan ő nevezi
guelfekre és ghibellinekre. Szabó Tibor anélkül, hogy használná ezt a terminológiát tulajdonképpen hasonló kettősséget állapít meg az általa tárgyal magyarországi anyaggal kapcsolatban is. Ez a kettősséget az ő terminológiájában leginkább a „laikus” vagy „realista”
illetve a „misztikus” vagy „vallásos” értelmezés ellentétpárja jeleníti meg. Ez mindenesetre
végigkíséri szinte az egész tárgyalt korszakot, vagyis egy szűken vett évszázadot; azt azonban mindenképp hangsúlyoznunk kell, hogy ezt a kettősséget – ha jókora késéssel is –
meghaladta a magyarországi italianisztika fejlődése, hiszen az ezredforduló körül megjelentek olyan művek, amelyek újra bekapcsolták a magyarországi fejleményeket az olasz
és nemzetközi tudományos diskurzusba, illetve kontextusba.
Rendkívül tanulságos szemügyre venni, ha tallózunk a Szabó Tibor által felkínált adatok végtelen gazdagságában, hogy Magyarországon is megjelentek, ha ugyan csak legtöbbször halvány kísértet gyanánt azok a szélsőséges interpretációk, amelyek koronként meg
szokták bolydítani a szélesebb és szenzációs éhes közvéleményt Dantéval kapcsolatban.
Csak két példát hozok: Málly Ferenc az 1920-as években lelkes hívévé szegődik az ezoterikus Dante-értelmezésnek; ebben ugyan nem érdemes követni, de abban feltétlenül, hogy
igen korán észreveszi a nagy spanyol tudós Miguel Asín Palacios felfedezését, amely Dante

2004. június

87

túlvilági utazásának arab forrásait vagy párhuzamait illeti. A másik példa: a XX. század
második felének egyik legnagyobb filozófiai gondolkodója és írója Hamvas Béla volt, akit
a kommunista pártállam kultúrpolitikája a negyvenes évek végétől teljesen kizárt a magyar
szellemi életből; az író sokáig segédmunkásként élt, és még halála után is jó sok időnek
kellett eltelnie, amíg egy rajongó ezoterikus szekta tagjain kívül a szélesebb olvasóközönség is megismerkedhetett műveivel, illetve az irodalomtörténeti szakma is hozzáláthatott
műveinek feldolgozásához és értékeléséhez. Hatása óriási a rákövetkező nemzedékekre
nemcsak Magyarországon, hanem például Szerbiában és Vietnamban is, hogy két extrém
példát hozzak arra, hogy az ő sajátos tradicionizmusa, amely magába ölelte a hagyományos európai kultúrán kívül nem csupán az ortodox keletet, hanem az ősi antik és középkori keleti filozófiákat is, milyen mértékben tudta megtermékenyíteni a posztmodern
gondolkodást. Hamvas az ezoterikus Dante-interpretáció apostolát, Guénont tekintette
mértékadónak a maga Dante-felfogásának kialakításakor. Ez mutatja, hogy – noha mint
erről legalaposabban Kelemen János értekezett – Guénon ezoterizmusa filológiailag tarthatatlan, ugyanakkor az irodalmi hatás szempontjából kiiktathatatlan. Bizonyítja ezt még
az is, hogy az a másik költőóriás, aki Babits után hozzáfogott – végül is sajnos töredékben
maradt – Dante-fordításához, vagyis Weöres Sándor szintén Hamvas Béla és az ezoterizmus másik magyarországi főképviselője, a sokáig szintén a cenzúra által sutba dobott Várkonyi Nándor tanítványa és követője volt sok mindenben, így a Dantéhoz való viszonyában is.
Míg a misztikus értelmezéseknek ilyen tanulságos szellemtörténeti és irodalomtörténeti elágazásai vannak, addig az úgynevezett realista, vagy laikus értelmezésnek is vannak
egészen váratlan változatai. Most nem csupán arra gondolok, hogy még Kardos Tibor is,
akinek halhatatlan érdeme, hogy 1965-ben kiadta a legjobb magyar költők és műfordítók
közreműködésével Dante összes műveit (csupán az Il Fiore maradt ki, nyilván azért, mert
Kardos ezt még nem tekintette hitelesnek), és aki hozzálátott egy nagy Dante-kommentár
kidolgozásához is, aki bizonyíthatóan ismerte a maga koráig megjelent vezető és lényeges
szakirodalmat, tehát még ő is képes volt általánosító értelmezéseiben a legbárgyúbb és
legleegyszerűsítőbb ideológiai mellébeszélésre Dante „népiségével” és hasonlókkal kapcsolatban, hogy megfeleljen a szocialista realizmus elvárásainak és a szovjet szakirodalom
(például Dzsigevelovra gondolok) bornirt következtetéseinek. Természetesen itt a kommunista kultúrpolitika vastörvénye érvényesült Kardos Tibor és a józan ész fölött. Éppen
az ilyen politikai kényszerek ismeretében tudjuk nagyra becsülni munkásságát, amely
ezen kényszerek ellenére mégis csak létrejött, és itt elsősorban a fordításköteten kívül vezető magyar és olasz tudósokkal együtt szerkesztett és írt nagy tanulmánykötetére gondolok (Dante a középkor és a renaissance között, Budapest, 1966.) Hozok még egy példát,
ezúttal nem a műfordítás vagy a filológia, hanem a színpadi utóélet köréből. Szabó Tibor
könyvéből részletesen megismerhetjük azt a rendhagyó vállalkozást is, amelyet Kazimír
Károly dramatizált és különböző színházakban sokáig játszott Dante-dramatizálása jelentett. Ez ugyan egyrészt a legteljesebb mértékben megfelelt a szélsőséges értelemben
vett „realista” azaz gibellin felfogásnak, amennyiben lenyeste az összes teológiai asszociációt, azaz a műből az egész Paradicsomot ki is hagyta, másrészt azonban felhasználta
a fentebb említett és a maga részéről egyértelműen „misztikus” hagyományhoz csatlakozó
magyar költőnek, Weöres Sándornak a szakértelmét a dramatizálásban és a színpadra ál-

88

tiszatáj

lításban. Ez volt az a korszak a magyar színháztörténetben, amikor a legnagyobb nemzeti
klasszikusnak, Madáchnak fő művét, Az ember tragédiáját vagy nem vihették színpadra,
vagy csak képtelen módon csonkítva és átdolgozva; noha Magyarországon még a szocialista kultúrpolitika sem ment olyan messze, mint a Szovjetunióban, ahol a Madách remekét játszották úgy, hogy kihagyták belőle az Úristent és az angyalokat. (Az Ördög természetesen maradt…) Szabó Tibor figyelme és gyűjtése kiterjedt – rendkívül szerencsés módon – arra a szerepre is, amelyet Dante művének szereplői és színhelyei játszottak a magyar képzőművészet nagy alkotóinak ihletforrásai között. Itt is csak két híres festőre szeretnék utalni: az egyik a Velencében meghalt szerencsétlen sorsú Gulácsy Lajos, aki a maga
életművében központi szerepet juttatott Danténak és Beatricénak (egyik híres ilyen tárgyú
képe szerepel méltán a nagy magyar Dante-kutató Bán Imre tanulmánykötetének címlapján is; Bán Imre elsősorban Dante joachimizmusával kapcsolatban ért el maradandó
eredményeket). A másik festő itt él közöttünk, Hajnal János ő, akinek egyik Dante-illusztrációja szerepel konferenciánk meghívóján.
Ezen a ponton térhetünk át a konferenciánkhoz kapcsolódó mai könyvbemutatónk
másik tárgyára, vagyis a Helikon című folyóirat Dante-különszámára, amely vaskosabb
könyvterjedelmű és 2001-ben jelent meg. A Helikonról csak annyit szeretnék mondani,
hogy ez a magyar irodalomtudomány vezető irodalomelméleti folyóirata, az MTA Irodalomtudományi Intézete adja ki, főszerkesztője Varga László. Jellegéből kifolyólag ritkán
szentel – pláne ilyen terjedelemben – egy-egy írónak különszámot, hiszen feladata inkább
a különböző interpretációs iskolák stílusok és műfajok világirodalmi alapozású és kitekintésű bemutatása. Dante esetében azonban méltán és sikeresen tett kivételt, mivel a XX.
századi Dante-interpretáció változatainak és iskoláinak bemutatása felér egy sűrített irodalomelméleti kézikönyvvel. A kötetet Kelemen János szerkesztette, aki egyébként immár
két, Danténak szentelt könyvével maga is tárgya Szabó Tibor könyve utolsó fejezetének,
amely a legfrissebb kortárs Dante-recepcióval foglalkozik. (Ez gyakorlatilag Kelemen Jánoson kívül még két szerzőt foglal magába, vagyis Pál József és Madarász Imre Dantekönyveiről referál, illetve örömmel regisztrálja, hogy egy újabb költő, Baranyi Ferenc is
hozzáfogott a Színjáték fordításához.) Azt lehet mondani, hogy a különszám terjedelmes
bevezető tanulmánya természetesen hasznosítja Kelemen János első könyvének tanulságait, amelynek címe A Szentlélek poétája, (Budapest, 1999), de egyúttal már bizonyos fokig előlegezi második könyvének tematikáját és szempontjait is, amelynek címe A filozófus Dante (Budapest, 2002). A jelenlegi értékelésnek nem külön kijelölt tárgya e két könyv
értékelése, de annyit mindenképpen szeretnék leszögezni, hiszen ez összefügg a Helikonszám értékelésével, hogy e könyvek hosszú szünet után olyan eredményeket produkáltak,
mind Dante allegorizmusával és az olvasóval kapcsolatban kialakított szempontjaival kapcsolatban, mind pedig a költő és értekező nyelvfilozófiájáról, amelyek nem csupán hasznosítják a kritikailag megszűrt és bölcsen felhasznált sokrétű nemzetközi szakirodalmat
– benne például svájci, vagy orosz szerzőket is felhasználva, akiket pedig többnyire ki
szoktak felejteni –, hanem új és jelentős eredményeket is produkálnak, amelyek nyilván
(hiszen legalább is részben már olaszul megjelentek, vagy megjelenés előtt állnak olaszul
vagy angolul) be is fognak kerülni a nemzetközi dantisztika vérkeringésébe.
Közelebbről megvizsgálván a Helikon-számot elmondhatjuk, hogy a beleválogatott régebbi tanulmányok vagy tanulmányrészletek részben évtizedes adósságokat pótolnak

2004. június

89

a magyar olvasók számára. (Ideszámolhatjuk Vossler, Gentile, Croce, Ungaretti és Contini
műveit.) Másrészt egészen újkeletűek, hiszen a kutatás mai állását például Umberto Eco,
Palma di Cesnola, a már említett Pál József és a jelenleg Magyarországon élő és tanító
Luigi Tassoni tanulmányai szemléltetik. Természetesen a külön műfajnak számító lectura
Dantis bemutatása sem maradhatott ki a folyóiratból: itt olyan éneket választott a szerkesztő Kelemen János, amelyben az Ulyxes-epizód szerepel; nemcsak azért, mert e választás kiváló lehetőséget nyújtott arra, hogy önmagukban egészen kiváló és mégis homlokegyenest ellenkező eredményekhez jutó kutatókat mutathassunk be (Nardi, Padoan és
Freccero), hanem egy magyar kutató, Hoffmann Béla új interpretációját is, amely szinte
azért nevezhető magyar specialitásnak, mert visszautalhat az ötvenes évek híres Ulyxesinterpretációjára, amelynek szerzője a jelenleg élő magyar Dante-kutatók nesztora, Sallay
Géza. A kritikai rovat szokatlanul bőséges, és ezért még tágabbra tudta nyitni az érdeklődést, így kerülhetett be például mind az akkor legfrissebb Dante-monográfiának, Malato
könyvének kiváló recenziója Király Erzsébettől, mind például Vígh Éva igen széles körű
áttekintése Dante klasszicitásáról a klasszicizmus évszázadaiban.
Szerkesztési intimitás, amit most elárulok: Kelemen János olyan gazdag anyagot gyűjtött össze, hogy a Helikon még ilyen dupla számban sem tudta mind elhelyezni a szövegeket. Ezért a Világosság című folyóirat vállalkozott arra, még ugyanaz évben, 2001-ben,
hogy ő maga is különszámot szenteljen Danténak, ennek címe: Dante az örökhagyó. A szerkesztő és a bevezetés írója itt is Kelemen János, és a folyóirat gazdag anyagából négy tételt
emelnék ki: Király Erzsébet tanulmányát (Bűn és szabad akarat: Dante a Földi Paradicsomban), amely mintaszerűen elegyíti az etika- és teológiatörténeti vizsgálati módot
a lectura Dantis szabályaival, azután a kutatók fiatalabb nemzedékéhez tartozó Nagy József tanulmányát: Marsilius és Dante a világi hatalom két kora modern apologétája;
a szerző ebben a cambridge-i eszmetörténeti iskola eredményeit applikálja elsősorban, azután ismét Vígh Éva következik, aki ezúttal Asín Palacios könyvének és téziseinek olasz
kritikai utóéletét írta meg; végül Bakonyi Géza szegedi italianista professzor foglalta össze
a digitális szövegfeldolgozás Dantéval kapcsolatos eddigi eredményeit. Egészen röviden
– hiszen ennek bemutatása is részben már megtörtént egy éve a Római Magyar Akadémián,
részben pedig röviden ír róla Szabó Tibor könyve is –, de nyomatékosan beszélnem kell
a piliscsabai Pázmány Péter Katolikus Egyetem folyóiratának kettős Dante-számáról (Verbum, Analecta Neolatina, III/2001/1, IV/2002/1). Ebben a két folyóiratszámban jelent
meg és vált ismertté nemcsak olasz nyelvűsége, hanem amiatt is, hogy az Akadémiai Kiadó adja ki és terjeszti Európa, illetve világszerte, annak a Dante-konferenciának az
anyaga, amelyet az Egyetem a Milánói Katolikus Egyetemmel együtt szervezett 2000-ben.
Közülük egy-két tanulmány magyar változata olvasható a Helikon-számban, így tehát
e két vállalkozás szorosan összefügg.
Rövidre szabott beszámolóm végén szeretném kifejezni reményemet, hogy a magyarországi dantisztika fellendülése folytatódni fog, és a remélhetőleg egyre nagyobb számban
megjelenő tanulmányok és könyvek mellett létrejön még két egyelőre igencsak hiányzó
mű, illetve vállalkozás is. Az egyik a most már a hiteles művek között bízvást nyilvántartható Il Fiore első magyar fordítása, amelyet már készít is a jelenleg élő magyarországi
költők közül legkiválóbb olasz műfordító Lator László. A másik pedig egy alapos, bőséges
és korszerű Dante-kommentár, amelynek létrehozására vonatkozólag már annyi felszólí-

90

tiszatáj

tás hangzott el eddig, de remélhetőleg a most beinduló új összefogás, amelynek fő kezdeményezője ismét csak Kelemen János, belátható időn belül fogható és lényeges eredményhez vezet. És mivel ma sok szó esett a dolog természeténél fogva arról a hatásról is,
amelyet Dante a magyar szépirodalomra gyakorolt, hadd közöljek a tisztelt olvasókkal egy
örömhírt is a tovább is tartó és nyilván kimeríthetetlen Dante-ihletettséggel kapcsolatban:
a részben Hollandiában, részben Magyarországon élő kiváló költő és komparatista irodalomtudós Kemenes Géfin László nemrég jelentette meg rendhagyó és hallatlanul izgalmas
könyvét (Versek Jolantához, Magyar Műhely Kiadó 2002), amelyben könyvének alapötletéhez és felépítéséhez nem csupán a Vita Nuova és a Színjáték szerkezetét és műfaját
használja fel egy nagy és meghatározó szerelem dicsőítéséhez és analíziséhez, hanem teljességgel a Vita Nuova és a Convivio módján, egyúttal a legfrissebb Dante-szakirodalmat
használva, megírja önmaga szerelmi ciklusának tudós kommentárját és négyféle értelmezését. A könyv túlnő a keretéül szolgáló szerelmi tematikán, és Dante segítségével nem
csupán teljes lelki önéletrajzzá, hanem, ha kell, kemény és danteien könyörtelen szatirikus
társadalmi körképpé alakul, amely talán egyedül méltó formája a XX. században világszerte szétszórt, dantei zarándokként a világban bolygó magyarság és magyar irodalom
önábrázolásához.

Szörényi László

2004. június

91

A Madách-filológia kételyei
Alig csendesültek el a Nemzeti Színház Tragédia-előadásának médiahullámai, s a Madách-filológia új problémával
jelentkezik. Most a szövegkiadásban találkozunk töprengésre késztető kérdésekkel. Madách Imre írásai ma sincsenek lezárhatóan rendezve, napjainkban is kerülnek elő
kéziratok. Tudjuk például, hogy Az ember tragédiája
a közzététele óta kérdések százait tétette fel a kutatókkal,
s csak a szöveg napjainkban is három markáns értelmező:
Bene Kálmán, Kerényi Ferenc és Striker Sándor gondozásában olvasható. A változatok a régóta hiányzó kritikai kiadásra hívják fel a figyelmet. A Madách Irodalmi Társaság
húszkötetes összkiadás-tervezete az 1942-es Halász Gábor
készítette összegzés után ismét megkísérli bemutatni
az alsósztregovai géniusz életművét. E munka része lehet
a vitatott szerzőjű műnek – esetleg egy új Madách-drámáLazi Könyvkiadó
Szeged, 2003
nak a közreadása.
252 oldal, 1990 Ft
A címben is jelzett kételyekhez jó prológus lehet a könyv
kézbe vétele. Az olvasói találkozás a bizonytalanság érzésével indul: a címlap és a belső címlap hangzatos kérdését „(Madách Imre utolsó drámája?)”, az előzéklap nem osztja. Valószínű, hogy a kiadó és/vagy a nyomda incselkedik
a vásárlóval, mert a közreadó Bene Kálmán ennél komolyabb Madách-kutató. Huszonöt éve
annak, hogy az 1978-as Madách-tanulmányokban a Csák végnapjai első változatát rekonstruálta. Azóta a 19. század második felének magyar irodalmával foglalkozik, jelentős
a szerepe a Vajda János Kritikai Kiadásban, sőt a Madách Irodalmi Társaság oszlopos tagjaként tucatnyi dolgozatban világította meg az ouvre kevésbé ismert területeit. Az „ismeretlen szerzőjű” drámát is ő rendezte sajtó alá, s a magyarázó jegyzeteket, valamint a kísérő tanulmányt is ő írta.
A könyv bevezetése közli a filológiai vita történetét és alapkérdését. 1863-ban az Akadémia drámapályázatán több mű is indult, de első díjat (azaz díjat) nem osztottak ki.
A József császár csupán dicséretes lett, de a bírálók kisebbsége ennél sokkal érdemesebbnek tartotta. Bár a jeligék feloldását tartozó borítékokat a szokások szerint megsemmisítették, az irodalmi közvélemény az eredményhirdetés után a jeligés dicsért mű írójaként
Madách Imrére és Szász Károlyra tippelt, ám a vélt szerzők 1864-ben nem fedték fel kilétüket. Igaz, 1866-ban Szász tett egy bizonytalan kísérletet a mű „azonosítására”, de a leleplezés abbamaradt. Pedig a mű jelentős, „helye ott van valahol közvetlenül a Bánk bán
mögött, Madách Mózesének és Teleki Kegyencének társaságában. Akárki legyen a pályázati mű ismeretlen szerzője, ez a tragédia mindenképpen megérdemli, hogy a művelt olvasóközönség szélesebb rétegei is megismerkedhessenek vele.” (5.)

92

tiszatáj

Mindez azonban csupán egy vélemény; a megjelent könyv olvasása közben két irányba
ágazódik a „taglalat”: lehet foglalkozni a közreadott pályamunkával, s lehet töprengeni
a szerző személyén.
A könyv első nagyobb része maga a mű: József császár (Tragoedia öt felvonásban). Ma
már nehéz úgy véleményt mondani, hogy nem vesszük figyelembe a kalapos királyról írt
későbbi műveket.
Szomory Dezső 1918-as négy felvonásos színművének (II. József császár) lényegét
Kaunitzcal mondatja ki a szerző: „Az nem lehet, hogy valaki egy személyben az abszolutizmus és a forradalom legyen.” (Czibor János) Igaz, a négy felvonás java a magyar nemességgel és a pápával történő összecsapásról szól, ám sokat ront rajta, hogy az egész átitatódott Lichtenstein Eleonóra szerelmi ömlengéseivel. A téma azonban korszerű volt, és
a darab nagy sikert aratott 1918-ban a Nemzeti Színházban.
Németh László 1954-ben írta meg a maga értelmezését – II. József a címe –; sokáig
kellett várnia, míg a Nemzetiben 1964-ben bemutatták. E művében is megtaláljuk a történelmi szerepében megnyilvánuló emberi őrültséget: az igazságot szerető, azt önnön
pusztulása árán is kimondó nagyembert a kortársak értetlensége buktatja el – mondja
a műről Benedek András. Mit tud ehhez képest az „ismeretlen szerző”?
Az öt felvonásra tagolódó drámai cselekmény középpontjában az a József áll, aki
a hosszú ideig kényszerült várakozni az uralkodásra. Amikor anyja meghal, akkor egyszerre
akarja boldogítani birodalma népeit. Reformjainak bevezetése érdekében vállalja mind
híveinek elhidegülését (ellenségeivel nem törődik), mind szerelme föláldozását. A tragika
szerepét megtestesítő Szécsy Ilona grófnő ugyanis csak akkor adná meg magát szerelmének (már római találkozásuk óta szeretik egymást – ez az első felvonásban kiderül), ha
a férfi lemondana a magyar nemesi (s mint ilyen: nemzeti) autonómiát sértő terveiről, illetve ha jóvá/semmissé tenné tetteit. A tragikai homályt és hangulatot a női becsület értelmezése és az 1784-es román lázadás fölidézése adja. Szécsy vállalja a becstelenség látszatát, csakhogy megkönnyítse József uralkodói „kiteljesedését”; a románság lázadásába
pedig beleértődik a bécsi manipuláció lehetősége, noha József határozottan elutasítja
a sejtést is. A dráma tetőpontja, amikor a magára maradó császár szembesül azzal, hogy
reformjai, mint homokra épült vár, összeomlanak, s a kudarc maga alá temeti a felvilágosult reformert is.
Jóval izgalmasabb a könyv második fele; ebben Bene Kálmán arra a kérdésre keres
választ, hogy „Ki írta a József császár című drámát?” Az első megközelítés az életrajzi,
filológiai kérdések megválaszolása; ehhez az Andor Csaba-monográfia mellett kortársi
adatokat használ fel. Az irodalomtudós úgy véli, hogy Madáchnak a Mózes után s a Tündérálom megkezdése előtt volt egy „drámányi” ideje. Ugyanakkor a rendkívül részletes
Szász-levelezés a műről minden eshetőség figyelembe vételével is hallgat. Igaz, hogy Szász
1866-ban kísérletet tett az átdolgozott mű megjelentetésére és előadatására, de mindkettőtől elállt, sőt gyermeke már nem is jelezte, hogy az apja műve lenne a kérdéses tragédia.
Ezután a mellékletben olvasható a Jelentés az 1864. évi Karácsonyi-pályázat eredményéről, de ez nem ad választ a ki írta s ki nem írhatta a József császárt kérdésre. Lesznek,
akik a kisebbségben maradt Bérczy Károly érzelmileg hiteles véleményét fogadják el helyesnek, mások Gyulai Pál tudományos megalapozottságú ítéletét tekinthetik igaznak.

2004. június

93

Most következik a kötet újabb meglepetése: számítógépes és hagyományos szövegelemzéssel Bene Kálmán imponálóan és sokoldalúan próbál igazságot tenni a két feltevés
között. (Hasonló módszerrel azonosítottak a múlt század végén egy Shakespeare-drámát
az angol irodalomtörténészek!)
Először a formai sajátosságokat vizsgálja. A szókincs- és motívumvizsgálat azt bizonyítja, hogy Szász Károlynak nem sok köze van a darabhoz. A 3. mellékletben a kutató
mintát is közöl a motívumok táblázatából. Ebben a tárgyalt műalkotás ötven fontos szavának motivált előfordulását vizsgálja meg a gyanúba vett két szerzőnél. Madách műveiben zömében Az ember tragédiájából valók a megfelelések (96), a többi műből viszonylag
kevés az adat (A civilizátor 3, a Mózes 14+2 jelöletlen, a Csák végnapjai 3, a Tündérálom
1, Csak tréfa 5, Commodus 1) – összesen 125 idézettel találkozunk. Szász Károly kortárs
művében, a Heródesben 33 szó meg sem jelenik, a maradék 17-re is csak 28 előfordulás
esik.
Bene nem elégszik meg a szavakkal! Ezután sorra veszi a stílus- és a grammatikai sajátosságokat, illetve a helyesírási jegyeket (sajnos a grafológia kizárandó, ugyanis kötelező
volt idegen kezű másolatban benyújtani a jeligés pályaművet). Ezeknek az adatai is Madáchra mutatnak mint lehetséges szerzőre.
A tartalmi kérdésekben nagyobb a bizonytalanság, de Bene sokoldalúan közelít. Először a drámaíró Madách jellegzetességeit mutatja be, s hogy ez mennyire hasonlít a szerzői utasításokban, valamint a drámai helyzetek és jelenetek szerveződésében. Itt találkozunk az érvelés gyenge pontjával: ilyen mélységig nem vizsgálta Bene Kálmán – maga is
írja – a drámaíró Szász Károly egyéb darabjait. (Sőt meg lehetett volna vizsgálni egy harmadik kortárs szerző (például Jókai Mór) korabeli műveit is, kontrollszövegként).
Igen érdekes és ötletes, amikor a drámai hősök és a szerzői életrajzi párhuzamok lehetséges kapcsolatát vizsgálja, feltételezve azt, hogy a romantikus drámaírók szokásához
híven a művekben megjelennek az életút és -tapasztalat jellemző jegyei. Segítője, Bárdos
József merészen kulcstragédiának is veszi a darabot, és a Madách-életrajz egyes részleteivel veti egybe; ötleteit nehéz lenne az életrajz ránk maradt adataival megcáfolni. Bene ennél vigyázóbb (viszont a Szász Károly-i életút ilyetén vizsgálatával adós marad), és összegzésében ismét Madách javára ítél.
Végül az eszmék sorát és sorsát elemzi a két gyanított író műveiben. Ehhez a vizsgálathoz hozza példának a 2. mellékletben közölt „második”, a Szász Károly-i változatot.
A Szász-féle kéziratnak a pályamű szövegétől való eltérései, valamint a pályaműből kihúzott sorok egyaránt bizonyítják: Szász Károly rontott az ismeretlen szerző idegen kezű
kéziratán. Ebben a megállapításban támogatja Máté Zsuzsa szakértői véleménye is.
Az érvelés végén azonban óvatossá válik a védő: maga nem mondja ki a végkövetkeztetést, csak felsorakoztatja a lehetőségeket és a hozzájuk kapcsolódó tényeket, illetve állításait. Zárójeles véleményét így összegzi: „(Tehát ha a Madách-életmű darabjaival hasonlítjuk össze a drámát, akkor Madách a szerző.)” és „(Tehát ha az írói vallomásokat
tartanánk perdöntőnek, úgy csakis Szász Károly műve lehet a József császár.)” De még
ezután is nyitva hagyja a lehetőségeket, és a matematikai valószínűség eseteit is számba
veszi: „sem Szász Károly, sem Madách, hanem egy ismeretlen harmadik író lenne eszerint
a szerző”; illetve „a Madách által írt darabot már pályamű formájában is átdolgozta Szász
Károly”.

94

tiszatáj

Az óvatosság cseppet sem felesleges; Bene Kálmán tisztában van azzal, hogy a kérdés
mögött ott húzódik a Szász ellen irányítható plágium szándékának a vádja, s ez a vád
szándékként való megfogalmazása is súlyos. Ám Bene ezt nem mondja ki, sőt megpróbál
Szász magatartására értelmet és mentséget találni.
Ki hát az „ismeretlen szerző”? Kövessük a sajtó alá rendező irodalmárt. „Közvetett bizonyítékok alapján is hoztak már ítéletet… Javaslom az olvasónak: döntsön maga.”

Árpás Károly

2004. június

95

Karinthy Márton: Ördöggörcs
UTAZÁS K ARINTHYÁBA I–II.
A XX. század egyik legendája a marslakókról szövődött. Állítólag Enrico Fermi elmélkedett azon, hogy a Földet, e csodálatos bolygót még nem keresték meg gondolkodó lények,
akik bizonyára létrejöttek az univerzumban. S ha kifejlődtek, ugyan hol vannak? Szilárd Leó állítólag erre mondta,
hogy itt vannak közöttünk e lények, de magyaroknak
mondják magukat. Szilárd Leó, Kármán Tódor, Neumann
János, Teller Ede és mások egyaránt marslakónak minősültek amerikai tudományos körökben, Neumannról már
1933-ban az a hír járta, hogy félisten, aki embernek álcázta
magát, s az agya valami felsőbbrendű faj megnyilvánulása… A felsőbbrendű szellemi képességű marslakók vagy
magyarok a tudományok mellett a hagyományos drámát
és a modern technikát ötvözve létrehozták a mozit, vagyis
a movie-t (Korda Sándor, Zukor Adolf, Fox Vilmos és még
Ulpius-ház Könyvkiadó
többek is). Mindezek a marslakók Magyarországról szárBudapest, 2003
maztak el Amerikába, nem kis részük Budapestről (a fizi439 + 439 oldal, 4980 Ft
kusok egy fasori gimnáziumnak álcázott hídfőállásból).
E legendák gyakran emlegetik, hogy a marslakók valami olyan nyelven beszélnek egymás között, amelyet senki nem ért, s amelyet Magyarország környezete sem ismer. Arról
persze nem szól az amerikai fáma, hogy a honn maradt marslakók magyarföldön, jobbára
Budapesten ezzel a nyelvvel mit műveltek, hogy Ady, Babits, Füst, Karinthy, Kosztolányi,
Móricz, Tóth is marslakóknak minősíthetők. (Itt jegyzem meg, hogy a mozi, a film Karinthy Frigyest is foglalkoztatta, Prológus egy cirkusz-filmhez című verse is tanúsítja ezt,
és az a riport is 1936-ban (Az Est című lapban), mely szerint saját temetésén vászonra vetítve kívánta volna megköszönni a részvétet… egyébként szerepelt egy némafilmben:
I: 140.)
A megtisztelő marslakó mellett az őrült magyarok kifejezés is dívott; Teller olyan monomániás, akinek több mániája is van – mondta ugyancsak Fermi.
Széles körben ismeretes a – feltehetőn hiteles – Karinthy Frigyesre vonatkozó Kosztolányi-mondás: „Ez az marha volt közöttünk az egyetlen zseni” (Kosztolányi Dezsőné: Karinthy Frigyesről. Budapest, 1988. 157). A marha szó itt bizonnyal az őrült szinonimája;
s az őrült főnév pedig ’a szokásos viselkedéstől (sok mindenben) eltérő ember’-t jelenti.
Mindehhez mintegy párhuzamként a kötetben [Karinthy] Gabi Képzelt Naplójából egyik
helyén ez olvasható: „Különös zaklatott lények között nőttem fel. Azt mondták róluk, nem
mindennapi emberek. Én viszont nem láttam bennük semmi rendkívülit. Engem, mióta
az eszemet tudom, mindig ezek a furcsa figurák vettek körül. Írók, költők. Istenszerű
lények, nem valódi emberek: apám [értsd: Karinthy Frigyes] barátai és a környezete”
(I: 169).

96

tiszatáj

Karinthy Márton a család történetében sajnálatosan szerepet játszó pszichés zavarok
meglétére építi föl a kötetet. A Karinthy Frigyesnek, apjának nyomasztó nagyságától szenvedő Karinthy Gábor életének, betegségének, irodalmi tevékenységének ered nyomába.
A szerző – mint írja – maga hasonló helyzetbe került, mint a Fájdalomherceg Karinthy Gábor. Karinthy Ferencnek, a nyelvésznek, sportolónak, (sikeres) írónak fiaként kereste helyét a világban és a Karinthy-családban. Már gyermekkorában gyűjtötte az atyjától elszenvedett sérelmeket, amelyekről ma, felnőtt fejjel ezt írja: „[…] keserűen kell megállapítanom: mindez gyerekes, ostoba, nevetséges vádak laza halmaza. Egyéni sérelmek infantilis
felhánytorgatása” (I: 31). A másik önmardosó kérdés: „Nem méltatlan hozzám, és apámhoz is, ez a kicsinyes vájkálás egymás érzéseiben? Vagy ami még rosszabb: nem családunk
olcsó kiárusítása?” (i. h.).
Azonban a könyv írója számára a leginkább önmarcangoló kérdés más. Karinthy Gábor az őt sújtó betegség bizonyos tünetekkel járó állapotát nevezte ördöggörcsnek. Ezt az
állapot – ilyen-olyan mértékben – meg-megjelenik a család más tagjainál is: „[…] az ördöggörcs apáról fiúra száll, és már csírában is megtalálható. Nyilvánvaló, hogy Frici agyából nagyon sok minden át kellett menjen a Gabiéba. És a Ciniébe is. A Nagy Gyökérből
a kis gyökerekbe. De hogy melyik része melyikébe – that is the question” (II: 324). Karinthy
Gábor – már Karinthy Márton, az író feldolgozásában – mintegy fausti szerződést kötött
az ördöggel az elviselhető lét (vagy a művészlét?) normalitásának megszerzésére. A Karinthy Gábornak Badacsonyban megjelenő kísértő szavai: „Szövetségem lényege: Te
megtalálod és kimondod általam azt a bizonyos Titkot” (II: 40); „[…] fejtsd meg nekik
a »világ rejtélyét«. […] Hozd létre a tökéletes művet. Amit apád akart” (II: 42). Az 1952-ben
köttetett szerződés napja – november 13. – lesz Karinthy Gábor időszámításának alapja,
illetőleg további életének kórtörténeti és a képzelt feljegyzéseiből kibontakozó lélekrajza,
melyet végigkísérnek az ördöggörcsök, ám nincsen szabadulás az ördögi szövetségből…
„És – igen, ez a legkülönösebb! – amelyen Gabi is meghalt” (II: 340) – írja Karinthy
Márton, aki többször teszi jelentőségteljessé a különféle véletleneket.
A könyv végét szintén a diabolikus motívumok uralják, Karinthy Gábor letépi a kísértő
rémnek egymás után előtűnő álarcait, amikor az utolsó álarc is lehullt róla, „Gabi kővé
meredt a látványtól: Apa volt az” (II: 439).
Az apa-komplexussal kapcsolatos egy másik „karinthyai” lelkiállapot, a Karinthy-családban visszatérő kérdés: „Mi gátolta meg [ti. Karinthy Frigyest és Karinthy Ferencet] abban, hogy megírja a tehetségéhez méltó Nagy Művet?” (II: 376). Karinthy Ferenctől is
adatolva van a traumatikus kötelességérzet: „Mindaz, amit apám nem tudott elmondani
(és Gabi se), rám vár, az én dolgom, közlendőm lett” (II: 340). Ehhez a személyiséget
mintegy önfegyelem és önfigyelés alatt tartó kérdéshez fűződik a szerző eddigi életétének
önvallomásos pályaképe is. A szerző vázolja életútját is gyerekkorától egészen a színházvezetésig kudarcokkal, sikerekkel. Az egyént mindezek mellett állandóan más is terheli:
„A család feloldhatatlan titka súlyos teherként nehezedett rám. Végtelenül és végérvényesen magamra maradtam” (II: 395).
A könyv többszálúságának rajzolata a Karinthy-család történetképe mellett Karinthy
Gábor életét, illetőleg a szerző a családban és a világban való helykeresését mutatja. A számos részletszálon vezetett könyv eseménytörténete a családtagok életét, a baráti kör tagjainak életét és szerepét, a történelem és mindenekelőtt Karinthy Gábor lelki élettörténe-

2004. június

97

tét taglalja. A legkülönfélébb személyek valós vagy elképzelt beszélgetéseit, az élőbeszéd
valóságával írja le a szerző (tényleges vagy fiktív magnófelvételek révén). „E könyv szereplői és eseményei mind valóságosak. A szereplők találkozásai és a történet menete a képzelet szüleménye” – olvasható még az első fejezet előtt (I: 8).
A Karinthy-család köré fűződő legendakör számos darabja mellett a család származásának bemutatását is megtalálja az olvasó (Egy családfa gyökerei, I: 313–51). E gyökerek
közt az 1846-ban született Karinthi József még az 1875. évi névváltoztatási iratok szerint
Karinski volt, majd Karinthi-ként szerepel bizonyos iratokban. A Karinthy nevet Frigyes
már a gyermekkori naplójában használta. A családnak a világba erre-arra elszármazott
tagjai közül a franciaországiak Karinthi-k, akiknek életpályáját rögzíti Karinthy Márton
(I: 326 kk.); Karinthy Ferenc írta meg a 1920-as évektől Párizsban élő Karinthy Józsefnek
(1892–1975), Frigyes bátyjának – Fráter Zoltán szóhasználatával: – „karinthyságát”
(Uncle Joe. Budapest, 1987). – A szakirodalomban Szalay Károly, Czeizel Endre sem nyomozta a család származástörténetét, amelyet Karinthy Márton egyébként Merényi-Metzger Gábor kutatásaira hagyatkozva mond el. (Egyébként egy esztergomi érsektől a Majláth-grófokig terjed a Karinthyak leszármazási legendájában az ősatya személye…) Karinthy Márton egyik célja: „[…] lehántani a családra rakódott látszatburkot” (I: 226), a másik
a Karinthy Gábor ördöggörcséhez tartozó, a családnál tágabb világ viszonylatainak kérdése: „És Karinthy Gabi ördöggörcséhez mindez hozzátartozik. Az egész őrült század. Ez
fogalmaztatja meg velem is, mi után nyomozok én voltaképpen” (I: 305). A nyomozásba
ördögi erők is beleszólnak (nem először, pl. I: 321): […] „gépem időnként – mintha csak
egy idegen erő akaratának engedelmeskedne – több ízben is határozottan gátolta történetem írásának folytatását. Mintegy meghiúsítani igyekezvén annak belátható időn belüli
sikeres befejezését. Az előző fejezet legutolsó mondatának leírásakor az óra 2002. szeptember tizenegyedikének éjfelét mutatta” (II: 281), az amerikai toronyépületek pusztulási
napját; de olvashatunk a Kennedy-gyilkosságról, Ferenc Ferdinándról, Habsburg Ottó
gyerekkoráról (II: 281–91), az 1956 utáni „szörnyűséges diktatúráról” (II: 209) és egyebekről. (Az idegen erők révén máshol a magnó áll le épp a legfőbb lényeg kimondásakor,
II: 417.) Ám úgy lehet: nem csupán a XX. volt az őrült század… Meg is jelennek a napjainkra jellemző jelenségek, például a „2002-es választás harci árokká mélyített ellentétei”
(II: 367) é. í. t.
Az író előtt ez az életlehetőség látszik: „Vagy Robinson lesz az ember, vagy Karinthy
Gábor” (II: 148), ám fölsejlik egy harmadik út a könyv vége felé, amely valóban a közbülső
megoldás, valóban világunknak, e nem lehetséges világnak sorsát hozza az ember számára, „a tipikus pesti, közép-európai sors”, az, „amely kozmikus erővel példázza az egész
emberiség sorsát ezen az elátkozott földön” (II: 433). Karinthy Márton könyvével eljutott
oda, ahová készült; „Talán mégis kirakható a mozaik, amit egy életnek nevezünk?” (II:
144) kérdezi egy beszélgetésben, s könyve valóban a Karinthy-család sokszínű mozaikja,
amelynek kompozícióját a sors alakította, Karinthy Márton a nyilvánvaló és a lehetséges
vonalakat is berajzolja a képbe – így téve személyes(ebb)é egy, a XX. századot átívelő
(marslakó?) művésznemzetség legendáját. S éppen ezáltal (vagy ezáltal is), a legenda él,
folytatódik…
A kötet szövevényes sorstörténetei a kilenc fejezetbe vannak szerkesztve, így téve átláthatóvá az életbeli-lélekbeli történéseket. A elbeszélő nyelvezete jól olvasható mai magyar

98

tiszatáj

irodalmi nyelv, amelyen csupán néhány stiláris szeplő mutatkozik. Egyes divatszavak és
kifejezések, úgy látszik, Karinthy Gábor nyelvhasználatához is odatapadtak, például:
úgymond (II: 89, 95, 96), macsó (I: 29, 83; II: 427). Az effélék némelyike anakronizmust
eredményez, mint például csúcsra járat (II: 90), életre szóló kötődés (II: 168), anakronisztikus a vakuvillogás szó használata is egy 1938-ra utaló szöveghelyen (I: 361), hasonlóképpen egy 1952-ben zajló párbeszédben: „A szakzsargonban: genetikailag kódolt”
I: 34). A már említett macsó (= spanyol macho) mellett, amely (még?) jobbára a szlengben
él, ugyancsak bizalmas használatú (a színházi élet nyelvhasználatából) a többször szereplő
domborít és domborítás: [a darab főszerepét Géczy Dorottya] domborította (II: 220, 374
és másutt), be is határol I: 35; a tököm tele van I: 48 é. í. t.. Van megzavarodott használatú szólás is: önnön dugájukba döntve (I: 240). – Apróság, ám könyvkiadásunk, nyomdászatunk állapotának lenyomata, hogy több szedési, elválasztási és tördelési hiba van,
ezek nyilván rendre a számítógépes szövegszerkesztés folytán keletkeztek, ami persze
szolgál nem mentségükre: hoszszasan (I: 143), könynyek (I: 211), öcc-sével (II: 283),
roszszabbodás (II: 296) és hasonlók. Ugyanakkor többnyire szerencsés tipografikus megoldások vannak a tematikai többszálúság érzékeltetésére. A könyvborító grafikája meglehetősen színvonaltalan.
A hajdani pestieknek „Karinthy [Frigyes] vagyok, térjen magához!” (I: 42) szólammal
mutatkozott be az egyébként közismertségnek örvendő író, akinek a fáma szerint megállt
a villamos, ha fel akart szállni, akinek halálát a rikkancsok híresztelték a budapesti utcán
(Márai Sándor írt erről a Színházi Életben 1938-ban). A második és harmadik Karinthy-nemzedék ezt a tanácsot magára is alkalmazta és – mint Karinthy Márton műve
mutatja – alkalmazza máig is, meg akarva tudni, mint jelent, ha valaki Karinthy.

Büky László

„A T I S Z A - P A R T O N

M I T K E R E S EK ?”

„Az időtálló, szolid,
de észrevehető eleganciában hiszek”
BESZÉLGETÉS K OCZOR GYÖRGY ÉPÍTÉSSZEL

A mai megrendelők többsége nem igazi építészeti értéket, jól élhető életteret kíván létrehozni, hanem eladni akarja a piac számára épített házakat. Ezért az az érdeke, hogy minél olcsóbban, egyszerűbben, akár a vevőt megtévesztve dolgozzon – mondja az Ybl-díjas
Koczor György, aki hisz abban, hogy minden háznak lelke van. A tősgyökeres szegedi építész 1951-ben született, a Vedres István Építőipari Technikumban érettségizett, majd
a Budapesti Műszaki Egyetem Építészmérnöki Karán diplomázott. 1975-ben a Szegedi Tervező Vállalatnál kezdte pályafutását, ahol változatos feladatokat kapott, mentőállomástól
iskolán át lakóházakig sokféle épületet tervezett. Időközben városépítési és városgazdálkodási szakmérnöki képesítést is szerzett, valamint Vidor Ferenc irányításával elvégezte
az urbanisztikai mesteriskolát. 1990 óta saját építészirodáját vezeti. Élvezetes stílusú
szakíróként szakmai folyóiratokban és szegedi lapokban egyaránt publikál, gyakran hívja
fel a figyelmet Szeged városrendezési lehetőségeire.
Milyen családi háttérrel indult? Milyen útravalót kapott a szüleitől?
Édesapám vegyészmérnök volt, édesanyám pedig tanítói diplomával a Szegedi Postaigazgatóságon dolgozott, miután a két háború között nem kapott a végzettségének megfelelő állást a városban. Édesapja
a Széchenyi téri 1-es posta igazgatója
volt, akit nagyon szerettek a munkatársai. Nagy fehér főnöknek hívták; én már csak fényképeken láttam szép ősz haját. Édesanyám családja régi szegedi família, édesapám
viszont a két világháború között Révkomáromból került a Tisza partjára.
Az újszegedi mezőgazdasági kutatóintézetben vegyészként nemesítési
feladatokkal foglalkozott. Késői gyereknek számítottam, hiszen édesapám ötvenéves volt, amikor születtem. Nem tudtam már lovagolni
a hátán, de gyerekfejjel mindig azt
láttam: elmélyül a könyveiben. Ez
a kép maradt meg bennem róla. El-

100

tiszatáj

kötelezett magyar gondolkodású ember volt, erős szociális érzékenységgel. Anyai nagyanyám rendkívül színes egyéniségű, nyitott, kedves zongoratanárnő hírében állt. Még egészen kisgyerek voltam, amikor meghalt, csak mások elbeszéléseiből vannak emlékeim
róla. Édesanyám állítólag az ő természetét örökölte: mindig derűt és jókedvet sugárzott
maga körül. Remekül írt, a leveleit sokáig emlegették barátai. Gyerekkorom fogalmazásfeladatainál gyakran ült mellém a mívesebb, fordulatosabb, igényesebb fogalmazásra biztatva. Az ilyen irányú fogékonyságomat neki köszönhetem. A tágabb családnak ez az érzékeny, intuitív, embereket megszólítani tudó attitűdje talán átörökítődött a gyermekeimre is.
Kik befolyásolták leginkább a pályaválasztásban?
A családi tradíciókból az következett volna, hogy általános iskola után gimnáziumba
megyek. A házunkban azonban lakott egy idősebb fiú, aki a Vedres István Építőipari
Technikumba járt, és akivel nagy gombfocicsatákat vívtunk. Amikor készült az érettségire,
elmaradtak a meccsek, mindig rajzolnia kellett. Megtetszett, amit csinált, eldöntöttem: én
is ugyanabba az iskolába megyek. Édesapámnak ugyan voltak fenntartásai: nem lesz
sitzfleischem a sok rajzoláshoz; de én csak erősködtem, így végül a Vedresbe jelentkeztem.
Szerettem azt az iskolát, ma is jó szívvel gondolok rá. Tanáregyéniségek oktattak ott, akik
figyeltek diákjaik képességeire. Házi versenyeket, belső pályázatokat rendeztek, amivel
rávettek bennünket, hogy a magunk módján kutatásokat végezzünk. Egyik barátommal
például a lőcsös szekérről írtunk diákkörös néprajzi dolgozatot. Emlékszem, télvíz idején
mentünk ki biciklivel az öreg bognárhoz. Életre szólónak bizonyultak ezek az élmények.
A házi pályázatokkal meg lehetett szeretni a mesterséget, a rajzolást, a tervezést. Jó légköre
és városszerte elismert rangja volt akkoriban a technikumnak. Az ott végzett diákok közül
sokan mentek egyetemre.
Már kezdetben nyilvánvaló volt, hogy csak építész lehet?
Igen. A már egyetemista régi vedreses diákok visszajártak az iskolába a lányokat mustrálni és az egykori tanáraikkal cimborálni. Amikor elnéztem őket a folyosón, a Toldi sorai
jutottak eszembe: „Hej! ha én is, én is köztetek mehetnék, / Szép magyar vitézek, daliás
leventék!” Szerencsém volt, mert elsőre felvettek a műegyetemre.
Milyen színvonalú volt akkoriban az egyetemen az építészképzés?
Kevés összehasonlítási alapom volt még akkor, az első ilyen tapasztalatot Finnországban szereztem. Negyedévesként megnyertünk egy országos családi-ház pályázatot, amelynek a díjából 1974-ben egyik évfolyamtársammal kimentünk Finnországba Varga László
néprajzprofesszor Budapesten megismert építész barátaihoz. Az egész országot bejártuk,
ami abban az időben szinte megrendítő erejű élmény volt, nem csoda, hogy nem engedték
utazni az embereket. Beleláthattunk egy egészen más világba, többek között a magánépítészirodák működésébe. Számomra rendkívül vonzó volt az a családias atmoszféra,
amelyben az „élet természetes állapotaként” foglalkoztak a mesterséggel. Vendéglátóink
Helsinki mellett, Tapiolában laktak egy varázslatos átriumházban. Maga a Finnországba
vezető út is felért egy időutazással. Elrepültünk Leningrádba, ahol pár óránk volt megnézni az üres boltokkal teli, egykor fényes várost. Késő este indult a vonatunk a Finnlandia pályaudvarról. A resti olyan volt, mintha egy hazai falu vasútállomásán lettünk volna.
Olajos hajópadló, félhomály, mindent elborító füst, furcsa figurák sziluettjei. A pulton há-

2004. június

101

rom fasírtot pillantottunk meg; amikor az árus felemelte a búrát, négy légy repült ki alóla.
Éhen maradtunk, felszálltunk a vonatra, elhelyezkedtünk a couchette egyik polcán, és elaludtunk, várva a szép új világot. Arra riadtunk, hogy feltépik a fülke ajtaját, és géppisztolyos katonák rontanak be farkaskutyával. Ez jelezte, hogy megérkeztünk az orosz–finn
határra. Mindent átkutattak, kiforgattak. Iszonyú érzés volt. Reggel futott be a vonat Helsinkibe, Saarinen gyönyörű pályaudvarára. Vendéglátóink – egy fiatal házaspár – nem
tudták mire vélni azt a felszabadult huszáros rohamot és nagy lelkendezést, amivel a csarnokban hozzájuk repültünk. A magyaros, mediterrán gesztusok távol állnak a jóval hűvösebb, északi mentalitástól. Ragyogó napsütésben léptünk ki az utcára, a járda gránitlapokból készült, a pályaudvar körül Volvo, Saab és Mercedes taxik álltak. Minden tiszta
volt és fényes, a kirakatok roskadoztak az árutól. Döbbenetes volt a kontraszt. Vonzó volt,
hogy a házaspár családi életformaként művelte a szakmát: átriumházuk egyik felében volt
a tervezőiroda. Itthon még indulás előtt szüleim megkérdezték: „Mi a csudának mész te
építészként éppen Finnországba? Miért nem Rómát vagy Görögországot választod? Az
lenne a normális, az építészet bölcsőjét felkeresni.” Akkor még nem tudtam pontos választ
adni, de később rájöttem: nem volt elég bátorságom, felkészültségem ahhoz, hogy Rómát
vagy Görögországot válasszam. Úgy éreztem, talán könnyebben eljutok az építészet lényegéig, ha a látszólag kisebb kihívás, de annál jobban izgató modern építészet felé indulok
el. Róma és a görögök fölfedezése maradjon későbbre. Ma is azt hiszem, jól választottam
akkor. A finnek póztalansága, a gondolkodásuk természetessége és a munkájuk elkötelezettsége megragadott. Házigazdáink egyik jó nevű építész barátjának volt egy óriási asztala, rajta az éppen aktuálisan tervezett templom makettje 1:50-es léptékben, hungarocellből és kartonból. A makettbe fényképezőgépet tett, körbevilágította és fotózta; nézte,
hogyan jön be az elképzelése. Ha kiderült, hogy valamelyik ablak nem jó helyen van, leragasztotta, máshol vágott újat. A makett nem végtermék volt, hanem játéktere a munka
közbeni kísérletezésnek. Előttünk állt egy igazán felelősségteljes munkafolyamat! A vendéglátóink egy családi villát terveztek azokban a hetekben. Itthon családi ház tervezése
címén az alaprajzot, a tömeget, a tájba helyezést kérték csak számon, a finn kollégák öszszeforgatható, belső falnézeteket is rajzoltak, hogy a szerkezeti összemetsződéseket,
a belső nyílások helyzetét és az ideális bútorozást. Negyedévesként élmény volt megtapasztalni, hogy ilyen mélységekig el lehet menni egy ház tervezésekor. Valami zsigeri igényesség jellemezte őket. Az építészirodában dolgozó egyetemistákkal beszélgetve furcsa volt,
hogy már 6–8 éve jártak az iskolába. Rossz tanulók lehetnek, gondoltuk, holott egyszerűen arról volt szó, hogy náluk már akkor kreditrendszer volt, és az egyetemi évek közben
azért dolgoztak, hogy gyakorlatot szerezzenek, és megteremtsék munkájukkal a tanulás
anyagi feltételeit. Mindezek alapján visszatérve az oktatásra, nem véletlen, hogy Magyarországon építészmérnököket képeznek, és nem azt mondják ránk: architect vagy engineer.
Mi többet tanulunk a mérnöki tudományokból, mint a nyugati architect, de kevesebbet,
mint azok, akiket ők mérnöknek neveznek. Nálunk komolyabbak az építészet háttérét
megalapozó stúdiumok, ma az orvosi mellett a magyar építészdiplomát fogadják el automatikusan az EU-ban. Érdekes, hogy nemrégiben, amikor az egyetemen járva egykori évfolyamtársammal, Czifra Jánossal, a salzburgi dóm zeneigazgatójával találkozva végignéztük a várostervezési tanszéken kiállított, belső pályázatra készült makettsorozatot,
nagyszabású, a valóságtól sokszor messze elrugaszkodó terveket láttunk. Amikor tanszéki

102

tiszatáj

kísérőnktől megkérdeztem, mennyire lehet ezeket komolyan venni, és beilleszteni a képzésbe, azt a választ kaptam: „Tudomásul kell vennünk, hogy az oktatás üzlet, és más tanszékek szabadabb, szabadosabb tantervi kínálatát nekünk is át kell vennünk, ha elég diákot akarunk.” Amikor mi végeztünk, még csak százhúsz építész kapott diplomát egy évfolyamon, most viszont háromszáz. Ennyi hallgatóval nagyon nehéz személyes kapcsolatot kialakítani. Pedig ennek a szakmának a mester-tanítvány viszonyra kell épülnie.
Ön kit tekint igazi mesterének?
Mindig azt mondom: számomra szinte a szakmai tudásnál is fontosabb, hogy valaki
megközelíthető legyen, emberként is kapcsolatba tudjak kerülni vele. Mestereimnek azokat a tanáraimat nevezhetném, akik személyiségként is emlékezetesek maradtak számomra. Elsőként a Vedresből Kocsis Jánost említem, aki egy középiskola merevvé tehető
légkörén is át tudta sugározni az egyéniségét. Mint egy élesztő. Felkeltette a diákok érdeklődését, az öltözködésével, ápoltságával is mintát adott. Komplex példaképként állt
előttünk. Az egyetemen voltak divatos tanszékek, ahol sikk volt diplomatervet készíteni,
én viszont az akkor kevésbé népszerű rajz- és formaismereti tanszéket választottam. Ott
ugyanúgy volt építész-tervezés is, csak picit más, szabadabb szellemű. Gáborjáni Péter
volt a témavezetőm, aki később kormánybiztosként az organikus építészet külföldi megismertetésével is foglalkozott. Nem tudom, építész vagy művész volt-e inkább, mindenesetre jó légkört teremtett a tanszéken. Megengedő volt, és partnernek tekintett bennünket. Később, amikor a Szegedi Tervező Vállalathoz kerültem, Hübner Mátyás – aki ma
már a pécsi főiskola dékánhelyettese – lett a főnököm. Nagy tudású, derűs, szerény ember
volt, de amikor odakerült hozzá egy fiatal építész, fel tudta dobni neki a labdát. Nem volt
benne szakmai hiúság, irigység, féltékenység. Őszintén örült a sikereinknek. Terveznem
kellett egy mentőállomást Bácsalmásra, ami funkcióját tekintve szinte katonai szigorúságú program. Lélektelen feladatnak tűnt így számomra, szerettem volna jelzésként is kezelni a házat, egy görögkereszt alaprajzú épületet terveztem fölülvilágított, barátságos
központi térrel. Arra gondoltam: a mentősöknek nap mint nap balesetet szenvedett, szerencsétlen embereket kell összeszedniük, ami lelkileg nem könnyű feladat. Ezért egy olyan
épületre lenne szükségük, ami nem katonás, nagyon szabályos ház, hanem inkább lélekemelő, érdekes tér. Bár funkcionálisan működött ez a terv is, mégis nehéz harcot kellett
vívni érte. A szeretett irodavezető elkísért vele a mentősök budapesti főnökéhez, hogy
együtt érvelhessünk gondolataink mellett. Legnagyobb meglepetésemre meggyőztük őt,
a ház megépült.
Diploma után nem gondolt arra, hogy a nagyobb lehetőségekkel kecsegtető fővárosban maradjon?
Ötödévben már mindenki igyekezett helyezkedni, a főváros divatosnak tűnt, így bennem is megfogalmazódott, hogy talán Budapesten kellene maradnom egy nagy tervezőirodánál. Azonban szüleim idősek voltak már, és egyedüli gyerekük lévén úgy éreztem,
haza kell jönnöm. Ráadásul akkoriban egészen mások voltak a lehetőségek vidéken.
A szegedi tervezőirodák minden évben eljöttek az egyetemre friss mérnököt toborozni.
Nemcsak munkát, hanem lakást is ígértek. Ennek ellenére jelentkeztem a BUVÁTI-nál,
a Madách téren lévő Budapesti Városi Tervező Irodánál. Azt felelték, építészre ugyan nincs
nagyon szükségük, de azért fölvesznek, menjek szeptembertől dolgozni; majd lesz valami,

2004. június

103

de szállás- és utazás-hozzájárulást nem tudnak fizetni. Nem volt túl kecsegtető az ajánlat,
ezért a Szegedi Tervező Vállalathoz is bekopogtattam, ahova hívtak, helyet és munkát kínáltak. A következő héten a BUVÁTI-nál lemondtam az állást, és visszajöttem Szegedre,
ahol közben egyik kollégám megelőzött, és őt vették fel az egyedi épületeket tervező irodába. Csak a városrendező műteremben maradt hely. Azóta is hálás vagyok a sorsnak,
hogy így történt, mert ma már tudom, hogy városrendezésen pallérozott gondolkodás nélkül egy telken belül sem lehet jó házat tervezni. Fontosak a tágabb összefüggések, az ebből
adódó elhelyezés mikéntje. Hübner Mátyás gyakran magával vitt a tárgyalásaira bennünket, amikor a kistelepülések rendezési terveit készítette. Nehéz volt belépni a vasalt nadrágos embernek a kisközségek tanácselnökeihez, akik sokszor felesleges úri huncutságnak
és főként fölösleges költségnek tartották a rendezési tervet. Irodavezetőm sohasem játszotta el a felsőbbrendű szaktekintély szerepét, valahogy mindig megtalálta az emberi
nyelvet. Ez a hozzáállás kapukat nyitott meg előtte. Megszerették, és visszahívták a községek rendezvényeire. Az ilyen alkalmakkor folytatott informális beszélgetések sokszor többet árultak el a településekről, mint a hivatalos tárgyalások. Ezeket a tapasztalatokat azután be lehetett építeni a rendezési tervekbe. A vállalatnál kötelezően szocialista brigádmozgalom működött, amit ma már ugyan senki sem sír vissza, de volt ennek közösségi
együttlétet gerjesztő pozitív hatása is. Hübner szervezésében sokszor kimentünk a Tiszapartra szalonnát sütni, beszélgetni. A tervzsűrikre rendszeresen jöttek Szegedre pesti kollégák, akiket gyakran vittünk magunkkal ezekre az összejövetelekre. Nemcsak szakmai
kérdésekről, hanem irodalomról, művészetekről, politikáról is folyt a szó a tűz mellett.
Amikor Hübner Matyi Pécsre települt át, akkor éreztük meg igazán, milyen kivételes jó
dolgunk volt mellette. Az új főnökünk rendes ember volt, de nem tudott bánni a munkatársaival. Akkor tapasztaltam meg, mennyit számít, hogy egy pályakezdő szakembernek
milyen az első „gazdája”. Sárba tudja tiporni egy életre, vagy olyan gesztusokat, jártasságokat építhet ki, szabadíthat föl benne, amelyek később átsegíthetik sok mindenen.
A pályája kezdetén milyen feladatokat kapott?
Amikor 1975-ben diplomáztam, indult Szegeden a második lakótelep-építési hullám.
A következő években készült el terveink alapján a Csongrádi sugárút jobb oldala, majd
a harmadik körúton kívüli városrész. A Klauzál téren, az IBUSZ-iroda fölött volt a tervezőirodánk, emlékszem, milyen büszkén baktattam haza a korzón, amikor sikerült egy jó beépítést kialakítanom a Csongrádi sugárút jobb oldalára. Rengeteg kötöttség bénította akkoriban az építészszakmát. Sokan nem látják be, hogy a panelprogram politikai döntés
volt, és ma is az építészeket kárhoztatják miatta. Pedig ők, ahol csak tehették, feszegették
a szűk kereteket. Egykori technikumi tanárom, Kocsis János javasolta egyszer, hogy ne
hordassuk el azt a rengeteg humuszt, amit az építkezések előtt kitermelnek, és hegyekké
hordanak össze, hanem csináljunk belőle megmaradó terepplasztikát, ami izgalmas lehetne ebben a teljesen sík városban. Az Északi-városrészre már ilyen tervet készítettünk.
A Kertészeti Egyetemről sikerült kertépítő partnert találnunk, aki lelkesen belevetette
magát a munkába. A paneltömbök között lágy plasztikájú, nagy, zöld belső terek jöhettek
volna létre, de a tervtanácson a kivitelező megfúrta az elképzelésünket, és végül más kézből valami egészen eltérő megoldás született. A városrendezési feladatokkal párhuzamosan bíztak meg városrendezési munkákkal: a lakótelepek mellett elindultak a kistelepülésekkel kapcsolatos magasépítési feladatok, valamint Szeged belváros-rekonstrukciójának

104

tiszatáj

tervezése is megkezdődött. Komplexen és párhuzamosan művelhettem a szakmának ezt
a két nagyon fontos részterületét.
Melyik feladat a nagyobb szakmai kihívás: az egyedi épülettervezés vagy egy átfogó
városrendezési terv elkészítése?
Ma sem tudom szétválasztani a kettőt. Egy nagy városrendezési terv elkészítésekor
rengeteg a robot. Aprólékos adatgyűjtésre van szükség, szociológiai háttérinformációkat
kell feldolgozni, a szakterületek gazdáival kell egyeztetni. Mindezeket az építésznek kell
összefognia. Tanszékvezetői allűrnek éreztük, amikor annak idején azt mondták nekünk
az egyetemen: a nagy munkákban is mindig az építész a karmester. Amikor gyakorlatban
tényleg együtt kellett dolgozni a statikussal, a gépésszel, a kertészmérnökkel, a közlekedéstervezővel, hamar kiderült: az építész feladata a lényeglátás megőrzése, ezzel segítheti
az összes többi munkáját. A városrendezési feladatok azért izgatnak, mert nagyobb
struktúrákban lehet gondolkodni, egy város térbeli rendszerében összefüggéseket lehet
felfedezni. Szolnok sokáig vergődött, hogy mi legyen a nagy bontásokra alapozva megkezdett, majd megrekedt városközpont rekonstrukciójával. Amikor megbízást kaptunk rá,
előkerültek a régi térképek. Felfedeztünk olyan régi, belső utcákat, melyek újraértelmezésére fel lehetett fűzni az egész rekonstrukció további folyamatát. Mindig azt szoktam
mondani: egy terv akkor jó, ha egy idő után már önmagát szerkeszti. Igazi öröm megtalálni ezeket az összefüggéseket, majd egy városrendezési terv szintjén előrevetíteni azokat. Az már a teljesség, ha a rendszer egy-egy elemét épületként is megtervezheti az ember. Azonos kihívás mindkettő, csak más léptékű.
Miért alapított önálló tervezőirodát?
Már a finnországi tanulmányutam idején megfogant bennem ez a vágy, látva a saját
iroda magad teremtette szellemiségének hatóerejét. Nálunk csak a rendszerválás után
nyílt lehetőség önálló irodák létrehozására. 1990-ben, amikor eljöttem a Déltervtől, nem
volt egyszerű az indulás. Amikor az ember nem kap fűtött irodát, telefont, számítógépet,
hanem mindent önmagának kell megvennie, akkor szembesül a nehézségekkel. Ezért is
méltatlan, ha a mérnöki munkát alulértékelik.
Ekler Dezső mondta egy interjúban: a rendszerváltás után bizonyos értelemben fölszabadult az építészet Magyarországon. Ahogyan ez előre várható is volt, korrumpálódott, elkurvult. Korábban a magyar építészeti elit, és az átlagos építészet is szerzetesibb
volt, szabatosabb a szellemi értékek tiszteletét illetően. Az igényesség, a szellemi elmélyültség, a dolgok szellemi megmunkáltsága, az eredetiség szépen kimennek a divatból. Nem képviselnek eladható árut. Valóban így van?
Úgy látom, a mai világunkban ez nemcsak az építészetre igaz, hanem a kultúra egészére. Amikor a szakmánk megalkuvásairól beszélünk, akkor a színházról, a televízióról,
az újságokról is szólhatnánk. A mi munkánk annyival felelősségteljesebb, hogy egy elrontott épület jó sokáig áll majd, az emberek életterét adja, míg egy rossz előadást elfelejthet,
egy rossz képet, könyvet, lemezt eladhat, kidobhat az ember. Biztos vagyok benne, hogy
nem mindegy, milyen térbeli keretek között nő föl valaki. Ugyanis a terek visszahatnak
ránk. Valahogy kifordult a világ, például a lakásépítés terén azok az ügyeskedő kivitelező
vállalkozók – tisztelet a kivételnek – lettek az építész megbízói, akik két-három telek
megforgatásával jutottak pénzhez. „Kétforintos” terveket kérnek, és csak a piac szem-

2004. június

105

pontjai szerint építtetnek házakat, nem pedig építészeti értéket, élhető életteret kívánnak
létrehozni. Ezért egyetlen érdekük van: minél olcsóbban, egyszerűbben, sok esetben a vevőt is megtévesztve dolgozni. Ennek az árnyéka visszavetődik az egész építészszakmára.
Azért szeretjük ma már kimondani, hogy kinek mi a titulusa, mert már olyanok is építésznek vallják magukat, akiknek valójában közük sincs a szakmánkhoz. A világ, a média nagyon keveset beszél manapság az alapvető értékekről, amelyek sokszor veszendőbe mennek, pedig a családon túl ezek formálhatnák az emberek gondolkodását. Ezekre a tükrökre
valamennyiünknek szükségünk lenne.
Milyennek tartja Szeged mai városépítészeti állapotát más, hasonló nagyságú településekével összehasonlítva?
Amikor Hamvas Béla Öt géniuszát majdhogynem szamizdatban először olvastam, fájdalommal csodálkoztam rá, hogy mit ír az alföldi emberről. Sértődékeny, kicsit veszekedős, magába zárkózó, egymást fűrészelő fajta – szemben a mediterrán típusú, nyitottabb,
szabadabb dél-dunántúli emberrel. Mostanában úgy látom, ezeknek a klasszikussá nőtt
gondolkodóknak volt kellő tapasztalatuk ezekről a dolgokról. Szegedet ennek ellenére szeretem és ismerem, itthon vagyok ebben a világban, nehezen tudnék tartósan máshol élni,
ugyanakkor minden külső feladat megtisztel és kihívást jelent. Hiszem, hogy az ilyen beágyazódásnak vannak értékei – pontosabban: ennek vannak értékei. Hogy egy épület alföldi vagy dunántúli lesz, azt az építészek mentalitása is meghatározza. Már az egyetemen
is lehetett érezni, hogy ki honnan jött. Egyszer tartottam egy előadást az egyik építészkonferencián az alföldi építészetről. Magam is rácsodálkoztam, amikor a példaértékű házakról egymás mellé vetített fotókon valóban beszédessé váltak a karakterelemek. Az az
érzésem, Szeged szinte tálcán kínálja önmagát a méltó továbbfejlesztésre egy nagyon tudatosan összerakott város formájában, amiből olvasni kell, amiből sok mindent le lehet
vezetni. Sajnos, a várost irányító politikusok gyakran nem találják Szegedet. Mint ahogyan
Kecskemét eléggé felismerhetően Kecskemétté vált az utóbbi húsz esztendőben, jó lenne,
ha a már 120 éve megkezdett szegediség építés megmaradna. Az elmúlt tíz évben kamarai
zsűritagként szinte minden esztendőben részt vettem a debreceni országos pályázatok elbírálásában. Szép és keserű tapasztalatok párhuzamosan értek ezeken az alkalmakon. Úgy
látom, már az is sokat mondó, hogy egy város hogyan bonyolít le egy országos tervpályázatot, a politikai vezetés érdeklődik-e, ünneppé, üggyé válik-e egy ilyen esemény. Debrecenben megcsinálták a főteret, majd a kongresszusi központról, az egyetem különböző létesítményeiről, az ítélőtábláról és a városi bíróság épületéről, valamint a városháza bővítéséről is jó pályázati döntés született. Ezek mind olyan léptékű beruházások, amilyenből
Szeged csupán egyet, az Ady téri könyvtárépületet tudott nagy nehezen megcsinálni
ugyanezen idő alatt.
Azzal kapcsolatban pedig többször is megfogalmazta a fenntartásait…
Mert semmi köze a környezetéhez, a körülötte lévő épületekhez, nem abból, nem Szegedből vezették le budapesti készítői. Az egy önálló üvegdoboz. Ha rossz egy rendezési
terv – itt erősen vitatható volt –, aminek meg kell adnia a tervezendő épületek habitusát,
környezeti kapcsolódásait, akkor annak az lesz a következménye, hogy nem lehet jó házakat sem csinálni annak alapján. Kétféleképpen jöhet létre egy épület: felkérnek egy építészt, aki a program ismeretében megpróbálja földeríteni a telek összefüggéseit, a környe-

106

tiszatáj

zet meghatározottságait, majd mindezt saját szűrőjén áteresztve kialakul benne, hogy milyen házat tervez. A másik gyakori út, amikor az aktuális, ki tudja, milyen érdekekből
születő divatoknak szeretne megfelelni a tervező. Az építészszakma mindig a kirakatban
van, hiszen az elkészült házakat nap mint nap látják és használják az emberek. Az aktuális
divatokért sohasem rajongtam. Döbbenettel olvastam a Heti Világgazdaság múlt év végi
számában azt a cikket, amelyben Budapest főpolgármesterét és főépítészét minősíthetetlen jelzőkkel illette a szerző, mert például nem akarnak felhőkarcolókat építtetni. Sokak
szerint az építészetnek durrannia kell. Ezt a megközelítést veszélyesnek tartom. Ezekből
a durranásokból lett London olyan, amilyen az utóbbi időben. Amikor ott jártam, meglepődve csodálkoztam rá arra az eseti öntörvényűségre, ami a város modern építészetét
jellemzi. Alkalmi attrakciókból, gegekből nem áll össze egy következetes városkép. Ezzel
szemben Budapest, a Duna-parti beépítéseivel és az Andrássy út épületegyüttesével a világörökség részévé tudott válni. Finta József és a legjobb építészek az egykori pesti Dunakorzót megpróbálták a szállodasorral, épületrekonstrukciókkal továbbéltetni, promenáddá fejleszteni, és nem a saját, öntörvényű emlékművüket akarták felépíteni. A mi
szakmánk divatja sokszor hasonló a média mai sztárcsinálásához. Világunkban – tisztelet
a kivételnek – az alkotók türelmetlenek, szeretnék, ha minél többet beszélne róluk a sajtó,
szeretnének mihamarabb nagy pénzhez és magasabb pozícióhoz jutni. Ennek a közhangulatnak megfelelően sokan gerjesztett öntudattal kerülnek ki az egyetemről, pedig idejük
még nem volt arra, hogy a nagyszabású munkákhoz szükséges emberi és szakmai tapasztalatot felszívják magukba, és így a saját szűrőjük is – amin keresztül egy-egy feladatot át
kellene bocsátani – értékessé váljon. Minden ház olyan, mint a tervezője, mint ahogyan
minden vers vagy zenemű is olyan, mint a szerzője. Ha nagyon gyors munkát kérnek
– ami egyre jellemzőbb –, akkor még inkább jön a divatlap-építészet. Most a csapból is az új
Bauhaus-féle folyik, ami mintakönyvvé válása miatt legtöbbször környezetidegen, ezáltal
lélektelen, még csak konstruktivistának sem nevezhető. Különösen sajnálom, ha Szeged
belvárosába vagy egyik legfinomabb, legelegánsabb polgári utcácskájába a fenti indíttatású, harsány, megoldatlan házak kerülnek magunk és a világ ellen való vétekként. Természetesen nem mindenütt, de egy olyan városban, ahol adott egy hihetetlenül erős építészeti alap, akkor teszünk jót, ha annak lényegét megértve fejlesztjük tovább, ugyanakkor
megpróbáljuk a szellemiségét megőrizni. Egyszer megkérdezte tőlem a vonaton valaki,
hogy miért tűnik olyan egységesnek Szeged belvárosa. Talán annak idején lehetett valami
olyan ki nem mondott közmegegyezés, közízlés, emberi mértékletesség, aminek mindez
köszönhető. Ha ma adnák oda a Klauzál tér határoló falait nyolc építésznek, akkor félek,
hogy mindegyik önmagát akarná megvalósítani, és a mai harmónia nehezen állna elő.
Legjobb példa erre Újszeged, ahol az új telekosztás mellett a száraz beépítettségi és magassági paramétereken túl nem voltak kötöttségek. Létrejöhetett volna egy olyan egymásra rímelő, mégis festői lakóegyüttes is, mint amilyen a pesti Wekerle-telep, amelynek
vannak bejáratai, alá- és fölérendeltségi viszonyai, van iskolája, temploma. Az újszegedi
városrészek jól mutatják, milyen az, amikor tíz építész egymástól függetlenül, csak önmagára figyelve tervezi a házakat. Sem a színekben, formákban, anyaghasználatban, sem
pedig a gesztusokban nincs egymásra épülés. Az építészet a társadalom tükörképe. Az volt
Egyiptomban a fáraók, Franciaországban a Lajosok idején – gondoljunk pompás kastélyaikra –, majd Németországban, Olaszországban Hitler és Mussolini birodalmi építészete

2004. június

107

idején, vagy a szocreál korszakában is, és most, a szabadosság idején is. Talán éppen egy
családi házas, kisléptékű területen lehetne összefogni annak érdekében, hogy az emberek
létrehozzanak önmaguknak egy megfelelő életteret. Sajnálatos, hogy ezekről a problémákról nincs közbeszéd sem élőben, sem a helyi újságban. A mindenkori főépítésznek és az őt
kiválasztóknak ezen a téren különös felelősségük van! Kecskemét látszólag a semmiből teremtett egymásra hangolt építészetet a városkarakter elemzéséből, az apróbb-nagyobb
értékek megbecsüléséből, a helyi politika és a helyi építészek közakaratából. A város főépítésze – amíg volt – szakmai elismertsége által legfontosabb feladatának tekintette,
hogy a város karakterét zászlóra tűzze, és együtt dolgozzon érte a helyi vezetőkkel és helyi
kollégáival. Ritkán jó, ha döntő városépítészeti feladatokat, rendezési terveket tudatosan
városon kívülről terveztetnek, mint ahogyan ez az utóbbi években Szegeden történt.
Miért baj az, hogy budapesti építészek terveztek Szegeden?
Ha nem nyilvános tervpályázaton nyert munkáról van szó, megalázó a helyieknek,
mert lehet olyan üzenete is: mi nem tudnánk megcsinálni. Ugyanakkor ellentétes a helyi
politikusok gyakran hangoztatott szlogenjével is: „Szeged a kultúra városa, a mi művészeink, tudósaink, mérnökeink kiválóak, munkájukra számítunk.” Másrészt arról is szól ez
a történet: ez egy vidéki munka a budapesti tervezőnek, amihez azután nincs emberi, érzelmi kötődése. A pironkodását vagy az örömét nem kell naponta elviselnie, hiszen nem
itt él. De ami a legfontosabb: egy messziről jött építész ritkán ismerheti azt a mikrovilágot,
amit le kellene képeznie a tervének. Azért sajnálom, hogy a Klauzál tér terve sem itthon
született, mert egy teljesen merev, öntörvényű, bárhová lerakható tértervet valósítottak
meg. Egy igazi tér nem arról szól, hogy van négy fala és a közepét kiburkoljuk. A tér élő,
városi áramlások metszéspontja. Ha le tudom tapogatni ezekhez az utcákhoz, terekhez
kötődő emberi viselkedéseket, ha tudom, hogy mi szokott kialakulni például a Virág cukrászda előtt, mi a Klauzál tér szerepe a város életében, ha észreveszem, hogy a Kossuthszobor bizonytalan arányban osztja a teret, és a legaktívabban használt térrésznek fordít
hátat, akkor talán egészen más, a térhez kötődő eseményeknek érzékenyebben keretet adó
új elrendezés születhetett volna. Évekkel korábban volt a Klauzál tér megtervezésére egy
szegedieknek kiírt pályázat, nagyon értékes tervekkel, makettekkel, de amikor a program
újra napirendre került, egy budapesti kertészmérnök kapott megbízást rá. Holott a tértervezés nem kertészeti, hanem építészeti vagy szobrászati feladat. A kertész fontos munkatárs lehet, de sohasem a fő irányító. Ma sem tudom, hogy mi motiválja ezeket a döntéseket, de nem szülnek jó szakmai közérzetet a városban.
Városrendezési szempontból mik az izgató kérdések az ön számára Szegeden?
A konkrétumok előtt: az lenne a legfontosabb, hogy Szegedből Szeged maradjon. A város toplistára került a nagy múltú temetők eltakarítása tekintetében. A Rókusi temetőt
már beépítették, most a Gyevi temető van napirenden. Azt is eladták már, és hamarosan
beépítik. Hasonló sorsra juthat a Tápéi ótemető is. A rendszerváltás előtt az akkori városrendezései tervek előírták, hogy a lakótelepi övezetben élőknek mennyi zöld terület jár.
Mivel ezt nem tudták biztosítani, a régi temetőkből kívántak parkokat létesíteni, így nagy
zöld szigetek jöhettek volna létre, amelyek összekapcsolták és elválasztották volna a belső
városrészeket és az új beépítéseket. A helyi törvénynek tekinthető városrendezési tervekbe
ezek az elképzelések úgy épültek be, hogy az összekötő gyalogosrendszerek létre is jöttek.

108

tiszatáj

A rendszerváltás után, az emberközpontúnak hitt szabad világban egyetlen tollvonással
áthúzták ezeket a terveket, és azt mondták: annak a rengeteg embernek mégsincs szüksége annyi zöld felületre, a régi temetőket majd a vállalkozók beépítik. A lakosság hiába
tiltakozott és kesergett, a közgyűlés szakmai előterjesztésre átminősítette a rendezési
tervnek ezt a részét beépíthető területté. Hiába kértük Rókus kapcsán a tervtanácson,
hogy legalább egyetlen flekknyi zöld felület maradjon megszentelt helyként, a mindenki
keresztjének; nem volt foganatja. A rendszerváltás után készítettünk egy tanulmánytervet
a három temető rendezésére. Ez az egyik legszebb emlékű feladatom volt, a rengeteg
utánaolvasás élményével. Sok kutató azt mondja, a városok kialakulása tulajdonképpen
a temetkezési helyekhez köthető, mert a mozgásban lévő törzsek, csoportok számára rituális, szent helyekké váltak azok a területek, ahová a halottaikat eltemették, és ahová emiatt
mindig visszatértek. Ezek körül a rituális helyek körül, amelyekhez erősen kötődtek, nőttek ki lassan a települések. Amikor a régi temetőket most nagyvonalúan letakarítjuk, akkor a szegediségnek egyik fontos elemét iktatjuk ki. Egy város szakmai vezetésének keményen ki kell tudni mondania, hogy mit szeretne és mit képvisel. Ha nem tetszik a döntéshozóknak, érveljen, hívja segítségül a szakmát, vagy fel kell állnia, és vissza kell mennie
a gyakorlati életbe. A főépítész ne jó hivatalnok legyen, hanem mutasson utat, képviseljen
ügyeket, tegye kirakatba a város értékeit.
Visszatérve: milyen konkrét, önt izgató városépítészeti példákat tudna említeni?
Mint az itt élőket általában, így az építészt is több kérdés foglalkoztatja a várossal kapcsolatban. Vannak olyanok, amelyek elmulasztott lehetőségként, és vannak még megoldhatóak. Méltatlan az a térbeli rendezetlenség, ami a Szegedi Szabadtéri Játékok mint
emblematikus rendezvény körül a Dóm téren kialakult. Nincs értelmezhető, ünnepi előtér,
nincsenek zászlódíszek, viszont a szegedi szalámit egy papundekli nádtetős bódéban
árulják a fesztivál bejáratánál, a jegyet ponyvás szekérből, ahány árusítóbódé, annyiféle.
Műanyag székek, szétdobált szemét, kóbor kerítések és igénytelenség mindenhol. Számítógépes leolvasóval ellenőrzik a jegyeket, de mellette az árkád tövében mezítlábas erdélyi
néni árulja a bekecseket. Ha ezt egy város a zászlóra tűzött kulturális emblémája kapcsán
megengedhetőnek tartja, akkor nagy a baj. Szent Gellért városával, Velencével – úgy is,
mint a művészetek megkerülhetetlen koncentrálódási helyével – régen testvérvárosnak
kellene lennünk, hiszen itt őrizzük a szent ereklyéjét a Dómban. Ő szervezte meg megyénk
elődjét is. Tartalmas kötődést jelezne, ha a gyönyörű velencei oroszlános zászló is ott loboghatna a fesztivál felvezető útját jelző zászlósorban. Ehelyett nincs főbejárat, a vendégeink az illemhely bizonytalan illatú tövében toporogva várják a bebocsátást. Van egy páratlan építészeti díszletünk, de nem tudjuk elérni, hogy méltóképpen berendezzük is azt.
Ezek a lehetőségek városi rendszerré szerveződhetnek, hiszen tovább menve rácsodálkozhatunk, hogy csak Szentpéterváron, a Néva-parton lehet olyan gyönyörű palotasort látni,
mint amilyen Szegeden a Stefánia előtti. Ez az épületegyüttes hordozza mindazt a polgári,
nyakkendős eleganciát, amelynek jegyében ezek a paloták megszülettek. Kass Jánossal
úgy kerültem tisztelgő barátságba, hogy egyszer, amikor a galériájában kiállítást rendezett
a Kass-szállóról, két oldalt írtam a vendégkönyvbe arról, hogy Szegednek a Stefánia és
a Tisza-part az igazi promenádja – megkoronázva a szállóval. A városrendezés és az építészet diadala az a finoman cizellált homlokzatú palotasor, ami az Oskola utcától vezet egészen a színházig – ami egy finom ívvel megállítja – és a lezáró Kass-szállóig. Évekkel ez-

2004. június

109

előtt „Szeged gyalogos városközpontja” címmel ennek a területnek a rendezési tervével,
gyalogossá tételével nyertünk meg egy országos pályázatot. A színház és a Stefánia között
le kell zárni az utat, nem ott kell haladnia a forgalomnak. Itt kávézóknak, teraszoknak kell
lenniük, hiszen régen is üzletek voltak a földszinteken. A Novotel szállótól egészen a Dóm
térig egy olyan különleges Tisza-parti promenádot lehet létrehozni, ami párját ritkítaná.
Kifényezett belvárosi sétálóutcája már minden városnak van, de olyan sétánya, „terasza”,
mint amilyen a Tisza-part lehetne Szegeden, egyiknek sincs. A színház és a Bartók Béla
Művelődési Központ közötti utat is zárni kellene, nem lenne szabad a Kossuth Lajos sugárútnak oda bevezetnie. Szökőkutas, igazi gyalogos, célforgalmú életteret lehet ott is kialakítani, amely felértékelné a két intézményt is, hiszen ma például a színházhoz nem lehet autóval, taxival megérkezni. A Móra Ferenc Múzeum előtt rendszeresen szerveznek
szabadtéri programokat, de nem tudják eldönteni, hogy a díszletül szolgáló épület hatalmas lépcsősorát nézőtérként vagy színpadként használják. A medencés szökőkút öntörvényű szimmetriáját fel kell számolni, és egy rituális teret kell kialakítani, amely direkt átjárást tesz lehetővé a hídhoz, és befogadja a rendezvényeket is. Idén elkészül a rondella,
de ez csak egy elem. Kass János szavait idézve, a támfalat, amely mesterséges várfala a városnak, végig föl kell zászlózni. Ez a Tisza-parti palotasorral együtt nagyszabású, elegáns
korzó lehet. A városnak rá kell találnia a személyiségére, arculatának továbbfejleszthetőségére. A nagyárvíz után Párizs és Budapest mintájára rendbe rakott, gyűrűs, sugaras
városszerkezet a kor kiegyensúlyozott architektúrájával páratlan érték. Ma is mondják
a Szegedre látogatók, hogy szép a város, de nem tudják pontosan megfogalmazni, hogy
miért. Ha az elegáns, polgári jellegére ráerősítenénk, akkor mindez kézzelfoghatóbb lenne
mint idegenforgalmi vonzerő is.
Nemcsak a belvárosban akadnak megoldandó problémák…
A város élő szervezet, folyamatos odafigyelést igényel, hogy változásai jó irányba
menjenek. Régóta nagy lehetőségű terület a leendő autópálya, az evezőspálya, a repülőtér
és a bányatavak környéke. Nemcsak sokrétű adottságai miatt, de a városfejlesztésnek a fő
közlekedési kapcsolatok felé nyitó kitörési pontjai is, illetve mert beépítetlen sík területei
az építészet számára is különös felelősséget és lehetőséget kínálnak. Amikor az evezőspálya a Maty-éri holtágból, mint „ásott” pálya létrejött, még a Szegedi Tervező Vállalatnál
készítettünk átfogó fejlesztési és kiviteli tervet a sportközpont kialakítására. A terület öszszefüggéseit feltáró és megvalósítási rendszerbe foglaló terv a tág horizontú síkságban,
a két kilométeres vízfelület végén jel és szimbólum értékű hajótároló épületeket ajánlott.
Lelkesedés, makettek, egy épület megépült, majd a hátteret vesztő beruházás évekre leállt.
Ami megvolt, az is pusztult. Hosszú idő után, új politikai környezetben, sportlobbik csatározásával maga mögött tűzoltásszerűen, az alapelveket feledve épült valami egészen más.
Elmulasztottuk egy nagyvonalú, emblematikus építészeti megoldás lehetőségét, ami ebben az alföldi tájban ritka alkalom és nagy veszteség. A térség értékeit jelzi, hogy egy későbbi, szintén a város megrendelésére készült tervtanulmányunk fölveti az egyetemfejlesztésnek campuskénti koncentráltságát az autópálya és az evezőspálya közé. Számos
előnye lett volna: a szabad, nagy távlatú fejlesztés megalapozása, jó külső közlekedési
kapcsolatok, látványos sportolási lehetőség és a koncentrált elhelyezés által. A campus
több mint egyszerű egyetemi terület. A koncentrált elhelyezés miatt az informális kapcsolatépítésnek – diák–diák, diák–tanár – építészeti eszközzel segített világa. Persze autó-

110

tiszatáj

pálya nélküli bezártságunkban ez a gondolat túl távlatosnak tűnt. De holnap, ha már elkészül a pálya, milyen értékű és érdekű fejlesztések szerzik meg ezt a térséget? Debrecen
ezt az utat választotta hasonló fejlesztéseihez, és ma már látványos eredményei vannak;
Szeged a belvárosi egyetemfejlesztés mellett döntött, ami csak látszólag egyszerű. Ennek
nem azt kell jelentenie, hogy néhány, a városban szétszórtan található és ma üresen álló
épületet megtöltünk funkcióval. Aminek az az eredménye, hogy a szerencsétlen hallgatók
Alsóvárostól a Szilléri sugárútig rohangálnak, hogy elérjék a következő órájukat. Ha az
egyetemet a belvárosba képzeljük el, akkor a mai városszerkezetre egy új szervezeti „szövetnek” kellene ráépülnie, amely az egyetemi objektumokat nagyon tudatosan és didaktikusan köti össze. Gyalogos rendszerekkel egy bejárható, szerves egységgé kapcsolja őket.
Így nem lehetne kérdés, hogy az Ady téri meglévő és új épületnek, valamint a Honvéd téri
egykori laktanyaépületnek mint potenciális egyetemi bázisnak egy átjárható rendszert kell
alkotnia. Az Ady téri üvegdoboz-könyvtárnak semmi kapcsolata nem lesz a meglévő és leendő egyetemi épülettel. A professzor megtartja az előadását a bölcsészkaron, majd felveszi a kabátját, és mínusz 20 fokban átsétál az utcán az új könyvtárba, miközben föld
alatti, üveggel fedett aulákkal, folyosókkal közvetlen kapcsolatot is lehetett volna teremteni. A könyvtár szerves része az egyetem napi életének. Hogy lehetett egy ilyen tervet elfogadni? Ha az egyetemfejlesztést a belvárosban szeretnénk megvalósítani, akkor tudomásul kell venni: lehet, hogy többe kerül, mint egy új campus építése, mert utcákat kell
lezárni, háztömböket kell lebontani, mert az egységes egyetem nem lehet önálló, elszigetelt épületek összessége. Ezek a komoly döntések nem kaptak elég nyilvánosságot Szegeden.
Melyik munkájára legbüszkébb?
Nagyon szeretem a belváros-rekonstrukciós terveinket. Sok rejtett értékét lehetett
felfedezni a városnak. Ebből nőtt ki a Reök-palota rekonstrukciója a földszinti bankkal, és
az Olasz Kulturális Központként felújított műemlékpalota tervünk is. A Kálvária sugárútra
terveztünk egy irodaházat, ami azért volt öröm, mert intelligens, széles látókörű magánberuházóval volt dolgunk, aki érzékelte, hogy az irodaépülete egyben a saját cégére is lesz.
Ezért nem a hivalkodást tartotta fontosnak, hanem helyi karakterű, emberi épületet szeretett volna kapni. Talán ebben a házban tudtam legkövetkezetesebben végigvinni egy-egy
gondolatot. A Hajós utca és a Molnár utca sarkán egy régi felsővárosi épület bővítését, átépítését terveztük a bútorokig bezárólag a megbízó és a magunk örömére. Újszegeden,
a Tambura utca végén a korábbihoz hasonló szemléletű építtetővel sikerült következetes
munkát végezni. A ház magán hordozza az alföldi építészet jellegzetes jegyeit. Az első
munkáim egyike volt a hajósi pincefalu szép emlékű Cabernet Fogadója, amit egy régi, lepusztult parasztbarokk présházból alakítottunk ki bővítésekkel, beépítve a löszpartba vájt
pincejáratokat mint bormúzeumot. Ez az épület a későbbiekben kimondatlanul is hatni
tudott, és részletei mintává váltak a környéken.
Melyik munkájáért kapta meg 1997-ben az Ybl Miklós-díjat?
Az addigiakért együttesen, köztük az orosházi nagy iskolaegyüttesért – 16 tanterem,
kétezer adagos konyha, étterem és városi sportcsarnok.

2004. június

111

Mit gondol, fontos specializálódnia az építésznek?
Különösen a nagy tervezővállalatok idejében alakult ki profilozottság, ami nem biztos,
hogy jó. Speciális technológiáknál viszont – például ipari épületeknél, színházaknál –
szükség lehet rá. Szegeden hamar jutottam olyan feladatokhoz, amikkel megszenvedtem
ugyan, de rengeteget tanultam belőlük. Az építész csak akkor tud jó munkát végezni, ha
olyan megrendelővel van dolga, aki képes elmondani, hogy mit szeretne, és jól látja programjának összefüggéseit. Az építészeti terekben való gondolkodásra az emberek többsége
nem érzékeny, nem tudja megfogalmazni, hogy mi a baja egy házzal vagy egy várossal,
mitől lehetne az jobb, élhetőbb a számára. Azért is hasznos lenne a médiában az építészek
gyakoribb megszólaltatása, mert gondolatokat indíthatnának el másokban.
Önmagát milyen építészeti irányzathoz sorolná?
Nem szeretem a kategóriákat, skatulyákat. Az épületeimmel nem hivalkodó, hanem
időtálló, de észrevehető eleganciát szeretek képviselni, kerülve az öncélt, tisztelve a szerkezetet, a nagyvonalú formákat. Lehet, hogy ez Szegedből és a személyiségemből is következik. Szeretem a rítusokat. Egy házba való megérkezésnek, a vendégfogadásnak is van
rítusa. Ez nem kivagyiság, csak az alkalom megtisztelése. Akkor vagyok boldog, ha olyan
épületeket tervezhetek, amelyek jól érzik magukat a környezetükben – és használóik bennük. Ha gyakrabban megszólalhatnának az építészek, akkor a megrendelők könnyebben
kiválasztanák, hogy kinek a személyiségére vevők. Mint ahogyan azt is el tudják dönteni,
hogy angol kosztümöt, Diort vagy valamilyen pop-artos bohóságot rendelnek a szabónál.
Most mi a legkedvesebb aktuális munkája?
Nemrégiben Pesten nyertünk egy rangos mezőny számára kiírt meghívásos építészeti
tervpályázatot: a XVI. kerületbe, Mátyásföldre tervezünk egy fedett uszodát. Környezetét,
a két világháború közötti gyönyörű, polgári villanegyedet mutogatni kellene, akár a világörökség szintjére emelni. A terület magjában az oroszok által lelakott Erzsébet-ligetben,
ahol azóta a Külkereskedelmi Főiskola is található, volt egy régi strand fürdőépülettel, ami
teljesen elpusztult. Ennek a lakosságba ivódott hagyománya vezette a mai városvezetést
egy új fedett uszoda és strand megvalósítására tervpályázati keretek között. Nagy hatással
volt rám a kerület architektúrája, ezért megpróbáltunk erre a mívességre rímelő, fürdőház
emlékeket idéző uszodaépületet tervezni. Olyan házat, amely magas tetős, árkádjai alatt
kávézó terasz, fitnesz klub fogadja a vendégeket, az épület pedig az árkádok meghosszabbítását jelentő kolonnádokkal, szökőkutakkal és sok zölddel berendezett gyalogos térre
nyílik. A hagyomány talán nem más, mint az emberek tudatának különböző mélyrétegében megmaradó, számukra fontos emlékek, élmények összessége. Amikor meglátnak egy
épületet, ami kapcsolatba kerül ezekkel az értékekkel, akkor kötni tudják valamihez, és
ezáltal könnyebben befogadhatóvá válik számukra. Ez a munka most megerősítést jelent
nekem: jelzi, hogy azt a gondolkodásmódot, amit képviselek, lehet szeretni máshol is.

Hollósi Zsolt

tiszatáj

112

A Tiszatáj Alapítvány

közhasznúsági

jelentése

A Tiszatáj Alapítvány bevételei 2003-ban a következő forrásokból származtak: Nemzeti
Kulturális Alapprogram (folyóirat): 10.000.000, Nemzeti Kulturális Alapprogram (könyv):
2.550.000, Csongrád Megyei Önkormányzat: 2.000.000, Csongrád Megye Önkormányzataiért Alapítvány: 500.000, Szeged Város Közgyűlése: 1.200.000, Szeged Város Kulturális Bizottsága: 350.000, József Attila Alapítvány 100.000, Szegedért Alapítvány
150.000, Magyar Könyv Alapítvány: 900.000, 1 % fölajánlás: 144.018, IHM informatikai
pályázat: 2.996.473, Esélyegyenlőség Tehetséges Fiatalokért Alapítvány: 450.000, Baka
István Alapítvány: 130.000 forint.
A Tiszatáj Alapítvány jogállását tekintve közalapítvány és közhasznú szervezet, mely
elsődleges feladatának tekinti az 58. évfolyamát jegyző, Magyar Örökség-díjjal kitüntetett
Tiszatáj folyamatos és biztonságos megjelentetését. A folyóiratnak az utóbbi években is
sikerült megőriznie a magyar kultúrában betöltött helyét, a patinás értékek őrzése mellett
a fiatalabb nemzedékek szemlélete és poétikája felé is nyitott.
Az alapítvány rendszeresen szervezett irodalmi esteket, író-olvasó találkozókat, könyvbemutatókat. Közülük kiemelkedik a 2003 áprilisában megrendezett díjátadás a szegedi
várban. Az elmúlt évben Tőzsér Árpád és Simái Mihály munkásságát ismertük el. A Somogyi-könyvtárral együttműködve és a Csongrád Megye Önkormányzataiért Alapítvány
támogatásával a megye valamennyi kistelepülésének iskolájába és könyvtárába eljuttattuk
a Tiszatájt.
Az 1997-ben indított Tiszatáj Könyvek sorozatnak eddig harminckét kötete jelent meg,
munkánk elismerését jelzi - többek között - két díj: Tandori Dezső Az Óceánban című
verseskötete Év könyve díjas lett, Szepesi Attila Tündérek és katonák című esszékötetét
pedig Szeged Város Önkormányzata tartotta Év könyve díjra érdemesnek. 2003-ban
megjelent könyveink: Petri Csathó Ferenc: Kődoboz, klasszikus - magyar - irodalom történet, Tandori Dezső: „Hol élsz te?", Csiki László: A szótolvaj, Kiss László: Szindbád
nem haza megy, Simái Mihály: jel/ölhetetlen jel/ölhető. Elindítottuk Baka István életműsorozatát, melynek első kötete az összegyűjtött verseket tartalmazza.
A Tiszatáj Alapítvány Kuratóriuma
Szeged, 2004. márc. 19.

Júliusi számunk tartalmából
MARNO JÁNOS, JÁSZ ATTILA, PINTÉR LAJOS, TORNAI JÓZSEF
BUDA FERENC, BENF. ZOLTÁN

versei

prózája

Emlékezés a 125. éve született Móricz Zsigmondra és Móra Ferencre

Tiszatáj-díj és jutalom. A Tiszatáj Alapítvány kuratóriuma 2004-ben Grendel Lajosnak adományozta az 1992-ben alapított díjat, melyet eddig huszonnégy szerzőnk kapott
meg. A díj átadása május 14-én volt a Móra Ferenc Múzeum dísztermében. Olasz Sándor
főszerkesztő laudációjában elmondta, hogy Grendel Lajos az újabb magyar próza élvonalbeli képviselője, a mai magyar regénypoétika megújítója, aki két évtizede a folyóirat szerzője. A díjat Marosvári Attila, a Csongrád Megyei Közgyűlés alelnöke adta át. A kuratórium először döntött a Tiszatáj-jutalomról, mely a lap tehetséges fiatal szerzőinek munkáját segíti. Első alkalommal Balogh Tamás író, irodalomtörténész érdemelte meg a Tiszatáj elismerését. Az esten a kitüntetettek írásaikból olvastak föl.
*
Faludy-díj. Április 29-én Pukánszky Béla, a Szegedi Tudományegyetem rektorhelyettese Faludy-díjat adott át Orcsik Rolandnak, akinek költői, műfordítói és szerkesztői
munkáját méltányolta a kuratórium.
*
Május 12-én az Írók Boltjában mutattuk be a Tiszatáj könyvekben megjelent elfeledett
Kosztolányi-regényt, Az aranysárkány ismeretlen változatát. A műről Németh Gábor,
Tarján Tamás, Balogh Tamás és Olasz Sándor beszélgetett.
*

A Tiszatáj könyvheti könyvei
Podmaniczky
Szilárd:
Időntúli
hétméteres
(Regénytrilógia)
(kötött, 348 oldal,
2850 Ft)

Kosztolányi
Dezső:
Aranysárkány
(Ifjúsági változat)
(kötött, 196 oldal,
2680 Ft)

Tandori Dezső:
Az Éj Felé
(versek)
(kötött, 152 oldal,
2400 Ft)

Nagy Gáspár:
Szavak
a rengetegből
(esszék)
(kötött, 440 oldal,
2950 Ft)

{

Ára: 350 Ft
Előfizetőknek: 300 Ft

9H7 7 0 1 3 3

116008

0 0 4 0 6

í 0 Nor i m

