iszataj

i. J A N . * 4 0 . ÉVF.

J

• •""

7

^

eza,
öbrentei
Kornél, Horg Béla, Kovács
István versei;
esi Ferenc
prózája; ta
y Féja
Gézáról,
i Sándorról,
Ratkó
Józsefről
is

tiszatáj
I R O D A L M I ÉS K U L T U R Á L I S

FOLYÓIRAT

Megjelenik havonként

Főszerkesztő: VÖRÖS LÁSZLÖ
Főszerkesztő-helyettes: ANNUS JÓZSEF

Kiadja a Csongrád megyei Lapkiadó Vállalat. Felelős kiadó: Kispál Antal
85-4609 — Szegedi Nyomda — Felelős vezető: Dobó József igazgató
Szerkesztőség: Szeged, Tanácsköztársaság útja 10. — Táviratcím: Tiszatáj, Szeged,
Sajtóház, Telefon: 12-670. Postafiók: 153. Terjeszti a Magyar Posta. Előfizethető
bármely hírlapkézbesítő postahivatalnál, a posta hírlapüzleteiben és a Hírlapelőfizetési és Lapellátási Irodánál (HELIR), Budapest, V., József nádor tér l. — 1900
közvetlenül vagy postautalványon, valamint átutalással a HELIR 215-96162 pénzforgalmi jelzőszámra.
Egyes szám ára: 16 Ft. Előfizetési díj negyedévre: 48, fél évre 96, egy évre 192 forint.
ISSN 0133 1167
A szerkesztőség tagjai: Csatári Dániel, Mocsár Gábor, Olasz Sándor, Tóth Béla

Tartalom
XL. ÉVFOLYAM, 1. SZÁM
1986. JANUÁR

DÖBRENTEI KORNÉL: Vérudvarú mécses (vers) ...
ACZÉL GÉZA: A térség kritikája (vers)
KOVÁCS ISTVÁN: Utolsó (VI.) utazás (vers)
HORGAS BÉLA: írott lap (vers)
PINTÉR LAJOS: Szüret az Istenhegyen (vers)
KUKORELLY ENDRE versei: Az 1984-es kijárat,
Kimutatja érzelmeit
TEMESI FERENC: Por (regényrészlet)
ZALÁN TIBOR: Háy János és Kurdi Fehér János
versei elé
HÁY JÁNOS versei: vigyáztál rám, narancsszív, legyen helye a versnek
KURDI FEHÉR JÁNOS versei: Sétalovaglás és az,
első számú pihenőhely, Levél, Mi történt a sötétzöld tengeralattjáróval?
TASI JÖZSEF: Péter László hatvanéves

3
4
5
6
7
9
12
43
44
46
49

HAZAI TÜKÖR
TÓTH BÉLA: Tiszajárás (70.)

51

TANULMÁNY
ZIMONYI ZOLTÁN: „Lobogó tüzű igehirdető" (Féja
Géza: Magyar haláltánc)
55
POMOGÁTS BÉLA: Megtartó hagyomány (Kányádi
Sándor egy verséről)
70
MÁRKUS BÉLA: A múlt nem mutatvány (Ratkó
József: Félkenyér csillag)
75
1

NÉZŐ
FRIED ISTVÁN: A lengyel—magyar
kapcsolatok - jellegéhez

művelődési

82

KRITIKA
TÜSKÉS TIBOR: Költő a határsávban (Csorba
Győző: Görbül az . idő)
CSŰRÖS MIKLÓS: Fodor András: Reményfutam
MONOSTORI IMRE: Kovács István: Véset
GREZSA FERENC: Németh László: Akasztófavirág,
Aurél a Kékesre megy
VASY GÉZA: Ágh István verse és prózája (Keseredik a föld héja, Dani uraságnak)
MÁTYÁS ISTVÁN: Tamás Menyhért két könyve
(Esőrácsok, Mérleges idő)
CS. NAGY IBOLYA: Tornai József: Vadmeggy ...

106
110

Szerkesztői asztal

112

89
92
94
97
101

ILLUSZTRÁCIÓ
Enyedi Zoltán fényképei a 11., 42., 50., 69., 81. és 88.
oldalon

DÖBRENTEI KORNÉL

Vérudvarú mécses
Elszánt türelem habosul a virágban,
vasrácsokát ví a petúnia-tajték,
mézet kavarogtat a gyönge sugárban,
hittel tele reszket a szilvafa-gally
még,
ám boltozatában a bú kifekélylik.
Csüggnek zamatukba merült busa körték.
Dézsmára leső vad idő seregélylik,
dögkút a jövőm, a legyek
teliköpték.
Áldottzsivaju az a zöld, ami fű van
zord tankok alatt, üde lelke fiúnknak
zsendíti tovább, legyen ék konokabban,
mert gyarmatosult a remény,
kifakulnák
fagymartan a lombok, elölve, de állok,
dúlt dac, hisz időm a szüretre nem érik;
hollók, sötétvákumu mennybe fohászok,
aranyporon őszi, kanossza lidérclik.
ím édesapád, bekerítve a sorstól
tort ül, agyafúrt magavesztve,
kopáran,
— tengermorajú a hiány ami tombol —
virraszt a halálfejes árny a borában,
harmadnapon, ó, aki visszaaludtál,
utánad a gyász marad ünnepi koncnak.
Ragyogj anyaföld, te novemberi oltár,
a gyermeki sírok elősorakoznak,
vérudvaru, mécses a rózsa fölöttük —;
sült emberi hús szaga gyötri az orrunk,
öklendve se tán, de előre fölettük
megannyi jövőbeli hősi halottunk.

Elszánt türelem habosul a virágban,
vasrácsokat ví a
petúnia-tajték,
mézet kavarogtat a gyönge sugárban,
hittel tele reszket a szilvaja-gally
még.
Immár kegyelemtelin ő könyököl ki
minden kutyaszembe ragyogni, az Isten,
szánalma a lényem vajúdva
betölti,
de nincs hite már, ami élni segítsen.

ACZÉL GÉZA

A térség kritikája
alkonyodik már lépteim irama egyre inkább lefoglal
ahogy emelem parázsló lábam a sápadtan porzó
szemétben
föl-fölakadva a magjait szélesen terítő gazban
számban kosz íze szememben valami reménytelen
rendetlenség
orrom is húzódik lassan — uraim Ázsia-szag van
és hull a vakolat a jelejtésre szánt ifjúságra
letépett szárnyú lepkék torkot kaparászó csikkek
szétmállott staniclik zuhognak a demagóg világra
ahonnan látszunk még kifosztva foltosán csámpás cipőben
s veti elénk az idő a kártékony fekete magot
mert hiába fordult mosolygósabb felére az évszak
e lapos táj férceit harmóniája álig változott
csak a moha rakódik egyre makacsabbul a tölgyek
tövéhez
s ha hideg huzatokat húz a szél nekünk az mindig
szembeszél
melyben a kitüntetések megfagyott karácsonyfadíszként
kocognak
s emelkedik ízléstelenül fényes szemfödele a halottnak
nomád sorsához valahogy nem illik a szentbeszéd
szorongva vonulok tovább a megszűrt őszi fényben
bénít legtisztább emberi jogom hogy félek
totyognak mögöttem enyéim le-leülünk játszani a gazban
gyűjtjük mohón egymásról a mosolyt még messzi utaink vannak
s a roppant égről cafatokban ereszkedik vállunkra a sötét

4

KOVÁCS ISTVÁN

Utolsó (VI.) utazás
Másnap kezdetét veszi az emlékezés.
(Ryszard Kapuscinski; Á sahinsah)
A légikikötő állóhelyére húsz lengyel arany a beléptidíj.
Onnan
lestük az eget a szélrózsa minden irányában. De csak egy piros csíkos, kék madaras repülő érkezett, s oly hűvösen, oly előkelően ért
földet, hogy magyarul is tudtuk, vele te nem jöhetsz, mert ahonnan
te útra keltél, az nem Amerika. Felszálló gépet többet is láttunk, de
mind egyfelé távolodott. Egyetlen folyosóba gyömöszölve
az ég is.
Apránként, ahogy elkomorult a világ, s köröttünk rücskösen
kifényesedett a város, úgy éreztük, hogy mi nem is köszönteni
jöttünk...
Mi az imént búcsúztattunk el téged, s te éppen az
égreemelkedésedre
vársz, ha mennybemeneteledre
még nem is.
Utazásod harminchat órát tartott. Repülőgéped
megkerülte
a
Földet, majd vonat alakjában pontosan begördült a Központi
Pályaudvarra, ahol, ha visszafelé negyvenhat évet késel, bombazápor fogad. (Igaz, akkor te mínusz ötéves lettél volna, én pedig mínusz hat.
így élve túl a háborút, melyikünk az idősebb?) És éppen úgy nem
várt volna senki, mint ezerkilencszáznyolcvanöt
őszén. A hosszú békekór közepe táján? Vagy vége felé? Esetleg a megbékélés
elején?
(Neved, útleveled és anyanyelved is éppoly ellentmondásos lett volna
házigazdáink szemében,
fülében...)
De mi a repülőtéren integettünk reményeink kattogó
szárnyas
kereke után. A beéretlen búcsú színtelen-szagtalan
bódulatában tértünk vissza az Ismeretlen Katona szomszédságába.
Mi sem természetesebb; már vártál reánk. Ott, az Európáról elnevezett
szállodában
— valahonnan Európából. A negyedik világból — ahogy a sarokasztalnál a harmadik világnak elbeszélted. így újabb és valóságosabb
hetet tölthettünk együtt a városban, amely közös hazánk, poliszunk
lett — átmenetileg. A városban, amelyet leromboltak, nevétől, múltjától, emlékműveitől
megfosztottak. Amelynek lakóit leöldösték vagy
elűzték, s helyükbe — az ördögi tervek kupolacsarnokában — a feledés jeltelen emésztőgödreit
telepítették.
És amely halottaiból feltámadott ... és nem halált 'jövendöl, hanem jövendőre tanít — minden ellenkező híresztelés
dacára.
Nem búcsúzkodtunk.
Utazunk. Hol egyikünk
harminchatórázik,
hol a másikunk — elmásfelezve napjainkat, s rendre megfelezve az
összetorkolló utat. Hony érezve lélegzetünket, győzzük a történelmi
idő és tér határát. És egymást el ne késsük.

5

HORGAS BÉLA

írott lap :
Ez a kifordítom-befordítom
éj (régimódian
érzékelem)
versemmel viselős; a Martinovics hegy csatakos
bundájába
nőies ujjait csontig vájja most az északi szél, csomókba
markolt lombok a vakolatot verik, hidegség árad szívekig,
á fölcsavarozott
zárak
komplikációit
bőrkesztyűbe bújt mancsok olajozzák.
Én játszom,
hogy jön a tél,
mogyoró csörög,
de undorít és ijeszt szaporaságuk
s hogy lealjasodnak sorra az ujdonász
történetek.
Ódon se lennék.
Kérdés, mi hát?
Szárnyalni tanítom bízvást a piszkafát, de a mocsaras tájék fölött opáhpajzsot látok s a felhők színpadán viszszafelé pörögnek bizony a földi képsorok, fejtetőn
fupiák
hőseim;
egy büfé neonhályogos tükrében
tetvészi
arcát a holnap,
egy pályaudvar hodályával dohog ja, nincsen,
mióta nincsen menedék.
Miféle farkasok ugatnak
fülünkbe, rókalelkű hordák,
hogy a belső birodalmakban
félrevert harang szól s a pánik
ibolyakék lidércei égnek?
Kérdőjelek,
fekete
vaskampók,
a füstös égboltozat gerendáiba beleverve
mélyen,
belógnak mélyen,
hallgatagon •
a városok, tanyák fölé,
síkságok fölé,
a hétfő és a kedd fölé,
elég egy szék,
hogy vakon is rátaláljon — kellékére —
a kéz.
S a vers, ha megszületik,,
ha megszüli velem az éj, sötét vinnyogásba,
mint
vásári penge: visszabicsaklik
csorbán?
Mit akarhatok?
Minden kevés.
Árad a sok.
6

Marad a mégis, a mégse? Az annyit unt modor? Próbák kényszere
A vak vezet világtalant bohóc-nyomorúsága, és a tíz köröm?
Merő abszurditások,
mondomi
eszelősök istenülnek
ragacsos porondon
s megy lefelé
minden.
Egy kis zöld árnyék, csöndes íven sugár, de jól esnék nekünk.
Kibújás a közeledő prés pofái közül, mondom,
s fújtat az éj, csatákos;
megszül,
megszületik a vers;
reggelre talán itt a tél.

PINTÉR LAJOS

Szüret az Istenhegyen
Rozsdafoltok a gesztenye
levelén,
kora ősz, véráláfutásos az ég,
véraláfutások az ősz Jókai tenyerén is.
Az író és báró Eötvös a hegyet járja,
menyétre lelnek, őzre, rókára.
Ez Menyét út legyen, ez Őz utca,
ez Róka dűlő: vágnák egymás szavába,
fúj a szél a Svábhegyen,
a keresztelés
mámorában
kipirulnak, mint gránátalma, gurulnák:
két névadó vén gyerek.
Járom a Tücsök utcát egyedül,
századvég van, kora ősz van most is,
dicsőség a régi névadóknak:
a Tücsök utcát újra fölveri
az égreszálló
tücsökcirpelés.
De a Tücsök utca elején a gesztenyés:
mint az ember, ki agyvérzést
kapott,
félig megbénult, félig már halott,
egy gesztenyéjét söpri épp a szél,
boszorkánytermés,
kiáltozom.
Jókai e fákat suhancoknák látta,
mikor anyjával járta a hegyet.
E toronyból,
hegy-oromból

nézze anyám a Dunát,
a szilaj szigetet, a
Gellért-hegyet,
s nézze, belátunk a várba,
belélátunk a király torkába is.
Jól van, fiam, kicsi fiam, jól vany
hogy itt vertél tanyát.
Gyík fut előttük az úton át,
siklik, pörög a penge-köveken.
Bent a portán mindenki lázban,
háznép, vendégség,
cselédség:
nagyhajú, hajlott öregek.
Hiszen szüreti nap lesz holnap.
Bor csak álig, de nekünk elég.
Gyökérkefékkel
csutákolják
a hordókat, kádakat s a prést.
Birkácska, bürgécske, te is
veted kabátod, lerántva rólad a prém.
Hát bégess, imádkozz.
Szőlőnk akad, lásd, böngészd, legény,
de termésünket mind elverte a jég.
A házigazda zenészért üzen:
jó hegedűsöm, a kedvemért, húzd rá,
s legelőször megy táncba Jókai,
középre áll s mint bakkecske topog.
Messziről nézik az úri asszonyok,
felesége,
barátné-özön,
és suttogják: az író úr bolond.
Végtére a fényből kitépi magát,
iszkol házába, botot keres:
sétánkhoz ez a durva faragású
meggy-pálca jó lesz, dörmögi.
Magába, fehér szakállába mondja.
Végigsétál a parkon, odaköszön
a rücskös hársnak, tüskös
galagonyának:
édes szép zöld fáim, jó napot.
Elfárad, kő-asztalához ül,
padja ívéhez
odatelepül,
házőrzői is kőből, oroszlánok:
jó kutyáim — mondja —, ki idejön,
bátran lábikrán
harapjátok.
Szabadság, egyenlőség — pha,
széthordtátok: kofák, kóklerek,
kufárok.
A kőpad áll még. És az asztal áll.
De odatelepülni te se merj.
A kertben jártam. Lehajoltam,
fölvettem
két szív-alakú, apró
gesztenyét.

KUKORELLY ENDRE

Az 1984-es kijárat
Ottlik Gézának
Talán, igen, van olyan pont, ahonnan nem, mozdulsz,
egy vagy több is. Arra is gondolsz, hogy menekülj,
de sohasem olyan biztos, mint ahogy hiszed. Aki
együgyűen követi a jelzéseket, könnyen kijut a labirintusból ahová Isten tudja miért
merészkedett;
nem tudod, hogy' kerültél oda
kijutsz és beleveszel a valóságba, elkeveredsz a
világban, Ám ha tudod: nem neked jeleznek azok, ha
tudod jól: csak magadra hagyatkozhatsz, és erődet
megfeszítve végigjársz az egész rendszeren, átlátod a szerkezetét
egy időre abbahagyom
egy kemény banánt

a szerkezetet,

amíg

megeszem

átlátod, kijutsz akkor, de nem szabadulsz ki. Eljutsz egy terembe ahol tiéd minden, leülsz és elég.
De hogyan, hisz legbelül vagy, körülzárva mint egy
atlétatrikó. Körülzárnak és körbevesznek és a süket csend. Mégis
ennél a mondatnál könnyű elakadni
mégis szél fúj, a nap süt, város, virág, nők, csend,
éjszaka, erdő, lámpafény, takaró, papírlap, Mozart,
anya, tűz, gyertya, sült hús, bor, szőnyeg, madárhang,
föld, futball, könyvtár, könyvszag, folyó, éhség,
álom; minden megvan.
Asylum
Felkészültem? Felkészülök és eljutok oda? Hagyd el,
és csukd be átkozott irodalmi tapasztalataid.
Hajtsd
be tehát e birodalmiakat

9"

Kimutatja érzelmeit
Ez volt a színes gyerekkor
így álmodozol ez volna ám a gyöngeség
ha rágondolok mélyen hörgők
a makaróni kicsi drapp volt és kicselékvö
lefakadt fejtől síró szolgai
magatartás
kicsi drapp makaróni
óvoscsi frukti néhai

légkör

Van egy önmozgás a melodrámán
A szüleim ösztönös urak
(a néző most kinéz a hallgató kihallgat)
viseletük kiró és meghatároz
de nem nőtt meg a termetem anyu
ez igazi operai: művész-uras
szakasz
beindulás a szerkezet felé és szájütem
a zene megengedő alakzata. Színes
gyerekkori
kis hölgy kis nőszerű
történelem
(az író itt kipillant: ó édes életünk
milyen dolog ez most erre gondol ugye jó uram)
rakoncátlan és elhaló — dohogni kezdek
jelvényeimmel
berendezem a lelkem
és felbolydulok szent napokon
berendezem a lelkem felépülök
hamar felépülök nézem a falat
_
felépültem és néztem a falat dohogni kellett
hintázni
ez volt a színes gyerekkor
ennyi nő istenem puha élvező
szerkezetek
Casanova terjeng a szagban miért nem ezt
miért nem a szagot veszem
figyelembe
egy angyalt ahogy megállítja az ajtót
és szárnycsapásokkal élénkíti őt
gyerekkori lefakadt fejét a gyerekkorból
már elég!
már körbekarikáztuk e frontszákaszt
fölbolydult valóban (hát bennem is van szobor?)
(bensőséges a leköpés?)
ha erre gondolok mélyen hörgők
Akkor egy ilyen bevágás
Valamivel később igen ez nem igazán
valamivel később volt a szabadságharc
szavazz a lakótársra

esztéta-illat

vignettát eldobni tilos
befutott a villamosság magyaráztam
magyaráztam
apucinak ez már a
csak őket nem érdekli a százalék mert
bécsi lét füllednek egy hegyen
a munkáséletről
mint aki hipp-hopp
apásan (itt tetszik miközben
gépeli)
le lehet feküdni kezdett beindulni a
van ilyen önmozgás a
melodrámán

apásan
munkáslét
bécsiek
magyaráztam
koszt

van önmozgás? valamit
hallani?
minden: megrendülés?
én érzelmi
vagyok?
miért mozogsz? és eleven aki
kimutatja az érzelmeit? és civil az?
én
kimutatom?
civil vagyok?
kontúr?
maró?
miért győzök és miért
fogyatkozok?
Most a felesleges dolgok
kimúlnak
Most misztikusan
rádgondolok
ölelve húzod le a zaccot
álmodozom
a rózsa még csak lecsúszik
így
álmodozom
ez volna a gyöngeség

TEMESI FERENC

Por
H
ha

~ a Tisza nem mossa el 265 kivételével Porlód hatezer házát
nagy»
anyámnak kereke lett volna, nyilván omnibusz lett volna), még ma is olyan
kesze-kusza lenne, mint a többi alföldi porfészek. A víz ugyanis csak a falut
vitte el Porlódból, a város megmaradt belőle.
A hajléktalanoknak mindez kevés vigasszal szolgált március 15-én
(-»- ünnep) a mentés harmadik, s egyben utolsó napján. A legfőbb gond ekkor
a viszonylag épen maradt Palánkban, aztán a Szent György iskolában, a minoriták zárdájában, a Felmayer-féle kékfestő üzemben, az árvaházban, a főreáliskolában és a többi megmaradt épületben rekedtek élelemmel való ellátása
volt. De azért akadt még menteni való is bőven.
Egy Kosztka Mihály Tivadar nevű Pestről érkezett önkéntes (addigra már
több százan jöttek menteni) például egy úszó bölcsőt fedezett fel, amelyben
csodálatos módon egy még élő csecsemő csónakázott.
Happacuca, cuca, cuca!, vette ki mindjárt a kezéből a rívó kisdedet egy
frissen mentett asszonyka. Ez a jelenet az úszó bölcsővel Jókai Mórt ( -»• frenológia) egy huszonhárom versszakos költemény megírására ihlette, ami nem kis
dolog egy prózaírótól. (Kende Kanut meg egyenesen örökbe fogadta Gergelyt,
mert fiú volt a bölcsőben hajózó.) Kosztkát most sokkal inkább lekötötte az az
ismerős szag, amelyet a Feketesas utca felől hozott a szél. Arrafelé evezett, s
amikor a kékben, zöldben, vörösben játszó vizet meglátta, mindjárt tudta, hogy
egy patika került itt víz alá. Okleveles gyógyszerész volt ugyanis. A környék
tele volt a kacsák, libák, tetemeivel, de még a háztetőkre húzódott macskák és
kutyák is mind elpusztultak. Kovács Albert gyógyszertára (-»- gyanú) már úgysem gyógyíthatott meg senkit e víz alatti Velencében.
Szótárírón kívül kevesen tudják, hogy ez a bizonyos Kosztka volt az állandó egészségügyi felügyelet alatt álló leányok megmentője is. Nős ember,
még ~ a legbátrabb is volt, nem vállalkozhatott ilyesmire, ez nyilvánvaló.
Kosztka Mihály Tivadar azonban nemcsak idegen, hanem agglegény is volt:
neki köszönheti a Török Fő mögötti Völgy utcába menekült háromtucat jajveszékelő „utcakata" meg „bakasári" az életét. Ök azon szerencsés kevesek közé
tartoztak, akiknek már születésükkel szakma van a kezükben; szemben például
megmentőjükkel, aki, ^ a mentéskor nem szerez egy alapos meghűlést is, ki
tudja, vajon meghallja-e azokat a természetfölötti hangokat, amelyek nem sokkal később azt közölték vele, hogy — Csontváry néven — ő lesz a világ legnagyobb festője, nagyobb Raffaelnél is. ( — Hunyadi János.)
halál

Szótáríró először akkor találkozott a ~-lal, amikor első szerelme kirúgta
őt. Félreértésre ne essék: látott már embert temetni addig is, hát persze, hogy
látott. Még gyerek volt, midőn egy csecsszopó temetését megleste a rókusi te12

metőben (•— gyíkok). Nyitott koporsó volt, mit öregasszonyok álltak körül, és
a gyermek ném lehetett több egyévesnél. A családban is történtek ~ esetek,
sőt a barátai (-*- szám) tanítói ( hegedű 2.) közül is elment egy-egy olykor:
döbbent a göröngy a koporsón.
Akkor, bár már érteni vélte az anyagmegmaradás törvényét, nem tudta
még, hogy — jóllehet aminek kezdete van, annak vége is kell hogy legyen —
MEGHALNI ÜGYSZÓLVÁN LEHETETLEN; csakis egy mód van kilépni a körforgásból. Nem tudta, hogy a halál nem más, mint embermivoltunk lényegének
felfogása — nem nyitott koporsó, tömjén, sírás, gyászzene, fekete leplek.
A ~ az, amikor az ember szembenéz azzal a képességével, hogy véges. Szótáríró azt mondta magában, hogy ha egy olyan öröknagy szerelem is véget érhet, mint az övék, akkor minden véget érhet a földön. Amikor az ember megérti ezt az érzést, akkor van vége a fiatalságnak.
Van aki úgy hal meg, hogy ezt át sem éli. A ~ - t magát pedig — miként
az köztudott — már úgysem lehet átélni. Rossz regényírók írják, hogy az embernek, ~ - a előtt végigpereg élete filmje. Ordenáré hazugság ez, kedveseim.
Szótáríró tudja, mert már volt kiterítve.

(„And as he lay dying..

.")

Amikor valóban jött a
nem volt filmvetítés.
A legfőbb ember úgy hal meg, hogy a múlandóság épp csak megérinti.
A ^ számukra olyasvalami, ami mindig mással történik meg. Ezért látni a legtöbb halott arcán meglepetést. Hát velem is megeshet ez az igazságtalanság?
Az emberek az utolsó, pillanatig igyekszenek becsapni magukat, megfeledkezni
a dologról (-»- aforizma), miként egy rossz adós. Nem tudják, hogy valójában
egész életünk csak készülődés erre, hogy életünk értelme a ~-ban van
(-*•

zsoltár).

Mindezeket persze hiába is magyaráztam volna azoknak a holtaknak, akik
a Vizet követő napokban az újporlódi halottaskamrában már el sem fértek.
Nem mintha többen lettek volna 134-nél. Ezeknek is csak kevesebb mint a fele
volt valódi vízbefúlt (szám szerint 53), a többit a fagyás, a vörheny, a „roncsoló toroklob" vitte el, vagy egész egyszerűen „közönséges halottaknak" minősültek. Még egy öngyilkos is akadt. Hiába, a Tisza partján megtanul az ember
úszni. Mindenesetre egy új, nagyobb deszkabódét, barakkot kellett építeni a
holtak számára, melyet a porlódiak, akik a halottak azonosítása végett mentek
át a Tisza túlpartjára
halottbaráka

-nak neveztek el. Ki tudja aztán, hogy a rémület, hűlés, koraszülés vagy túlerőltetés valójában mennyi embert vitt később a sírba; s hányan pusztultak
bele a nyomorúságba, a bánatba, a boldogtalanságba?
A ~ - t főként a rókusiak, móravárosiak, fölsővárosiak látogatták. A rókusiaknak ( -*- Kukoricaváros) szinte semmijük se maradt a puszta életükön kívül,.
hisz arról támadott a víz; a móravárosiak se igen tudtak mást kimenteni omló
házaikból, mint némi fehérneműt. Fölsőváros népe a család büszkeségét, a ruganyos rekamiékat, a festett bútorokat mentette leginkább.
Mindannyian lenézték természetesen a Palánkbélieket, akik „csak lábvizet
vettek": nyilvánvaló, hogy akinek a szerencsétlensége nagyobb, nagyobb a fölénye is.
Az alsóvárosiaknak bezzeg nemigen volt idejük a holtakat szemlélni. Ók
— bár vályogházaikból hírmondó se maradt — annyi sonkát, szalonnát, babot,
13

vajat, tojást, sajtot, paprikát, csöves kukoricát, gabonát mentettek meg a biztonságot nyújtó subán kívül, hogy azonnal piacot is nyitottak a gőzfürdő előtt,
de még az. Oskola és Oroszlán utcák sarkán is. Minden szárazon maradt kapualjért megindult a Palánkban a versengés: pék, órás, rőfös, kalapos, csizmadia
egy gyékéenyen árult a kofákkal.
. -.-'
í•
A kormány is intézkedett: 50 bála szűzdohányt kínáltak eladásra, igen méltányos áron, csomóját egy krajcárért. Kende Kanut kormánybiztos meg
(-»• gyanú) 60 hektoliter pálinkát szerzett. Volt mit felejteni: Porlód kára körülbelül 12 millió forintra rúgott.
halászlé

A Víz utáni ötödik napon nagy úr látogatta meg a nála is nagyobb urat,
a Tiszát. Neve és foglalkozása is kettős volt: Ferenc József császár és király.
A név- és álláshalmozó vasúton érkezett, és magyar lovastábornoki egyenruhát
viselt. Öt is az hozta ide, mint a többi urat: a kíváncsiság. A borzalmak, a horror iránti vonzódás csöppet sem huszadik századi jellemvonás.
Mióta lakik itt?, kérdezte Pálfy Ferenc polgármestert, mielőtt beszállt a
katonai pontonba,. hogy körutat tegyen a városban, pontosabban a helyén elterülő tavon.
Ezer éve felség, válaszolta csöndesen az ősz férfiú.
Fölsővárosra mentek, ahol voltak még utcák itt-ott, a háztetőkön emberek
éltek, és hordókra fektetett létrákon közlekedtek egyik tetőről a másikra.
Mit csinál itt?, kérdezte az egyik magyart a császár, úgy is mint király.
Lakok, nagyságos úr, mondta az illető önérzettel, és körbemutatott a fához
kötözött házfödélen. Asztala, széke is volt, Az asztalon macskák enyelegtek
éppen.
Ez itt a felséges király!, feddte meg Tisza Kálmán miniszterelnök a nyomorultat. ö, aki a kisujját se volt hajlandó mozdítani névrokona megfékezésére annak idején.
Nem kell azt mindenkinek tudni, dohogott a felséges. Figyelmét egy ablak
foglalta le épp, amely mintha maga tartotta volna a tetőt, hiányoztak mellőle
a falak, de két cserép muskátli meg egy galamb ültek a párkányán.
Minő csendélet!, mondta a cs. és kir. Megnyílt padlások mellett haladtak
el, a szarufákon lisztes- és tarhonyászsákok, mindenféle füstölt húsok, karnyi
szalonnák lógtak. A vizet itt teljesen elborították a kukoricacsövek, köztük egy
temetői kereszt úszott szelíden. Az egyik nádtető kiterült, mint egy nyitott
könyv. Aztán már olyan helyre jutottak, ahol a házfödelek a víz tükre alatt
voltak.
A felség meglátogatta a Szent György iskolába menekült embereket (ahol
annak idején Dugonics András [ — fölállítás] édesanyja boszorkányi minőségben
tartatott fogva) elbeszélgetett a vár tetején tanyázókkal; a városházába azonban ném ment be, mert le kellett volna feküdnie, hogy a csónak beférjen a
kapuboltozat alatt.
A Felső Tisza-parton bográcsban főztek valamit az emberek. A felséges úr
különösnek találta, hogy a tüzet nem a szolgafáról lógó vasedény alá, hanem
köréje, karikába rakták. Kikötöttek.
~ készül?, kérdezte a szolgafánál sürgő fiatal férfit, aki épp a halié szentháromságát, a megsózott potykát, harcsát meg kecsegét szeletelte a már apróbb
14

halak, na meg paprika, hagyma megízesítette lébe. Azoknak is először a fejét,
aztán a testét, aztán a szárnyait, majd a farkát
;
~ akkó vóná, ha a halász főne benne, fölségös uram, szólt Csaj.kás Bódog.
Mi csak paprikáshalnak híjjuk.
A felség itt aztán alaposan kikérdezte a népet, néhány nevet felíratott a
szárnysegédj ével, és biztató szavakat mondott. Láthatóan meg volt rendülve a
nyomorúság láttán, de azért odaszólt Csajkás Bódoghoz:
Nem kavarja meg?
Nem politika ez felség, kottyantotta közbe a polgármester merészen.
Itt mindönnek a helyin kő maradnia, mondta Csajkás Bódog, és megriszálta
a bográcsot a fülénél.
A császár és király ezután csónakba szállt, és egyenesen az állomásra ment.
Mielőtt felszállt volna a szalonkocsiba, kezet nyújtott a polgármesternek, és azt
mondta:
Porlód nem volt, hanem nincs!
Pálfy Ferencnek a szeme se rebbent, úgy folytatta:
Én pedig azt reménylem, hogy felséges urunk átyai gondoskodása mellett lesz!
Még pedig szebb lesz!, ígérte meg fennhangon a császár meg a király,
mert közben rájött, mekkora marhaságot mondott az imént. (A magyar különben se volt az erőssége: amikor négy és fél év múlva ismét látogatásával szerencsélteti meg Porlódot, azt mondja majd a szoboravatón: Hulljon le a-pel!
Mert mi a fenének kéne kétszer mondani egymás után azt, hogy „le"?)
Mindenesetre ennek a kijelentésének is köszönhette Porlód, hogy újjáépítése szinte amerikai tempóban indult meg.
hány
A kétségbeesést lassan a tenniakarás kezdte felváltani a torony alatt, vagyis
a városházán, amikor leirat érkezett a földművelésügyi minisztériumból. Lehet,
hogy a posta késése — pontosabban hiánya — okozta, hogy csak most ért
Porlódra, mindenesetre a város vezetői szemében kegyetlen tréfának tűnhetett.
A leirat ugyanis arra utasította őket, tegyenek sürgősen jelentést arról,
~ gyümölcsfa van szám szerint Porlódon; azok milyen fajúak és ~ évesek.
Nevetni senkinek sem támadt kedve: ötszáz ember öt hónap alatt se győzte
volna összeszámlálni a fákat, normális körülmények között. De most?
Vajon a víz előttit, vagy a víz utánit tudakolják? Zombory Antal, a vízügyi tanácsnok a kezeit tördelte. ( h í d )
Tascler főkapitány (-»- gondviselés), akit higgadtsága mellett humoráról ösmertek, szólásra emelkedett:
Kérlek, barátaim, bízzátok rám a dolgot!
Maga mellé vette Wisinger jegyzőt (
gyászjelentés), akinek gyávasága
megmentette Fölsőváros és Rókus lakóinak életét.
Na, írjad, öcsém, ahogy diktálom.;. A városban és határában van először
25 920 almafa, ebből 72 darab szerecsika, 2160 bőralma, 6724 Masánszky-fajta,
2131 pogácsa a l m a . . .
És csak mondta, mondta a fajtákat.
No aztán, folytatta a főkapitány, az almafák közül 1—3 éves csemete 1833,
3—8 éves 11 848, 8—12 éves 1973 . . .
15

Az egész gyümölcsfa-statisztika kész volt fél óra alatt.
Két hónap múlva, egy újabb minisztériumi leirat megdicsérte Porlód város
tanácsát „gyors, pontos és kiválóan lelkiismeretes munkájáért".
harang

Dédanyámék a váron felállított sátrak egyikében fagyoskodtak még mindig, amikor ^szót hozott által a szél a vízen — temették a holtakat ŰjPorlódon.
Nyugalomra ~-oznák, szólott dédöregapám, aki kedves szivarja helyett egy
kurta szárú pipát szortyogtatott éppen.
A városháza ~ - j a ma sé dicsérte a delet, mondta erre dédanyám, a pipafüstöt hessegetve.
Ammán igaz, mondta dédapám, akit kicsit bosszantott, hogy nem ő vette
észre a dolgot.
A városháza öreg ^ - j a a víz betörtéig minden áldott délben megszólalt
pedig, miként a pápa rendeletére a katolikus templomok ~-jai szerte az Európa
nevű földrészen, hirdetvén Hunyadi János (-» 1456-os nándorfehérvári (Beograd) győzelmét a török fölött. A derék európaiaknak ugyan fáradt fogalmuk se
volt arról, hogy épp Porlódról indult az a népfölkelő had, amely a fent említett
csatában úgy meg találta verni II. Mehmed (Mohamed — kinek, mi tetszik)
Európa elfoglalására készülő seregét, hogy az európaiak újabb ötven évig háborítatlanul szövögethették üzleti vállalkozásaik mind ravaszabb hálóját.
Dédöregapám, Balogh István, nem azért próbált annyi mesterséget, hogy
bármilyen eseményre ne talált volna azonnal magyarázatot.
Amikó begyütt a víz, a kongatás annyira fájt a ~-nak, hogy fájdalmában
mögrepett a szíve szögénynek, mondta.
A valóság csupán annyi volt, hogy a városháza ~-ozója félt, hogy összedől
a torony a ^szótól. Pálfy polgármester pedig, aki nem először cenzúrázta meg
a ~szót, (-+• eshetőség) beleegyezett, hogy néma maradjon a
Van, hogy a valóság silányabb a képzeletnél.
Harmadik Világ

Apolló ( — gitár) egy fokkal sem volt szebb az ördögnél: fekete bozontjával, nagyra szabott szájával, görbe orrával, rángatózó szemesarkával olyan volt,
mint egy szeretetre méltó bohóc, amikor ijesztgetni akarja a gyerekeket. Ott
ült a zongoránál, a „Palánk" nevű, harmadosztályú lebujban, és rekedtes orrhangján épp azt énekelte a mikrofonba, hogy:
Itt a két tököm, ez van neköm, tudod jól, ezt adom, ez mind önöm!
Rajta kívül csak hárman ültünk a helyiségben, a zenészasztalnál: Apolló
babája, akit Borszeműnek hívott, mert világos szeme úgy csillogott, mint egy
nap felé tartott pohár bor, rajongó édesanyja, aki ezt az isteni keresztnevet
adta egyszülött fiának; meg én. Elzúgtak már a beatidők, de Apolló édesanyja
rendíthetetlenül követte fiát mindenhová. A családhoz még Apolló ~ nevű kutyája tartozott.
Miért hívod így?, kérdeztem, amikor egyszer valami kottáért mentem
hozzájuk.
Egyrészt mert aránylag a harmadik kutyám, meg folyton éhes aránylag.
Harmadik, gyere ide!, szólt be Apolló a zongora alá.
16

Ez nem vicc, a világon naponta negyvenezer ember hal éhen! — mondtam
felháborodva, és épp rövid előadást készültem rögtönözni arról, hogy miért
éhezik gyakorlatilag minden negyedik ember, s hogy miért nő ezeknek a száma
a Földön, amikor
egy földszintes, szőrmók korcs, kijött a zongora alól, és
se szó, se beszéd, a cipőmön keresztül beleharapott a nagyujjamba.
A cipőm még most is lyukas volt, ahogy ott ültem a zenészasztalnál, és
néztem Apollót a beszűrődő, délutáni fényben, amikor egy csapat munkásember
tódult be a helyiségbe. Látszott rajtuk, hogy ittak már valahol, összetoltak öthat széknagyságú presszóasztalt, és sört meg cseresznyét rendeltek.
Apolló rögtön munkához látott: ha akart, egymaga olyan hangulatot tudott
csinálni, mint egy zenekar. Hívták is annak idején Pestre meghallgatásra, egy
közepesen menő zenekarhoz, de leragadt egy rég látott haverjával a Nyugati
pályaudvar restijében; berúgott, aztán felült a hazafelé tartó vonatra.
Az egyik idősebb melós, talán a brigádvezető, odaimbolygott a zongorához,
megköpött egy százast és Apolló homlokára ragasztotta.
Mi szalámigyári gyerökök vagyunk értőd. Szocialista brigád. Nekünk régieket játsszál, értőd.
Aranylag, mondta Apolló, és kétségbeesett pillantást küldött felém. A repertoárja a vacak tánczenétől a legszínvonalasabb rockszámokig terjedt, de
csak a hatvanas évektől kezdve. Odamentem hozzá.
Te, ezek aránylag tele vannak dohánnyal. Valami brigádversenyt nyertek
meg, vagy mi. De a táncdalfesztiválos számokból már kifogytam.
Na, add csak ide a mikrofont, Ápoló, mondtam. Gyerekkorom óta minden
számot fejből tudtam, amit valaha is hallottam a rádióban.
És elkezdtük, úgy mint régen, csak most orgona helyett zongora szólt,
nem ült a dobnál Lajoska, és a „Ne hagyd el soha azt, ki téged szívből imád"dal nyitottunk, aztán a „Járom az utam" következett az ötvenes évek stílusában. Apolló a kíséretet azonnal, leblattolta, a dallamokra emlékezett, csak a szövegre nem.
A szakik belemelegedtek, csak gyűrték a húszasokat, ötveneseket a zsebünkbe, ingünkbe, mi meg ittuk az általuk deciszám rendelt konyakok helyett
a „kamut", vagyis a grúz teát. Kellett is nekünk ital: attól voltunk mámorosak, hogy újra együtt játszhattunk.
Záráskor Apolló odaadott még egy százast a magáéból, és azt mondta:
Ezt Harmadik küldi, hogy vegyél egy aránylag új cipőt.
halárváros
Porlód, s az a magja, amelynek neve sem maradt fönn, ezer (s ha egyes
nyugat-európai, arab, görög forrásoknak és az orosz őskrónikáknak hihetünk
— és miért ne tennénk — a 680 táján lezajlott első magyar honfoglalás óta
több mint ezerkétszáz) éve megszokta, hogy az ország közepén terüljön el.
Ezért meglepetésként érte, hogy az első (minden eddiginél gyűlöletesebb (világháborút követően ~ lett. Miután a magyarok a második (minden eddiginél
gyűlöletesebb) világháborút is, ugyancsak nem teljesen a saját jószántukból,
de megint a vesztes oldalon harcolták — „úri becsületnek" nevezett történelmi balekságból — végig, Porlód ^ - i státusa megerősíttetett.
Mindezt tudnunk kell, ahhoz, hogy megértsük: Matyica (— eredmény, aki
egyszerűen egy csóró Tündér utcai cigány volt, miért vágott neki 1954-ben a
jugoszláv határnak. Matyica, becsületes nevén Gondi Mátyás, akinek nagy, me17

leg szeme és szíve volt, és csak végszükség esetén kapta elő a borotvapengét,
nem bírta elviselni, hogy a Kábelgyárban történt — akkoriban meglehetősen,
gyakori — lopások egyikével őt vádolják. Csak azért, mert ő cigány. Mert annak vérében van a lopás. Matyicának már a szépapja is rendes iszkábáscigány
volt; a legkeményebb, átlósan meghajlított, négyszögletű, hegyes végű vaskapcsokat készítette egész Porlódon, a hajóácsok legnagyobb megelégedésére. Matyica választhatott a börtön vagy az öngyilkosság között. Mivel annyi esze neki is volt, hogy az utóbbival mintegy elismerné bűnösségét; a börtönt meg
nem az ő déli vérmérsékletének, láncot nem ismert lelkének találták ki; a
harmadik megoldást választotta.
Már csak a koporsóját láthattuk vistont. Nem engedték nyitott koporsóban temetni: a Koós Sanyi (-» gyár) géppisztolysorozata a fejét is érte. A családnak azt kellett mondania, hogy már a határsávban elfogták, és az őrszobán
ciánt ivott. Ugyan hol szerzett volna egy kábelgyári segédmunkás ciánt? De
az ilyen apróságokkal az akkori határávósok nem sokat törődtek.
Még Matyica családja sem érzett gyűlöletet vagy megvetést a Koós Sanyi iránt: tudták jól, hogy ő mint határőr csak két dolog, a hadbíróság és a
lövés között választhatott.
Hatcsöcsű
Piszkos pincehelyiség volt, egy köpésre a „Bárkától". Rókus (-*-) vitt el
oda, minden zugkimérések és bögrecsárdák avatott idegenvezetője, és főként
fogyasztója. Szinte derékszögben meg kellett hajolnom, hogy beférjek az alacsony vasajtón (talán üzlethelyiség volt itt valamikor). Négy-öt lépcső vezetett
lefelé, azután már a sötétben tapogatóztunk.
Odabenn világosabb volt, de csak annyira, hogy látni lehessen a füstöt.
Amikor megszokta a szemem a félhomályt, egy hosszú asztalt vettem észre a
szoba közepén. A falak mentén székek. Mögöttük fejmagasságban az aprómintás falvédő papír fél méter széles csíkja: a fejek helyén zsírglóriák övezte kopásfoltok jelezték, nem mindig ilyen kihalt ez a hely. Most egy öregember
volt rajtunk kívül a helyiségben; kérdezősködés helyett elébünk tett két korsó
bort. Az asztalon kisfejű, tömzsi szódásüvegek álltak.
A Tóni bá csak törzsvendég itt, magyarázta Rókus A Lidi néni már biztos
bekapott, ilyenkor a benyílóban alszik.
Meghúztuk a korsókat. Kezdtem érteni, miért mankózik át ide a Bárka
elől a fél lábú kerékpárőr is: igazi termelői bor volt.
És miért hívják ~-nek?, okvetetlenkedtem, a „Mindent tudni akarok"
szovjet rajzfilmsorozat elsöprő modorában.
Mert a Lidi néni két nővérével élt itt, mondta Rókus. És „három pina, hat
csöcs, jaj de jó a nagyfröccs".
Ezzel a magyarázat befejeződött.
Kifelé menet, megfeledkezve az alacsony ajtóról, bevertem a homlokom.
Mintha nem szédültem volna a bortól és az oxigénhiánytól eléggé.
Eleinte én is mindig bevertem a fejem, csapott a vállamra Rókus, aki
igencsak kipirosodott az italtól. Majd megszokod! (— holdkomp.)
hátulról

Gall már kinn verekszik az újporlódi Tóth vendéglő előtt: épp az imént
zsidózta le egy himlőhelyes suttyó a vécében. Vagy nem találta elég kéknek
18

Gall olajosbarna szemét. Mindegy. (Nem mindennapos eset, de néha megeshet
az emberrel, ha történetesen zsidónak születik, hogy erre nyomatékosan felhívják a figyelmét.) Én biztosítéknak vagyok itt: nehogy a srác haverjának
eszébe jusson közbeavatkozni. Gallal nagyjából egyformán adnak-kapnak; a
himlőhelyes odakiált a haverjának:
Csapjál, Vili!
A hidegszemű, divatos csizmát viselő srác már üt is, lerepül a szemüvegem. Minden szemüveges bepörög erre, pedig még egyetlen emberrel nem találkoztam, aki azt mondta volna: „öreg, vedd le szemüvegedet, mert ütni fogok!" A srác kap egy olyan jobbhorgot, hogy elkezd tisztelni; csak távolról
szurkál, de nem nagyon ér el — hosszabbak a karjaim. Ö is gyors mozgású, én
is. Csak árnyékolunk; érezni, hogy nem lesz ebből már semmi. Szinte kezdem
élvezni a játékot, amikor Gall kap egy nagyot, és futni kezd a híd irányába.
Na elég, mondom a hidegszeműnek. Nincs nekem veled semmi bajom.
A szemüvegért meg megkaptad, ami járt. Otthagyom, és felveszem a földről
a szemüvegemet. Kicsit elgörbült, de ép. Lassú léptekkel indulok Gall után,
ahogy a filmekben láttam.
Az uszoda előtti csatornalefolyó rácsából gőzfelhő tőr fel; a porlódiak még
a Tiszába eresztik a termálvizet. Nézem a gőzformázta, szeszélyes alakzatokat,
amikor gyors lépteket hallok magam mögött. Mire megfordulnék, már meg is
kínált ~ a srác. A nyakszirtemre mért ütés nem fáj, még kellemes is; de
esés közben arra gondolok tompán, hogy azonnal fel kell állni. Ez nem a Tündér utca, ahol megvárják, hogy a földön fekvő fel tud-e tápászkodni. Ahogy
a földet érek, az újporlódi fiú nem rúg belém; ha nem ~ ütött volna le, azt
mondanám rá, hogy úriember. Már talpon is vagyok: eliszkol a Közép-Kikötő
soron.
Fájt?, kérdezi Gall a hídon. Vérzik az orra.
Áh, dehogy, mondom.
Csányi Pista jön szembe.
Mi volt?
Gall mondja, hogy mi. Pista megkettőzi lépteit.
A himlőhelyes, mint egy győztes kakas, még mindig nem hagyta el sikere
színhelyét, és ez a veszte. Visszanézve látom, hogy már Csányi Pistával szólóznak. Az újporlódi fiú egyszercsak megfekszik a járdán.
Jó, hogy nem mentél be a Csumáért, mondja Gall. Zsebkendővel törölgeti
az orrát.
Csuma is vendéglátózik a hétvégeken; épp a „Tóthban" basszusozik.
Még félholtra verte volna őket, bólogatok.
C -»-

verekedés.)

69
„On a soif, qui mai y pense", kiáltok fel hamisan, de franciául III. Edwárd angol királlyal, mert szomjas az, ki az ángliusul sixtynine, francuzul
soixanteneuf néven ismeretes fordított szerelmi aktusra gondol, amelyben a
szájaknak jut a legnagyobb szerep. Nem, nem! Egy közönséges évről van szó:
19~-ről.
A 68-as varsói, prágai, párizsi — meteorológiai előrejelzéseket megcáfolóan
heves — tavaszokra hosszú, hideg ősz jött igaz; de még vitte a lendület, a tehetetlenségi erő ezt a színes álmokkal telepingált kocsit; állt Buda, volt Beatles meg Illés zenekar is; és akár biztató jelnek is vélhette valaki, hogy eltűn19

tek a villamosokról és a buszokról a kalauzok; Újvidéken megkezdte munkáját a Hungarológiai Intézet, Pozsonyban a Madách, Bukarestben a Kriterion
könyvkiadó, Beregszászon pedig népszínházzá nyilvánították a magyar színjátszó csoportot.
Július 21-én, az első ember, akit történetesen Neil Armtrongnak, vagyis
Erőskarú Neilnek hívtak, a Hold felszínére lép; augusztus 21-én pedig — egy
éve, hogy a rádiók keresőgombjait csavargattuk itt. Közép-Európában —
400 000 fiatal gyűlt össze a New York államhoz közeli Woodstock nevű falu
mellett, hogy három napon át, többek között olyan előadókat hallgasson, mint
Crosby, Stills, Nash és Young, akik be voltak szarva, mert ez volt a második
nyilvános fellépésük ilyen összeállításban, de legalább nem kellett MÉG énekelniük az ohiói diáklázadás négy halottjáról; mennyi ember, és milyen békések!, csodálkoztak a zsaruk, pedig Country Joe McDonald az USA vietnami háborúja ellen uszított; mi pedig meglepődtünk, amikor az első farmert (—• viselő
ellenőrök feltűntek a buszokon, villamosokon; DE MÉG LEHETETT HASZNÁLNI A TÖBBES SZÁM ELSŐ SZEMÉLYT; találkozott egy Marietta nevű
lány és egy András nevű fiú; jó idő volt. a felhőátvonulások átmenetiek voltak; ÉS TI SE KEZDTÉTEK MÉG MEG HOSSZÚ MENETELÉSTEKET AZ
INTÉZMÉNYEK SIVATAGAIN ÁT; még az igazságot szomjúhoztátok, s lenéztétek az első nemzedék, a rock and roll régi lázadóit, akik már — túl a harmincon — csak éhesek voltak, szomjasak nem; pénzt akartak, lakást, családot;
és hallani se kívántak holmi kommunákról, miként pár év múltán MÁR TI
SEM. De ki tudta ezt KÖZÜLÜNK ~-ben?
ház
Igaz, hogy Balogh dédapám Gazdagék utcájabéli ~ - á t (félreértés ne essék:
a hajdani fölsővárosi utca egy családról kapta a nevét) elvitte a víz, de hozott
helyette valamit. Az irigy alsóvárosi rokonság szerint egy ládikát.
Hogy mi volt a telekre sodort ládikában, mi nem; nem tudni, de tény,
hogy az egész rokonságból dédapám építette először újjá a ^-át, mégpedig
anélkül, hogy kölcsönt vett volna fel, amit ez idő tájt nála sokkal módosabb
emberek is megtettek (-*• húzódozás). Tény az is, hogy a Kispéterekkel sem
állt többé szóba soha.
házirend
Derékig benne jártunk az őszben, amikor Ritter-Rittersporn Tamás Béla
Gusztávnak (-» babér), a réteges öltözködés nagy magyar úttörőjének, aki fölöttünk járt eggyel a bölcsészkaron, sikerült végre egy elfogadható albérletet
találni, özvegy Németh Jenőné, a Retek utcai bérlemény tulajdonosa a beköltözéskor váratlanul egy 17 (tizenhét) pontos ^ - e t nyújtott át a lengő, anarchista szakállú fiatalembernek, aki meglepetésében kis híján lenyelte a szája
sarkában tartózkodó import ébenfa fogpiszkálót.
A ~ első két pontja így hangzott:
„1. Tilos a szobában hölgylátogatókat
2. Általában
bárkit."

fogadni.

Ritter rezzenéstelen arccal végigolvasta a többit is, aztán bólintott.
Kapcsolatuk özv. Németh Jenőnével az előjelek ellenére szilárdnak bizonyult, és töretlenül tartott egészen 1970 késő októberéig, amikor is egy Nguyen20

nel ( — értelmező) átivott „Nájlon"-beli eszmecserék után (nyolc liter bor és
némi pálinka — az ázsiaiak hamar felöntenek a garatra) hazatérve Ritter pedánsan fel akarta akasztani a viharkabátját. (Mert azt talán mondanom sem
kell: kínosan ügyelt arra, nehogy jobban legyen öltözve, mint egy éjjeliőr.)
A mozdulat hevességére jellemző, hogy meg kellett hogy fogódzkodjék a viharkabátban; minek folytán az előszobafal szép csendesen rádűlt. Ritter önfeledten magára húzta, mint egy paplant. Ott hortyogott békésen az előszobában,
amikor özv. Németh Jenőné hajnalban kieresztette a macskáit (— japán).
hegedű
1. ÜJ HULLÁM
Nem hiszem, hogy akadna még egy cigány Európában, akinek emlékére
márványszobrot emeltek. Dankó Istvánnal, a Hangász utcában, vagyis a fölsővárosi cigánysoron született porlódi fiúval mindez megesett. így volt ez rendjén: egy királynak jár a márványszobor. Ö pedig a magyar nóta, vagyis a népies (olykor csak népieskedő) műdal fejedelme volt.
Pályája szabályosan indult: az apja az árokparton megtanította a ~ alapfogásaira, aztán meghalt. Nem akasztófán ugyan, pedig köztudottan annak a
fájából készített ~ szól a cigány kezében a legszebben. Erdélyi Náci, a kor
elismerten legjobb porlódi prímása vette kezelésbe a fiút, megpróbált rendes
cigányt faragni belőle. Dankó István azonban inkább a magaformájú kamaszokból szervezett zenekart magának, és kihúzódott velük a Zsótérék tanyájára
( képregény), vagyis egy tanyai malacbanda kutyúprímása lett. A biztos nyomort választotta a kávéházi cigánykodás helyett, mert a parasztlakodalmakban, szüreti bálakban nagyobb esélye volt, hogy a saját zenéjét játszhassa.
Erdélyi Náci nem túlzottan búsongott utána, mert bizony muzsikusnak, azaz
előadónak elég gyönge volt a prímások későbbi királya, Dankó. A new wawe,
a mindenkori újonnan rajzottak, új hullámosok keserűsége és elszántsága jellemezte játékát, amely itt, a parasztok között vált igazán magyarrá. Jószerivel
csak a Petrovics vendéglős fiával, Petőfivel esett meg, hogy dalaiból a nép
sokat ajkára vett, azaz magáénak elfogadott. A „Nem fúj a szél, nem forog a
dorozsmai szélmalom", a „Még azt mondják", vagy az „Eltörött a ~ - m " szinte
napok alatt népdal lett. Dankó igazi nótafa volt: sorjáztak belőle a dallamok,
mint fán a levél.
Tudom is én, h o g y . . . Olyan, mintha a fülembe fütyülné valaki. Én mög
eljátszom
felelte a kérdezősködőknek munkamódszeréről. De azért nem ő,
hanem Erdélyi Náci játszotta a Dankó-nótákat Ferenc Jóska előtt, 1884-ben,
amikor a felséges úr meglátogatta az újjáépülésnek indult Porlódot.
Ez is bánthatta a fiatal dalköltőt; meg elunhatta, hogy a szatymazi tanyákra ki-kijáró urak zavarásszák föl az öreg eperfára bandástul; onnan húzza
a honfibútól és bortól ázott magyarok nótáját. Meg aztán a széplelkek vélekedésével szemben, a madarak nem azért élnek, hogy énekeljenek, hanem azért
énekelnek, hogy élhessenek.
Vagyis a pénz is szerepet játszott abban, hogy avantgarde korszakának
hátat fordított, és rövidesen Dankó Pista lett belőle, az ország első számú, ma
úgy mondanánk — slágerszerzője, aki Nagyváradon Ady -»-) párbajsegédje lehetett egyszér; majd néhány holdas birtokot vett az Alföldön, és odáig merészkedett, hogy népszínműveket kezdett írni. Istenverte tehetség volt, de azért
a színműírást nem neki találták ki. Az utolsó számának azonban — a szokástól
eltérően — nem Gárdonyi és Pósa bácsik, hanem ő, maga írta a szövegét:
21

„Most van a nap lemenőbe.
Kimegyek a temetőbe;
A holdvilágtól kérdezem,
Nem látta-é a kedvesem?
Azt mondja, hogy látta, látta
Egy mély sír magába zárta."
A napja bizony elég gyorsan leáldozott neki is: negyvenhárom se volt,
mikor elvitte a tüdőbaj. A betegségre még sihederkorában tett szert, midőn
ólakban, csűrökben kellett éjszakáznia: az anyja ugyanis mindig megverte, ha
kevesellte a keresményét. A porlódi „Kultúrpalotából" temették. Száznál több
cigány húzta neki a szárazfán a búcsúztatót.
2. AZ ÁGY LÁBA
Érettségi bankett volt, kapatosak voltunk mind, akik még Bélával (-»egzisztencia) maradtunk.
Gyertek föl hozzám, mondta Béla, a feleségem elutazott.
Nem kellett kétszer mondania.
Na, mi a kedvenc nótád?, kérdezte Gábortól hajnaltájt, aki épp egy borosüveg dugójával bajlódott.
Olyan nekem nincs, mondta Gábor (-• filozófia), aki akkoriban már/még
Mao Ce-tung arcmását viselte a zakója hajtókáján, a „Nagy Kormányosét",
akinek kis híján sikerült zátonyra vinnie egymilliárd kínai dzsunkáit. Az Internacionálét, azt szívesen elénekelném. Az Internacionálé után munkásmozgalmi
dalok következtek, azután — ironikus felhanggal — úttörődalok; majd népdalok, magyarnóták vegyesen. Beatszámokat tapintatból nem énekeltünk.
Béla ördöngösen játszott a — most vettem csak észre — három húron. Játszottam én már kettőn is, mondta, és én kezdtem megérteni, hogy Nagy Timót,
az iskolaigazgatónk miért tűri meg még mindig Bélát a tantestületben. Gyakran voltak tantestületi murik, ahol Nagy Timót végre igazából kiereszthette
valóban nem mindennapi hangját. A Béla meg kísérte. A Béla, aki ötvenhatig
az egyetemen oktatott, aztán egy darabig zárt levegőn volt; majd a Tiszavirágban bukkant fel mint prímás, hogy inasgyerekek ragasszák nyálukkal a húszasokat a homlokára. „Mindd meg, hogy imádom a pesti nőket, ha arra jársz!",
énekelte most ki tudja hányadszor. Mindig ezt játszotta, ha valakinek nem
volt kívánsága. Csak néztem őt. Próbáltam megfejteni a titkot: hogy lehet
valaki egyszerre ilyen felszínes s egyszersmind olyan mély, mint azokban az
éjszakába nyúló beszélgetésekben. A szellem és az ösztönök világa külön rekeszben van; hisz egész neveltetésünk erről szól! S akkor most hogy a fenébe,
mégis?!
Amikor visszajöttem a vécéről, otthonosan a kerevetre vetettem magam.
Az egyik lába kibicsaklott. Béla szép, még fiatal cigányarcából kifutott a vér.
Most hogy fogom ezt megmagyarázni a feleségemnek?!
Reggelig az ágy lábának kijavításával bíbelődtünk.
Na, hagyjátok!, mondta Béla. Kitöltötte a maradék bort. Az a baj, hogy
túl korán jöttünk az élet, és túl későn az istenek számára! Legalábbis valami
ilyesmit írt Heidegger tanár, tette hozzá, s már megint gunyoros kis tüzek égetek a szemében. Elindultunk a Tiszavirágba.
Tüntesd el, mondta, és mielőtt kiléptünk a lakásból, a zsebembe gyömöszölt
egy kék bugyit.
22

A legvégső lehetőség pedig úgyis az ember saját halála! Kifújta a füstöt, és
rendelt négy sört (a másnaposságra) meg négy törkölyt (mert az megfehéredik, ha vizezik), és átült egy másik asztalhoz, ahonnét egy ragyogó fiatal lány
— egy tanárjelölt — fikszírozta belépésünk óta. Randevújuk volt, ez nyilvánvaló.
Minden nőt nem lehet megkapni, de törekedni kell, visszhangozta Furcsa
(-*- dobos 3.) Béla egyik mondását. Ő még Béla osztályában végzett, a „gimnázium utolsó tiszta fiúosztályában" (— szám).
Hát ő törekszik is, mondta irigyen Gábor, aki szűz volt még, mint én.
Mindez eszünkbe jutott évekkel később, ahogy ott álltunk Gáborral a
csontvágó, januári szélben, a belvárosi temető egy félreeső zugában, Béla sírja
fölött. Zsebre dugott kézzel, szótlanul, talpig ~-szóban.
híd
1. AZ tJJ KALAP
A királyi biztossággal i — hisz) Porlódra érkezett szakemberek műszaki főnöke Lechner Lajos építészmérnök volt. Addigra már 33 millió köbméter bűzös, megzöldült vizet adtak vissza jogos tulajdonosának, a Tiszának, a sebtiben
ideszállított legmodernebb angol és német gőzszivattyúk segítségével.
A reáliskolában (a későbbi Kúriában, a még későbbi központi egyetemi
épületben) fészket vert Lechner (egyes források szerint négy, mások szerint
tizennégy mérnök és rajzolók hada dolgozott a keze alatt) a pesti Sugár —
majd Andrássy, — ezt követően Sztálin — ezt követően Magyar Ifjúság —
majd ezt is követően Népköztársaság útja (remélem nem hagytam ki semmit)
megtervezésével tette ismertté nevét. Példaképe a francia Haussmann volt,
aki III. Napóleon kívánságára széles, egyenes sugárutakat vágott Párizs testébe
(Champs-Elysées), hogy ezzel csökkentse a barikádok, és növelje a paloták építésének lehetőségét. Lechnert azonban, a szó szoros értelmében semmi sem
akadályozta Porlódon, hogy körzőjét zavartalanul forgathassa: kanyarított is
olyan szabályos, eklektikus kis-nagyvárost, hogy csuda. Egy nagyobb és egy
kisebb körutat tervezett, melyek a Tiszára szolgáltak. Négy nagy és három kis
sugárút küllői kötötték össze eme fél kereket, amelyből már csak a kerékagy,
az Újporlódra vezető ~ hiányzott.
A v a s ~ építésére kitűzött pályázatot — mit ad Isten — egy Eiffel nevű
francia mérnök nyerte meg, aki tíz évvel később egy monumentális giccset,
egy 300 méter magas vastornyot emel Párizs közepén, a francia építészet nagyobb dicsőségére. A terv jó is volt, szép is volt, és így csak két és fél millió
forintra rúgott a ^ összköltsége. (A Japántól Egyiptomon át Argentínáig az
egész világról összegyűlt adományok — akkor még felfigyeltek 151 ember halálára, egy város pusztulására — pontosan 2 650 242 forint és 23 krajcárt tettek
ki.) Egyetlen szépséghibája csak az volt a tervnek; hogy nem Eiffel, hanem Feketeházy János, egy magyar senki készítette, aki — miután tervével együtt
kidobták — eladta azt a franciának, hogy némi pénzhez jusson. De bánta is
ezt Zombory Antal ( -*- eddig), aki vadonatúj kalapjában azt dörmögte oda a
~ avató beszéd alatt a kurtanyakú polgármester, a galambősz Pálfy Ferenc
fülébe:
Én mán csak aszondom, száz szónokkal fölér éggy adószödő!
2. NETALÁN
Nem sokkal azután, hogy felépült a
már a halálos ítélete is készen
23

volt. Szigethy Vilmos, Porlód éles tollú levéltárosa őrizgette a szigorúan bizalmas iratok között a belügyminiszter rendeletét, amely „a közlekedésnek a háború esetén netalán szükségessé váló hatásos megszakításáról" szólt. A jó porlódiak honnan is sejthették volna, hogy 1888-tól a ~ testébe épített „állandó
robbanású aknakészülékek" fölött jönnek-mennek, amelynek három szerelvényládáját a bal oldali vámházban őrizték.
1944 októberében mégis ekrazittal robbantották föl a ~ - a t , méghozzá nem
is a németek, hanem egy Mészáros nevű százados. Felsőbb utasításra, persze.
Akkorra már a karcsú vasúti ~ - a t az éjszakázást kedvelő angol és a nappal
idelátogató amerikai bombázók elintézték. (Igaz, csak a hatodik próbálkozásra
sikerült; de meg kellett csinálni: nehogy a németek a keleti frontról a nyugatira csoportosíthassák erőiket. A normandiai partraszállás így függ össze Porlód
146 polgári áldozatával. Ezek az életüket adták az amerikai—angol invázióért,
anélkül, hogy tudtak volna róla.)
3. NA, MI LESZ?
A felszabadulás után a régi ^ helyén épült meg az új. Még a két vámházat is meghagyták (egy darabig). És persze Gerő avatta fel, egy baljósan
borús őszi napon, 1952-ben. Gerő a
és eszmeverő. „Rákosi Mátyás" lett az
új ~ neve. Az akkori névadóknak egyszerűen nem jutott más név az eszükbe:
lett légyen szó üzemről, áruházról, brigádról, magtárról. Talán csak fodrászatokat nem neveztek el a kisnagyemberről, aki sokoldalúan kopasz volt. Bár akkoriban talán ez se volt lehetetlen. Az ötvenes évekkel a lehetőségek ideje jött
el: minden megtörténhetett az emberrel akkoriban.
De minket, a hatvanasok konok kamaszait mindeme daliás idők hidegen
hagytak. Köztünk például csak az számított, hogy ki tud átmenni az ósztálinista stílusban épült, randa ~ szegecsekkel kivert, szédítően magas ívén Űjporlódról Porlódra. Sose fordítva: mert az újporlódi Vigadóban, vagy a Tóthnál (— hátulról) szedtünk magunkba annyi merszet, hogy ezt megtegyük.
Gyere utánam, mondta Csuma (-»-), és a részegek magabiztosságával elindult fölfelé a körülbelül fél méter széles csíkon.
Túl voltam már az első próbán: még alig serdült legénykeként átúsztam
a Sárgánál (a Maros-toroknál) a majd Duna-széles, ám elmondhatatlanul gyorsabb Tiszát — de most tétováztam.
Na, mi lesz?, mondta Csuma, aki közben felért az ív tetejére és ott megállt.
Az is eszembe jutott, hogy megcsalt szeretők szokták innen magukat levetni, meg az is, hogy mindig szédültem a körhintán. De nem volt több időm
a töprengésre. Menni kellett.
himnuszbácsi
Nemcsak sugár- és körutakat rajzolt Lechner célirányos ceruzája: hagyott
ő helyet a tereknek is. A Széchenyi teret meg kiköveztette Pálfy polgármester
kedvéért, akiben a régi, büszke fejű, a tanácskozásokon még kardosan megjelenő porlódi polgárok ivadékát tisztelte. Hamarosan székek is kerültek az
újonnan ültetett fasorok alá; és már kész is volt az új porlódi korzó.
A székek őre Kornél bácsi lett, akiről szokatlan keresztnevén kívül nem
sokat tudtak a korzózok. Néhányan tudni vélték, hogy valamikor tengerész
volt; legalábbis eléggé élethűen le tudja írni a Földközi-tenger legfontosabb
bordélyait. Mások szerint Titelnél (vagyis ahol a Tisza a Dunába szolgál), nem
jutott messzebb.
24

Mindenesetre ha az ember vastag nyakára, széles vállára, még korosán is
szálfaegyenes termetére tekintett, örült, hogy Kornél bácsi a város cselédje
lett, és nem útonálló.
Aztán lassan a keresztneve is feledésbe merült. A székek használatáért
fizetni kellett, ezért sokan, ahogy meglátták az öreget közeledni, felálltak a helyükről, akárha a Himnuszt hallanák. így lett Kornél bácsiból
aki szelíden tűrte a fukarabb korzózok eme praktikáit, de megvesztegetni nem hagyta
magát még egy szivarvéggel se soha.
hírek
1. Porlódi Híradó 1975. január 17.
„Pillich Kálmán ügyvéd úr, a polgári iskola állatgyűjteményének
újabban
egy hölgy meny étet, Ferenc János belvárosi tanító úr ugyanennek az intézetnek,
a »Természettudományi Társulat« folyó iratának két évi füzeteit (10 frt értékben), Csokonai Károly úr, a sétatéri sörcsarnok vendéglőse amerikai tököt és
kókuszdiót, továbbá egy páncélost (teknőcöt), Varga Sándor úr két darab régi
pénzt, Keméndy Nándor úr öt forintot, Reidlich Fülöp úr öt példány könyvet
ajándékoztak az iskola könyvtárának."
2. Porlódi Napló, 1879. május 23.
„Vízi csárda Rókuson
Hát ez a csárda bizony elég kényelmetlen hely, és valaha csak egyszerű
házfödél volt; de Porlódon annyira felvitte az Isten a házfödelek dolgát, hogy
kirúgatván alóluk a házat, megtette őket földszinti (vagy inkább vízszinti) helyiségnek. A házfödél leült a vízre, és német flegmával várta, mi fog történni.
Hát az történt, hogy Janik uram kivette árendába. Lápokat ácsolt köréjük, odaerősítette őket a fákhoz; asztalokat rakott a lápokra, és megvolt a vízi csárda."
„Csütörtökön egyik polgártársunk Szatymazon levő szőlőjét tekintvén meg,
szemtanúja volt annak, hogy ott a horgászat még jó kereset forrásul is szolgálhat; álig egy órai időzés után hét-nyolc fontos potykákat fogdosnak ki a
vízből. E körülmény remélhetőleg alább szállítandja a halászok indokolatlanul
drága árait."
3. Porlódi Hírmondó 1887. április 4.
„Minapában a „Porlódi Híradó" gúnyoros irályú tárcában támadta „Kifutott a porlódi gyorsvonat Máramarosszigeten" című cikkünket, mondván, minő
hír ez, hiszen nem is jár vonat Porlódról Máramarosszigetre? A hír valóban
eltúlzottnak mondható, de mégsem nélkülöz minden realitást. Fiatál kollégánk
ugyanis úgy gondolta, ha valaki felül a Porlódról induló gyorsvonatra és elér
minden csatlakozást, éppen azon a vonaton ülhetett volna, amely Máramarosszigetnél olyan szerencsétlenül kisiklott volt.
A Szerkesztőség"
4. Porlódi Magyar Közöny 1900. február 9.
„Vonatkésés
„Kisteleken tegnap két embert megöltek, és a vonat elé tették őket, ami
miatt a vonat két órás késést szenvedett."
25

5. Pőrlődi Napló, 1914. március 11.
„Bácskában az év első két hónapjában 1300 útlevelet adtak ki. Ez a.
szám 2 ezer lelket takar, akik elhagyják a bácskai Kánaánt, mert Amerikában látják biztosítva a jövőjüket. Föld itthon nincs számukra."
„A politikai életből. — A fölsővárosi polgári párt közgyűlésén
Tömörkény István, országos nevű írót a párt egyhangúlag díszelnöknek
választotta."
„Korzó Mozi. — Egy asszony, aki mindenkié. Társadalmi dráma 5 felvonásban. Csak 20 éven felülieknek."
„Színház. — Nemtudomka. Operett. Nagy siker!"
6. Porlódi Napló, 1914. július 25.
„ R E N D K Í V Ü L I K I A D Á S ára 2 fill.
Itt

nem

a

háború.

A szerb kormány megbízottja három órakor adta Szerbia válaszát,
kielégítő.
Eiessl báró 6 óra előtt 10 perccel elhagyta Belgrádot."

amely

7. Porlódi Napló, 1916. augusztus 26.
„A Stolz Mihály-féle „Kossuth Lajoshoz" címzett vendéglő Lajos napi
asztaltársasága 20 koronát adományozott a vak katonáknak."
„Csöndben kell várni a lisztre. Révész Józsefnét és Fekete
Mihálynét
a rendőrségre vitték, mert nem tudtak a szájuknak parancsolni."
8. Porlód és Vidéke. 1944. április 7.
„A Budapesti Közlöny 7-ik számában megjelent
rádióengedélye megszűnik. Kötelesek rádióantennájukat
vevőkészülékekre külön rendelet fog megjelenni."

rendelettel a zsidók
leszereltetni. A rádió

9. Porlód és Vidéke, 1944. április 16.
„A Törvényhatósági Bizottság ülésén Dr. Pálfy József polgármester bejelentette, hogy 43 évi szolgálat után nyugdíjba vonul. A közgyűlés utolsó
tárgyaként Kispéter Lőrinc indítványára a közgyűlés kimondotta, hogy a
porlódi fűszerpaprika minőségének és a termelők érdekeinek megvédése érdekében feliratot intéz az illetékes minisztériumhoz."
10. Porlódi Népakarat, 1944. december 3.
„A rendőrség elkezdte a tisztogatást
Sztanykovszky Tibor, november 3-án vette át a közrendészet
vezetését.
22 személyt internáltak. November 23-án olyan kijelentést tett, hogy „Legokosabb volna egész Porlódot egy hatalmas drótkerítéssel
körülvenni, és
mindenkit igazoltatni." A Kommunista Párt vezetősége nem azonosítja magát
Sztanykovszky Tibor elgondolásával."
11. Porlód és Vidéke, 1945. január 6.
„Élesztő van. 1 dkg 42 fillér."
12. Porlódi Kis Üjság. 1946. március 3.
„Példa nélküli eset
Németh László jelenlegi irodalmat tanít a szomszédos
hódmezővásárhelyi
gimnáziumban. „A magyar pedagógia történetében példa nélkül való, hogy
tanári diplomával nem rendelkező embert beengedjenek a középiskolába", írja a »Porlód és Vidéke«. Amikor azt tapasztaljuk, hogy milyen
derekasan
26

megállják a volt cipészipari munkások, kőművesek a rendőrségnél, egykori
ügynök az alispáni pozícióban a helyüket, akkor talán mégsem olyan aggasztó jelenség, ha egy író tanít — irodalmat."
13. Porlód és Vidéke. 1957. december 13.
„A PEOPLE című londoni hetilap az »Észázad díja« címen ötvenezer
fontot ígér annak, aki elsőnek jut el a Holdra és onnan vissza is tér. A díj
elnyerésének feltételek szerint nem kell a Holdon kiszállni, elegendő csak körözni felette, mert a tudomány mai állása szerint ez már lehetséges."
„A marxizmus—leninizmus
kérdései"-tanfolyam
propagandistáinak
ma,
pénteken délután három órakor a Kálvin téri pártházban tartják az előkészítő megbeszélést a soron következő anyagból."
„Diákok részére össztánc Iminden vasárnap du. fél 5 órától a Zászló u. 2.
szám alatt. Kitűnő zenei"
„A karinthiai népszavazás emlékére kiadott osztrák bélyegen a gyűjtők
hibát fedeztek fel Karinthia címerén. Ugyanis a címeren szereplő lant bal
oldalán 15 fekete és jobb oldalán 15 piros falevél szerepel eredetileg. A
gyűjtők sasszeme megállapította, hogy a megjelent bélyegeken a vonalak
színe fordított: bálról helyezkednek el a piros vonalak, jobbról a feketék.
Sok gyűjtőnek titkos reménye volt, hogy a bélyegek helyesbített
színekkel
is megjelennek, de ez nem történt meg."
(a Volkstimme-ből)
„SVEJK című regényünk folytatása mai számunkból anyagtorlódás miatt
kimaradt."
hit
Tisza Lajossal, a város újjáépítésével megbízott királyi biztossal úgy voltak a jó porlódiak, mint két elődjével, Rádayval és Kende Kanuttal: nem
~-ték, hogy jót jelent a jövetelük. Mindent ~-ni, vagy semmit, egyazon
gyarlóság; mindazonáltal a porlódiak úgy gondolták, nekik elég volt már
Tiszából kettő is: a folyó meg a miniszterelnök. A harmadikból, köszönik
szépen, de nem kérnek.
Része volt ebben talán annak is, hogy demokráciának (ha volt ilyen valaha is Magyarországon) Porlód volt a fő fészke. Egy olyan városban, amelyben sohasem fogadtak el egy egyetlen nagyurat sem, ahol az idevetődött
néhány nemes mihamarább igyekezett cívissé lenni, ahol a legkisebb polgár
is egyenlőnek tartotta magát a legelsővel; ahol az iparoselem vitte a közügyeket is; az volt a vélemény: egy úr inkább párbajozzék, járjon rókavadászatokra, lóversenyre meg a szoknyák után, még ha „valóságos belső
titkos tanácsos" és a miniszterelnök öccse is. De hagyjon minket békén.
A harmadik Tisza, nevének jelentésén el sem gondolkozván, egy júniusi
napon nagy nyugalommal és még nagyobb kísérettel költözött be a Zsótérpalotába; abba a házba, amelyben valaha a menekülő országgyűlés ülésezett
volt, ama szomorú időkben, amikor Porlód vágya, hogy végre az ország fővárosa legyen, ha rövid időre is, de teljesült. (Ez volt különben az a ház is,
ahol Kossuth és a román Bálcescu, ha megkésve is, de kezet fogtak.) Tisza
Lajos, mindezzel keveset törődött; ő rögtön szemlét akart tenni a városban.
Fölsővárosba érve, a Gazdagék utcájában, a vizet szerencsésen átélt Bundás kutya, dédapám bozontos, ordas színű, vörös fülű házőrzője mindeneset27

re olyan vadul megugatta, hogy a királyi biztos egyik sastollas süvegű huszárja nem állta meg szó nélkül.
Igencsak dühös kutyája van kendnek!, mondta dédapámnak.
Dühös ez, miúta rágott étellel él, mondta a telken szorgoskodó Balogh
István, aki — szerencséjére — a huszárt vélte a legnagyobb úrnak a sokadalomból, lévén annak a ruháján a legtöbb zsinór.
Aztán ki rágja meg neki az ételt?, kérdezte a nagyúr szolgája.
Ü maga, felelte mogorván dédapám.
Tisza Lajos nemigen észlelte a körülötte hullámzó ellenszenvet. Ügy hódította meg a porlódiakat, hogy távol tartotta magát tőlük. ígérni semmit se
ígért, mégis többet tett, mint a nép ~ - t e volna. Pedáns, szorgalmas, ötkor
kelő, estére csak egy teát ivó ember volt, és nagyobb hatalommal bírt, mint
egy miniszter. Nem csoda hát, hogy a felséges úr érkeztére Porlód kezdett
olyan külsőt ölteni, mint ahogy az egy rendes, eklektikus, barokk alapokra
épült, de romantikusan neoklasszicista európai város kinéz.
Legelőször persze a honvédkaszárnya épült fel (a vár tégláiból), aztán
a tiszti lak, melyet franciásan „Pavilonnak" neveztek, majd a posta épülete,
és az államépítészeti és folyammérnöki hivatal. (Mert minden szentnek azért
van a keze, hogy maga felé hajoljon.) Aztán elkészült a „fináncia", azaz a
pénzügyi hatóságok épülete, ezt követően a törvényszék; s a logikai sorrendet betartva a híres Csillag-börtön. (Hisz egész földi létünk se más!)
Ezután sor kerülhetett a várost gyűrűbe foglaló körtöltés megépítésére is,
majd jöhettek a kevésbé fontos épületek, mint például a Kultúrpalota. Mindez 33 milló forintba került.
Senki se ~ - t e volna Tisza Lajos érkeztekor, hogy Porlód városa valamikor még szobrot fog neki emelni. Pedig ez történt. A porlódiak azonban
nem lettek volna porlódiak, ha nem is nevezték volna el mindjárt ,,az igazság szobrának". A Lencse István (pardon Péter) is megörökítette szobor
ugyanis ( -*• ciklus) három küszködő kubikost ábrázol, akiket felülről, nagy
nyugalommal szemlél egy úr.
hitel
Hárman ülnek a még ifjú, gyönge karjaikkal kevés árnyat adó fácskák
alatt a korzón: Kováts István ( foglaló) aki a város egyik legfoglalkoztatottabb építőmestere immár. Azt beszélik róla, hogy a vár lebontásakor ő
mentette meg a régi Porlód középkori köveit — mert csak kövek maradtak
itt is a középkori templomokból, miként Magyarország-szerte —, szóval kicsit hóbortos ember. Mellette Gábriel János ül; szikár aggastyán, aki jószerivel felhagyott az igazi üzlettel: csak a hídvámot bérli,, és kölcsönöket
ad. A másik „Hansinak", Götznek csak a fia van itt: idősebb Götz János
még a Víz előtt biztos nyughelyre tért, a Búzaszentelő utcából.
Vagy vegyük a közlekedést. Ifjabb Götz, aki átvette atyja szappanfőzőmesterségét, és megtoldotta a kereskedői hivatás világboldogító tevékenységével, nagy hévvel gesztikulál. Ha valaki innen Bécsbe akart menni, mondjuk 1833-ban, tíz nap kellett hozzá. Ma mindezt nem sokkal több mint egy
nap alatt megteheti oda-vissza! Nemcsak az üzletembereknek fontos ez, hadászati szempontból is.
Gábriel János, az ifjú keresztapja szólal meg:
28

Ha kivágják mind az erdőket, és a szénbányák is kimerülnek, mivel fűtünk és főzünk?
A nyugotiak már gondolkoznak ezen, mondja az ifjabb Götz, kinek ruházata is „nyugoti". Lehetséges, hogy a mozdonyokat légnyomás hajtja majd.
Az lesz csak a szép világ! Még a Szaharába is vasút visz, arról vadásszák
majd a tigriseket.
A két öreg csak hallgat. A Götz fiú ezt biztatásnak veszi.
És a sürgöny?, mondja. Egy óra alatt beszélhetek egy száz mérföldre
levő üzlettársammal. Vagy itt van a léghajó! Igaz, a kormányozhatósága
még nem tökéletes, de már elvisz öt embert. És az angolok, amerikaiak,
franciák versengenek azon, ki találja fel először a kormányozható léghajót.
Akkor aztán minő kényelmes lesz a bombát ledobni az ellenre! Miért nem
örülnek bátyámék a haladásnak?
Tudod, az a baj öcsém, hogy többnyire mások találják föl az efféle
eszközöket, mondja az öreg Gábriel. Az igaz, hogy idővel jó pénzért eladják
nekünk, de előtte mögvernek és kizsarolnak vele.
Az ifjabb Götz már kész a válasszal, de most Kováts is megszólal, aki
nemcsak építőmesterségéről híres: ötezer kötetes könyvtára van, és a Porlódi
Polgári dalárdát is ő dirigálja (-»- ilyen).
Ezöket a té általad dicsőített dolgokat fiam, a régiek már többnyire
tudták. Gondolj csak a Bábel tornyára: micsoda gépek köllöttek annak a
mögépítéséhöz! A szövést, a gyémántcsiszolást a hollandusok Japánbul hozták
Európába, miként az angolok a tust Indiából. A kínaiak már több mint ezör
éve ismerték a papirost, a könyvnyomtatást, a papírpénzt mög a puskaport,
még sé csaptak olyan nagy szelet vele, mint itt a szomszédban. Az építőmester megsimogatja már ugyancsak őszbe fordult Kossuth-szakállát. Amondó
vagyok, hogy sémmi sé új ezön a földön, csak más ruhát vösz.
Ezt a bölcsességet már hallottam, szúrja közbe csöndesen a fiatal Götz.
Ahogy az eszközök, anyagok fölismerésében előrehaladtak, úgy kéne az
erkölcsökben, a testi erőben is gyarapodniok az emböröknek, folytatja zavartalanul Kováts. De azt látom, hogy épp a legműveltebbek a leglazább
erkölcsűek, a legsatnyábbak.
Szóval Pista bátyám ellensége a haladásnak?, veti közbe az ifjú.
Haladás? Szomorú haladásnak látom én azt, ami a nyugoti nagyvárosokban, mint Londonban is van. Ahol annak a sok fénynek annyi nyomor az
ára.
És mi ennek az oka? —, kérdi inkább gúnnyal, mint kíváncsian a haladás bajnoka.
Talán a társadalmi rendszer, amely túlkapásba engedi a hatalmasokat,
az élelmetösebbeket, míg a szögényök, a kevésbé mögélhetősök hátramaradnak. De azért van itthon is haladás, barátaim! Van bizony. Még pedig az
adósságcsinálásban. Abban nagyot haladtunk. Midőn ötven évvel ezelőtt azt
olvastam, hogy Angliának annyi adóssága van, hogy Európát be lőhetne burkolni vele, ha ezüsttallérokra váltanánk, elszörnyülködtem. Hogyan szabad a
múltnak a jövőt ennyire mögterhelni?!
Most mán mind az öt világrészt, de tán még a tengöröket is be lőhetne
burkolni adósságokkal; nemcsak az államaikkal, de az éggyös polgárokéval is!,
teszi hozzá Gábriel, aki mind nehezebben tudja kihelyezett pénzei kamatát
behajtani.
.29

Már pedig én azt mondom, hogy a ~ az . üzlet lendítőkereke!, indulatoskodik az ifjú Götz.
Gazdagsággal kérködünk, aztán tele a padlás adóssággal! Ez a város is
mibül épül újjá? (A kérdés szónoki, Kováts uram aztán igazán tudhatja,
miből.) Még a gyerökeik is fizetni fogják a tartozást. S vajon el löhet-é
adni ezöket a házakat? Talán égy-kettőt. De mi lönne, ha égyszörre mindégyikön az állna, hogy „eladó"? Kiderülne, hogy az értékük csak éggy könyvelési szám. aminek a valóság nyelvén semmi értelme. A jólétöt mög a csődöt csak éggy kesköny sáv választja el egymástul: úgy hívják
Itt a beszélgetés megszakad, mert közeledik Kornél, a korzói székek díjbeszedője (— himnuszbácsi), és a vitatkozók inkább sétálni indulnak.
holdkomp
Szeptemberben Péter ( b u k ó s i s a k ) megjött a szokásos utóvizsgát letenni. Mind sikerült. Elmentünk egy zugkimérésbe a Dóm mögött, amelyet
Péter, talán a konyhában előttünk zajló családi élet miatt „Thénardier"-nak
keresztelt el. Kikértünk két deci törkölyt. (Pálinkát csak különvizsga letétele
után adtak a tulajék, mert arra aztán egyáltalán nem volt engedélyük, bár
Péter szerint bormérésre se. Az én vizsgakérdésem az volt, miután megmondtam, hogy Tündér utcai vagyok: „Hol van az Ördögh pék üzlete?" Az Ősz
utca közepén volt, mondtam, de már visszaadta az ipart az öreg. Erre persze
előkerült a pálinkásdemizson a szennyes ruhák ládájából.)
Péter keserű lett a pálinkától, pedig minden oka megvolt az örömre. A
harmadik kör után váratlanul így szólt:
Mielőtt a ^ kikötött volna Armstrongékkal a Holdon, nyolcvan forint
volt a téliszalámi kilója, most meg százhúsz. Mit szólsz ehhez, bameg?
Azt, hogy olyan lettél, mint egy vénasszony, mondtam. Különben lesz
még drágább is, őrültkém.
Hihetetlen, de talán ez a beszélgetés okozta, hogy kerülni kezdtük egymást.
homály
Már a vicinálisra is balsejtelmekkel ültem fel: nem tudom, miért, de az
én szótáramban gyerekkorom óta mindig rosszat jelentett Hódmezővásárhely.
Talán mert egyszer harmadik lettem ott egy úszóversenyen. (Hárman indultunk.) A vonat minden görbe fánál megállt, mi meg, a Porlódi Bőrösök SK
kosárlabda-csapatának ifistái viccekkel csapták agyon az időt. Hogy Arisztid
aszondja Taszilónak, hogy két székely, két zsidó, stb. utazik a vonaton/hajón/repülőn, meg Jean meg Móricka meg a többiek mind, egész a fanyar
faviccekig.
Az állomásról kijövet egy lepedőnyi hányás fogadott a járdán; nem, inkább mint egy mintás asztalterítő. Mégis nyertünk a Bethlen Gimnázium
csapata ellen. Pedig cserénk se volt. Öten alkottuk csupán a Bőrösök ificsapatát. A felnőtt csapatnak nem volt érdeke, hogy feljusson az NB I-be
(anyagi okok miatt), ezért menetrendszerűen a második vagy harmadik helyet szerezte meg az NB II idevágó csoportjában, és eszükbe se jutott, hogy
utánpótlást neveljenek. Egy csapat, amely az öreg játékosok temetője. Ed30

zéseken például néha fociznunk kellett felnőttekkel, bár mi inkább a dobásokat gyakoroltuk volna.
Már az anyáink csomagolta tízórait faltuk, amikor bejött az öltözőbe
Cini bácsi, az edző.
Srácok, még egy meccs van. A MEDOSZ ellen.
Az nem lehet, mondta Láng Jenci, a centerünk. Kihajtottuk magunkat,
Cini bácsi.
Már megállapodtam velük. Legalább nem kell még egyszer idebumliznotok a személlyel.
Az első húsz percben levegőt is alig kaptam a tízórai miatt. De azért
nem álltunk rosszul. Egy pont előnnyel fordultunk.
A center igazolásának utána kéne nézni, lihegtem a szünetben Cini bácsinak. Az ellenfél centere kétméteres fickó volt, de nem vékony kamasz
ám, hanem mozdíthatatlan, mint egy gerenda.
A MEDOSZ vízilabdacsapatának a centere, mondta Cini bácsi. De a
papírjai rendben.
Félelmem nem volt alaptalan: valóban ez a srác döntötte el a meccset.
Hiába mentem fel vele, ha tempót dobott, hiába löktem meg hüvelykujjal
hátulról úgy, ahogy Cini bácsi tanította (Cini bácsi egyszeres válogatott
volt), nem tudtam kimozdítani az egyensúlyából. Nehezen fordult, mint egy
fáradt szódásló, de ha a palánkra tört, be is dobta. Rendíthetetlenül masszív
volt, és több csibészséget tudott, mint mi együttesen. Mégis, a mérkőzés lefújásakor csak egy pont előnyük volt a vásárhelyieknek, és volt két időn túli
büntetőnk. Láng Jenci már készülődött is a dobáshoz, biztos csuklójú, nyugodt fiú. Ha bedobja, nyertünk. Tudtam, hogy így lesz, bár a bírók feltűnően
ellenünk fújtak: négyen kellett hogy befejezzük a meccset. Jenci még nem
hibázott büntetőt.
Láng Jenci első dobása kipördült a gyűrűből, mert az ellenfél irdatlanul
nagy centere (szabadtéren, a gimnázium kosárpályáján játszottunk) elkezdte
rázni a palánkot tartó vasállványzatot. Mint Sámson a márványoszlopokat.
A bírókhoz rohantunk, de ők mutatták, hogy a következő dobás jön. A behemót, ha lehet, még jobban rázta a palánkot: lehetetlen, hogy a bírók ne látták
volna. A dobás sem a gyűrűt, sem a palánkot nem érte: kosarasnyelven „ ~ "
volt.
Most már a bírókat rángattuk, de ők mosolyogva széttárták a karjukat.
Akkor, ott elhatároztam, hogy sem bíró, sem játékos nem leszek. Nem tartom be a szabályokat, ha az ellenfél és a bírók is csalnak.
Különös, de pontosan ezért akarták agyonverni Lakatot (-*• földrengés)
is, aki a porlódi vízilabdacsapat balszélsője volt. A búcsúmérkőzésén, az utolsó percben kapott egy indítást, és felúszott; egy az egyben a kapussal, csinált egy cselt, a kapus kitaposta magát a vízből. Lakat letette a vízre a
labdát, és orrba vágta a vásárhelyi kapust. Fogadok, hogy megvolt rá az
oka. Meg a lehetősége is: egy visszavonult játékost hiába tiltanak el. (-»- jog)
homokos

1. SPANGLI
Még egészen kis srác voltam, de már tudtam, hogy a ~ az „homoszexuálist" jelent. Igaz, hogy mi csak „buzinak" hívtuk.
Az egész környéken csak egy volt belőle, egy sofőrsapkás tökmagjankó.
31

Könkeinek hívták. Néha megzavart bennünket a „Pockos Moziból" kijövet,
vagy a gőzfürdőben, de az SZTK épülete körül is vadászott. (A „Pockos
Mozi"-ban időnként tényleg pockok iszkoltak végig a sorok között; néhány
nő felsikoltott, de a többség csak automatikusan felemelte a lábát.) A Kőnkéi egyszer engem is megkergetett. Azt kiabálta:
Né szalaggy úgy, van nálad jobb is!
De én szaladtam, mert: 1. nem nagyon tudtam, mi is az a „spangli",
amit ő meg akar nézni rajtam (hogy nem cigarettára gondol, mert azt a
Pördi meg a Dezső öcsi is így hívták, abban azért biztos voltam). 2. Az a
híre járta, hogy bár kicsi és gyenge, de épp ezért pengét hord, és könynyen „megigazíthatja valakinek a száját körmosolygósra" ha ellenkezik. 3.
egyáltalán nem tudtam, mit csinálnak a buzik egymás közt, csak rémisztett a Könkei szeméből kicsapó vágy torz fénye.
Végül aztán csak elkapott egy kisfiút, s egy ideig egy kriptában tartotta bezárva. Mire rátaláltak, a kisfiú már ősz volt. Kőnkéit igen kemény
börtönnel sújtották, ami nem lehetett újdonság számára, mert többször volt
már a rács mögött.
Mégis egy nap, az a hír járta be a környéket, hogy felakasztotta magát a cellájában. Lehet, hogy a benti ~-ok kiközösítették, vagy tényleg megbánta, amit tett. Ilyen bűnös is akad.
2. KÖCSÖG
Hogy Könkei „köcsög" volt, vagyis a ^ - o k között a lány szerepet játszotta, ezt már csak akkor tudtam meg, amikor Bóka ( — kitilt) elcipelt
Nagy Istvánhoz, akit a világhírű operaénekesnő után mindenki csak „Maria
Callasnak" hívott a Porlódi Nemzeti Színházban. Bóka teljesen normális
volt ami a nemiséget illeti, de szerette kifaggatni, heccelni a ~-okat. Callas,
aki Csányi Pista kedvese volt, és tudta, hogy ezt mi is tudjuk; egy alkalommal felhívott bennünket a szobájába a Színész szállóba. Egy bárgyú
mosolyú izompacsirta fürdőnadrágos képe volt színesben a falon.
ö volt az első szerelmem, sóhajtotta epekedve Callas, és megsimogatta
bodorított haját. Cirkuszi erőművész volt a Józsi.
Hidegtálakat hozott be, különböző majonézes salátákat, szendvicseket.
Ezt mind én csináltam, fiúk, bizony, mondta a hétköznapinál valamivel most vékonyabb hangon.
Ahogy ránéztem a majonézre, összerándult a gyomrom. Bóka elkapta
a pillantásomat.
Na, vegyél egy szendvicset, aztán megyünk, Andris, mondta.
Szerencsénkre befutott Csányi Pista is, de én még évekig rá se tudtam
nézni a majonézre.
horoszkóp
Amikor Attila (-»• grafológus) asztrológiával kezdett foglalkozni, András
sejtette már, hogy sorsát el nem kerülheti: a kezdő csillagjós hamarosan
rajta próbálta ki tudományát. Nem is tévedett. Egy nap Attila így szólt hozzá a „Sárkányban", egy ablak melletti asztalnál:
Mikor is születtél, te András?
Ha tudni akarod, a Nyilas jegyében. Novemberi gyerek vagyok, novemberben születtem!.. . András hülyéskedve magyarnótára váltott.
A legtöbb ember azt hiszi, amit te. Hogy a hónap és a nap határozza
32

meg a ~-ját. Holott nekem csak a legfontosabb adatokra van szükségem.
A születési helyre, az évre, hónapra, napra, de főként az órára, meg a
percre.
De minek? András mulatságosnak tartotta, ahogy a fény átszűrődött Attila ritkás hajzatán.
Mert a születés pillanatát kell rekonstruálnom, mondta a szenvedélytől
lobogva Attila. A kozmosz és a mikrokozmosz a születéskor olyanok, mint
a tárgy és tükörképe. Minden akkor dől el.
András, csakhogy megnyugtassa barátját, megadta az adatokat, aztán
megfeledkezett az egészről.
Egy vizsgaidőszakbeli, lelkiismeretfurdalást oldó, azaz tanulás helyetti iddogálás alkalmával Attila egy papírlapot húzott elő a szüttyőjéből. Táskát
vagy mappát sose lehetett látni nála. A lapon egy kör volt látható, rovátkázva, mint egy óra. Különböző átlókat látott András.
Látom, ki is színezted, mint a grafológus (-*-), mondta gúnyosan.
Elég a hülyélkedésből, mondta komoran Attila. Ez itt a születési ~-od.
A lényeg az aszcendensben, a felemelkedési pontban van, vagyis az ekliptikának a horizonttal való metszéspontjában, továbbá a Médium Coeliben, az
„ég közepében", a látóhatár feletti metszéspontban. Na és hogy a bolygók
miként állnak az egyes házakban.
Minden világos. Téged is, engem is el fognak húzni a vizsgán.
Az aszcendensed szerint, folytatta zavartalanul Attila, Mérleg vagy. A
Médium Coeli-d, az M. C.-d szerint pedig Oroszlán.
Nem igaz, mert teve vagyok. Egy szomjas teve.
Akkor rendelj egy liter bort, szódával, mert hosszú lesz. Attila fel sem
nézett a papírból. Persze, mindez csak akkor igaz, ha az időpont, amit megadtál jó. Fél órával később ugyanis átlépsz a Skorpióba.
i
Vagy a „Mátyásba", mondta mosolyogva András. Ha még addigra se
fejezed be.
Na, szóval, kezdte Attila, a szülött aszcendense szerint Mérleg, de az
egyes ház nagyobb része a Skorpióban van. Megköszörülte a torkát. Ez is
belejátszik, ezért vegyes ház. A Mérleg levegős, kardinális jegy. Pozitív;
uralkodója a Vénusz. Vagyis a szépség megszállottja az illető.
András elvigyorodott, a pincér meghozta a bort.
Attila: Művészi hajlamok jellemzik. Élete középpontjában az esztétikum
áll, mindig az egyensúlyra, harmóniára törekszik.
András: Kezd érdekelni.
Attila: Majd ez aztán később változik. Ez az alap. A szülött képletében
az aszcendens két rossz fényszöget kap.
András: Mármint én.
Attila: Mármint te. Kapsz egy rossz fényszöget a Vénusztól és kapsz
egy rossz fényszöget a Jupitertől. Eszerint könnyen kilendülsz az egyensúlyodból. Keresed a feltűnést, sokszor a látszatra is adsz. öngyilkossági
gondolatok se kizártak.
András: Most így akarsz cikizni? Enélkül is megteheted. (András Attila
felé tolja a tele poharat.)
Attila: Ripityom. (Iszik.) Egy fenét. Csak ezt mutatja a képlet... Különben sem kell ezt olyan komolyan venni!
:>
András: Pedig egy csomó igaz belőle. De az ellenkezője is.
Attila: Na szóval. Miután a Vénusz és a Jupiter a hármas házban áll,
33

ez jó kifejezőkészséget, íráskészséget mutat. Mindez némiképp ütközik az
énnel. Vagyis nehezen, küszködve, szenvedve alkot. Mármint a szülött.
András: Mármint én.
Attila: Mármint te. Na most a szülött személyiségében a Skorpió is
szerepet kap, vagyis belső ellentmondásosság, a dolgok mélyébe hatolás igénye, az oknyomozó képesség, a kiváló memória, óriási birtoklásvágy jellemezik.
András: Ez mi?
Attila: Például a szülött társát legszívesebben bezárva, Solvejgként tart a n á . . . Apám, ez így tűnt nekem! Ezenközben jellemzi a függetlenségre
való abszolút törekvés.
András: Te jó ég! Ha ezt Marietta hallaná...
Attila (tölt magának, Andrásnak is): Nem fogja hallani. Na most a vonalak . . . Az egyes uralkodója a Mérleg, tehát a Vénusz. De miután Skorpió
is vagy, a társuralkodó a Plútó és a Vénusz. Bocsánat! A Plútó és a Mars.
A Plútó a tízes házban áll, ez pedig a hivatás háza.
András: Hadd nézzem én is!
Attila: Tessék. A tízes az, ahova az ember eljut életében. A csúcs. A Médium Coeli, a nap delelője. Ez az Oroszlánban van. (Iszik.) Az Oroszlánban
azt jelzi a Plútó, hogy a szülött életében hatalmas változások: forradalom,
technikai mutáció . . .
András: Nem technikai fejlődés?
Attila: Olyan nincs. Szóval ilyenek nagy szerepet fognak játszani. A szülött nagy dimenziókban, szélsőségekben gondolkodik. Hatalmas energiával veti magát adandó alkalommal a társadalmi, művészeti mozgalmakba. Azt én
előre nem tudhatom, melyikbe, tudod?
András: Aha.
Attila: A tömegekre nagy hatással lesz . . .
András: Tényleg? Fel vagyok dobva!
Attila: . . . az amit csinál, de személyiségénél fogva ez a dolog úgy fest,
hogy inkább a dolgait fogják kedvelni, mint őt magát.
András: Egészen letörtem.
Attila: A Mars is rosszul áll. Most áttérünk a tizenegyes házra, amely
a barátok, a beteljesült vágyak, illetve az öregkori élet háza.. .
András: Ezzel is szarul állok, nem,?
Attila: Ez kifejezetten rossz. Itt a Mars együtt áll a Szaturnusszal. Ez
az egyik legrosszabb része a képletnek. Méghozzá a Szűzben állnak együtt.
Látod? Vagyis sokat fogsz csalódni barátaidban.
András: Benned is?
Attila: Te ló. Hanem titkos ellenségeid megpróbálnak gátolni. A barátaid irigysége, árulása is bajba juttathat. Nem kizárt a magány. .. . Aztán a
Neptun a tizenkettes házban jelzi egy idegösszeomlás lehetőségét is. De a
szülött közszereplési hajlandósága is ide juttathatja, ebbe a magányba . . . Hát
ezt nem tudhatjuk .. . Szóval, látod itt ez a fény szög a Plútó és a Neptun
között,. ..
András: Szóval börtönre gondolsz?
Attila: Vagy elmegyógyintézetre.
András: Előfordult már, hogy közszereplések egyikkel vagy másikkal
jártak! (Nevet.)
34

Attila: Na jó, ennyit erről. Idáig jutottam tegnap, mert nem volt több
időm. Most megnézem még a kettes házat, ami az anyagiak háza.
András: Csóró leszek?
Attila: Egy fenét. Nagyon jól áll a kettes házad. A Nyilasban a Nap
és a Merkúr együtt áll, ami azt jelenti, hogy az eszeddel fogod keresni a
kenyered, és nem fogsz nélkülözni... Ez itt a hármas ház, a Vénusz, ez mutatja az írásra való hajlandóságot. A Bakban áll. Ez jó jegy: kitartó, szilárd.
A Bak ember diadalra viszi a dolgait!
András: És a vak ember? (Odamutat a háttérben csöndesen muzsikáló
sötét szemüveges öreg zongorostára.)
Attila: Most ne poénkodj! Ez komoly. Szikár, aszkéta típust mutat a
hármas. Tehát te az írásban is szikár, aszkéta, kitartó vagy. A Bak az fanatikus !
András: Ezt örömmel hallom.
Attila: Na még ezt az egy fényszöget!... Tehát a Hold a hatos házban
és az Uránusz a kilences házban. Hát ez nem jó! Ez érdekes. A hatos a
betegségek, a munka háza. A kilences a magasabb tudományok és a nagy
utazások háza.
András: Lefogadom, szarul állok mind a kettőben!
Attila: Na most nézd meg. Itt van egy derékszög. Ügy hívják, hogy
quadrát, azaz negyedfény. A legrosszabb fényszög. Nem ígér sok jót. Feszültség, hirtelen változások a munkában .. . Heves lefolyású betegségek . ..
De ez még hagyján. Ööö, meg kell hogy mondjam, ööö, hogy van itt valami . . .
I
András: Na mi?
Attila: ...Szóval egy repülőgép-katasztrófa. Erre utal. Nem biztos, de
elképzelhető.
András: És az autó? Inkább az autót nézd!
Attila: Az autót a Mars mutatja. Vagy a Szaturnusz. Sajnos, az sem valami jó. De többet nem mondhatok. Egy becsületes asztrológus nem közli
az illetővel a halála dátumát. Meg aztán én nem is vagyok asztrológus,
csak egy kezdő.
András: (Könnyedén.) Legföljebb nem ülök repülőre.
Attila: Na és végül a tengelyek szerinti értékelés. Neked ezek szerint
abszolút nehéz az életed.
András: Nekem mondod?!
Attila: Tehát az aszcendens-deszcendens tengelyed majdnem 90 fokban
áll egész pontosan. Ami azt jelenti, hogy minden kutyaszarért meg k^U
küzdened keményen. A legkisebb sikerért is meg kell szenvedned... Kardinális és fix tengelyeid vannak. A kardinális szerint tevékeny, lendületes,
érvényesülési vágya fokozott, függetlenségre törekvő, olykor erőszakos. Kitartó a küzdelemben. Sőt, ha az események úgy hozzák, akkor bosszúálló,
kíméletlen és végletes.
András: Naná, majd hagyom magam!
Attila: Na most a fix tengely szerint szívós, megbízható, kitartó a szülött. Csökönyösség, makacsság jellemzi, őrzi a sérelmeket, esetenként meg is
torolja ő k e t . . . Hát körülbelül e z . . .
András: És mit mondanál, ha én becsaptalak volna, és egy más időt
adtam meg, mert a ~ - o t az értelmiség cigánykártyájának tartom?
Attila: Azt, hogy akkor magadat csaptad be, nem engem. Én sem hi35

szem, hogy a csillagok irányítják a sorsunkat, hogy bábok vagyunk. Arról
viszont meg vagyok győződve, hogy mi magunk halmoztuk fel a bennünk
érvényesülő hatásokat. Ha egy ~ - b a n sok rossz csillaghatás van, mint a
tiédben is, az hajtóerőt adhat. Nem letörni kell tőle, hanem legyőzni a
rossz erőket. A jónak és a rossznak az egyetemesség törvénye, az igazi bölcsesség szempontjából különben sincsen semmi értelme.
András: Ámen. Itt hagyjuk abba.
hosszabbít
Nem tudom szépapám, Kispéter Lőrinc (
Aranyos Rozál) horoszkópja
mit mutatott 1882. december havában, de hogy a „vízibetegség" utána vitte
szépanyámnak (-»- gyásznép), az való. Egész életében kerülte pedig a vizet
őkelme. Már az is csoda volt, hogy ez a szívbajjal járó vizenyősség — éhomra ivott ágyaspálinkába ( -»•) áztatott petrezselyemgyökér ide vagy oda —
nyolcvanhárom évig hagyta e világon. Szépapám akkor született még, amikor a XVIII. század fordulni készült, hogy XIX. legyen belőle.
Még egy napja, hogy a „Szépasszony köpködésire" vagyishogy náthára
panaszkodott a szomszédnak, aki csak annyit mondott neki védekezésül:
A mi kemöncénk is abba repett mög!
Szépapám másnapra halott volt.
Ijjen hosszú éggy koporsót, súgta az egyik siratóasszony a másiknak az
alsóvárosi temető ravatalozójában.
A Kispétöröknek mindég mög köllött ~ - a n i a deszkát a ravatalon, súgta
vissza a mindentudó Géra Veron. Ojjan is vót, améknek kilógott a lába a
ravatalozóbú, toldotta meg, még nagyobb ámulásra késztetve a másikat.
Az alsóvárosi népek nem éppen a magasságukról voltak nevezetesek.
Szép, derék embör vót, mondta az egyik öregasszony, s ennél szebb
halotti beszédet egyetlen férfi se kívánhat magának.
hozzátartozó
Már egy hete ittak Zölleivel ( -*• értelmező), másfél-két órás, szemhunyásnyi megszakításokkal. „Emléktúrának" nevezték, annak ellenére, hogy
valamikor, ismeretségük kezdetén két hétig is bírták egyfolytában. András
mind nyugtalanabbul figyelte barátját: szótlan lett, sokáig mozdulatlanul ült,
csak a felső testét himbálta olykor, mint a gorillák a ketrecben. Andrásnak
volt oka az ivásra — úgymond —: nemrég rúgta ki Marietta és Medve
adjunktus is
nyelvtörténet). Zölleinek is meg lehetett az oka, mert egy
napon, a folyton magával cipelt Ady-kötetből kitépett egy verset, és egy
borítékban postára adta. András szégyellte volna megkérdezni, kinek. De
ettől kezdve még jobban rajta tartotta a szemét.
Zöllei ritkán szólt, akkor is az öngyilkosságról mint az egyedül emberhez méltó cselekedetről, az ember szabadságának eme cáfolhatatlan bizonyítékáról tartott értekezést. A szeméből idegen fény sütött. A mozdulatai,
gondolta András. A mozdulatai változtak meg a legjobban. Züllő mackós,
talpas járásából valami suta, szögletes mozdulatsor lett. Esetlen, összetört és
lemondó. András megpróbálta lányokkal összehozni, de Züllő közönyé mindegyiket menekvésre késztette.
Az „emléktúra" végén égy éjszaka alig akarták őket beengedni Züllő
36

lakásába. Egy. hét alatt úgy elszaporodtak az ismerősök, haverok, ágyrajárók, mint a tetvek. Még a fürdőkádban, meg a beépített szekrényben is
szeretkeztek.
Kik vagytok? Miért nem hoztatok nőket?, kérdezte a sötétből egy zseblámpafény-éles hang.
András ekkor felgyújtotta az összes villanyt, és fél óra alatt kirámolta
az ifjú párokat. Züllő mindezt közönyösen, már-már bambán szemlélte. Vagy
ötvenedszer tekerte vissza a Byrds-együttes egyik számát. „To everyting —
turn-turn-turn —, There is a season — turn-turn-turn..."
András nem volt biztos benne, hogy Züllő hallgatja is a számot. Már
aludni készült, amikor látta, hogy barátja lomhán kioldalog a fürdőszobába.
Felkelt, és utánament. A borotvát még sikerült kicsavarnia a kezéből.
Reggel felhívta Bóka ( -»- jog) bátyját, Sityut, aki történetesen Porlód
legemberibb pszichiátere volt. Neki épp egy konferenciára kellett utaznia,
de megadott egy számot a Pultz utcai idegklinikán, ahol a zártosztály is
volt. Szegény Pultz tábornok: aligha gondolhatta, amikor utászaival az öreg
Porlódot védte, hogy egykoron a bolondok házával jelent egyet a neve.)
Délután kettőre voltak berendelve. Már egy fél órája ültek a zöldesszürke folyosón, amikor kinyílt az ajtó, és egy orvosnő lépett ki rajta. Végigmérte Zölleit és Andrást. Egy pillanatig habozni látszott. Az egyhetes
ivászat és álmatlanság András arcán is megtették a magukét, de neki most
ez eszébe sem jutott.
A ~ - t kérem, hogy jöjjön be elsőnek, mondta diplomatikusan a nő, és
nem lepődött volna meg, ha Zöllei áll fel.
Mindenféle személyes apróságról kérdezgette Andrást odabenn. A dolog
legkellemetlenebb része azonban akkor következett be, amikor Zöllei verseire terelődött a szó.
És mondja, maga szerint tehetséges, vagy csak afféle reménytelen szerelem ez az irodalom iránt benne?; kérdezte kertelés nélkül a nő.
Jó kérdés, gondolta András. És a legjobb helyen esik. Egy pillanatig
habozott, aztán kimondta: Azt hiszem van tehetsége a versíráshoz.
Rendben is volnánk, küldje be legyen szíves, mondta a nő.
András megkönnyebbülten ment Zoliéiért.
Kész röhej! Egy tébolydában ítélkezni barátunk felett, gondolta odakinn á padon. Egy tébolydában, ahol Juhász Gyula is lakott.
Zöllei betegsége nem egyszerű „exhaustio", azaz kimerültség volt, miként azt András is sejtette. „Fiatalkori tudathasadásosai benn fogták Züllőt
egy időre. András szorgosan hordta neki a nyalánkságot, élelmet, újságokat;
megfeledkezve arról az egyszerű, ám cáfolhatatlan igazságról, hogy ha az
ember megmenti a barátja életét, sok mindent, csak éppen szeretetet nem
kaphat érte cserébe.
. Gyanútlan volt még, és — helyzete ellenére — bizakodó (— huszárgyerek).
hullák

Ernő bácsi, Marietta nevelőapja, a társprofesszora Jaguárja mellé támasztja háború előtti férfikerékpárját. Biciklin jár a munkába, és még az
előadásait is csak „őző" (
őzés) nyelvjárásban hajlandó tartani. (Állítólag
37

egyszer New Yorkban fültanúja volt, hogy egy ruhaüzlet kirakata előtt egy
néger imígyen szól a társához: „Mögvögyük, komám?")
Ernő bácsi szelíd, mosolygós, alacsony ember, a humora mint a naspolya
íze — vásárhelyi lévén, még a porlódiaknál is jobban „őzik". András csak
egyszer látta dühöngeni: egy kollégája telefonon protekciót merészelt kérni
a fia számára a kórbonctanvizsga előtt. „Mé köllött fő'hívni rá a figyelmet,
hogy hülye a gyerök! Most úgy mögforgatom, hogy mögemlögeti."
Na mönj csak lé a boncterömbe, mondja hunyorogva Andrásnak. A Zsiga
bácsi már tud rólad. Megigazítja vékony, fémkeretes szemüvegét, előre tessékeli Andrást.
A fiú már a kórbonctani intézet alagsorba vezető lépcsőin szeretne viszszafordulni. Már a folyosón érezni azt az elmondhatatlanul édeskés szagot.
Benyit, rögtön a boncmesterre esik a tekintete (nem, nem igaz: csak nem
akar mást meglátni); az öreg az ablakpárkányon ül, és reggelizik. Szalonnát kanyarít, s ugyanazzal a mozdulattal egy darabka kenyeret hozzá. Az
erős paprikát harapja.
Jó napot, mondja András.
Adjon az Isten, mondja az öreg. Gyűjjön bejjebb.
Most már körül kell nézni. Az asztalokon körben
különböző korú
meztelen emberek. Nézi az arcokat: semmilyen érzelmet nem lehet már leolvasni róluk. Se fájdalmat, se dühöt, se erőlködést, se borzalmat. Ezek
már csak meztelen testek, nyugtatgatja magát András. Igyekszik a száján át
venni a levegőt, de nem feltűnően. A buldózerrel eltakarított auschwitzi hullahegyek filmje villan az eszébe. De ez itt nem film. Ez a szürkés színű, fonynyadt mellű öregasszony, ritkás szeméremszőrzetével, a hegyesen előreálló
szem éremcsont jávai, a vastag, sárgás körmökkel a lábujjain. A jobb keze
mintha Andrásra mutatna. Vajon hány gyereket hozhatott a világra? Az asztal végéhez márványvájú illeszkedik, csappal.
vagyunk, némi nemzési
haladékkal", tolakodik András agyába Pessoa egy sora.
A frissebbek hátrább vannak, mondja Zsiga bá.
András lassan arra indul, a szeme mint egy kamera. Most nem érez
semmit. Aztán meglátja a fiatal férfitestet. Ö már nem esetlegesen fekszik: a
két karja hátra téve, mint a jó tanulóknak az iskolában. Jókora hímvesszeje
van; a testén semmi karcolás, csak az orrlyukai sötétlenek a vértől. A feje
faékkel feltámasztva, és kopaszra borotválva. Zsigabá most odalép, és kezébe
veszi a fűrészt.
András már fut kifelé a levegőre.
Hunyadi János
A krónikások szerint csupán egyszer járt ~ Porlódon ( harang). A krónikások — megfigyeltem már — krónikus tévedők.
Magam jól ismertem ~ - t , és pontosan tudtam, mire készül. Hát nem a
török ellen, az egyszer biztos. Hálátlan szerep, különben is bebizonyosodott.
Az ember mindenféle tífuszokat szed össze a katonai táborokban járkálván,
és abba aránylag elég gyakran bele is lehet halni. Meg aztán nem kellett
már megvédeni a töröktől a vitéz nyugat-európaikat: maguk hívogatták be
az országaikba őket a hatvanas években, hogy elvégeztessék velük azokat a
legpiszkosabb munkákat, melyekre a leg'csóróbb nyugat-európai munkanélküli
sem volt kapható.
38

A mi ~ - n k a festészet meghódítására készült, ami nagyobb birodalom
még Nyugat- meg Kelet-Európánál is. De talán azt se túlzás állítani, hogy az
Észak-Amerikai Egyesült Államok meg Kína is elbújhat mellette. ~ ugyanis
úgy akarta meghódítani a festészetet, mint Csontváry-Kosztka Mihály Tivadar (
ha), aki, akár hiszitek, akár nem, végül tényleg nagyobb festő lett
még Raffaellónál is. Vagyis újra fel akarta fedezni. Mármint a festészetet.
Akár egy ősember.
Ezért csak meglehetősen ritkán látogatta a tanárképző főiskola rajz tanszékének óráit. Annál inkább forgolódott az emberek között, akik nehezen
viselték szürkés, ám mégis mélyreható tekintetét. Művészke, mondták neki
az újságcsomagokat kiadó lányok hajnalonta (mert ~ újságkihordással és
egyéb alkalmi munkákkal kereste meg az albérleti lyukra, festékre, cigarettára, kenyérre és sörre valót), ne nézzen már így! De ha csak így tudok!,
mondta szelíd értetlenséggel, muzsik szakállas, prolikék munkászubbonyt, nadrágot viselő Jánosnak, akinek bakancsainál csak a Van Goghé volt kopottabb.
Az újságkihordást is tulajdonképpen arra használta fel, hogy mind behatóbban megtudhassa, mi rejlik az emberek lelkében. Ezért aztán nem volt
ám olyan egyszerű újsághoz jutni az ő körzetében, szaknyelven szólva „járatán". A gyanútlan polgár azt hihette, elég, ha befizeti az előfizetési díjat, és már jön is a lap. Egy füttyögős fittyfenét, barátaim! Először jött a
Hunyadi-féle hármas próba. Az első héten egész egyszerűen a kukába dobta
az új előfizető lapját hadvezérünk. A második héten — ha az első hét után
nem jelentette fel fel az illető a központban — már a földszinti levelesládába gyűrte. Ha ezt a hetet is szó nélkül kibírta a delikvens, akkor már
felvitte az emeletre — szaknyelven „kilincsre" — a sajtóterméket, csak kicsit
megtépte itt-ott. Ha ezt az utolsó heti próbát is kiállta a betűfaló, beléphetett a rendes előfizetők sorába. Azért ezek közé tartozni sem volt életbiztosítás ~ járatán! Gyakran megesett, hogy sürgős festenivalója akadt. Ilyenkor
csak beszaladt a kétemeletes bérház udvarának közepére és elrikkantotta
magát:
Emberek, megjött az újság! Lehet lejönni!
És pontosan annyi újságot helyezett a poroló mellé, amennyi a háznak
járt.
Talán ezeknek az akcióknak volt tulajdonítható, hogy vezérünk nem
vert gyökeret a lapkihordói pályán. Bánta is ő! Annál több idő maradt a
képekre. Egyszer jártam az albérletében: minden felület tele volt aggatva képekkel. Nekem legjobban az önarckép tetszett: tűzpiros háttérből tűzpiros
arc néz vissza, a szeme engesztelhetetlenül, már-már eszelősen fekete, mint
maga az alak; a hatalmas kézfej ujjai sejtetni engedik az iszonyatos erőt,
és szenvedélyt, amely minden hajaszálában ott lobogott ennek az embernek.
Csak az nem tetszett, hogy az egyedül üresen maradt helyekre a róla
készült portréfotókat ragasztotta
Űgyse néz rám senki, legalább én nézzem magamat, mondta, amikor a
dolgot szóba hoztam.
Nem telt bele sok idő, bámulták elegen. Egyenest a polgármester lánya szerelmesedett bele Jánosunkba, miként a mesékben. És ellentmondást nem tűrően
ám, ahogy a királykisasszonyok már szokták. ^ csak kótyagos volt, ostoba nem,
meg aztán szemrevaló is volt az a lány. Hát a kezét adta. Lett is egyszerre rajztanári állás, négyszobás lakás meg minden, ami csak van az üveghegyen innen
39

és túl. A porlódi polgármesternek is tetszett a legény, aki a nemességgel fölérő
állami gondozotti státusát vitte a házasságba, a tehetségén kívül. Nála százszázalékosabb proligyereket keresve se lehetett találni Porlódon.
Minden jó volt, csak szép nem. A képek valahogy nem akartak megteremtődni a négyszobás, vadonatúj lakásban. Három hónap múlva a legnagyobb
csöndben elvált a polgármester lányától, és Pestre menekült
a VIII. kerületi
dzsumbuj sűrűjébe, egy üzlethelyiségbe. Ezt hagyta rá az édesanyja, akiről
egyetlen képet sem festett, de a legnagyobb bajban most mégis megsegítette
halálával az ő konok, simogatásra éhes fiát. Azóta is ott fest, ha meg nem halt.
húsvét
Ugyan mit tudhattak András és cimborái az ötvenes évek végén, a hatvanasok elején arról, hogyan lett a tavaszi tisztálkodás pogány ünnepéből Krisztus
(eme mennyei kommunista, mindenesetre a Szentháromság legbaloldalibb beállítottságú tagja) feltámadásának ünnepe? Hallottak is ők a jézuskeresésről, venyigeszentelésről, vagy akár a
bárányról, aki nem volt más, mint az áldozat,
Isten Báránya? Ugyan melyik férj vágta kétfelé a szentelt főtt tojást, s nyújtotta
feleségének azzal a szándékkal, hogy ha eltévedne az élet sűrűjében, eszébe jusson, kivel is ette ő ama tojást, s visszataláljon társához? Magának a „ ~ " szónak
sem volt meg az eredeti „hús vétel" értelme, miként a „húshagyónak" sem; a
fiatalabb porlódiak, talán a nagypéntek kivételével, azt sem tudták, mi a böjt.
Egyedül a ^hétfői locsolkodást őrizték még lelkesen eme legénykék: nem
tartották még lenézendő, falusi szokásnak. Igaz, hogy a dolognak az asszonyi
termékenységet szolgáló burkoltan erotikus jelentőségével nem voltak tisztában.
Annál inkább azonban azzal, hogy ez számukra a pénzkereset napja.
Voltak olyan locsolkodók, akik elosztották egymás közt az utca két oldalát:
itt is, ott is leesett ötven fillér, egy forint, két forint. András sose csinált ilyesmit,
bár keresményével szeretett ő is eldicsekedni az idegen házak leányait is vadul
megöntözőknek, akik éppen a kölnisüveg tartalmát pótolták a sarki kútnál. Neki
határozott útvonala volt, amely a szomszédoktól, a rokonokon át a titkos szerelmekig vezetett. így is megkeresett az ötvenes években akár harminc forintot
is, ami hallatlan összegnek tűnt számára. És bizony szép summa is volt. Mindez
persze eltörpült ama szerencse mellett, amely akkor érte, ha néhány percre egyedül maradhatott egy ismerős építőmester, vagy a nővére keresztapjának lányával, míg megjött a következő locsoló. Igaz, hogy egy szót se tudott kinyögni, de
velük hallgatni is szép volt. Egész évben aztán arra várt, hogy mindez megismétlődjék, ezért aggodalmasan leste az eget minden ~ vasárnapján.
Kamaszodván aztán mindinkább az ivászat és a virtuskodás napja lett ez;
cigarettára gyújtott, szégyellte már elfogadni a pénzt, s ha jó idő volt, meztelenre vetkőztek, és megfürödtek a többiekkel a Tiszában, amely — mondanom
sem kell — kijózanítóan hideg volt. így lett a ~ - b ó l újra pogány, tisztálkodási
ünnep, míg aztán ez a szokás is lassan el nem enyészett.
huszárgyerek

Szereti a táncot,
Azoldalán azoldalán
Csörgetia kardot!
40

Hacsörgeti haddcsörgesse
Pengjen sarkantyúja,
KossuthLajos
verbunkja
A muzsikáltató ja."

Hogy mi volt az a „verbunk", meg mi lehetett az a „muzsikáltató", azt még
egyáltalán nem tudtam, lévén még csak óvodás, ötéves ember. Mindenesetre ezzel kezdődött meg igazán szólóénekesi karrierem (-*-. gitár). Az anyai hiúság
tette persze, hogy nemzetiszín szalagos, árvalányhajas, legényesen félrecsapott
kalpagban, pitykés lajbiban, feszes, vitézkötéses nadrágban, csizmásan, én énekeltem a szólót a „Pockos mozi" színpadán, és nem anya valamelyik tanítványa.
A táncot már nem tanították be: igencsak figyelnem kellett, hogyan szedik a
lábukat a többiek az éneket követő körtáncban. Az én ^ - e m nem nagyon „szerette a táncot". Szerencsére kardcsörtetni se kellett.
Zölleivel ( hozzátartozó) is itt találkoztam először. Egymondatos szerepe
volt egy jelenetben. „Táncoljon hát az udvari bolond!" Máig emlékszem, ez volt
a szövege. Ahogy kitolták a színpadra, csak ámult a reflektor fényében, és a félelemtől egy szót sem tudott kinyögni. Kínos szünet támadt, amit a mind erősebbé váló kakaszag tett igazán kellemetlenné. Végül Zölleit az egyik rendező
lerángatta a színpadról. Ma se felejtem azt a meglepett, kifosztott gyerekarcot.
Értettem őt: hiszen nekem is reszketett a lábam a félelemtől, odafönn, a
nem kért fényben.
húzódozik
Senki se tudta előre, hogy a büszke porlódi nép milyen mértékben veszi
majd igénybe az állami kölcsönöket. Márpedig kevés olyan polgár akadt, aki
saját pénzből újjá tudta volna építeni a házát. Ha sémmink sincs, kúdúsok azé
nem vagyunk! Ez volt a porlódi álláspont.
Ráadásul „újjáépítésről" szó sem lehetett. Lechner Lajos ( -*- híd), ez az ártatlannak látszó, kék szemű, pápaszemes mérnök keresztül tudta verekedni, hogy
például az első kerületben, vagyis a Kiskörúton belül, csakis kőből legyen szabad
építkezni. A második, harmadik kerületben is legalább a Tisza szintje fölött
nyolc méterig kőből kellett, hogy álljanak a házak. A szegényebbeknek húszféle
típustervet is kínált Lechner.
Ö győzött, pedig olyan emberek is beleszóltak a város újjáépítésébe, mint
Kossuth Lajos, aki torinói száműzetésében egy angolos-franciás, villasoros kertvárosnak képzelte el Porlódot, Bakay Nándorhoz, a kötélgyároshoz és országgyűlési képviselőhöz írott levelében (-*- kötél).
Hiába ~-tak; a porlódiaknak nem volt más választásuk, mint az eladósodás.
Máskülönben becitálták őket a királyi biztosságra, és megfenyegették, hogy
elveszik a házhelyüket, há azonnal nem kezdik meg az építkezést, s azoknak adják, akik építkezni akarnak. Pedig igen kemény feltételek mellett adta csak a
pénzt az állam, a téglát se ingyen: 26 forintért 1000 darabot, s mindössze tizenöt
év adómentességet ígért. Nem véletlen, hogy rövidesen a házát eladásra kínáló
„Kőcsönös Rókus" lett a legnépszerűbb figurája a porlódi vicclapnak. Sokan be
se tudták fejezni az építkezést, a vakolatlan házak messzire kiáltották a nyomorúságot. Volt, aki ingyen is kínálta a házát, csak az államkölcsön törlesztését
vegye át tőle valaki. De olyan bolond Porlódon kevés akadt. Akinek sikerült
megszabadulnia a házától, kivirult, mint aki nagy betegségből gyógyult meg.
Olyan is volt, aki megszökött. Most már nem a vízben, az adósságban úsztak
nyakig, de szinte mindannyian.
Kevés embernek táncolt az. eszébe olyasmi, hogy kétszintes házat építsen
— jórészt hitelbe —, mint Stolz Mihály mészárosnak (-»• 1873) és Kispéter Veronika vendéglősnek. (Nagyobbat különben Lechner — igen helyesen — nem en41

gedélyezett.) Kispéter Veronika ( — nagynéni) m á r k é t f é r j e t elszaggatván, ú g y
döntött, ez a legalkalmasabb idő arra, hogy tisztes csöndességben e h h e z a
„gyüttmönthöz" kösse az életét, aki mellesleg szintén eltemetett m á r egy aszszonyt. Érdekházasság volt ez a javából: Kispéter Veronika a f é r j e i t ő l m e g ö r ö költ vagyont, a vendéglős őseitől örökölt tudományt, Stolz Mihály a m é s z á r o s mesterséget, meg az erejét, a szorgalmát vitte a házasságba. Vendéglős — m é száros: illettek is egymáshoz szépen. A millenniumra m á r a Kiskörút és B u d a pesti (volt Budai) ú t sarkán levő, természetesen „Kossuth Lajoshoz" címzett
vendégfogadó jövedelméből az utolsó krajcárig törlesztették a kölcsönt, a m e l y lyel a legtöbb porlódit vagy harminc évre megnyomorított az állam. N e m h i á b a
ásta hát el Kispéter Veronika a radnai búcsúból ( — csoda) való faszilánkot a
küszöb alá.
Ha ilyen keserves áron is, de kőváros lett addigra a vályogból vert helyén.
Természetes hát, hogy az egykori ellenzéki újságíróból a k o r m á n y p á r t i , koszorús
íróvá vált Mikszáth K á l m á n (— garantálni) így írt a m e g ú j u l t Porlódról, midőn
régi híveihez a fővárosból lelátogatott.
„Keresem a várost, de az nincsen, ezeken az utcákon én sose jártam."

AZ ALFÖLDI GALÉRIA EGYIK TERME
42

Háy János és Kurdi Fehér János versei elé
Üjabb két fiatal ember, némiképp elfogódottan, persze kellő önbizalommal és elhivatottsággal — állnak a kapu előtt, várják, valaki fogja őket kézen, vezesse be a Nagy Irodalmi Szentélybe. (Ha lenne ilyen szentély, természetesen. Meg, természetesen, ha engednék megfogni a kezüket, hagynák magukat általunk vezetni. Meg, ha nem tudnák, hogy minőség szempontjából
egyébként haszontalan bent vagy kint lenni, hiszen az opus létezése a fontos, az opus létezik — vagy kint, vagy bent —, a mű, az alkotás, a vers, a
szöveg, a montázs, az egy-, két-, négy-, hat-, nyolc-, tizenkét- vagy végtelensoros mű.) Mindketten a szövegalakítás modernebb, újabb megoldásai közül
válogatnak törekvéseikhez. „Divatolnak", mondhatják rájuk az újításhoz, kísérletezéshez (kockázathoz) sohasem elég bátor, őszinte vagy vállalkozó kedvű
urak és szépleányok, költők vagy magukat annak gondolok; „epigonok", süthetik bátran rájuk a megátalkodottan nem-emlékezők, kik hitük szerint már
indulásukkor originális, összetéveszthetetlen hangon szólaltak meg, tudtak
megszólalni, pofázni, hadoválni.
E Jánosok egyike sem ír még olyan verseket, melyek belátható terén túl,
a mögött ne érezhetnénk meg a nagy (vagy annak hitt) elődök, a fel- és elvállalt irányok legjobbjainak hangját. Ennél mi sem természetesebb. Az induló
költő, ha komolyan veszi magát és a költészetét, olyan, mint a szivacs. Mindenkitől felszív mindent, amire szüksége van, elszív, elrabol, elkunyerál, megerőszakol, megveszteget, leszúr, megbecstelenít, kifoszt, kibelez, feléget, meghamisít; a fiatal költő, ha valóban fiatal és akar valamit magától, a költészettől, állandóan bűnözik és megtisztul, paráználkodik és áldozatokat mutat
be, hogy felragyoghasson majd egyszer első puritán, magányos gyönyörében.
Tiszta tekintettel, gyalázatosan sárosan, elvetemülten, menthetetlenül.
A költővé válás szünet nélküli asszimiláció, befogadási folyamat.
A költővé levés az elkülönülés, elszakadás, elmagányosodás kevésbé látványos, annál több kínlódást, kudarcot, szenvedést kínáló korszaka. Mikor már
nem akar senkihez tartozni a költő . . .
Üdítően fiatal évjáratú szóművészeink e kétfázisú út első szakaszát járják mostani verseik írásakor. Háy János flegmatikus, mintha neki a világ,
költészet, létezés mindegy lenne, elfogadja, hogy a jelenségeket szinte csak ironikus távolságtartással lehet méltósággal, vereségélmény, megalázódás nélkül
szemlélni, at- és túlélni. Verseinek mögöttes világában talán gyöngéd, talán
kissé tanácstalan, kissé elárvult, kicsit reménytelen. Lenne, lehetne érzelmesebb is — talán. Ki fog derülni, hamarosan. Kiugró teljesítményének — a
legyen helye a versnek — első fele a legjobbak teljesítményét (is) megillető
figyelemmel olvasandó:
legyen helye a versnek
egy napot fölém
e
9V földet alám
egy holdat fölém
egy kis szél szemből
mindez négy falban
vagy tükörben
43

Kurdi Fehér János szertelenebb, kalandozóbb kedvű költő. Túl sokat akar
a költészettől, túl sokat a költészettel. E sokat- (és nem nagyot) akarás miatt
többet beszél még műveiben, mint a pontossághoz kellene és illenék; több
dolgot igyekszik elmondani, mint amennyihez jelenlegi eszköztára és hasznos
energiái elegendőek. Űtja, sorsválasztása Párizs és Budapest, szövegkritikusés vizuális költészet vagy egy tágabb értelemben vett avantgarde elkötelezettség, szövegkezelés, magatartás és stíluseszmény között egyelőre nem eldöntött,
nyitott, bizonytalan. Sok és könnyű kísértések között bolyong máris, választásának helyessége költői erejének, egyben művészi érvényességének, etikájának lesz a főpróbája.
Két újabb költőt indít el útjára ismét a Tiszatáj, nem sokkal A hazatérés
lehetőségei antológia költőinek avatása után. Örömteli, tiszteletet parancsoló
következetesség! A most bemutatottak fiatalsága, bátorsága, emberi és költői
őszintesége és esendősége részben garancia további fejlődésükhöz. De ne hazudjuk magunknak azt — a kapun már bentebb levők —, hogy mostantól
kezdve minden csak rajtuk fog múlni. Mert szükségük lesz a Tiszatáj további
támogatására, az idősebb vagy idős pályatársak figyelmére, szeretetére (de legalább jóindulatára!), a folyóiratok — már nem is annyira előlegezett —r bizalmára.
— Tisztelettel és tiszta szívvel ajánlom Őket a magyar irodalom, a magyar
olvasók figyelmébe.
ZALÁN TIBOR

HÁYJÁNOS

vigyáztál rám
(méhes mariettának)
önkéntes óvás volt
a villamoson a buszon
a metrón a héven
vigyáztál rám
mafla szemeid mint
futball-labda
gurultak
utánam
tudok rólad
megölelted
hangszereim
játék közben
karcsú kezeid
a hangok közé nyúltak
cirkuszi mutatvány volt
a húrokon
egyensúlyoznod
a hegedűmbe a gitáromba
a citerámba bújnod
44

látod mégis szomorú vagyok
(egészen szomorú)
mit sem segít
önkéntes óvásod
a buszon a villamoson
a metrón a héven
hiába vigyázol
hiába védsz meg
nem tudhatod előre
én trolibuszon is utazni fogok
meg a TROLIBUSZPÓTLÓ
buszpótló
TROLIBUSZON
és repülőgépen
ne haragudj fel kell
most szállnom

narancsszív
hiába nézel be
kitört szemeimen
hiába keresed ott
a narancsszívet
a narancsszívet
a narancsnak nincs szíve
nincs szíve
a szem mögött csak
ártatlan sötétség
van édesem
csak csontkemény
vakság
— üljünk asztalhoz —
nekem fáj a hasam
te meg nem szereted
a
békalencsefőzeléket

legyen helye a versnek
legyen helye a versnek
egy napot fölém
egy földet alám

egy holdat mögém
egy kis szél szemből
mindez négy falban
vagy tükörben
ha minden megvan
kezdődik a vers:
— hányingerem van
a te bugyidtól is —
akkor kész is lennénk
kellékesek ide
mindent
kivihettek
(lassan én is megyek)

KURDI FEHÉR JÁNOS

Sétalovaglás és az első számú pihenőhely
nyüszített a szökőkút mint a tavaszi bimbó
neked
a hangulathoz kellett
ahogy énekeltél
ágyékomhoz
simult a hangod
elefántcsontnyakad
tündöklött
semmi arany és ezüst
pont erről
beszélgettünk
T-vel hónapokkal ezelőtt
hogy a fehértestű nők
az egyetlenek akik combjuk között képesek megóvni a
délutánokat
aztán tőlem valamit hallottál mikor
zakatolt a vonat
arcodat rázta az ablak
és
újra erotikus jazz
akár menekülők egy város
éjszakai bárjában
úgy néztük azt a rohadt kutat
de csak vinnyogott
és mi beültünk blúzod
ráncaiba melegedni

Benti mezőn az orgonahang
(Bállá Zsófia)
Látod anya én már csak ilyen vagyok
járom a város
márványkockáit
s közben csak rád gondolok
fölmászok a legközelebbi
csillagra
a melledre hajtom fejem
46.

nézem
lassan gyűrődő kezed
elképzelem milyen tisztának hiszed
ezeket a vacak szobrokat
ki sejtené
hogy azon a buszon amin majd utazni fogunk
csak mi tudjuk
valójában hová is megyünk
egyre közelebb
egymáshoz
svégül
a 74. és 73. széken hallgatjuk az idegenvezetőt
Neked addigra már elmesélem
városomat üvegkalitkába
zárták
és puszta érzékcsalódás ez a kirándulás
olyan melegünk lesz
hogy megkéred vegyem le a pulóverem
és nevetve
megcsodáljuk
a kisuvickolt köztéri szobrokat
azután
nagyot döccenve a kopott
márványkockákon
kiérünk a város határába
e kihűlt
sötétségben
létrát támasztanak nekünk az éji madarak

Mi történt a sötétzöld tengeralattjáróval?
Kérdezhetnéd mi történt itt
Amíg én távol voltam
Kutattam kerestem a kavicsot
Amit ha bedobunk a tóba
Zöldlevelek simulnak a víziváros falára
Látod, megérkeztem a nagy utazásból.
Pedig a végére majdnem
mindketten
elveszítettük a reményt, hogy mi
lesz velem, hogy elsüllyedek ebben
az új, ismeretlen
világban.
Ellenségeim kicseleznek vagy
sarokba szorítanak.
Mint a parancs nélküli sötétzöld
tengeralattjáró megfeneklek az
iszapban, távol a szikla melletti
csillogó víztől, ahonnan a hullámok
mindig újra indulnak.
47.

Hajnalban úsznak az új hajók a vízen,
írtadz Sietve szaladtam, ahogy csak
lábam bírta az iramot, és tényleg,
az újságosnál mohón olvastam,
ITT VANNAK A SÖTÉTZÖLD
TENGERALATTJÁRÓK,
körbevették a lakótelepet,
veszélyeztetik
a gyárba és a hivatalba járást.
Otthon kell ülni, mint a nagy viharok
idején, és rágni a vasárnapi száraz
süteményeket. Olvastam,
ugráltam
és nem kértem vissza az öt forintból.
Holnap meglepetés van, firkáltam csak
úgy, sután a papírra, mint azt, hogy
evésvan vagy dologvan. Nyugodtan
adtam
fel a levelet, úgyis csak te értheted,
hogy itt, távol a régiektől ilyen
üzeneteket küldök neked, mint Szőcs
vakondja a túlvilágról,
nyakán
a kis metaszonett.
De nincs mit tenni, eljött a nap.
Tálán most nálatok is friss a tengeri
szél, és tejet hozol a parti majorból.
Látod apát az indián asszonnyal
fürödni, a harmatos fű csak enyhe
fűszerkeverék
ehhez.
Elindulnak a hullámok, a szikláról
még látni a távolban mélybe bukó
tengeralattjárót.
A víz alatt a város falára simulnák
a zöld levelek.
Benézünk a kavicsütötte
seben,
ott vagyunk, mint egymáshoz simuló
ide-oda
tengeralattjárók.
Látod, itt vagyok, pedig
kérdezhetnéd,
mi történt velem.
Mártikának, 1985. május 12.

Péter László hatvanéves
Bármennyire hihetetlen is: Péter László hatvan éve, 1926. január 21-én
született Jánoshalmán. Nevéről barátai, hívei, tisztelő és vitapartnerei mégsem szülőhelyére asszociálnak, hanem Szegedre; művei kimeríthetetlen forrására, a Somogyi-könyvtárra, amelynek 1961 óta tudományos tanácsadója, és
lapjára, a negyedszázada fennálló Somogyi (1985-től: Szegedi) Könyvtári Műhelyre. Jellezmő, hogy válogatott tanulmányait is Szegedi örökség címmel
gyűjtötte kötetbe.
A negyvenedik évfolyamát jegyző Tiszatájnak Péter László az egyik alapítója volt, neve rövid ideig a főmunkatársak névsorában is szerepelt. Az 1947
márciusában kiadott számban Péter László tollából híradást találunk A Kálmán-y Lajos Körről. Itt olvastam a kör programját: „a népi irodalmon nevelődött szegedi egyetemi és főiskolai hallgatók nagy együttes alföldi néptudományi kutatásra, a népi gondolatnak előadásokkal, kiadványokkal való terjesztésére és népi szellemű diákközösségi élet teremtésére való tömörülése." Még
egy félmondat a szegedi hagyományt felvállaló és folytatását ígérő cikkből:
„a nagy eszmék kis dolgokban váló szolgálata". Ez akár Péter László életművének mottója is lehetne.
A huszonegy éves, de már bölcsészdoktor fiatalember, a szegedi egyetem
Magyar Nyelvtudományi Intézetének munkatársa idézett írásához kapcsolódva
a Tiszatáj 1947/4. számában Scheiber Sándor — a szegedi egyetem későbbi
díszdoktora — közzéteszi Kálmány Lajos Löw Immánuelhez írott leveleit.
A párhuzam ezúttal valóban önként adódik. Az elmúlt másfél évtizedben
ha elakadtam irodalomtörténeti kutatómunkámban, vagy mások fordultak
hozzám gyors tájékoztatást remélve ismereteimet meghaladó kérdéssel: Scheiber Sándorhoz vagy/és Péter Lászlóhoz fordultam. Az esetek többségében azonnal vagy néhány órán belül megkaptam a pontos választ és a kért adat bibliográfiáját.
Hadd idézzek most Péter László legutóbbi, a Tiszatáj 1985 októberi számában olvasható tanulmányából. Bauer Hilda — Balázs Béla húga — és Lukács György kapcsolatát elemzi itt, a Luk ács-Archívum kiadványai alapján.
Bauer Hilda memoárjainak sajtó alá rendezője — írja — sokfelé tájékozódott.
„Annak idején tőlem szintén kérdezett két dolgot is, és sajnálom, hogy egyikre
sem tudtam neki érdemi választ adni. Kár viszont, hogy nem kérdezett többet,
hisz számos utalás megfejtésében, megmagyarázásában kezére tudtam volna
járni." (Ezután másfél nyomtatott oldalon mikrofilológiai alaposságú kiegészítés és helyreigazítás következik.)
Még nem szólottam a filológusnak, irodalomtörténésznek és helytörténésznek egyaránt kiváló Péter László munkásságáról. József Attiláról és Juhász Gyuláról kevesen tudnak nála többet. Nem véletlen, hogy ő szerkeszti
Juhász Gyula összes művei eddig kilenc kötetben összegyűjtött kritikai kiadását és József Attila összes versei új kritikai kiadásának is ő lett a hivatott
lektora! Könyvei, tanulmányai, a napilapokban és más periodikumokban páratlan gazdagsággal folyamatosan megjelenő cikkei bibliográfiája — úgy tudom — megjelenés előtt áll. (1985 őszén a televízió József Attila kortársai
című emlékezéssorozatát látja el tárgyilagos kommentárokkal.) Egy korábbi
kötete — Annák, szerelmek, 1983 — kapcsán nem alaptalanul írtam, hogy
tőle várhatjuk az oly nagyon hiányzó Juhász Gyula-biográfiát. Időközben
azonban módosítottam elvárásaimat. Péter Lászlóra, amint a Tiszatáj legelső
49.

számában megfogalmazta, a legjellemzőbb „a nagy eszmék kis dolgokban való
szolgálata". Ezt a m u n k á t végzi negyven esztendeje könyveivel, cikkeivel, p á lyatársainak adott önzetlen segítségével. Alkotókedve töretlen, m u n k a b í r á s a
szinte h a t á r t a l a n ; bizonyára így lesz a jövőben is.
Kedves Laci, hatvanadik születésnapod alkalmával hálával és b a r á t i szeretettel köszöntelek!
TASI J Ó Z S E F

PÁSZTOR JÁNOS SZOBRA AZ ALFÖLDI GALÉRIÁBAN
50

TÓTH BÉLA

Tiszajárás
70.
AZ UTOLSÓ POHÁR
Pap Miklós pincemúzeumában.
— Hányféle bor van?
— Minőségre kétféle. Rossz meg jó.
Színre fehér és vörös, az összes árnyalatával.
A rossz borok eleje a háromemberes. Azaz kettőnek fogni kell a harmadikat, hogy el ne szaladjon a rossztól. De van kerítésszaggató, bicskanyitogató,
kerti, buckái, vízzel rontott, bornyús, nyúlós, ecetes, dohos, kénes, zavaros, és
száz aláértékelő jelzőt érdemlő.
A franciák 1930 körül a borok „Gothai almanachjában" 3500-féle bort jegyeztek be. Azóta a szőlőfajok is, a borok is szaporodtak, ahogy mennyiségileg szintén. Az 1950-es évek elején 180 millió hektó volt a világ össztermelése.
1970-ben már 368 millió.
A Nemzetközi Borászati Hivatal 43 bortermelő országot ügyel. Ebből 17
ország a félmillió hektolitert is alig éri el. Évi 5—6 millió hektós termelésünkkel mi Görögországgal, Jugoszláviával a mennyiségi termelés listájának 8., 9.,
10. helyén mozgunk. Tokaj a magyar szőlőtermő területek tekintetében jó helyen áll, illetve ingadozik. A magyar bortermelés elég változékony terméshozamokat produkál. A világélvonalhoz képest kisebbek a hozamaik. Hektáronként legalább egy tonnával. Aminek sokféle magyarázata él a szakemberek
tudatában.
Tokaj-hegyalja a borszőlőfajták tekintetében egységes. A területe kétharmadán furmint terem, 2000 hektáron hárslevelű, és egészen kicsi területen a
sárga muskotály.
A tokaji borok teremtésének módját a MÉM egyik nemrégi rendelete szabályozza. Ennek értelmében tokaji borkülönlegességeket, szomorodni, máslás,
fordítás, aszú, csak állami ellenőrző jeggyel szabad forgalmazni.
A fölsoroltak mind világmárkát jelentenek. Mondjuk ezt anélkül, hogy a
mai magyar borokat az árokpartra akarnánk taszítani. Minden mai borvidéknek megvan a maga jogosan híressé vált bora. Azok tükrében csillanhat meg
a tokaji mivolta.
Bács-Kiskunban terem a legtöbb alföldi ezerjó, de sok az olaszrizling, a
kövidinka, a szlankamenka, a sárfehér, a muskotályos. Kedves, friss, fiatalos
borok.
A nagy területen termelt kadarka színe szerint siller bornak is beillik.
51.

A bajaiak 16 000 hektáron szűrik a kékfrankost, a nagyburgundit, a medoc
noirt. Eredményeik, sikereik lassan utolérik a történelmi borvidékek produktumait. A halasiak is hírre vergődtek a veltelinij ükkel, de a csongrádi kadarkáról, a cabernetről sem szabad elfeledkezni. Jóízű, kedves, fiatal bort piacol.
Régtől kezdve híres borokat termel a Balatonmellék. Olaszrizlingje száraz,
lágy, tüzes italú, rezeda illatú. Termő területe leszalad Pécsig a furmint, fehér
burgundi, cirfandli fajtákkal. Közben Balatonakaii bora muskotályos, a csopaki, badacsonyi savakban gazdagon fiatal, elegáns bort ad. A füredi lágy, sima italú. A zöldszilváni is legényes bor. Illata, zamattartalma gazdag, ettől
testes, tüzes. Egyetlen kortyintásában sok illat sűrűsödik össze. Szegfűszeg,
ánizs. Színére sárga, összízére száraz, tehát nem édes, lágy italú, de gömbölyű,
azaz egységes hatású, nehéz bor.
A szürkebarát a legmárkásabb mégis. Mintha a balatoni napfény áradna
belőle, amikor ízlelés közben lágyságát, megnyerő édességét ínyünkre köszönti.
A sok fajta tovább tarkul ezen a vidéken. Szinte pincénként, szőlőhegyenként
más aromákat kínál ugyanaz a szőlőbor. De ettől nem kevésbé közkedvelt a
badacsonyi kéknyelű! Nagynevű ital a dörgicsei.
Mór, amennyivel később kezdett szőlészkedni, annyival hamarébb hírre
kapott a bora. A külföldiek ízlésdivatját messzemenően kielégíti markáns, kemény, testes, gerinces férfias jellegével.
Somlón Mátyás királynak is volt szőlőföldje, s itatta fekete seregeivel. De
nem attól híres a somlói, hanem Mátyás is azért birtokolt ott pincét, mert tudta
mi a jó. Európában ma is gyógybornak tartják. Kimondottan óbornak való.
4—6 év alatt éri el legjobb tulajdonságainak virágkorát.
Villányban Skutariból, azaz Skodrából származó kadarkát termesztenek a
törökök óta. Mellette megemberesedett a kékfrankos, az oportó. Amíg a kadarka rubintvörös, illatos, bársonyos italú nedű, az előbbi sötétvörös, savakban. gazdag kemény bornak minősül. Ezek sorában virul a pinot noir, amely
szép rubintos, tüzes testű bort csurrant. Ide kucorodott a franciáktól a cabernet franc, amely sokaknak kedves bora itthon és idegenben. A szekszárdi
kadarka mesélésre fakasztotta Háry Jánost. De fehér borait is számon tartjuk.
Sopron a legrégibb borvidék, a kékfrankos hazája. Ugyan kellemes a fehér tramini, de Európa a mélyvörös színű boráért becsüli leginkább. A mátrai borok hazája, mint szomszéd kalapol át a tokaji hegyeknek. Gyöngyös,
Abasár, Domoszló, Verpelét, Feldebrő világos zöldessárga hárslevelű borában
fűszeres illatok, fölséges zamatok tanyáznak. Az egri bikavér, egri leányka
nagy hírnevet szerzett a városnak.
Végül Tokaj minden borok fölött. De azért tévhit lenne azt tartani, hogy
itt csak szedni kell a termést, vidám szüreten kitaposni, hordókba rakni, s
inni. Először is reszketve telepíteni, azt dajkálni, talaját jó előkészíteni, metszeni, kötözni, permetezni, kaccsazni. Reszketni jó időkért, esőért, melegért, jó
piaci kelendőségért, békességes évekért. S ha mindez valahány évben összejön,
akkor sem csak szedjed, babám, szedjed! Rontják, lemossák a termőtalajt a kívántnál nagyobb esők. Háti puttonyokban cipelik vissza a termelők a tetthelyre. Rontják borulatok, szőlőbetegségek. Valamikor a filoxéra. Rontották hadak, háborúk, rablások, rossz törvények, földesúri kapzsiságok, örökösödési
jogtalanságok, jobbágynyomorítások, gazdasági válságok.
Tokaj is egyszer hopp, máskor kopp.
Régi följegyzések tanúsítják, milyen jó évjáratok sarkát hogyan taposták
egész sor rossz évtizedek. Híres bortermő esztendők voltak: 1608, 1768, 1788,
.1811, 1821, 1834, 1864, 1889, 1924, 1934. Volt idébb is, de közben háborús el52.

árvulások, átszervezések következtek, s azok ájulatából most ocsúdik a borvidék.
A számsorból kiolvasható, hogy olykor 20—30 év is elszalad jelesebb
mennyiségi, minőségi hozam nélkül. Az aranysugárzatú tokaji bor mibenléte elsősorban a földrajzi termőhelyében gyökeredzik. Nyugaton a Szerencspatak, Keleten a Bodrog, Délen a Tisza víztükre veri vissza a vulkáni eredetű talajon viruló szőlőnövényre, a november végéig kint alvó termésre a nap
lecsurgó sugarait. A hosszú érési idő alatt a töppedésre hajlamos furmint és
hárslevelűben megjelenik a nemes rothadás, amely a túlérett szőlő héját meg-:
repeszti, a víz elpárolgását elősegíti, fokozza a cukor- és savtartalom sűrűsödését. Miközben utolérhetetlenül finom, nemes zamatanyagok gyűlnek benne.
Ettől nektárteremtő a tokaji hegy.
A leszedett fürtökből különválasztják a töppedt szemeket, s a csapos dézsából, minden beavatkozás nélkül, a bogyók önsúlyától kicsordul a must. Ezt
nevezik esszenciának. Literenként 250 gramm természetes cukor csillog benne.
Egy puttony 28—30 liter aszúszemet tartalmaz, amiből másfél liter esszencia gyűlik össze. Ez a lelke az aszúborkészítésnek. A nemes rothadáson átesett szemeket addig zúzzák, tapossák, míg a szőlőmag megsértése nélkül, a
héj is elpépesedik, tésztaszerűvé válik. A tésztára egy gönci hordó, 136 liter mustot öntenek. Az aszúbor minősítése ebből következik. Létezik két-, három-,
négy-, ötputtonyos aszú. Kivételesen készítenek hatputtonyost is. Leggyakoribb
a 3, 4, 5 puttonyos.
Tehát, ha egy gönci hordónyi must alá egy puttony aszúszemből készült
tésztát tesznek, az egyputtonyos bort jelent. A betöltött hordót az erjedésnek
adják. Többszöri, kellő idejű átfejtéssel, ászkolással, szellőztetéssel kormányozzák gyakorlott pincemesterek az öntörvényei szerint mozgó, százféle öszszetevő révén is elevenen élő istenek ajándékát.
A hűvös tokaji pincékben a magas cukorfokú bor lassan, 4, 8 év alatt adja
elő összes, rá jellemző tulajdonságait, amiben az is benne lakik, hogy akár évszázadon át is bor tud lenni! A borászat szakirodalma magas korú borokat
ismer. A varsói Fukier nagykereskedő pincéjében a II. világháborút megelőző
években több mint 300 üveg 1606-os tokaji aszút őriztek. Esterházy herceg kismartoni pincéjében a millennium idején még 1680-as évjáratú asszúval koccintgattak. Frigyes Ágost bajor király 1822-ben 120 éves tokaji aszúval kínálgatta koronás vendégeit. A budafoki állami pincészet 1938-ban, más óborokkal együtt 1875-ös évjáratú tokaji aszút is dobra ütött, félliteres üvegenként 38 aranypengős áron.
Az ínyencek, akik foguk sörényére, ínyük utcáiba ereszthették ezeket a
borokat, úgy nyilatkoztak, hogy a nagykorú nagyborok állandóan változva
ugyan, de megőrizték vanília, eper, kakaó, fűszerszagú illataikat, tüzük alig
lohadt. A túlkorosodott borok hanyatlásának előjönnek az ismert tünetei.
Az elöregedett borok jellege eltorzul, cukorfoka átalakul, kellemetlen gyógyszerízek uralkodnak benne. Színe megtörik, bebarnul, élvezeti értéke elsilányul.
Hamis legendák is keletkeznek, hogy létezik olyan aszú, amit csak késsel
lehet falatokra, kortyokra vágni. Ilyen bor nincs. Olyan óbor, amit késsel falatokra vágva lehet fogyasztani, nem létezik csak a mesékben.
1811-ben megközelítette földünket a máig nevesincs üstökös, amely 500nál több napon keresztül, a világ vége feszültségével mutatta magát Magyarországon is. Bőven termő esztendőként tartja számon a gazdaságtörténet.
Az akkor készített aszúbort Üstökös aszú néven hozták forgalomba. 1977-ben,
53.

amikor a bor 160 éves is elmúlt, az egyik londoni árverésen üvegenként 220
angol fontért kelt el.
De hát az itt felsoroltak fölfoghatók kuriózumoknak is. Ám mi a mibenlétének jellemzéséül emlegetjük. A mindenki számára elérhető tokaji tömegesebb mennyiségben csordul, s annak megteremtése csak annyiban különbözik
akármely bor világra hozásától, hogy értékének megfelelően lassabban érik
meg, miközben a bormesterek művészi szinten dajkálják, hogy a maga méltóságát adja minden pohárban. A tömegesen előállítható másik nagy különlegessége Tokajnak a szamorodni. Készítése során a fürtökből a töppedt szemeket nem szedik ki, hanem a nemes rothadás nélküliekkel együtt tapossák,
sutulják. A must cukorfokán múlik, hogy száraz vagy édes szamorodni születik belőle. Szépséges sárgásbarna színe, finom, hosszú illata, melegítő tüze
teszik kívánatossá, keresetté. Az „örökállandóságú" tokaji borok állandó ázsióját a kiállításokon értékelik.
1857-ben az első Általános Mezőgazdasági Kiállításon 1927 magyar bort
osztályoztak a szakemberek. Hat év múlva a hamburgi kiállításon a tokaji
aszú világelsőségét elismerték. Napjainkban 2—3 ezer bort minősítenek a kóstolók. Munkájuk már-már tudomány. A minősítés kifejezései szótárat alkotnak. A leggyakoribbak:
Avas, bársonyos, brodig (kenyérízű), diszharmonikus, elegáns, fanyar, fáradt, fátyolos, friss, gazdag, gömbölyű, hosszú, húzós, kemény, könnyű, kövér,
nyújtott, olajos, opálos, poros, rövid, sima, szúrós, testes, törött, tükrös, üres,
vékony.
Bornemissza létemre addig öntögetem a borról szóló bort, tán magam is
megkívánom, ahogy gondolom a sorok közé tévedő olvasó. S a tokajiak vendégszeretete révén magam is borral mosdom, kolbásszal törülközöm. De azért
nem a bor beszél belőlem, nem az mondatja velem, hogy az az aranyat teremtő Tokaj falu, na, jó, nagyközség, valamiképpen miért nem részesedik
jobban a megtermelt értékekből. Csak nem ráfizetéses talán? Ahogy futó felhőként átsuhantunk történelme fölött, mintha az tűnne szemembe, hogy egyre jobban elkaparódik alóla a juss, a megtermettből neki járó részesedés!
Nemcsak világhírnevünket szidolozó borát becsülnénk benne, hanem a drága
kicsi haza önbecsülése is benne csillogna borában. S böcsülnénk örökösen
megújulni tudó munkakedvét, teremtő erejét. A prózában költögető író könynyen foglalja szavai aranyába őket, de ennél sokkal több kellene nekik, de
hamar, de mindjárt, mintha tegnap is későn lett volna, ahogy átokházi Galiba
sógorom áhítozza a hamar-hamart. Nehogy legközelebbi vendégeskedésemkor
társközségi mivoltában netán Tállyán találjam Tokajt!

54.

ZIMONYI

ZOLTÁN

,,Lobogó tüzű igehirdető"
FÉJA GÉZÁRÓL, A MAGYAR HALÁLTÁNC
MEGJELENÉSE ALKALMÁBÓL
Féja Géza posztumusz műve, bár egy letűnt világot dokumentál, olyan
felzaklató ma is, mint amilyen felzaklató volt egykor az ujjait sebekbe dugó,
az országot gyalog, szekéren bejáró „fanatikus igehirdető", Féja Géza maga.
A könyv úgy mutatja őt, ahogyan a Márciusi Front, a Viharsarok, a Régi magyarság bűvöletében felnőtt nemzedékek látták. Az elmúlt húsz-huszonöt évben ezt a jellegzetes arcot jószerivel csak a Viharsarok közvetítette; a könyvkiadás, miután Féja Géza 1957-ben visszatért a szellemi életbe, szabályos szépírót faragott belőle, túlsúllyal munkássága másodlagos elemei jelentek meg,
ifjúsági regények, versek és elbeszélések például, úgyhogy az újabb nemzedékekben jószerivel már csak mint költő, szépíró, esszéista élt, legfeljebb a „daliás" idők egykönyves írójaként, a Viharsarok szociográfusaként. Pedig Féja
Géza fölkavaró egyéniség volt, a mozgalom embere, „magyarázó", „lobogó
tüzű igehirdető", „az első őrjáratok vezetője", „hatalmas gége" stb., ahogy a
kortársak visszaemlékeztek rá, illetve megörökítették.
A most megjelent első (igen megkésett s így ugyancsak időszerű) válogatás
Féja Géza publicisztikájából helyreigazítja az elrajzolódott képet. Mégsem
„perújrafelvétel" a Féja-ügyben, ha létezik egyáltalán ilyen, hanem tárgyilagos és elgondolkodtató hang és érv. Az író jellegzetes arcát mutatja meg.
Ilyenformán kihívás a gondolatok, vélemények cserebomlását elutasító Féja
körüli meddőségben, s arra ösztönöz, hogy termékeny szempontot keressünk
a pályakép megközelítéséhez, hogy lépjünk ki végre a kortársi emlékezések
sérelmi szemléletéből. Eddig ugyanis ezek uralták a terepet. Ez magyarázza,
hogy a szellemi élet aligha nyelt el és eresztett át magán emésztetlenül több,
egymásnak homlokegyenest ellentmondó véleményt, mint amit Féja Gézáról
számon tartanak. Szerencsére az utóbbi években megjelent tudományos szakmunkák (Lackó Miklós, Juhász Gyula, Némedi Dénes, Salamon Konrád és
Agárdi Péter [Fejtől könyve például) tárgyszerűségükkel javítottak az áldatlan helyzeten: e kisebb nyilvánosságú dolgozatok szelleme azonban egyelőre
kevéssé járta át a közvéleményt, amelyben a sarkítottan ellentmondó vélemények továbbra is anélkül keringenek, hogy a különféle Féja-képek egymásra
vetítődnének, egységes fejlődésképbe foglalódna a pálya, látnánk Féja erényeit és hibáit, tudnánk, hol tévesztett utat, tanulnánk botlásaiból s az értékeit
örökséggé téve helyeződnék el végre gyötrelmekkel, tévedésekkel és hősiességgel teli huszadik századi szellemi-irodalmi életünkben.
55.

A komolyabb ellenvetések Féja munkásságában általában társadalomképének a szilárdságát, műfajainak (szociográfia, történeti, irodalomtörténeti
esszé) felszínességét, riportszerűségét, retorikus stílusát, indulati színezését,
végső soron a hiányzó tudományosságát kifogásolják. Erdei Ferenccel szembeállítva meg szokták állapítani róla, hogy nincs összefoglaló társadalomszemlélete. Fülünkbe csengenek Móricz Zsigmond szavai is, ő a Viharsarokból a
szónokot hallotta ki elsősorban, a stílus lángolása perzselte meg. Több, Féjáról rajzolt kortársi emlékezésből tapintatosan bár, de félreérthetetlenül a „hordószónok" alakja kerekedik ki. Különös képességeit mindenki elismerte: élőszóban és írásban egyaránt hatott a tömegekre: a legtöbben azonban rögvest
hozzáteszik, hogy csak alaptételeket mondott ki. „vájt füleknek közhelyeket"
(Illyés), szimplifikált, több volt benne a „gőz", mint a „megfontolás" (Németh
László).
Féja Géza sok tekintetben kora gyermeke volt. A rá annyira jellemző
szellemi magatartás megjelölte egészen más világnézetű és egyéniségű pályatársait is, azok közül természetesen, akik hittek az írás közösségi-politikai
funkciójában. Születése 100. évfordulója, illetve a Lukács-centenárium irányította rá például a figyelmet Rudas László szerepére, illetve egy korjelenségre,
a húszas évektől egyre jellegzetesebbé váló (kommunista) debatter attitűdre,
amelyet a tudós és tanító Rudas nemcsak felvállalt, hanem szinte azonosult is
vele. A szereppé vált debatter önállósította az elutasítás attitűdjét, ám maga
a vita, „mint el nem döntött alternatívák végiggondolási • és végigharcolási formája", mint kritika háttérbe szorult benne. E jelenséget Mesterházi Miklós
írta le Féjára is ráillő érzékletességgel: „Az önállósult debatter, a »csillogó«, a
»szellemes« vitatkozó sajátos intellektuális beállítottságot jelent. Le kell győznie az ellenfelet: szikár érveléssel, inkább csak logikai konstrukciókkal és lépésekkel föl kell mutatnia az ellenfél álláspontjának abszurd voltát, következményeinek veszélyességét [. .. ] a debatter mindig döntő összecsapást vív,
[ . . . ] ügyet szolgál, melynek híveket kell toboroznia, vagy a híveket legalábbis megőrizni a kísértéstől; tehát a debatternek meg kell mutatnia a pokol fertelmes mélységeit és a mennyország gyönyörűségét, hogy a hívek lássák, mit
választanak. El kell söpörnie az útból az ellenfél taktikázgatását, amellyel palástolni igyekszik valódi arcát; redukálnia kell az ellenfél érvelésének »árnyalt« körmönfontságát a tiszta és nyilvánvaló hamisságra. Az olyan debatter
[ . . . 1 aki [ . . . ] a kifinomult elméleti érvek szintjén marad, kerülve a személyhez szóló (személy elleni) érvelést, aki tehát nem ellenfele gyöngéjét keresi, hogy aztán azt megtalálva lehetőleg halálosan beledöfjön, nos, az nem
debatter: tulajdonképpen fából vaskarika." (Mesterházi Miklós: Rudas László
és a húszas évek Lukács-vitája. Magyar Filozófiai Szemle,
1984. 1—2.
sz. 94—95. 1.)
Fábry Zoltán szellemi tartásáról Koncsol László állapította meg, hogy a
„pillanatok és helyzetek szorításában", az 1930-as években őrlő malomkövek
között túlzottan szélsőségesen válaszolt az állapotok kihívásaira. Fábry ekkor
„fényévekre sodródott a szellemi ember eszményi típusától, s egyoldalúságaival, dühödt szélsőségeivel, kései, szégyenkező önkorrekcióival inkább arra szolgáltatott példát, hogy miként nem szabad egy embernek egy szellemi pályán
mozognia s a művészetről gondolkodnia, így tehát — kiélezett fogalmazásban
— életműve megannyi tévedés meg pálfordulás, annak ellenére példája, önként vállalt magatartásmintája lehet egy közösség irodalmának, ön- és társa56.

dalomszemléletének". Koncsol Fábryt szónokként ábrázolja: „életművét rétorsága, az agórán (fórumon) való közszereplése, legnemesebb értelemben vett
néptribunsága szülte olyanná, amilyen l . . . 1 írásainak pátosza, evidenciaszintje, vitázó éle, demokratikus elkötelezettsége, nyelvének költői elemekkel
kevert racionalizmusa, a pillanatérzék, a naprakész válaszok és ítéletek külön
is, együttvéve is a szónokot és a műfajt jellemzik." (Koncsol László: Irodalmunk hiteles képe — kívülről. Irodalmi Szemle, 1984. április, 369—370. 1.)
A „féjizmus" — a harmincas években valóban forgalomba került ez a fogalom — a debatter és a rétor sajátos ötvözete, s mint ilyen, korjelenség. E
szerep jól illett Féja egyéniségének alapdiszpozícióihoz: gúny, ellenkezés, bizonyos fölényesség és önérzet, kíméletlen, olykor durva támadókedv jellemezte; a debatter extrovertáltsága ugyanakkor Prokrusztesz-ágy is volt számára,
lecsonkolta egyénisége gazdagabb és szélesebb, introvertált, intellektuálisabb
részét. Eötvös-kollégista évfolyamtársai (Barta János például), úgy is emlékeznek rá, mint a modern költészet vájtfülű értőjére, Rilke hívére. 1945 utáni évtizednyi kényszerű békéscsabai „fenyvernyugvásakor" — a debatter szerepvesztésekor — vallásos elmélkedéseket és világirodalmi tanulmányokat írt (Egy
hívő naplója, Európa emlékezete címmel), az idős Féja irodalomtörténeti, kritikai „jóvátételei" is nyitottabbnak mutatják őt, mint amilyenné a húszas-harmincas évek vitáiban szikárodott.
A „féjizmus", ez a „kereső, kutató, terveket kovácsoló, félig irodalmi, félig társadalom- és gazdaságpolitikai irány", ahogyan kortársa, Farkas Jenő
jellemezte még a harmincas években, erős szociális érzékenységre, társadalmi
és nemzeti felelősségérzetre alapozódott. Féja szinte vonzódott a társadalmi
bajokhoz, éles szemmel vette észre a sérelmeket, az igazságtalanságokat, bajlátó volt a szó legnemesebb értelmében, ehhez társult a tények elkiáltásának
különös ereje, s a fentebb bemutatott hitvitázó-debatter készség. Érdemes
megfigyelnünk, hogy a nyilvánosság előtt majd mindig a „pártember" angazsált pozíciójában lépett fel, nyíltan kiállt politikusok és politikai irányzatok
mellett, úgy, ahogyan azt írók nemigen teszik. Kérdés tehát, vajon jól közeledünk-e magához a jelenséghez, midőn egzakt társadalomkutató módszert kérünk számon Féja Gézán, s a szociográfia leértékelődését látjuk abban a változatban, amivé a műfaj a kezén formálódott. Mi is a „féjizmus" igazán, társadalomkutatás, szépirodalom vagy publicisztika? A tudomány, a művészet
avagy az újságírás valóságviszonyát, műfaji jellegzetességeit, stílusát helyes-e
számon kérnünk rajta? A Magyar haláltáncról szólva, alighanem azt kell tisztáznunk elsősorban, hogy milyen szellemi magatartásforma érvényesül benne:
a társadalmi jelenségeket sokoldalúan, tárgyszerűen vizsgáló tudósé, az önmagának, saját élményeinek, belső igazságainak elkötelezett íróé, illetve a politikai eszmékhez és áramlatokhoz kötődő, tollát ügyek és mozgalmak szolgálatába állító publicistáé? (E szétválasztás nem szembeállítás, csupán megkülönböztetés. Szépirodalom és publicisztika - egymástól független, ám egyenrangú
írásformák. Műfaji sajátosságaik, valóságviszonyuk, elkötelezettségük érvényesítési módja, érdekeltségük a társadalmi jelenségek különböző övezeteiben jól
elkülöníti őket; ugyanakkor mindkettő használ belletrisztikus elemeket; az igazi publicisták magasrendű szépírói megjelenítő képességgel is rendelkeznek.)
Féja maga szociográfizálásnak tekintette munkásságának szóban forgó
vonulatát, egy nagy „munkaterv" részének, amely során felmérik majd az
egész országot, hogy a reform, az alkotó politikai munka megindulhasson.
57.

A szociográfia Lackó Miklós szavaival „metapolitikai" színezetben tűnt fel,
így a műfaj megjelöl és védőpajzs volt, amely mögé el lehetett rejteni a publicisztika kézenfekvő politikai kötődéseit. Féja Géza a harmincas évek végéig ellenzéki újságíró volt. Az ellenzéki beállítottságban a rendszertől való
függetlenség központi értékként jelenik meg, a szociográfia műfaja alkalmas
a politikai szándék elrejtése mellett a hatalmi befolyásolás elhárítására is; empirikussága (az egyedi és egyszeri tények cáfolhatatlansága) pedig védelmet
is jelenthet a szerzőnek. Egyetérthetünk továbbá Némedi Dénes megállapításával, hogy akkoriban ,.a szociográfia sokfelé tartó törekvések gyűjtőmedencéje volt. Sokarcúságát meghatározta közéleti szerepéből származó sokfunkciós volta: megismerő, megismertető, irodalmi és politikai műfaj volt", „egyszerre értekezés, röpirat és szépirodalom". (Némedi Dénes: A népi szociográfia 1930—1938. 24., ill. 23. 1.) Úgyhogy a szociográfia korabeli fogalmába a
publicisztika bizonyos válfaja éppenséggel befért, semmi sem zárja ki, hogy
a szó klasszikus értelmében publicisztikának tekintsük, amit Féja Géza maga
szociográfiának nevezett. Féja publicistaként lett ismert és jelentős alakja a
két háború közötti kornak, első elismerését is ezért a tevékenységéért kapta:
a székesfőváros Rákosi Jenő újságírói bizottsága a diját neki ítélte oda 1936ban. A Magyar haláltánc című gyűjteményben közzétett írások is a publicisztika jelenségkörébe tartoznak. Vannak jelek rá, hogy Féja Géza már egyetemistaként újságírónak készült, mégis csak a pályakezdő — kevés sikert hozó
és nem is színvonalas — költői kísérletek, továbbá néhány novella, műfordítás, irodalomkritikák és tanulmányok után talált rá a maga legsajátabb műfajára, tehetsége igazi természetére. Meglehetősen pontosan behatárolható politikai újságírói színre lépése: egy Bajcsy-Zsilinszky Endre oldalán, Szabó Pál
társaságában tett beregi útról számol be az Előőrsben, a választások előkészületeként 1930-ban. Az igazi nyitány: az Országépítés vagy junkerpolitika?
című cikke (Előőrs, 1931. február 1.), ebben hitet tett Zsilinszky pártprogramja mellett. A Nemzeti Radikalizmus című brosúrát élete legfontosabb, útmutató élményei közé sorolta, a magyar államalapító, társadalomszervező gondolat reneszánszát fedezte fel benne. Számunkra most a hangnem a figyelemreméltó, a feltétlen elkötelezettség, a fenntartás nélküli azonosulás és csatlakozás. Azaz: a publicista attitűdje, a kitisztított, szinte sematizált képlet, az azonosulás és elhatárolódás, az árnyalatok kerülése. E szerep logikája, hogy a
szakításkor Bajcsy-Zsilinszky Endrétől is élesen határolódik majd el új politikai irányának, a Márciusi Fronthoz vezető útnak megfelelően. A későbbiekből is ismerjük olyan cikkeit, amelyekben nyíltan kiállott politikai irányzatok,
illetve személyiségek (például Teleki Pál) mellett.
Sokak szemében az újságíró befolyásosabb személynek tűnik, mint egyegy miniszter. Meglehet, hogy nagyobb is a hatása a közvéleményre, s így
közvetve maga is politikai tényező, helytelen lenne azonban a feje köré a politikus nimbuszát szőni. A publicista nem alkotója, hanem közvetítője a politikának; a napi sajtóban felszánt toll, írói képesség találkozhat össze szerencsésen vagy szerencsétlenül valamilyen politikai programmal. A publicisztika
színvonala ezért függvénye egy-egy kor politikai kultúrájának, annak, hogy
léteznek-e életképes, világnézetileg is tisztázott célkitűzésű pártok, amelyek
keretet és hátvédet adhatnak a magasra törő publicisták működésének. A két
világháború közötti újságírás magas nívója egyenes következménye volt annak, hogy létezhettek ellenzéki pártok és lapok, a harmincas évek második fe58.

léig legális a liberális szellemiség. S talán már sejtjük is, mennyire nem veszélytelen, ha a szépírót, és a publicistát összekeverjük, egyetlen alkotón belül
is akár. Elegendő csak a Féjával kapcsolatban sokat idézett Németh Lászlómondatra gondolnunk: Féja óriási gége, amit beleszuggerálunk, mindnyájunknál jobban eldörgi. (Homályból homályba, I. k. 495. 1.) E kétségkívül találó,
ám kicsinylően használt minősítés a szépíróra valóban becsmérlő; alkalmasságot, rátermettséget sejtet, viszont egy pártnak, mozgalomnak való elkötelezett
magatartás, a publicistahivatás szemszögéből. Németh László az írói függetlenséget mindennél többre' becsülte, háttal akart állni korának, mint Tolsztoj,
Féja viszont az idő tájt mozgalmi ember volt, a politikai izgalmak sűrűjében
járt, hatni akart, és befolyásolta is a közvéleményt. Püski Sándor mondta egy
szóbeli visszaemlékezésében: „Az ő szerepét én a népi mozgalomban elsősorban éppen a publicisztikai és a szónoki tevékenységében láttam. Számítva arra, hogy a népi mozgalom politikai mozgalommá alakul előbb-utóbb, nagy
szükségét éreztem annak, hogy egy ilyen jellegű ember, ilyen tehetségű ember is legyen a mozgalomban. Ne csak szépíró vagy akár szociográfus, hanem
aki tud a tömeg és közösség nyelvén szólani vagy írni. Erre Féja nagyon alkalmasnak látszott."
Féja Géza újságírói pályáját Bajcsy-Zsilinszky Endre indította el. Az Előőrstől kapott szabadjegy lehetővé tette, hogy a fiatal esztergomtábori tanár
vasárnaponként beutazza az országot. Döntőbb volt azonban a politikai keret,
Zsilinszky határozott egyénisége, jól körvonalazott programja, amely betájolta Féja Géza tollát is. Féja az Ellőőrsben és a Szabadságban nőtt fel azzá a
újságíróvá és közéleti. emberré, akivé a harmincas évek derekának forrongó
mozgalmaiban lett. Ez idő tájt azonban, ha a Magyar haláltánc évgyűrűit is
megkülönböztetjük — maga a könyv ugyanis tematikusan építkezik — még a
lírai hevület emeli a cikkeit, e korszaka inkább kérdező, látleleteket rögzít,
később gyógymódot is ad, válaszol.
Amikor Féja Géza a gazdasági válság éveiben az „első őrjáratok" élén
elindult a nép közé, a „történelmi halál" iszonytató képeit látta meg. A
nagybirtok, s az ország egész politikai szerkezete akadályozta a paraszti fejlődést, a földnélküliek a koplalás, fázás és sűrű halál kegyetlenségében rájöttek „a legborzalmasabb emberi önkívületre: a haláltáncra, a pusztulás
mámorára". A gazdasági romlás belső eltorzulással járt, a szerencsétlenek
szektákba menekültek, önfenntartó ösztönüket is odadobták. Az összeroppant
lelkek vitustánca, haláltáncnak ez a válfaja borzalmasabb, gyötrőbb a
túlérett, pusztulásra ítélt, letűnő, végét érző közösség tombolásánál, ahogyan
Ady jelenítette meg a kiegyezés utáni emberöltőnyi dáridót: „Most már orgia és eszeveszett / Haláltánc már a nemes urak tánca." Borzalmasabb, mert
egy feltörekvő osztály életereje bénult, mielőtt még történelemformáló erővé
válhatott volna. „A parasztság emelkedő vágyait, friss előretörését visszaszorították, mesterségesen elhervasztották, végül pedig a nihilizmus párkányára lökték." (Féja Géza: Magyar haláltánc, 9. 1.)
„Ki fogja meg a kezüket? Ki fogja visszarántani őket?" Publicistaként
Féja Géza e nihilizmus ellen kelt fel, „az eszmélkedésnek a kilombosodásáért", hogy ne maradjanak kidalolatlan, rejtetten a néma kínszenvedések,
ne vakság legyen a magyar vonás, „hályogot tépve" sokasodjanak az „új-látó"
szemek. Szinte jelképe lehetne a „féjizmus" felé elindult, debatter-rétori szerepet felvállaló Féja Géza kételyeinek és indítékának a Magyar haláltánc
59.

címképe, Müller Miklós expresszív foto-epigrammája. A borítón mindössze
két kéz. Kifordított, üres tenyerek, az érzékeny negatívra a lencse egy osztály és egy életsors jelképét rajzolta. Barázdák, árkok, gödrök — kétkezi
munkás sorsvonala, olyasvalakié, akinek ez a két tenyér az egyetlen „szerszáma", termelőeszköze, létét tengető vagyona. Olyan üres, hogy elvenni belőle már semmit sem lehet, ide csak adni szabad és adni kell. Megadó, engedelmes, mégis vádoló tenyerek. Nem ökölben, s nem is koldulásra; a megnyomorított talán még mosolyogni is tud. Tiborc még csak panaszkodik, még
kér, s nem vesz és ragad. Ökölbe szorul-e vagy kéregetésre alázkodik? „Nagy
politikai hatóerőknek" lesz-e kovácsolója, vagy foszló reményekbe, omló partfalakba, történelmi illúziókba kapaszkodik? Sorsa történelmi feladat vagy
történelmi halál? „Történelmi halál", „történelmi munka", „történelmi feladatok", „történelmi realizmus" — ezeket a fogalmakat szerette Féja Géza
használni. Megérezte, hogy nagy átalakulások küszöbére ért a társadalom,
s ilyenkor a szellem világában a „casus belli" — a változások előszele —
a valóság felmérését követeli meg. „ [ . . . ] a valóság felmérése nem a letűnt
realizmus irodalmi eszközeivel történik, hanem a ma élő s ható tényezőket,
törvényeket és jelenségeket történelmi gyökerükig vezeti vagy érezteti viszsza. Nemcsak az életszemléletet és a társadalmi tudatot alakítja át, hanem
a sorsszemléletet is. Történelmi események s letűnt történelmi korszakok viszszavarázslása helyett az írást mélyíti történelmi cselekedetté a történelmi
realizmus [ . . . ] " (F. G.: Magyar haláltánc, 293. 1.) Az írást mélyíteni történelmi cselekedetté — ez volt Féja Géza szándéka is. Tudta és vallotta: politikai és gazdasági szervezettség nélkül a nép nem javíthat a sorsán. A
gazdasági életben a szövetkezés, a társadalomban és a politikában pedig a
szervezkedés a cél. Hivatásának érezte, hogy tollával elősegítse az „elhelyezetten szegénység" megszerveződését. Esztergomtábori tanár korában kezdte
begyalogolni a környék bányatelepeit, nyomorult falvait, mint visszaemlékezésében írta, ekkor már megérkezett a gazdasági válság, a bányászok jelentős részét szélnek eresztették, a falvak népe megkezdte az éhezést. Ekkor láttam,
hogy ezért a népért alig történt valami, hát felmutattam sorsát". (Féja Géza:
Lapszélre, Szépirodalmi, Bp. 1982. 16—17. 1.)
Publicisztikájának válogatott kötete korrigálja a Féja Géza műhelyeiről
belénkrögződött képet. Újságíróként az őt elindító Előőrs, majd Szabadság
(Bajcsy-Zsilinszky Endre hetilapjai) után a Magyarország munkatársa volt,
amelynek szerkesztői: Zilahy Lajos (1934—1936), később Mihályfi Ernő (1936—
1939), majd, miután a kormány saját lappá alakította 1939-ben, Szvatkó Pál
(1939—1944. március 19., ekkor a Gestapo letartóztatta), illetve Dernői Kocsis
László (a nyilas puccsig). Eléggé elterjedt az a beállítás, hogy az Előőrs—Szabadság korszak után megtört Féja ígéretesen indult újságírói pályája, BajcsyZsilinszky Endrével szakítva lealacsonyodott a tolla. Ellentmond ennek, hogy
a válogatott kötet 129 írásából közel száz a Magyarországból került a kötetbe, 53 Zilahy, 42 Mihályfi szerkesztősködése idejéből, s mindössze 17 Zsilinszky lapjaiból. Ennek megfelelően a beválogatott írások zömmel 1934—1939
között keletkeztek, Bajcsy-Zsilinszky Endre és Féja Géza kapcsolatának fellazulása, illetve eltávolodásuk idejében. Féját Zsilinszky indította el, vezető
publicista és érett újságíró azonban a Magyarországnál lett, ahol a Zilahykorszakban Bajcsy Zsilinszky Endrével párhuzamosan, felváltva írták a vezércikkeket. Féjának — a pártnak és vezérének alárendelt, jellegzetesen pub60.

licista pozícióból — ekkorra már önálló politikai karaktere lett, ezzel függ össze
eltávolodásuk elvi, s nem személyes indítéka. A Magyar haláltánc írásai oszlatják azt a legendát, hogy Féja elárulta Zsilinszkyt és átállt Gömböshöz. Cikkeinek radikális, progresszív hangja egészen mást bizonyít. Féja publicisztikája
érettebbé válik, emelkedik ez időben, a feladatok és tennivalók tudatosabban
kirajzolódnak, e korszakbeli publicisztikája mögött fölsejlik a polgári radikálisok, például Jászi Oszkár politikai befolyása.
Féja Géza publicisztikája a múlt századig visszanyúló, rétegzett magyar
szociális mozgalom egyik fontos fejezete. A szociális mozgalmak klasszikus ráismerése, hogy a társadalmi helyzet nem változtathatatlan viszonyokon nyugszik, hanem az uralkodó gazdasági körülményekben, amelyek átnyúlnak a politikai jogok körébe is. így, bár a támadási pontjuk a fennálló társadalmi rendszer, a szociális mozgalom harcmodora és eszköztára igen változatos, beletartozik a gazdasági és politikai elégedetlenség elemeinek felkutatása. Célja, hogy
a nép minden sértett, öntudatos rétegében felkeltse a politikai leleplezés szenvedélyét. Bizalmatlanságot akar kelteni a hatalom részesei iránt, denunciálni
próbálja a rendszer tüneteit. Leleplezni és bomlasztani. A politikai sajtó elősegíti az öntudatosodást, a saját problémákra ismerést, az egyedi gondok öszszegzését, az általánosító erjedést. Annál hitelesebb, minél inkább benne él
a népben, együttérez vele, megosztja reményét és félelmét, szeretetét és gyűlöletét, örömét és bánatát; annál hatásosabb, minél konkrétabban bírál, s nem
általában harcol „a" rendszer, a hatalmi elit ellen, hanem a helyi tapasztalatokat tanulmányozza, a részleteket, az apróságokat, a gyakorlatot, az igazi
életet, s azt elemzi, hogy hol kinek és miért, milyen módszerekkel sikerült a
roppant nyomor és pusztulás ellenére valóságos javulást elérnie.
Az ellenzéki politikai sajtó e vonásai Féja publicisztikáját is jellemzik.
A Magyar haláltánc riportjainak színhelyeiből egész magyar települési címtárat lehetne összeállítani. E „leltár" a helyi sérelmeket országos szintre emelte,
átfogó propaganda volt, amely mind szélesebb rétegekben keltette fel az érdeklődést a politika iránt, kollektivizálta a mindennapos létharc tipródásaiban
szétesett embereket, tudatosította a sorsközösségüket. „ [...] mindenféle szövetségi kísérlet helyett kössünk végre szövetséget a parasztság legjavával, toborozzuk a földreform hadseregét, szellemi és politikai csapatait" — jelölte meg
Féja a feladatokat. (F. G.: Magyar haláltánc, 270. 1.) „Nem kell félnünk az önismeret őszinte gyónásától" — hangoztatta másutt (uo. 313. 1.), megfogalmazása
kísértetiesen emlékeztet Marx álláspontjára: „A szabad sajtó egy nép kíméletlen gyónása önmaga előtt." (Marx—Engels—Lenin: A sajtóról, Kossuth, Bp.
1974. 241. 1.)
A Magyar haláltáncot bizonyos „kettősség" jellemzi. Az írások egyfelől
rendszerbírálók, izgatnak, lelepleznek, felgyújtanak, követelőzőek, példaként
állítják a népi autonómia alulról jövő politikai és gazdasági megnyilvánulásait.
Másfelől viszont „lojálisak" az itt-ott tapasztalt „becsületes szociálpolitika", humánus szellemű közigazgatás iránt, hangjuk instanciázó (mezőgazdasági gépeket beszerző szövetkezetek állami támogatásáért, a létminimum adómentességéért, filléres tankönyvekért, népi kollégisták ösztöndíjáért stb.), a „felülről
meginduló reformpolitika" iránti igény és bizalom fejeződik ki bennük. E „kettősség" azonban nem kapkodás vagy ellentmondás, hiszen a szociális osztályküzdelmek tartalma és harcmodora kívánja meg e sokszínűséget.
Az osztályharc az elnyomott, társadalmi függőségben élő, alárendelt osztályok sajátos érdekeinek érvényesítése a politikában, a gazdasági és társadalmi
G'l

életben. Felöleli tehát a szociális és politikai harc széles területeit és különféle
eszközeit. Maga az osztályharc, de annak még politikai formája sem azonosítható a polgárháborúval vagy forradalommal, amely annak csak egyik szélsőséges (végső) eszköze. Az osztályharc nemcsak a nagy csapásra tesz előkészületet,
nemcsak a forradalmi rohamkürt megfújása a hivatása; beletartozik minden
apró lépés, minden választási szövetkezés vagy egyesülés, amely az adott érdekeket előbbre segíti. Féja is igen változatos harcmodort alkalmazott, a kis lépések, apró kérések-követelések taktikájától a forradalom politikai kalandorságnak minősítésén (reform-hangulatkeltésen) át egészen a forradalmi út vázolásáig.
A válogatás érdeme, hogy láttatni engedi Féja munkásságának eddig rejtve
maradt, belső összefüggéseit és összetettségét, megérezteti, hogy leghíresebb
műve, a Viharsarok és a publicisztika egyetlen tömb, ha szabad az ismert hasonlatot tovább koptatni, mint a jéghegy víz fölötti és tengerbe merülő része.
A kiemelkedő Viharsarok víz alatti talapzata, minden kiálló résznek megfelelő
hétnyolcadnyi rejtett törzs Féja Géza kiterjedt, monumentális publicisztikája.
Féja munkásságának ez a talapzata mindeddig rejtve maradt, ezért a Viharsarok szinte „libegett" az életműben. Szerencsés véletlennek, alkalmi telitalálatnak tűnt, talán ezért is fogalmazódhatott meg a kételkedőkben, hogy a Viharsarok szervetlen, kivételes elem Féja munkái között.
A Viharsarok és a publicisztika belső egysége ellenére sem véletlen azonban, hogy a szociográfiája miatt került Féja Géza a vádlottak padjára, s a
perben osztály elleni izgatással terhelték. E mű ugyanis „forradalmibb", mint
Féja Géza publicisztikája általában. A cikkek, mint említettük, széles skálán
szóródtak szét, a szociográfia viszont fókuszba gyűjtötte a táj társadalmi nyomorúságát, az anyag elrendezése szinte kiáltott a társadalmi felszabadulásért,
így összegzésként Féjának be kellett látnia az evolúciós reformfolyamatok kilátástalanságát, a felülről adagolt újítások csődjét. Bemutatta, hogy a reform
köpönyege alatt az uralkodó rétegek magukat melengetik, mentik — ezzel állította szembe a jövő perspektívájaként egy nagy szellemi és politikai mozgalom
elsöprő erejét, a közösség tusakodását vállaló cselekvést a politikai szabadságjogok kivívásáért. A Magyar haláltáncnak a dolgok természete szerint nincs
ilyen fókusza, ezért harcmodora és taktikája az osztályharc lehetséges fegyvereit váltogatja. Bizonyára sok olvasó számára reveláció a Magyar haláltánc
reális parasztképe, továbbá az is, hogy a munkásrétegek is helyet kapnak Féja
érdeklődésében. A válogató jól érzékelteti, hogy Féja népfogalma nem rurális,
a munkásságot, sőt, általában a kétkezieket, köztük a kispolgári iparos rétegeket is ide sorolta; politikai értelemben volt csak népies, együttérzése mindenkor kiterjedt a városi populációra is.
Féja Géza publicisztikájának e kötetben olvasható része magas színvonalat
jelez, meglátjuk azt a „lobogó tüzű igehirdetőt", „fanatikus propagandistát",
akit Fejtő Ferenc, József Attila, Révai József is megbecsült. Megsejteti a rendkívüli tömeghatást, amelyet Féja tolla a harmincas években kiváltott. A Magyar haláltánc publicisztikánk csúcsteljesítményeihez tartozik. Pontosan körvonalazott általános program (a szociális harc) szolgálatában áll, mondanivalóját
racionális érvekkel és tényekkel támasztja alá, érzelmileg is mozgósít, felzaklató, nagy hatású retorikus eszközökkel, zsurnálfogásokkal hoz izgalomba, pengére állítja a kérdéseket, nyílt és egyenes válaszokat ad rá, állásfoglalásra késztet és állást foglal maga is, mindig írói igénnyel, belletrisztikusan. Ars publicisticáját a konkrétságigény jellemzi. Egy 1935 júniusában megjelent cikkében
62.

írta: „A »népi politika« ma jelszó lett, s ha megvakarjuk, még bizonytalanság
és üresség lappang alatta. Lehetetlenség, hogy fiatalságunkat ilyen űrhöz kössük. Konkrét programra van szükségünk, elsősorban nekünk, kik a publicisztika útján járunk és minden ítéletünket, minden állásfoglalásunkat ehhez a
konkrét programhoz kell mérnünk." (F. G.: Magyar haláltánc, 268. 1.) Féja politikai elve „magyarság és szocializmus találkozása", „országunk és életformánk
függetlensége", „népi politika", azaz az élet összes sorompójának felnyitása a
dolgozó osztályok előtt, új honfoglalás széles körű politikai szabadságjogok
alapján; általános, titkos választójog, önkormányzó népi tevékenység, önigazgatás, a dolgozó osztályok, mindenekelőtt az addig szervezetlen parasztrétegek
tömörítése, „a hárommillió Földnélküli Jánossal kötött testvéri szövetség", a
közép-kelet-európai népek együttműködése. E politikai célokért, „becsületes és
jogos érdekeinkért" törvényes (legális), ám döntően ellenzéki eszközökkel gondolta a harcot. A társadalmi fejlődést azokban a vármegyékben ítélte kedvezőbbnek, ahol az ellenzéknek komolyabb súlya volt, Békésben például, ahol
a legális ellenzékiség lassú, szívós munkával gazdasági érdekvédelmet épített
ki a nép számára. Vállalta a szociális mozgalom ellenzéki hagyományait, fennen
hangoztatta, hogy a balmazújvárosiaknak „mentődeszka volt a szocialista szervezkedés akkor, mikor a magyar zsellérrel még senki sem törődött". (I. m,.
29. 1.) Tudta és vallotta, hogy politika és gazdaság szorosan összekulcsolódik,
az elnyomott tömegektől hiába várunk friss és kezdeményező gazdasági erőt,
politikai szabadságjogokra van szükség a gazdasági felszabaduláshoz, s gazdasági megerősödésre a politikai szervezkedéshez. Bírálta és elutasította a Horthykor valamennyi földreformját, főbb gazdasági követelése volt: a demokratikus
és radikális földreform (és telepítés), a magyar falu belső megújítása, önálló és
önkormányzati alapon működő parasztszövetkezetek, a nagybirtok és az egykéz uralmának letörése, tervszerű gazdaságpolitika, minőségi termelés (azaz kevesebb költséggel minél több és jobb piacra vihető felesleg), az egyoldalú szemtermelés helyett kertgazdálkodás, új kultúrák (például gyapot) bevezetése, „növénygyárak" (mezőgazdasági nagyüzemek), mezőgazdasági feldolgozóipar megteremtése, a természeti források (magmahő, hévizek) termelési hasznosítása, a
fogyasztásból kihullott rétegek visszaállítása a fogyasztásba. Féja jól látta, hogy
az agrárkérdésben lelkiismeretlenül szembeállították a várost a faluval, az
ipart a mezőgazdasággal, ezért falun városellenes hangulat alakult ki, a város
viszont nincs tisztában az agrárkérdésnek a falun túlmutató jelentőségével,
ezért hangsúlyozta, hogy egyetemes nemzeti és gazdasági érdek a fogyasztóképesség fokozása, az ipar és mezőgazdaság érdekeinek találkozása. Tömegigényeket szolgáló kulturális és szociálpolitikát szorgalmazott, egészséges tömeglakásokat, népélelmezést, egészségvédelmet. Féja e kötetben kirajzolódó patriotizmusa élesen eltér az uralkodó „neonacionalizmustól". A hivatalos hazafiság
a fennálló államszervezettel azonosította magát, valójában politikai nacionalizmus volt, amely az adott rend, a Horthy-kor államjogi státusát legitimizáló
eseményekhez, személyiségekhez kapcsolódott. Féja a hazafiság egészen más
— népi — emlékeit és képeit kereste, a forradalmak, Dózsa György, Petőfi,
Kossuth, a márciusi fiatalok örökségét. Mindez a hivatalos neonacionalizmus
szemszögéből csempészárunak „antipatriotikus érzületnek" minősült. Féja több
cikkében is elutasította az újkeletű és divatos fogalmakat. Az „élettér" hódító
szellemével Petőfi és Ady patriotizmusát szegezte szembe, „az újabb idők magyar patriótái [...] nem vágyakoztak élettérre, hanem a haza megőrzését és
felvirágoztatását tűzték ki életcéljuknak" — írta — „a haza nem élettér", ha63.

nem „végső elv, melyet semmivel sem lehet helyettesíteni". A hazafiak a föld
édes gyermekei, akik csak Magyarországon tudnak és akarnak élni. (I. m.
355. 1.) Tudjuk, mit jelentett ez az állásfoglalás 1939 augusztusában. „Kor és
népáramlatok vad erői száguldoznak Európa-szerte" (i. m. 354. 1.) — írta, s
óvott a beszűkítő barbár német befolyástól, hangsúlyozta, hogy a magyar műveltség mindig egész Európát tekintette hazájának. (I. m. 340. 1.)
A Magyar haláltánc legkorábbi írása 1930-ból a „végtelen szenvedésben"
a „végtelen megtisztulás" reményével hívta és mozgósította az ifjúságot, hogy
egyesülve „jöjjenek az új történelmi feladatokat teljesíteni". (I. m. 9. 1.) A kötet utolsó írása 1943 márciusában azt hangsúlyozza, hogy a dolgozó osztályok
„teljesen megértek a történelmi szerepre". (I. m. 405. 1.) Féja Géza publicisztikájának reprezentatív válogatásából mintegy lemérhető, hogy mi is történt
másfél évtized alatt az agrárproletárok tömegeiben, a parasztság soraiban. Egy
felgyorsult folyamat kezdő és végpontját szembesíthetjük. E változás a paraszti
öntudatosodásban mintegy fokmérője, hogy a „Láznak" milyen ifjú serege
robogott fel, milyen „hályogot tépett a magyar szemen":
Átváltódik, kit lázunk megkerül,
Mélyül s tornyosul gondolat és álom,
Megrázkódik újat lesve a szív
S minden szokottság fojtogat, mint járom.
(Ady Endre: Űj tavaszi seregszemle)
Féja publicisztikája olyan időszakban jelent meg és jutott el hozzánk,
olvasókhoz — 1984 ősze és 1985 tavasza között — midőn az ország négy évtizeddel azelőtti sorsfordító pillanatait idézte az emlékezetébe és élte újra át.
1944—45-ben, ahogy a hadak nyomán elomlottak a Horthy-kor intézményei,
fellazultak az eresztékek, önkéntes agrárforradalom futott végig az ország
egyes tájain. Elsőként a nagy plebejus-agrárforradalmi hagyományokkal rendelkező Tiszántúl szabadult fel 1944 őszén-telén. A lakosság a Viharsarokból
kiindulva azonnal hozzákezdett az új, demokratikus helyi politikai élet kialakításához és a közigazgatás megszervezéséhez. A tömegek politikai aktivitásának nagy szerepe volt, felsőbb irányításra nem is váró tettrekészség, gyorsan
kibontakozó öntevékenység jellemezte. A falusi nincstelenek, napszámosok és
szegényparasztok mindinkább sürgették a földigény kielégítését, küldöttségeket
menesztettek Debrecenbe; a Tiszántúl parasztságának forradalmi megmozdulásai meghatározóak voltak a földkérdés megoldása szempontjából. Az új kormány 1945. március 15-én hirdette meg a földreformot, de már 1944 végén és
1945 elején az ország több részében önként megalakultak a helyi bizottságok,
s megkezdődött a nagybirtok felosztása. Ezt majd csak 1946-ban követte a bányák és a négy legnagyobb üzem felülről kezdeményezett kisajátítása, s 1947
ősze és 1948 nyara között a bankok, üzemek és iskolák államosítása. Az 1945-tel
elkezdődött gazdasági-társadalmi forradalmi átalakulásban tehát (nagyobbrészt
mozgalmi jelleggel) az agrárövezet járt élen. A demokratikus földreformot
maga a nép hajtotta végre. E földreform eredményeit és hatását tekintve (történészek szerint) agrárforradalommal ért fel; azzal pedig, hogy a bankok és
tőkés vállalatok földbirtokait is kisajátították (már 1945-ben), előkészítették a
népi demokratikus fordulatot.
E forradalmi mozgás egyik kiindulópontja, mint említettük, az a táj volt,
amelynek névadója Féja Géza. A Magyarország felfedezése sorozatban 193764.

ben megjelent kötete címe alapján a Viharsarok szó, annak „forradalmi, mozgalmi töltése, hangulati vonzata, összetett jelentése, költői színezete és találó
rövidsége" révén általánosan elfogadott és használt földrajzi névvé vált, (Farkas József—Szabó Ferenc: A Viharsarok. Egy tájegység sajátos történeti problémái. Párttörténeti Közlemények, 1979. 3. sz. 196. 1.)
Féja Géza publicisztikája és közszereplése is egyik előkészítője volt az
1945-ös agrárforradalomnak. írása történelemformáló erő lett, bármerre is vezetett a személyes útja a háború alatt és 1945 után, bárhogyan is alakult a
sorsa a világforgató időkben. Az ő munkája is beépült, ha közvetve is, az újraformálódott társadalmi valóságba, sokakat ő készített fel a nagy történelmi
mélyszántásra, amely a társadalmi viszonyokat megforgatta. Publicisztikáját
ma olvasva, s negyven évre visszatekintve jól látszik, hogy amit ő jövőképként
meglobogtatott, nagyobbrészt az valósult meg, s úgy, ahogyan ő elképzelte.
Néhány programpontja (önigazgatás, demokratizálódás, a termelés intenzifikálása) éppen napjainkban lett időszerű. A Magyar haláltáncot forgatva tehát
kísértést érezhetünk, hogy alkotói pályája értékeit a ma uralkodó eszmék
alapján próbáljuk meg legitimizálni, hisz kétségkívül előőrsnek, a tömegeket
forradalmi változásra ráhangoló „fellazítónak" tekinthetjük őt is. Mindez azonban ízléstelen lenne, hisz tudjuk, nem volt sem kommunista, sem marxista, s
bármily közel is került 1936—1937 tájt a történelmi materializmus és a marxi—
lenini politikai gondolkodás néhány eleméhez, különösen a földkérdés kezelésébén, a reálisan létező politikai erők és a politikai harc elvi és taktikai elemeinek megítélésében, a pártépítés és sajtó, a tömegesség kérdéseiben, elegendő
csak Révai József Marxizmus és népiesség című brosúrájába bepillantanunk,
hogy lássuk a különbséget a korabeli (gyakorlati) marxizmus és Féja Géza
felfogása között — már az időben is, amikor a népiek közül Moszkvából éppen
Féja Gézára tekintettek a legnagyobb bizakodással a kommunista emigránsok,
Révai József állapította meg, hogy a népiekre a marxizmussal kapcsolatban valamiféle közömbösség volt a jellemző. Féjának sem középponti problémája saját szocializmusa és a marxi szocializmuskép közötti ellentét. Rá is
illik, amit Révai általában írt a népiekről: „tudatában vannak ugyan ennek az
ellentétnek, de megférnek vele"; „nem marxisták, de nem is antimarxisták";
„nem harcolnak a marxizmus ellen magában a munkásmozgalomban". A háború kitörése után, s majd a végjátszmában viszont, „gouvernementális tollforgató" korában, ahogyan Révai nevezte kormánysajtóbeli szerepvállalását,
Féja Géza marxizmussal szembeni közömbössége megszűnt, s rövidebb időre
aktivizálódtak ellentéteik; ekkor nemcsak a nyilasokkal folytatta tovább korábbi hadakozásait, hanem — Teleki Pál irányvonalának megfelelően — harcot
vállalt a politikai színskála mindkét szélsősége, így a szélsőjobb mellett a baloldal, főként a szociáldemokrácia ellen is. Rövidebb ideig tehát a gyakorlati
marxizmus ellenfelei között is számon tartható. E kétfrontos harc indítéka Féja
politikai meggyőződése volt; szerinte a magyarság az egyeterpes emberi fejlődés irányvonalának mentén a saját életformáját így valósíthatja meg. Nacionalizmusának éle ekkor az „idegenvezetők" ellen irányult, egyaránt félt a német és a szovjet befolyástól, s ebben közös nevezőre jutott a Horthy-korszak
hatalmi elitjével, azok politikai rétegzettségétől és színezetétől függetlenül. .Egy
televíziós interjúban, 70. életévén túl önkritikát is gyakorolt: „Volt idő, amikor
nem láttam tisztán a helyzetet és azokat a nagy politikai erőket, amelyek végső
soron Európa és az emberiség sorsát eldöntötték" — mondta. (Válaszolni nehezebb, RT V—Minerva, Bp. 1980. 15. 1.)
65.

Féja, aki 1937-ben (a Márciusi Front zászlóbontásakor) a demokratikus
Magyarország jelszavával szólított új honalapításra, aki 1938-ban egyike az
úgynevezett első zsidótörvény elleni tiltakozóknak (Bartókkal, Kodállyal, Gáspár Zoltánnal, Supka Gézával, Mihályfi Ernővel és másokkal együtt), s az idő
tájt a népi írók egyik legnyitottabb kapcsolatrendszerű tagja, baloldalról őt figyelik a legnagyobb várakozással, a háború kitörése után, az új sajtófeltételek
közepette pályát módosított: megmaradt a kormánypártivá alakított Magyarország szerkesztőségében.
Az 1939-es választásokon (titkos szavazással) jobboldali radikális érzelmek
nyilvánultak meg. Az intézményrendszer, egyes reménybeli politikusok (például
Imrédy) jobbratolódása, a háború kitörése új helyzetet teremtett, tovább színezte s kiélezte a hatalmi eliten belüli, régebbi keletű és többrétű ellentétet.
M. Kiss Sándor különböztette meg egy szóbeli előadásában a baloldali, progresszív ellenzék mellett a hatalmat közvetlenül gyakorlók hatalmon belüli ellenzékét. Maga a baloldali, progresszív ellenzék is rétegzett volt; egyik alcsoportja a hatalmon kívüli, de rendszeren belüli (politikai értelemben legális)
ellenzék, a másik a hatalmon és rendszeren kívüli (politikai értelemben illegális) ellenzék. Féja Géza útját, kétségkívüli jobbratolódását ebben a sémában
követhetjük. Az illegális ellenzékbe (azaz a kommunisták közé) nem kívánt
kerülni, a Viharsarok és pere moszkvai fogadtatásából szirénhangokat hallott
ki. Hadállása a legális ellenzékiség volt, a harmincas évek végéig a hatalmon
kívüli, de rendszeren belüli ellenzék népi szárnyának markáns tollforgató ja,
kezdetben Bajcsy-Zsilinszky Endre oldalán jobboldali beszüremlésektől sem
mentesen, később, a Márciusi Front idején egyértelműen balról bírálta a hatalmat. A háború kitörése után a hatalmat közvetlenül gyakorlók hatalmon
belüli ellenzéke megpróbált a jövőnek is dolgozni, kapcsolatot keresett, s közeledett a legális ellenzékhez. Ezért kerülhetett egyáltalán sor Féja kormánysajtóbeli szerepvállalására, a hatalmat közvetlenül gyakorlók hatalmon belüli
ellenzékéhez való időleges orientálódására, amelynek meglett volna az értelme,
ésszerűsége, taktikai értéke, hiszen közös nevezőre juthattak Magyarország háborútól való megóvását, később az ország háborúból való kivezetését illetően.
Féja ifjúkori alapélménye a magyar államiság összeomlása; 18 évesen elég
tapasztalatot szerzett a Léva körüli frontmozgásban, hogy féljen a zűrzavartól,
a közép-kelet-európai népek rendezetlen indulataitól és aspirációitól. Az esedékes történelmi fordulatot, belső megújulást, a népi honfoglalást nem egy háborús összeomlásban szétporló ország romjain, hanem államiságában átmentett,
a háborút túlélt Magyarország megreformálásával, illetve radikális átalakításával képzelte el. Ezért feladta — tegyük hozzá, hogy a háborús viszonyok között
fel is kellett adnia, hacsak nem akart illegalitásba vonulni — a forradalmi
indulatait, a lázításokat. Féja a legalitást választotta, s a hatalmon kívüli legális ellenzéknél esélyesebbnek, reálisabb politikai erőnek vélte a hatalmon belüli ellenzéket, ezért publicistaként irányzatukat erősítette. Választásában kifejeződött korábbi csalódása az igazi ellenzéki politikában, s kételye az ellenzék reális politikai erejében, önmagában azonban bűneként nem
róható fel, hogy „gouvernementális tollforgató" lett, azaz szerepet vállalt Teleki
Pál és Bethlen István irányvonalában, továbbá az sem, hogy 1944. március 19-e
után is jelentek meg cikkei. A mértékadó az, hogy a nyilvánosság számára
megmaradt lehetőségeit (akkor, amikor az újságíró-társadalom jelentős és értékes részének a kezéből kiütötték a tollat), mire és hogyan használta fel. Ez az
út is felkínálta volna ugyanis az ellenállást, az ország megóvását a háborútól,
66.

illetve később a kiugrást. A hatalmon belüli ellenzék azonban erre képtelen
volt, s így leértékelődött Féja Géza minden taktikázgatása. Elvileg nem hibáztatható azért, mert valóságos, létező politikai erőkkel teremtett átmeneti szövetséget, ám reményeitől kétszeres kisiklás is eltérítette, ö maga úgy engedményezett a hatalomnak, hogy az kétségessé tette alkalmasságát, hitelét, hívó
szavának erejét a jövőt formáló politikai erők felsorakoztatására és komolyabb
befolyásolására. Másfelől a hatalmon belüli ellenzék mégsem bizonyult eléggé
hatékony politikai erőnek, csődöt mondott, alkalmatlan volt az ország, de még
saját legelemibb érdekeinek a képviseletére is; elegendő itt csak a kiugrási kísérlet kudarcára utalnunk.
Féja Gézát később, közvetlenül a háború után sokat foglalkoztatta saját
publicista útvesztése. Igen árulkodó Az igazi Kossuth Lajos című (kéziratos)
történelmi esszéje. A Pesti Hírlap korszaka című fejezetben érezhetően személyes kérdésekkel viaskodik. Kossuthot reálpolitikusként ábrázolja, minuciózusán magyarázza, hogy miért haladt Kossuth a köznemességgel együtt, noha nem
hitt a vezető szerepe tartósságában. Szerinte Kossuth ekkor nem tehetett mást,
s „ [.. .] bár felhasználta az egyik uralkodó réteget, a köznemességet, de távolról sem az uralkodó osztályok konzerválásában kereste politikai hivatását, hanem új társadalmi erők felsorakoztatásában. Ám látnia kellett, hogy ez a felsorakozás még a jövő zenéje, tehát politikai művének ütemét egyelőre a valóságos politikai erőkhöz kellett alkalmaznia. Világnézeti próféták bizonyára
másképpen cselekszenek, de államférfiak csakis úgy cselekedhettek, mint Kossuth Lajos." A sorokon átvérzik a személyes líra, épp megírásakor nehezedett
Féjára teljes súllyal tévedésének minden terhe. Mentegetőzik, mintha az uralkodó osztályok konzerválásában kereste volna politikai hivatását, azokhoz az
erőkhöz szegődött volna el, melyeknek szennyes árja végül is elöntötte a magyar politikai életet. Holott maga a „gouvernementális" jelző is túl általános
bélyeg kormánysajtóbeli szerepvállalására, amely a hatalmi elit egyik (Teleki—
Bethlen nevével jelezhető) csoportjához kapcsolódott. Érdemes felidéznünk Boldizsár Iván egyik visszaemlékezését, eszerint 1944. március 19-e után ő maga is
legálisan írt a sajtóban: „Most visszatekintve elképzelhetetlen, hogy április végétől szeptember végéig újra írhattam a lapba. Szinte magamnak se hiszem el,
úgy beleszokott még az emlékezetem is a fekete-fehér, manicheus gondolkodásba. Ha ezt az utánam következő nemzedék tagjai olvassák, nyilván megütköznek: hiszen akkor ez az ember kollaboráns volt. Volt a fene. A Sztójaykormány menesztése után erőre kapott az ellenállási mozgalom." (Boldizsár
Iván: Március tizenkilencedike. Kortárs, 1984. 5. sz. 762. 1.)
Féja Géza a németek bevonulása után, 1944 nyaráig (Magyar Néző) álnéven publikált néhány olyan történelmi tárgyú cikket, amely madárnyelven
németellenes érzületet, magyar öntudatot, függetlenségi tartást erősített. 1944
őszén az angolszász orientáció híveként a kiugrási kísérlet szolgálatában kezdte
írni Az igazi Kossuth Lajos címmel későbbi átdolgozásban fennmaradt történeti
esszéjét a Külügyminisztérium Sajtó Osztálya, Gál István (az Apollo szerkesztője) megbízásából, amelyet angol és francia nyelvre fordítva Nyugatra akartak juttatni, hogy megmutassák Európának a „másik Magyarországot". Megalapozatlanok azok az 1945-ben forgalomba került vádaskodások, hogy még a
Szálasi-puccs után is írt (nyilas érzelmű) névtelen cikkeket. Féja a nyilas puccs
után már nem vett részt a Magyarország szerkesztőségi munkájában, az új főszerkesztő, Mattyasovszky-Latesz Kornél fel is mondatott neki. Féja céltévesztése nem „gouvernementális tollforgatóskodása" volt tehát, hanem az, hogy e
67.

lehetőséget nem „gouvernementális" gondolkodásra használta fel. Alapvető politikai értékeit, az önkormányzatot, demokratizmust, nemzeti függetlenséget,
német- és nyilasellenességet elválaszthatónak vélte és elválasztotta az emberi
jogoktól, korábbi patriotizmusát feladva nem vállalta a magyarság ügyét a magyarság egészével, tehát a magyarországi zsidósággal való teljes szolidaritásban,
ehhez társultak a baloldali szociáldemokrácia elleni támadásai, így nagy hatású
képességeit végső soron nem az ellenzék különféle (népi, polgári, szociáldemokrata) szárnyainak közelítésére, az akkoriban időszerű nemzeti egység és ellenállás erősítésére hasznosította. A hatalmon belüli ellenzékkel való együttműködésekor ezért nem dolgozhatott eredményesen az új politikai erők felsorakoztatásán, ezért hagyta figyelmen kívül életképes szövetségek lehetőségeit.
Féja Géza személyes felelősségét nem tagadva látnunk kell, hogy a politikai törekvések tisztázottsága avagy tisztázatlansága, a publicisztikának fedezetet adó hátország mennyire döntő volt pályája alakulására. Tanulságos adaléka ennek egy rövidke följegyzés, amelyben Féja Géza publicisztikája kisiklásával közvetlenül, s nem oly áttételesen foglalkozik, mint a. Kossuth-tanulmányban. 1945. október 5-én jegyezte fel az alábbiakat: „Hosszú hónapok óta
az üldözött vad sorsát élem, pedig nem a privatumért harcoltam,. hanem a ma^
gyar sors megszállottja voltam, nem a bőrömön, hanem csontig,. idegig, életem
legmélyéig éreztem az időtlen magyar szenvedést, a kétségeket, a reménytelenséget. Nem tudtam egyoldalúan nézni, nem tudtam hirtelen egy irányban dönteni, siető hullámokként zúdultak ránk az események, s én a menekvés útját
kutattam. Hittem: ha egy Bethlen Gábor szabású zsenije lett volna a közelmúltban a magyarságnak, nem jutottunk volna idáig: nem alacsonyodtunk volna a
németek szolgáivá, s nem tettük volna fel sorsunkat egyetlen lapra. Akkor más
lett volna az én publicisztikai szerepem is, de mi lehetett ilyen züllött társadalomban s ilyen rothadt vezetőréteg ballépései közepette? Menteni a menthetőt, kutatni s építeni a menekvés útját. Mindkét kezem meg volt kötve, a
szabadabb megnyilatkozás lehetőségei holtpontra jutottak; veszedelmek, rémületek s tragikus számvetések kamrájában, valóban belső börtönben senyvedtem."
Nem azért említettük Féja útvesztését, mintha nem szólhatnánk róla anélkül, hogy úton-útfélen azonnal rá ne olvasnánk a tévedéseit, még ha a téma
meg sem kívánja, mint ahogyan ezt sokan szívesen megteszik. Emlékeztetnünk
kell azonban, hogy a Magyar haláltánc nem a teljes arcát mutatja Féja Gézának. A válogató Féja Endre rostája az átörökítésre méltó, időtálló értékeket, a
progresszív elemeket engedte át. Korántsem a retusálás szándéka, hanem a
válogatás természete szerint módosult a kép: a szemelgetés a termés legjavát
hozta át az idő vámházain, a vevő, a mai kor igényei és szempontjai szerint.
A tévedések ráolvasása azért is helyénvaló itt, mert a tények és érzések összekavarása miatt elég sürü a homály Féja Géza útvesztése körül. A „renegát"
jelzőt, amelyet Révai József a napi politikai harcokban hajított Féjára a Marxizmus és népiesség 1946-os kiadásának előszavában, többen az egész pályára
igyekszenek kiterjeszteni, Féja életútját hatalmas árulássorozatként, megrögzött
Júdás-sorsként próbálják bemutatni. Az árulás végső soron bibliai motívuma
azonban túlzottan, is leegyszerűsítő, mitikus magyarázata a pálya fordulatainak.
A Magyar haláltáncban közzétett cikkanyag azt bizonyítja, hogy Féja életművének nagyobbik .része legitimizálja magát az emberi és nemzeti haladás szem^
szögéből, de az elmúlt évtizedek történelmi valósága és praxisa alapján is. Cikkeiben lépten-nyomon a társadalmi átalakulás-változás, előrejutás távlataira
68.

b u k k a n u n k rá. A kollektivizmus kibontakozó lehetőségeit k u t a t t a , és a társadalmi demokratizálódás távlataiban gondolkodott. A „nagy politikai hatóerők",
,.az ú j történelmi hatás", az „emberi megújulás", „ ú j honfoglalás", „történelmi
f o r d u l a t " igen általános és elvont, ám a Horthy-korszakban egyértelműen ellenzéki, olykor forradalmi csengésű programja, írásainak jövőbe m u t a t ó perspekt í v á j a emeli ezeket a cikkeket a szociális harc — Féjától nem idegen — alkalmi
taktikázgatásai, vagy éppen tévesztett politikai állásfoglalásai, sőt, komoly botlásai fölé.
(Szépirodalmi.)

TORNYAI JÁNOS: A JUSS (ALFÖLDI GALÉRIA)
69

POMOGfcTS BÉLA

Megtartó hagyomány
KÁNYÁDI SÁNDOR: FEKETE-PIROS
Kányádi Sándor költészete közösséget tételez fel és közösséget teremt,
mindenekelőtt egy emberi közösség önismeretének, öntudatának alakítására
törekedik. Költői személyisége közösségi személyiség, munkásságát a költészet
és az erdélyi magyarság lényegi kapcsolatának tudata hatja át. Ez a tudat
az idők során gazdagodott és erősödött, a természetes közösségi érzés a sokasodó tapasztalatok és felismerések hatására vált tudatos meggyőződéssé.
Fiatal költőként az emberi élet természetes rendjének tudatát fejezte ki, költői világképét ez a biztonságot adó tudat határozta meg, az ötvenes évek
elején általános történelmi bizalommal tekintett a rohamos tempóban változó
erdélyi életre. Gyorsan fejlődő városban, Kolozsvárott élt, képzeletben, álmaiban mégis szülőfalujában kalandozott, versei szelíd nosztalgiával idézték fel
a falusi ifjúság emlékeit, s megtartó erőt, igaz emberséget mindig ezeknél az
emlékeknél talált. A falusi élményvilág, a harmonikus világkép, a köznapi
tapasztalatot belengő derű a költői népiesség hagyományos rendjében jelölte
ki korai költészetének helyét, versei azt a leíró-ábrázoló kifejezésmódot követték, amelyet a magyar népi líra, kivált pályájának egy szakaszán Illyés
Gyula, illetve ennek az irányzatnak erdélyi testvér áramlata, közelebbről Kiss
Jenő és Horváth István költői munkássága honosított meg. Költészetében a
természeti látványnak, a falusi életképeknek adott nagy szerepet, tisztán metszett szóképeit az emlékezés hangulata színezte, emlékein a idill fénye ragyogott. A tárgyias, illetve epikus leíró verset általában személyes jellegű
meditáció zárta le.
Költői világképében akkor következett be változás, midőn a romániai
nemzetiség életét súlyosabb tapasztalatok kezdték beárnyékolni, s lassanként
fényüket vesztették azok a remények, amelyek a kisebbségi gondok gyors
megoldását ígérték. Hozzájárult ehhez az átalakuláshoz a magyarországi költészet és a közvetlen erdélyi költői hagyományok teljesebb megismerése is:
Illyés Gyula szellemi küzdelmekre alapozott poétikája, Nagy László látomásosmitologikus népiessége és Juhász Ferenc mindenséggel, történelemmel viaskodó lírai eposzai ugyanúgy újító hatású példát jelentettek, mint az az elégikus színezetű történelmi és tájköltészet, amelyet Áprily Lajos, Tompa László
és Dsida Jenő lírai öröksége képviselt. Az átalakuló költői világképet az élmény nyugtalansága jelezte, Kányádi Sándor a történelem véres jeleneteiről,
gyilkos háborúkról szőtt látomásokat, versei drámai feszültségekről, belső
küzdelmekről tanúskodtak. Ebben a küzdelemben új értékrend alakult ki, s
ez az értékrend a költészet közösségi hűségét, valamint a társadalmi létben
tapasztalt konfliktusok költői feloldását követeli meg. A közösségi hűség
korábban is a kolozsvári költő gondolkodásának, érzelemvilágának meghatározója volt, most ez a hűség kiteljesedett, tudatosabbá vált, történelmi hátteret és távlatot kapott. A harmonikus világképnek megfelelő természetes
(naiv) alkotó személyiség súlyos tapasztalatok és felismerések révén vált tudatos közösségi személyiséggé, amelynek minden megnyilatkozása magán hor70.

dozza a nemzetiségi megmaradásért vállalt közvetlen felelősség bélyegét. A
költészetet mindez nagyfokú morális szereppel ruházta fel, rendkívül felerősödött a költő küldetéstudata.
Kányádi Sándor közösségi tudatát biztos meggyőződés alapozza meg, illetékesnek tudja magát egy emberközösség dolgaiban, a modern költő nagy
veszedelmétől, a magányos elszigetelődéstől sohasem kellett tartania, költői
világa mégsem lehet harmonikus. Verseire sötét árnyékok vetülnek, annak
az emberi közösségnek a történelmi létét látja veszélyeztetve, amelynek hűséget fogadott, anyanyelvének, anyanyelvi kultúrájának lassú háttérbe szorulását tapasztalja, szomorú emberi sorsokon kell elmélkednie. Felelősségtudattól vezetve vállalja a történelem tanújának szerepét, megoldásra váró
gondokkal és derengő reményekkel vet számot tanúvallomásaiban: közéjük
tartozik népszerűvé vált verse, a Fekete-piros is. Az 1972-ben írott költemény a mezőségi Szék község jellegzetes népviseletének fekete-piros
színeibe öltözött lányok délutáni találkozóját, csendes táncát írja le, a cím
alatt olvasható rövid mottóban pontosan megnevezve e találkozó helyét és
idejét: „leíró költemény, melyet szereztem a kolozsvári Malomárok és a Telefonpalota közti járdaszigetről az ezerkilencszázhatvanas-hetvenes esztendőkben csütörtök és vasárnap délutánonként". A költemény pontos megértéséhez azonban nemcsak ez a rövid magyarázat szükséges, hanem Szék történelmi múltjának és néprajzi jelentőségének bizonyos ismerete is. A régi
Szolnok-Doboka vármegyei község valamikor városi kiváltságokat élvezett,
hajdani sóbányáját már a rómaiak is ismerték, mai református temploma
eredetileg a 13. század végén épült, az utolsó erdélyi tatárbetörés alkalmával
sokat szenvedett, a portyázó tatárok hatszáz embert hurcoltak el. Népi kultúráját: dalait, táncait, hímzésművészetét, népviseletét megkülönböztetett figyelemben részesítette a folklorisztikai és néprajzi irodalom. A túlnépesedett
község lakosai a közeli városokban, Szamosújváron, Désen, Kolozsváron keresnek munkát, népművészeti termékeikkel azonban még Budapestet is felkeresik. A széki magyarság hányatott múltjának és népdalkultúrájának emlékei szövődnek Kányádi Sándor versének szövegébe.
A Fekete-piros, ahogy eligazító mottója mondja, „leíró költemény", azaz
a költő némán figyeli a széki lányok találkozóját, leírja táncukat, emlékezetébe idézi dalaikat, végül számot vet sorsukkal, jövőjükkel, amely jelképes módon az erdélyi magyarság sorsát és jövőjét fejezi ki. Néma összejövetel ez, a nagyvárosban dolgozó, szolgáló falusi lányok hangtalan táncban
találkoznak egymással, pontosabban az elhagyott szülőfalu emlékeivel, szokásaival és kultúrájával: „Fekete-piros csütörtök / és vasárnap délután / —
amikor kimenős a lány —, / fekete-piros fekete / táncot jár / a járda szöglete." A mozaikos szerkezetű költeményt éles ellentétek hatják át: a városi tájban, a városi civilizáció idegen kellékei között falusi lányok tánca idézi
fel a népi kultúra lassan feledésbe merülő emlékeit; a lányok táncolnak,
de ez a tánc néma, szomorúnak tetszik; a lányok kis magyar szigetet alkotnak
a román többségű jelenkori Kolozsváron; a jelen gondjai között élnek, szemérmes táncukkal mégis a múlt kulturális értékeit, szülőfalujuk szomorú
történelmi emlékeit idézik a szemlélődő költő elé. Megannyi feszült ellentmondás, ezek az ellentmondások fejezik ki a magára maradt emberi közösség nem
éppen bizakodó helyzettudatát. Az idegen környezetben egymást kereső kis
árva emberi közösség veszélyeztetettsége sejlik fel a magányos, néma tánc
nyomán:
71.

Mintha tutajon, billegőn,
járnák süllyedő háztetőn,
alámerülő szigeten,
úszó koporsófödélen.
A széki lányok hangtalan táncának jelképes, sőt ennél is több, mitikus
értelme van. Jelképes már a költemény címe, illetve refrénszerűen visszatérő
szópárja is: a fekete és a piros a széki lányok viseletének hagyományos
színei, ugyanakkor a „fekete" a gyász, a „piros" az élet színe. De jelképesek a lassú, csendes táncmozdulatok is, az idő homályából, évszázadok mélyéből hozott archaikus koreográfia, amely egy elhagyatott emberi közösség
viszontagságos történetére, távoli múltjának titkaira utal. A széki lányok mozdulatlan, mitikus tánca mögött lassan feltetszenek e közösség történelmi tapasztalatai: a szétlőtt várak, a tatár és török dúlások, és fölsejlenek a múlt
megnevezhetetlen, aligha tudatosított távlatai. A kolozsvári telefonpalota közelében álldogáló költő erre a rejtőzködő múltra kérdez, midőn a széki lányok lassú táncán mereng:
Honnan járják, honnan hozták,
honnan e mozdulat-ország?
Szétlőtt várak piacáról,
csűrföldjéről, még a sátor
vagy a jurta
tüze mellől, röptette föl
a csipők, a csuklók, térdek
katapultja?
Vagy régebbről, húszezerből?
Még a nyelv előtti ködből
teremti újra — az ösztön?
Akár a szemek mandulametszését az anyaméh
szent laboratóriuma?
A lányok tánca kettős jelkép: a nagyvárosi környezettől elszigetelt mitikus jelenet elhagyatottságról, szomorú magányról tanúskodik, a mozdulatokban alakot öltő ünnepélyesség mégis a délutáni összejövetel közösségteremtő
erejét példázza. A lassú és néma tánc nemcsak egy kis népcsoport hányatott
történelmi sorsát, elmerülésének szorongató veszélyét jelképezi, hanem a hagyomány, az eredeti kultúra megtartó hatalmát is, azt, hogy az ünnepi mozdulatokat az összetartozás elemi tudata hatja át:
Honnan járják, hannan hozták?
Honnan e mozdulat-ország?
S milyen titkos adó-vevők
fogják, folyton sugározván,
az egyazon vér és velő
hullá mhosszán ?
72.

A merengő költő ennek nyomán megnyugvással tapasztalja e közösségteremtő erő és összetartozás-tudat működését is, „leíró versének" tanulsága
szerint beléjük helyezi reményeit. Kezdetben szomorú melankóliával, később
mind több reménységgel szemléli az összefogódzó. hangtalan dallamokra lépegető lányokat. A kolozsvári telefonpalota járdaszegletén lassú és néma táncba fogó széki lányok az idegen városi környezetben is őrzik a maguk hagyományos kultúráját, így lesznek a történelmi folytonosság tündéri jelképeivé. A Fekete-piros zárósorai ebben a jelképben láttatják meg a nemzetiségi
megmaradás zálogát:
Egy pár lány, két pár lány
fekete-piros-fekete
táncot jár.
A magnó surrog így.
S amit ha. visszajátszol?
Koporsó és Megváltó-jászol.
Kányádi Sándor versét érzelmi ellentétek hatják át, a szétszóródás fájdalmát az összetartozás biztonságot adó tudata, a történelmi veszélyeztetettség szorongató érzését a hagyományok megtartó erejébe vetett hit ellensúlyozza. A Fekete-piros mögöttes terében jól érzékelhető ellentétek alakítják ki a
költemény érzelmi és gondolati szerkezetét, ritmika ját és képanyagát. A ritmus erős feszültségekről tanúskodik, az egymással szembeállított hagyományos nyolcasok és gyorsan pergő négy szó tagú sorok a vers zenei tempójának állandó átalakulását: felgyorsulását és lelassulását idézik elő. Ez az egész
költeményt átható ellentétezés jut kifejezésre abban, hogy a modern városi
civilizációt, pontosabban a táncoló lányok nagyvárosi környezetét jelző utalások minduntalan az erdélyi magyar népköltészetből vett szövegek, illetve
szövegtörmelékek között vegyülnek el. A modern civilizációs környezetet olyan
épületek, illetve tárgyak mutatják, mint a telefonház, a surrogó magnó, a táncoló lányok feje fölött világító „neon-ág", a titokban sugárzó adó-vevő készülékek, a népi hagyományokat ugyanakkor mezőségi népdalok szövege, illetve költői parafrázisa idézi fel:
Kolozsvári telefonház,
száz az ablak, egyen sincs rács,
ki-bejár a világ rajta,
de azt senki sem láthatja.
Sír a csizma, sír
a szédítő tánctól:
tatár öröm, magyar bánat,
megszöktették a rózsámat.
Ha megnyerte, hadd vigyél
Anyám, anyám, édesanyám,
gondot mért nem viselsz reám.

73.

A Fekete-piros szövege tulajdonképpen három alkotóelemből épül: leírásból, amely egyszerűen képet ad arról a — városi környezetben különösnek tetsző — látványról, amely a kolozsvári telefonpalota mellett nézelődő költő szeme elé tárul, költői meditációból, amely ezt a látványt kíséri, amely nyomán
a vers érzelmi íve — a pusztulás sötét sejtelmétől a megmaradás reményéig
— kialakul, végül népdalrészletekből és -töredékekből, amelyek a közösségi
kultúra erejéről beszélnek, és ezáltal alátámasztják a költő bizalmát a megmaradás iránt. Kányádi Sándor* verse ezeknek a stilárisan igen különnemű
költői elemeknek a montázsából jön létre, s ez a montázstechnika a szöveget
erősen mozgalmassá, rapszodikussá teszi.
A szövegalakításnak ez a módja a Fekete-piros költőjének poétikai törekvéseit jelzi, azt, hogy a népi hagyományok és a modern költői kifejezésformák összeolvasztása révén akarja egyéni versnyelvét kialakítani. A korai népies hatások után ugyanis Kányádi a modern költészet kifejezésmódját sajátította el, egyszersmind a népi hagyományok régebbi, mondhatnók, archaikus
rétegeit aknázta ki, olyan költői rétegeket, amelyeknek poétikai öröksége jól
illeszkedik a szabadon alakító modern poétikához. E modernebb poétika hatása nemcsak a ritmus fellazításában, a merészebben alakított szóképekben érvényesül, hanem a szöveg szerkezeti felépítésében is. A korábbi dalszerűséget
epikus jellegű kifejezésmód váltja fel, a költemény drámai módon tagolódik,
a versszerkezet rapszodikussá, töredezetté válik, ahogy a Fekete-piros esetében is. Ebben a költeményben, Kányádi Sándor többi „hosszú énekéhez" — az
El-elcsukló ének, a Fától-fáig és a Halottak napja Bécsben című költői rapszódiákhoz — hasonlóan, valójában az avantgarde „montázsvers" hagyományára
ismerhetünk. Ez a montázsszerkezet egyaránt foglal magába epikus és lírai
elemeket: emlékképeket, töredékesen előadott történeteket, lírai kommentárokat, személyes vallomásokat, mindezt azonban a költő még a néphagyomány
jellegzetes formaelemeivel: népdaltöredékekkel, ráolvasásokkal, mondókákkal egészíti ki.
A montázs, mint formaképző elv, az erős kontraszthatások érvényesítésének eszköze, s mint már szóltunk róla, Kányádi Sándor versében valóban ezek
a kontraszthatások uralkodnak. A Fekete-piros érzelmi feszültsége, a modern
városi környezetre és a népi hagyományokra utaló képanyagának éles ellentétezése, illetve lassú és gyors ritmusainak éles váltakozása mégsem bontja
meg a költemény belső egységét. Az ellentétező szerkesztés mellett ugyanis
egy másik szövegalakító eljárás: az ismétlés komponáló módszere is működik, amely az érzelmileg-gondolatilag erősen tagolt szöveget szerkezetileg egységbe fogja. A szöveg hangsúlyos szegmentuma: a „fekete-piros fekete / táncot jár" sorpár még hatszor ismétlődik (ezek között négy alkalommal „Egy pár
lány, két pár lány" előtaggal, kétszer „a járda szöglete" utótaggal). Hasonlóképpen ismétlődnek az „Akár a kéz, ha ökölbe kékül. / Zeneszó énekszó nélkül", illetve „A magnó surrog így" sorok. Ezek az ismétlődések nemcsak a
kompozíció rendező elvét alkotják, hanem a költői mondanivaló lényeges elemelnek is nagyobb nyomatékot adnak. Kiemelik a széki lányok táncának mitikus jellegét, és utalnak arra a mély hatásra, amelyet e mitikus szépségű emberi szertartás az erdélyi magyarság múltján és jövőjén töprengő kolozsvári
költőre tett.

74.

MÁRKUS BÉLA

A múlt nem mutatvány
RATKÓ JÓZSEF: FÉLKENYÉR CSILLAG
Azt mondják, mélyről jöttem,
kínnál kirakott kútból,
követ, iszapot köptem.
Ügy volt, ha úgy volt.
Ringyó-szájúak állnak
körül: odalent hogy van?
Lökdösnek, kiabálnak —
mondjam, na, mondjam!

'

Hűségese a dalnak,
én nem hozzájuk jöttem.
Hallgatok fény-ütötten.
Hallgat a kút is, hallgat.
Ratkó József válogatott költeményeinek kulcsverse egy szimbólumnak a
felhasználása, „továbbgondolása": mégpedig a magyar népköltészetből, aztán
a Csongor és Tündéből vagy Tamási Áron Énekes madarából jól ismert „kút"
szimbólumé. Világirodalmi párhuzamok is kínálkoznának, természetesen, például a József és testvéreit szerző Thomas Mann szava: mélységes mély a múltnak kútja, ám van az eddigieknél közelebbi minta is: Sarkadi Imre novellája,
a Kútban. Monogrammal ugyan, de fel is tűnik S. I. az egyik Ratkó-versben,
a Törvénytelen hálottaimban. — Bizonyosnak állítva, ami korántsem az: öngyilkos lett volna Sarkadi, s kérdezve, ami a Hallgat a kút is szituációjára,
hősére is illik: „Milyen reményt vertek le benne".
A Hallgat a kút is a leverettetés kezdetén, de már az ellenségtől körbevetten mutatja a lírai hőst. Aki tehát nem Bíró Mátéval, a Kútban küzdelemre elszánt főalakjával volna rokonságban, hanem az íróval. Pontosabban:
azzal az alkotóval, akit különösen a halálát követő időben az irodalmi köztudat egy része nemzedéki jelképpé növesztett föl — a „meszesgödör"-nemzedék jelképévé. A mélység képzetéhez kötött ez az elnevezés is, ám Ratkó
József versbéli kútjának a legtöbb köze mégsem ehhez, hanem a legelőbb talán Németh László, majd éppen a Sarkadi-monográfus, B. Nagy László által
használt metaforához van: a „keszonbetegség"-hez. A mélyből hirtelen —
nem a magasba!, csak — a felszínre jutni, hozzászokni —; nem máshoz — a
normális légnyomáshoz: nem egy nemzedék szellemi működésének egészségét
tette próbára ez. A „nemzet alól" érkezettek, a faluról jött parasztfiatalok
egészségét csakúgy, mint a más származásúakét, a külvárosok, peremvidékek,
a proletariátus „szegénységét" az új életforma „gazdagságával" felcserélőkét.
Hogy a szegénységgel vagy a gazdagsággal gazdálkodik-e a művész, az szédíti-e meg, hogy milyen roppant mélységekből volt képes fölemelkedni, vagy
a felszín hatalmasnak tetsző lehetőségei kápráztatják el, az végső soron egyre
megy: e szédületek a keszonbetegség tünetei. Ratkó lírai hőse nincs megha75.

tódva önnönmagától, hogy mily magasságokba ért. s nem is gondolja fő
programjának „beszámolót" készíteni a „megtett út"-ról. „Hallgatok fényütötten" — jelenti ki. Már túl van azon a hiten — az ugyancsak a hallgatást
jövendölő sorokat idézve (Az utolsó versekből 2.) —, hogy „a lélek túlnyomásos üzemében, / keszonban, zsilipkamra nélkül" sikerülhet „újratermelni
a reményt", de még nem a teljes reménytelenség foglya. Kinn van a „kínnal
kirakott kútból", de benne a „dal hűségese" számára még szorítóbb kelepcében: szabad-e dalolni azoknak, akiknek érdekesség, kuriózum a „kút", s
az a kikapaszkodás is. A múlt nem lehet mutatvány. A gyötrelmek és gyötretések „daláért" nem járhat taps, nem vásári produkció az. A küszködésre
— követ, iszapot köptem — való emlékezés pedig egy cirkuszi látványosság főszereplőjének tüntethetné föl a lírai hőst. Akit ezért kisért meg előbb nem
a csend, nem a hallgatás, hanem hogy önmaga előtt is letagadja, feledésbe
burkolja a múltját — „Úgy volt, ha úgy volt" —, s csak a végén merít erőt
a kút példájából: „Hallgat a kút is, hallgat". Ezt az erőt, ezt a példát sugallta
József Attila is: „fecseg a felszín, hallgat a mély".
A rövid, mindössze három strófából álló vers nagy tudatossággal épít a
disszonanciákra. Egy strófán belül is: az utolsó sor a maga öt szótagával
megtöri az előző sorok heteseinek harmóniába ringató hangulatát, az adoniszi sort idéző hirtelen váltásával megakasztja a ritmus lendületét. Mielőtt
azonban a második versszak ugyanennek a képletnek (7—7—7—5) a visszatérésével megszokottá tehetné a szokatlan sorkezelést, mielőtt a szabálytalan
forma szabályos ismétlődése lehetne a harmónia forrása, a költemény újra
ritmust vált. Költői bravúrra, a verstest mesteri megmunkálására vall, hogy
a harmadik, záró strófában ezt a ritmusváltást, ezt a szabálytalanságot lényegében az utolsó sor csonkaságának a megszüntetésével, kiteljesítésével, szabályossá tételével éri el (7—7—7—7). Ugyanerről a vibrálásról, nyugtalanságról árulkodik a rímkezelés is: az első két strófa keresztrímeit a harmadikban
ölelkezőkre cseréli föl (abab — abba).
A strófaszerkesztést és a rímelést jellemző feszültség, disszonancia érzékelhető a vers ütemezésében és nyelvi rétegeiben is: a nyitó sorok spondeusainak kemény kopogását („Azt mondják, mélyről.. .", „Ringyó-szájúak") a
zárók trocheikus lejtésű ötösei lágyítják ugyan, de csak hogy annál megfellebbezhetetlenebb legyen a daktilusból ismét a spondeusba váltó csattanó,
verszáró poén. A Hallgat a kút is nyelvhasználatára nem az egyneműsítés
hiánya, vagy a különböző valóságsíkokból származó szavaknak a keverése
jellemző. Első olvasásra az a henyeség okoz feszültséget, ahogy a költemény
a fogalmakkal, szókapcsolásokkal bánik. Egymás után sorakoznak az elhasznált, elkoptatott vagy legjobb esetben is köznapi kifejezések („Azt mondják",
„úgy volt", „odalent hogy van", „lökdösnek, kiabálnak"). Ügy fest, szegényes
nyelvi fantáziára vall egy rövid versben a létigét háromszor, két másik, jellegtelen igét pedig duplán szerepeltetni („jöttem", „mondjam"), nem szólva
a három helyen is feltűnőről („hallgatok", „hallgat"). Ezzel a szegénységgel,
jellegtelenséggel látszólag nincs összhangban, sőt élesen elüt tőle a versegész
tudatos megszerkesztése, elemeinek különös, szokatlan kapcsolása. Ha itt
csupa igényesség és eredetiség, amott merő igénytelenség és megszokottság.
S éppen ezek, a stílus és a szerkezet különböző rétegeit átható, egymásba
kapcsoló és egymástól távolító ellentétek-végletek tartják feszültség alatt
a költeményt.
Robbanásig feszítő fenyegetettségre utal, tragikus kibontakozást jósol az
alaphelyzet is: a „kútból" jött, „fény-ütött" lírai hőst „ringyó-szájúak" kerí76.

tik be, állják körül. Ez a helyzet nemcsak a fizikai megsemmisülés-megalázás,
de a támadókkal való egy szintre jutás veszélyeivel is fenyeget. A közönségessé válással. A „ringyó-szájúak" kiprovokálnák a durva viselkedés szembeszegülő gesztusait. Az ellenállás hevében nyers, válogatlan kifejezések
törhetnek felszínre. Ez ellen a — nem csupán nyelvi — faragatlanság, közönségesség ellen fegyver az önfegyelem, a verstest művészi megmunkálása.
S fegyver a legnagyobb önfegyelem: a hallgatás is. A racionálisan, a „líra:
logika" módszerével végigvezetett mondanivaló így bomlik ki az alaphelyzetből.
József Attilára azért is szükséges újra hivatkozni, mert annak idején volt
fórum, amelyik majdhogynem epigonként írta le Ratkó Józsefet. A Félkenyér
csillag nyitó ciklusa, az önéletrajz prózája valóban szoros közelségben van
József Attila Szabad ötletek jegyzékével s Curriculum vitae-jével. De az életanyag erős hasonlósága, azonos mozzanatai okán. A gyermekkor mélyéből
felszínre kavargó emlékezetfoszlányok itt is az örökös nélkülözés és megaláztatás eseteit rajzolják elő, a lelencsors kegyetlen helyzeteit, a szeretetlenség és a szeretetsóvárgás miniatűr példáit. A fájdalom, az árvaság és a szorongás sötét tónusán mégis át-áttűnnek a szeretet és az öröm színei; a rettegés, a keserűség fekete hátteréből kiválik a gyűlölve is szeretett apa alakja, s a „madárcsontú, vézna édesanyá"-é.
Az Önéletrajz, ez az írója szerint is „kegyetlen írás" sejteti, mekkora
mélységekből emelkedett föl Ratkó József, s milyen mélységekbe szállhatna
alá, ha nem a hallgatást választja, a kút példáját követve. Amit sok jel mutat már. Még az a lazaság, nemtörődömség is, ahogy alkotásainak elkülönítésével, megkülönböztetésével bánik. Nemcsak a címadó lelemény, hanem az
alkotókedv elapadását is tanúsítja, hogy több költeményt lát el azonos felirattal. Az egyik, a három Éjszaka közül a középső már viszonylag korán,
a pálya legelején a karmait növesztő csendet írja le, igaz, tájversben tárgyiasítva; az Örökbe fogadom ígérete is ez: „szavaim lefegyverzem". Máskor maguk a címek beszélnek: Az utolsó versekből 1., 2., Búcsú. A szótlan napokból
panaszolja: „Alig születik, lábra áll / s elmenekül a dal szobámból". És a kiemelt helyen, kötetzáróként szerepeltetett Csontbőr, a szűkszavúságában is
a világhoz való viszony egészéről számot adó kétsoros: „Csontbőr vers. Nem
szól, / csak könnyeit nyeli".
Az egyik véglet: az önéletrajz. A másik: a Csontbőr. A kegyetlenségig
nyílt önfeltárás, élve boncolás, „élménylíra" amott, a másik oldalon viszont
a szótlanság, a dal menekvése, a „csend költészete". A Félkenyér csillag fülszövege szerint Ratkó József „szenvedélyes igazságkereső, plebejus indulatoktól térhes, a közéleti kérdésekre közvetlenül reagáló" költő, a „közösségi és
egyéni gondok felelősségteljes és hűséges tolmácsolója". A lefegyverzett szavak kifejezhetnek-e közösségi gondokat? A csontbőr-vers nem fojtja-e magába a plebejus indulatokat? A kötet borítólapjának jellemzése pontos, mégis:
a költészet egyik szakaszára vagy tendenciájára. Az indulás szándékát, programját mindenképp fedi. De még a Törvénytelen halottaim, a tíz évvel ezelőtti könyv jó részére is igaz. Amikor az élet köréből a halál körébe lépett
át a költői én. Amikor tehát az ént, a költői személyiséget nem vonta vissza.
E nagy visszavonulás előtt a „mindent1 el kell mondanom" programját követte (Szégyentelenül); megénekelte a Dalban, hogy lelenc volt, hogy verték,
hogy saroglyán hált az istállóban: feltépte újra az önéletrajz beforrasztotta
sebéket; aztán a kiválasztottság-kiválás, a nem köznapi feladatokra termettség foglalkoztatta, öntudatosan kiáltotta világgá: „gerincemet Hephaistos ka77.

lapálta színacélból", „szememből öreg tudósok fürkészik a világot" (Én).
Ennek a romantikus költőképnek, költészetfelfogásnak felelt meg az elkötelezett népvállalás, a szolgálat: „S ha én szólok — sem magamért, / kollektív /
bánatért, bajért, / rontott hitű parasztokért, / kemény, egyforma életért". A szegények szószólójának szegődött, „énekes, mindenes cselédnek" (Jutok majd).
A közvetlen megnyilatkozásé költői én illetékesnek tudta magát, hogy szót
emeljen a „roppant rakéták" füstölése ellen; látomásaiban „bombák mérgesgombái" nyíltak, nem hagyták aludni a Kubában kereplő fegyverek sem
(Félelem, Éjszaka). Az olvasóval személyes kapcsolatot feltételező lírikus olykor napi aktualitásokat is megverselt. Illúziók nélkül azonban, vagy legfeljebb: a remény illúziójával. „Tudok hinni is — kemény / gyémánt-jövőnkben bízom én". Elvont maradt azonban ez a hit, csillag-távolságú a gyémántjövő. Lassan-lassan megcsillapodó kínokról énekelt ugyan (Hazám), szép ráfogásokkal illette a tegnapi „tízezer jó cselédek"-et; a parasztot idealizálta,
aki „a forradalmat tenyeréből ette mindig" — a mai vidék képéből azonban
a kezdetektől fogva hiányoztak az andalító, idillikus részletek. „Vertfalak közt
vert emberek" lakták az ő faluját, onnét volt a „legmesszebb az ég", s csak a
„jöttment szelek" „gagyogták", hogy „készül a jövő" (Üzenet). A tanyákat
pedig olyannak láttatta, ahol „jöhetnek / akármilyen csodák,. . . megmarad"
a szegénység, a hivatal elnapolja jövőjüket, s itt a Nap, a máshová meleget,
fényt hozó is arra jó csak, hogy „ha fordul, nyomoruk válik láthatóvá"
(Tanyák, Tanya).
Ez a világ mindinkább sötétülő színeivel nyomasztott. Megváltatlanságával és megválthatatlanságával. Ahogy fakult a közösségi gondok vállalásának
újsága, ahogy a költői én tapasztalni kezdte: „ugrik, illan a hitem", s ahogy
szaporodtak a kudarc élményei — „énekelhet nektek az e m b e r . . . // fölélitek
a szabadságot" —, úgy fordult Ratkó József is az egyetemesebb mondanivalók felé. Az ősz már nem az otthoni tájat idézte, hanem a tájat, általában,
díszeitől megfosztva; nem gyümölcsérlelő volt többé, sebeket osztogató; az érzékeny szem nem a természet színes pompájára figyelt, hanem a „hegyek kifordult csigolyáira", sőt, rémülten rögzítette, „bárhová nézek — sebesültek"
(ösz). A lírai személyiség sebzettsége maga után vonta a romantikus költőszerep részleges feladását, az „énekes, mindenes cseléd" szolgálatának újragondolását. Okát alig-alig tárta föl ez a sebzettség, ez a komoruló bánat, a
közvetlen megnyilatkozások mind gyakrabban áttételes beszédbe váltottak át.
Fokozatosan gyérültek a vidéki táj, a periférián létezés tárgyi, etnográfiai elemei; az egzotikum, a külsőségek elvesztették varázsukat. A hóba fúlt tanyák,
falvak sorsa is megszűnt külön sors lenni. Az „ország alvégé"-ről előbb a
„hazá"-ra kalandozó tekintet akkor látszott megállapodni s megcsillapodni,
amikor az élet birodalma helyett a halál pásztázásába fogott.
Az „élménylíra" fokozatosan távolodott el a mindennapi gondoktól, a
„csillagtalan, vékony szegények" képviseletétől. A köztes helyzetet jelezte a
társadalom dehumanizálása, a természet tárgyainak viszont emberi tulajdonságokkal való felruházása. A holtak lettek emberlényegűvé, a természet részeivé válva ők hordozták az emberi jó tulajdonságokat. Nem a halottak szorultak rá az élők szeretetére, hanem fordítva: azok adhattak jó példát minden
eleveneknek a keménységre, kitartásra, erőre. A halottak társadalmának megidézése is az átmenet jeleként fogható föl, noha egy időben úgy látszott, nem
ideiglenes ez a témakör, kitölti — s csak ez tölti ki — a Ratkó-líra kereteit.
'Előbb konkrét élmények, háborús emlékei indították a tárgy felé; aztán sze78.

retteinek emlékét idézte föl; majd éveinek szaporodtával „fényes elődei"-nek
példái intették: ők „belefúltak / a földbe ennyi idős korukra"; megindította
nemzedéktársainak reményvesztettsége, elárultattatása, pusztulása is, végül a
„kardélre kiszemeltek, / szike élére kiszemeltek, / gyerekként a földbe tereltek", a háborúk s az abortuszok áldozataié. Az ő törvénytelen haláluk
miatt vált komoran perlővé, fájdalmas indulatává a természet szigorú törvényeit kutató, s a legszigorúbb törvény, a természetes elmúlás előtt fejet is
hajtó Ratkó hangja. Mindezeken túl ott motoszkált azonban a „zsarnok elmúlás", az „oktalan halál" sejtelme-gondolata anélkül is, hogy a versindító
alkalmak megnyilatkoztak volna. Ezért is egyszerűsít a kérdés: Ratkó József
költészetének halállal való eljegyzettsége mennyire hozható összefüggésbe a
társadalom és a politika ellentmondásaival. Elkomoruló kedvről, „lóvátett reményeink"-ről, végig nem harcolt harcról is beszéltek a versek, a Halott
halottaimmal fogalmazták: „Mi készül itt, milyen irtóztató rend, hogy ennyi
az áldozat?" A hiábavaló lángoláson töprengő, a szerelmet is elűző s az élete
helyett a halálát megtervező én — a költemények érzelmi, hangulati anyagának egyneműsége is ezt sugallja —, nem talált már biztos fogódzót.
Ám az elmúlás problémakörébe az önmagukban még oly iszonyú társadalmi-politikai körülmények sem zárhatnak. Az alkatnak, a költői jellemnek
is szerepe kellett, hogy legyen ebben az önkéntes bezártságban. Enélkül a
szemléleti és hangoltságbeli megalapozottság nélkül a halálmotívum indázása
egy rejtett vita meghoszabbításaként, egy lezáratlanul hagyott, alkalmi polémia esetleges folytatásaként is értelmezhető volna. Egy-egy motívum új öszszefüggésbe helyezése, más szemszögből történő bemutatása egy-egy érvnek
számíthatna abban az eszmecserében, amelyet Ratkó József, a Halottak faluja,
a Halott halottaim és a Törvénytelen halottaim, vagyis a halottakról — s
nem a halálról! — szóló versek szerzője folytatott Illyés Gyulával, a Terhünk
a föld szerzőjével. „Minden egy / halottal nehezebb / a Föld", „Mert mi
hordozzuk, mert mienk, / általunk lett, ami / és csak addig lesz Föld, amíg
/ meg bírjuk tartani" — ezzel, az élőket Atlaszoknak, a Föld tartóinak, a
halottakat pedig a Föld terheinek képzelő felfogással szemben állítja azt a
címében is polemikus Ratkó-vers, az Illyésnek ajánlott Mégiscsak ők, hogy
nem az élők, hanem „drága halottaink" tartják a földet, „Ház épül rájuk;
tartanak / falat, falut, hazát". Ügy pöröl itt a szó a klasszikussal, hogy voltaképp az ő szavát gondolja tovább: a múltat teremti Ratkó József, ahhoz
kapcsolja hozzá a jelent. Az idő múlását, a társadalmi életet s a történelmet olyan folytonosságnak tételezi, amelyből nem léphet ki az egyén. Az,
hogy „holtakkal töltött talajon / épül ez a társadalom", s hogy „kell a
földnek hű halott", ez a halálnak is értelmet ad. Éppen ezért megfosztatik az
minden titoktól, misztikumtól. A Ratkó-vers racionalizálja a racionalizálhatatlant, a halált; kiszabadítja elvontságából, szemléletessé teszi. Ebben az
érzékletessé tett, megérzékített — túlvilági?, éppen hogy e világi, de nem
földi, hanem — földben létezésben a tömegsír „földalatti katonavonat" lesz,
a halottak csontja pedig villáskulcs, mellyel „szerelik / aláfekve a földet"
(Az öregek). De nem csak a vallási misztérium ködéit oszlatja a költő — a
filozófia „ködéit" is. Ha a halál semmiféle folyamatot sem szakít meg, akkor
lezáratlanul sem hagyhat semmit. Nem kivételes, nagy pillanat lesz — miként az egzisztencializmus állítja —, nem ébresztheti föl tehát a halhatatlanságnak, a végesség legyőzésének vágyát sem. Hiszen maga is része a végtelen, halhatatlan létezésnek. Elveszti a tragikumát is, nem kapcsolódik hoz79.

zá szorongás, szenvedés. A Félkenyér csillag költőjét távolról sem kísérti
meg az a gondolat, hogy az élet nem más, mint felkészülés a legfontosabb
eseményre, az elmúlásra, s hogy az ember „egyetlen komoly feladata", „egyetlen vizsgája" a meghalás. A természeti-történelmi folyamat részeként tételezett egyén a folytonosság megszakadását, az egyedüllétet, a magányt, az elszigeteltséget, az egzisztencialistáktól ismerős „világba-vetettség"-et még a
végórájában sem élheti át, mert ez a vég — kezdete is valaminek. Kezdete
a földalatti, nem a túl-, hanem a más világi létezésnek. Hogy van magány,
azt az élet mutatja, nem a halál. Hogy a végóra méltósággal is várható, nemcsak félelemmel és szorongással, azt legerősebben az a népszemléletben gyökerező hit táplálja, amely szerint a rendes, becsületes életű embernek nincs
haláltusája, nem szenved, hanem megnyugszik az elmúlásban. Még itt megtanulja, milyen az, „mintha már holt koromban járnék"; memorizálja — „jussanak eszébe majd a holtnak" — mit fájdalmas itt hagyni (Halóföldemen).
Látnivaló: nem az ember világába vetettségnek nyomasztó hangulata színezi sötét fényűre Ratkó líráját. Verse nem „az önmagában forgó fájdalom"
verse, ahogy Németh László írta Pilinszky János költészetéről. A világ, a
lét elvontságáról a történelmileg adottra szűkíti optikáját, fájdalma e körül
forog. Vállalja, hogy „avitt" költői tárgyat választ — csak eszközeiben. legyen
„modern". A Tánc ilyen költemény. Nemzeti és nemzetek feletti illúziótlanságával, kopár tárgyilagosságával, keserű politikai „üzeneté"-vei Illyés Gyula
Gyíírűkjének méltó párja. Megszenvedett magyarságvers: „Duna-környék
szétszóratott, / éhes népei, / vagyunk ma is ama Székely / György vendégei. / / Magyar, oláh, szláv — mindigre / ebhitű pogány, / csürdöngölőt
járunk ma is / Ady homlokán". A gyász megrendültségét átokba, szitokszóba
fordító vers, a.Nagy László „költőietlen" költői eszközeivel, egysoros, kopogó
mondataival, a minden második sorban ismétlődő, a temetés szertartását és
a lét törvényszerűségét egybekapcsoló szikár kijelentésével — „Megyünk utánad, Halott" — úgy korszerű, hogy törekszik az érzelmek tárgyiasítására,
a költői éntől való távolítására is.
Törekszik — Ratkó József találó szavával — az érzelmek „világneműsítésére". Menekvés is ez az igyekezet: világneművé, azaz nem magyarrá tenni
a szavakat, „hogy meg ne gyanúsítsanak" (Bűnnek alítják). Nehogy az elfogultság, a hazafiaskodás, a nacionalizmus vádjával illethessék azt, aki együtt
szemlél korokat s népeket. „Halálukban magyarrá lett"-eknek nevezi az avarokat s besenyőket, kunokat és tatárokat, törököket és hunokat (Magyarok),
s rokonainak az „égbe temetetteket", a lengyelek, oroszok és cigányok seregét is (Rokonaim) — akit tehát az egységben, folyamatban látás eleve
megment minden előítélettől, kizárólagosságtól. „Talán könnyeink, hőink, /
annektált temetőink,./ talán azok magyarok; / / a kopjafák, a fejfák / jegyzik a büszke fajtát, / s talán jegyzik a dalok" — választja el finom iróniával, a „világnemű" vastól, kőtől, fűtől, ami magyar, ami nemzeti (Világnemű).
Ott bujkál e különválasztásban egy kevéske kesernyés mosoly is: a kő könynyű (lét)helyzetben van, mert megadatott neki az önazonosság: „kő most is
és kő vala / és kő lesz míg áll a világ / . . . nem-kő lenni nem akar / azért
tud énekelni is" (Kő énekelget).
ím, honnan — s mi. okból is! — el lehet érni az objektív lírához!. A
lét.?, az élet? olyan fajta megszemléléséhez, : költői megragadásához, amire
a Félkenyér csillag szerzője mai. bölcselettől is kaphatott bátorítást — átélvén
a „szó válságá"-t. Ratkó József-és a nyelvfilozófia? Ratkó József és. az ob80.

jektív líra? Igen. Bármily hihetetlen. A Hallgat a kút is éppen ezért kulcsvers. Tanúsítja, hová juthat a „mélyről jött" ember, hová az ereszalják alól,
a gyepsorokról, a sokaságból, hová, ha „kilábol a népségből a nép fia". Eljuthat a szégyenig s gyanúig, hogy magát tenné nevetségessé, ha rejtőzködés
nélkül t á r n á föl „kútmélyi" élményeit. A költői én ilyen gyanúval, ilyen kétségek között is fölteheti a kérdést. „Van-e mocskolatlanul szó" s válaszolhat
is önmagának: „még talán a tárgyaké". Üj versek elé — jelzi ez a cím a
szándékot legalább, hogy „tárgyi megfelelőkkel", tárgyak sorával, eseményekkel, helyzetekkel hozza létre egy-egy érzelem „képletét" Ratkó József is.
Nem engedve szabadjára az érzelmeit, hanem menekülve tőlük — ahogy
ezt a „modern költészet" kódexei rögzítették. S valóban, az objektív, tárgyias vagy létlíra ínyencei is megnyalhatják mind a tíz u j j u k a t az olyan
versek után, mint A kő alól, a Töredék 1979. Vagy az Utószó: „Zászlók,
lobogók m u n k a nélkül. / Összegöngyölve a lélek is / túl minden ünnepen".
Túl minden ünnepen, a szótlan napok szorításában a Hallgat a kút is
olyan kulcsvers, amely a vallomásos költészet után a tárgyias, objektív líra
előtt nyithat ú j lehetőségeket Ratkó József pályáján. A Félkenyér
csillag
válogatott kötete kerek egésznek, befejezettnek, lezártnak hat. Jó volna hinni,
hogy a folytatást nemcsak az Ű j versek elé jelenti majd. A prológus nem
epilógus egyben. (Magvető.)

FRIED ISTVÁN

A lengyel—magyar művelődési kapcsolatok
jellegéhez
Báthori István, Petőfi és Bem, Chopin és Liszt, levert lengyel f o r r a d a l m a k
menekültjei magyar nemesi házakban, ismét lengyel menekültek a második
világháború idején Magyarországon: találomra kiragadott néhány példa az
unos-untalan emlegetett lengyel—magyar barátság sokszázados történetéből.
írók, költők is emlegetik ezt, sőt, a történelmi fejlődés megannyi hasonlóságát, amely hasonló mentalitásban is kifejeződött. „ . . . a lengyel királyok
óta annyit érintkezett a két nemzet, hogy eltanulták egymás sajátságait" —
írta Krúdy Gyula 1910-ben. Valamivel tudományosabb megfogalmazásban
Németh László ekképp nyilatkozott 1962-ben: „Különösen a lengyel, cseh,
magyar nép életében t ű n t fel sok egyező vonás. Egy időben t á m a d t ősi k i r á l y ságaik ( . . . ) együtt virultak fel vagy hanyatlottak alá, az európai művelődés
áramai a katolicizmustól a romantikáig nemzeti létükben nagyjából u g y a n azt jelentették; társadalmi rétegződésük, jobbágyságuk helyzete, a beplántált
és népi műveltség viszonya hasonló volt. . . " Kosztolányi Dezső verses pillanatképben vázolta föl, mit jelent számára a lengyelség:
Fülembe kardok harsogása harsog,
baráti pengék és kupák
zenéje,
ha látom az emlékeimbe
Varsót.
A virtuóz költő valójában régi szólásmondást emelt lírájába, olykor ü r e sen csengő általánosságot, amely a lengyel—magyar testvériséget a közös h a r cokban és mulatozásokban véli fölfedezni. Ez a lengyelségkép vetül r á novellisztikus írására is (Egy angol meg egy lengyel, 1932). A hidegvérű, látszólag
mindig egykedvű angollal szemben a lengyel heves, közlékeny, kitárulkozó,
otthonos, érzelmes, szenvedélyes, akivel a költő azonnal megérti magát, közös
reflexekre ismernek rá: „Ügy rémlett, hogy egy régi barát ül itt, akit m á r
születése előtt ismertem, századokkal ezelőtt. Múltunkra emlékeztünk, anélkül,
hogy emlegettük volna, közös királyainkra, véres csatákra havas fenyvesek
mellett, széles dáridókra, egy fülledt csapszékben."
Közös történelmi emlékek által táplált közös rokonszenv, együttérzés a
balsorsban, és segítségnyújtás, amennyire lehetett, demonstratív megnyilatkozások a másik fél mellett: a lengyel—magyar viszony látványosan d o k u m e n tálódik a történelmi példákban, az irodalmi alkotásokban, országgyűlési beszédekben (a legszebben Kölcsey Ferencéiben), lengyel és magyar nemesek
82

összeesküvésszerű összefogásaiban. Újabban tanulmánykötetek, irodalomtörténeti és történeti dolgozatok gyűjteményei jelzik, hogy sosem volt hiány a barátságban, a közös sors tudatosításában, a közös érdekekre való ráismerésben.
Wisniowiecki Jeremiás, a vendégeskedő lengyel küldöttség tagja I. Rákóczi
György előtt nyilatkozott ekképp: „Nincs nép, nincs nemzet, mely a lengyelekkel szokásaira s természetére nézve annyira egyeznék, mint a magyar..."
Ezt a barátságot és hasonlóságtudatot még az sem zavarta, hogy mind a
legjelentősebb lengyel és magyar költők, írók, mind pedig a legkiválóbb tudósok, történészek — néhány ritka kivételtől eltekintve — nem ismerték a másik fél nyelvét, s ha lengyelek véletlenül magyar regényt akartak olvasni, az
számukra a leginkább német és francia nyelven volt hozzáférhető, és a magyarok is többnyire németből fordítottak lengyel műveket. Az eredeti nyelvből tolmácsolok száma viszonylag csekély volt (a legutóbbi időkig), ennek következtében a fordítások színvonala sem volt egyenletesen magasnak mondható.
Ez a „közvetett"" ismerkedés sok tekintetben a félreértések számát szaporította, segítette a közhelyek kialakulását, a leegyszerűsített és sematikussá
váló kép rögzülését az átlagtudatokban. Azaz olyan „nemzetkép" általánossá
válását, amelyben még a valós elemek is deformálódtak; amelyet ugyan a
hagyomány szorgalmasan örökített nemzedékről nemzedékre, de amely korábbi
igazságtartalmától megfosztottan inkább a sztereotípiák makacs továbbélését
biztosította. Nem vitás, hogy a hagyományos lengyel—magyar barátság a XIX
—XX. század történelme folyamán nagyon nehéz helyzetekben sikeresen állta
meg a próbát, és a sikeres helytálláshoz olykor még a hamis nemzetképhez
ragaszkodás is hozzájárult. Más alkalommal azonban éppen a hamis nemzetkép egyes jegyeinek előtérbe kerülése akadályozta a tisztán látást.
A lengyel menekültek már a XIX. században megtalálták az utat a magyar nemesi udvarházakba, a vármegyék nemeseihez, akikkel — főleg a történelmi Észak-Magyarországon, ahol a nemesség egy része tudott szlovákul
— megértették magukat, akiknél vendégeskedtek. Csakhogy jó néhány esetben ez a vendégeskedés a kívánatosnál hosszabb időre nyúlt, és a vendég
kezdett terhére lenni a vendéglátónak. Lassan-lassan, a XIX. század második
felére új jelzővel, új igével gyarapult a magyar nyelv: lengyeleskedik, lengyeleskedő. Jókai Mór — aki több regényében leplezetlen rokonszenvvel rajzolta
meg lengyel figuráit, Sobieski János királyt pedig különös szeretettel — írta
le: úri házhoz beállni lengyelnek. Mikszáth Kálmántól is idézhetünk: „Elküldeni restellem, pedig már nagyon eluntuk a lengyeleskedését." Majd utolsó
regényében, A fekete városban olvashatjuk: „Bibók bélai udvarában megragadt, ahogy ma mondanák: »lengyelnek«. Egyszer pajtása volt az úrnak, máskor szolgája, akit lepocskondiázott a többi cselédek előtt." Krúdy Gyulától
1922-ből való az alábbi mondat: „egy 48 után itt lengyeleskedő gavallér ivadéka". Még Móra Ferenctől is hozhatunk példát (a Négy apának egy leánya
című regényéből): „nem olyan világ van most, hogy hónapszámra lengyelkedjünk a más házánál..."
„Cserébe" a lengyel álláspont, pontosabban szólva, olyan lengyel álláspont,
amely szintén egy „közhely" kifejeződése. A XIX. század harmincas éveire a
„szlavisztikai" szemlélet több híve a szlávok irodalmi kölcsönösségének deklarálásával a tudományos mezőről átlépett az irodalmi formában és módon megjelenő, utópiával keveredő politikum síkjára. A szlavisztika nemcsak a nyelvrokonság, a hasonló „fejlődés", az egykor közös „korai történet" igazolásával
83.

jeleskedett, hanem a közös jövő felrajzolásával is. A szlávok előbb pusztán
irodalmi, majd más típusú egysége, közössége történelmi példákkal nyert igazolást. Más kérdés, hogy ahány nép, nemzet teoretikusa, annyiféle „szlávizmus". S ennek a szlavisztikai gondolkodásnak szembe kellett néznie a szláv
és a szomszédos, nem szláv népek kapcsolattörténetének problémájával.
A korai történet bizonyos szakaszaira vonatkozólag ezt megtette a cseh történész, Frantisek Palacky, de megtette párizsi előadásaiban a Magyarországon
akkor már jól ismert lengyel költő, Adam Mickiewicz is (a cenzúrán múlt,
hogy magyarul, a reformkorban csak részletek jelentek meg A lengyel nép és
zarándokság könyvei című, helyenként biblikus hangvételű írásából). 1841ben tartott előadás-sorozatában éppen nem előlegezte meg a Németh László
által oly szépen körvonalazott lengyel—cseh—magyar fejlődési hasonlóság
gondolatát, hanem, egybehangzóan a szlavisztikai állásponttal, a magyar állam
létesülését a szláv fejlődés számára kevéssé kedvező jelenségnek minősítette.
„Mialatt a lechiták [azaz a lengyelek] és a csehek megalapították királyságukat — hirdette Mickiewicz a Collége de Francé katedrájáról —, kifejlődött egy
harmadik, a szlávoktól idegen törzs. Ennek az országnak a története nincs
összefüggésben a szláv népek irodalomtörténetével, politikai befolyása mégis
jelentős volt, gyakran káros a szlávok népiségére, s a szlávok gyakran kényszerültek védekezni ellene. A magyar királyságról szólunk most. .."
Példáink nem elegendőek ahhoz, hogy végérvényesnek tetsző következtetéseket vonjunk le. Annyit azonban óvatosan megállapíthatunk, hogy nem
csekély egyoldalúságra vall, ha az egyik vagy a másik idézetsor alapján írjuk
le a lengyel—magyar viszony alakulását. Pedig ami a közvélemény megnyilvánulásait illeti, ott nem egy ízben egy töredékesen ismert jelenségcsoport
felületes ismerete előzte meg a magabiztosnak tetsző ítélkezést.
Miről is van szó? A múltban főleg a nyelvi nehézségek okozták, hogy
külsődleges jelenségek vezettek el az általánosításhoz, a nép- és nemzetkarakterológia kialakulásához. Jókai Mórnál olvashatjuk az alábbit: „könnyelmű,
mint egy lengyel, legénykedő, mint egy magyar". Ezek a külsődleges jelenségek olykor személyes, egyszeri tapásztalat alapján öröklődtek tovább. Reformkorunk kezdetén a „lengyel kérdés" erősen foglalkoztatta közvéleményünk
legjobbjait. Kölcsey Ferenc meghallotta az „eltaposott szabadság véghörgésé"-t,
s a lengyel népről úgy szólt, mint amely „most szabadságától megfosztva tipratik; s emberei széjjelbolyonganak a földön, haza és minden nélkül. .." Kölcsey szavait Vörösmarty Mihály értette meg talán a legjobban, s a Szózat
című költeményben a „Sír", „hol nemzet süllyed el", nem pusztán a herderi
jóslattól megrendült magyar költő látomása, hanem a valóban bekövetkezett
eseménynek, az előbb három részre szabdalt, majd a nemzet függetlenségéért
felkelő lengyelség végzetének pontos rajza. Hogy esetleg a magyarságra is
ilyen sors vár, ez földerengett a reformkor gondolkodói, költői, előtt. Talán ez
a rémlátás is hozzájárult ahhoz, hogy 1848/49 közös harcaiban a közösen kivívott boldog jövő képével kecsegtessenek.
Am fordult a kocka. A Bach-korszak kábulatából, majd a „provizórium"
keserves esztendeiből magához tért magyar vezető réteg a kiegyezés után az
önelégültség, az ábrándok útjára lépett, nem egy publicistájával, „ideológusával" a nagyhatalmi képzelgések téveszméit hirdette. Az uralkodó közvélemény magabiztos volt és gőgös, elfordult a társadalmi, a nemzetiségi kérdésektől, még legjobbjainak óvó szavára sem figyelt föl. Ebben.a — kissé túl
84.

vázlatosan — fölrajzolt „összefüggésben" a befogadott lengyelek legföljebb
szegény rokonnak minősültek, akikre úgy lehetett nézni, mint akik képtelenek
megtalálni a boldogulás, a gazdagodás, a bölcs ki- és megegyezés ösvényét.
Ők lehettek a jóleső ellenpéldák. Ki emlékezett már Kölcsey országgyűlési
beszédeire, Vörösmarty Mihály „A hontalan" című versének gondolatára?
A befogadottak ott lengyelkedtek, lengyeleskedtek azoknál, akik ügyesek
voltak, akik rátermettnek bizonyultak, akik időben az eresz alá húzódtak,,
akik megfelelő árért adták oda korábbi véleményüket, akik talmi jólétért,,
időleges nyugalomért mondtak le elvekről, akasztottak szegre „bihari" és más
mindenféle pontokat. Akik a megfelelő pillanatban kértek és kaptak (némi)
részt a hatalomból, jogot a felemelkedéshez. S aztán a szavak élték életüket,,
nem a lengyelek lengyelkedtek, lengyeleskedtek, hanem a szegény rokonok,,
az „élhetetlenek", akik nem adták föl cifra nyomorúságukat, ám a munkához
sem mindig fűlt a foguk; beállni lengyelnek: ez magatartásforma lett, nem a
lengyeléké, hanem bizonyos magyaroké. Ám a kifejezésben ott tükröződött a
véleményváltás, két korszak egymástól eltérő nézete.
Továbbra sem vonhatunk le következtetéseket, csak ismét annyit állapíthatunk meg: egymás mellett „élt" a kétféle lengyelségkép. A baráti nép olykor túlságosan élénk színekre festett vonásaival, s a szívesen mulató, a munkát kerülni igyekvő, örök vendégé, olykor túlságosan (és igazságtalanul) sötétre festett vonásaival. Nem mondhatjuk el, hogy mára minden egyértelművé és méltányossá, azaz pontossá vált volna. Ki ne hallott volna rossz ízű
„vicceket" arról, hogy a lengyelek nem szeretnek dolgozni; hogy a gazdasági
problémáik leginkább az elégtelen munkavégzésből származnak? Vajon nem
a rossz hagyomány folytatódik? Vajon nem régi beidegződések kapnak újabb
ösztönzést féligazságok, helytelenül értékelt személyes „tapasztalatok" segítségével? S vajon nem ugyanaz a gőgös önelégültség köszön vissza ránk?
Az előítéletek többnyire makacsabbul élnek, mint a jó tapasztalatok, a
„belátás" nyomán kialakult hagyomány. A kölcsönös turizmus feltétlenül sok
élménnyel gazdagította az országjárókat, a kultúra és a közös hagyomány
iránt érdeklődőket, de újabb érvekkel támasztott alá káros következtetéseket,
sztereotípiákat. A turista könnyen általánosít, és még csak nem is a nagy számok törvénye alapján von le tanulságokat. Tudniillik az átlagturisták egy része, az a fajta, amely a külföldjárást mintegy üzletszerző körútnak tekinti. Az
ilyen típusú turistánál aztán sommás ítéletek fogalmazódnak meg egy-két
(nem egyszer; egyedi) eset nyomán; az ilyenfajta vándor a maga előítéleteit
keresi és leli meg. Ez a könnyed ítélkező nem terheli magát történelmi, irodalmi, művészettörténeti adatok megismerésével, nem készül föl jeles magyar
(vagy léngj'el) írókból, útleírókból, történeti szakmunkákból útjára, hiszen beérkezettsége, ügyessége, magabiztossága tudatában úgy véli, erre semmi szüksége nincsen. Ügyis „jobban tud" mindent.
De csakugyan ennyire uralkodó lehet a közhely? Ilyen mértékben épülhet
be a közgondolkodásba a „sztereotípia"? Sóhajtva töprenghetünk azon, hogy a
„lovas nemzet", a puszta hamis romantikája mennyi magyar értékről vonja
el — még mindig! — a figyelmet. Ám lengyel—magyar viszonylatban arra
kell figyelmeztetnünk, hogy legnagyobbjaink szava (Mickiewiczé is, pl. a magyar szabadságharc támogatása ügyében) nem veszett el. Nincsen olyan hatóerőveljelen a közgondolkodásban, mint lennie kellene, de főleg az utóbbi esztendők, évtizedek fejlődéséről súlyos hiba volna teljesen megfeledkeznünk.
85.

Egyszerű statisztikai kérdés: ma sokkal többen tudnak Magyarországon
lengyelül. Lengyelországban magyarul, mint bármikor történelmünk folyamán,
hála a budapesti és a debreceni egyetem lengyel nyelv és irodalmi, a varsói
egyetem magyar nyelv és irodalmi tanszékének, továbbá a két nemzet fővárosában sikerrel működő kulturális intézeteknek. Ennek következtében számos
színvonalas fordító vállalkozik remekművek, szaktanulmányok tolmácsolására (mindazonáltal a közvetítő nyelv, egyre inkább a francia, nem vesztette el
teljesen jelentőségét), és ez antológiákban, tanulmánykötetekben, vaskos bibliográfiába foglalható fordítói vállalkozásokban gyümölcsözik. A múlt századtól kezdve ismerik a lengyel olvasók Petőfit és Jókait, a XX. század elejétől
kezdve a Nobel-díjjal kitüntetett Sienkiewicz kedvelt írója volt a magyar olvasóknak, s hozzá Reymont zárkózott föl Parasztok című regényével. 1969-ben
rendkívül fontos kötet jelent meg: ..Tanulmányok a lengyel—magyar irodalmi kapcsolatok köréből" címmel, az Akadémiai Kiadónál. ,,A jelen mű egyidejűleg lengyel nyelven is megjelenik a Lengyel Tudományos Akadémia gondozásában az Ossolineum kiadónál". S bár lengyel—magyar kapcsolattörténeti kötet már régebben is jelent meg, ez a könyv, ez a kitűnő közös vállalkozás
a népköltészeten kezdve, a humanizmus, a barokk, a felvilágosodás korszakán
át a romantikáig, majd onnan a késő romantikus historizmusig, a realizmusig,
és betetőzésül a XX. század irodalmi párhuzamaiig, és az 194-5—1965 közötti
időszak irodalmi érintkezéseiig — problémacentrikusan — gazdag tárházát
kínálja az irodalmi, a művelődéstörténeti kutatásoknak. A kötet ösztönzőül
hatott, mert magyarul is, lengyelül is, egyéni vállalkozást dicsérve és közös
munkával több lengyel—magyar kapcsolattörténeti mű készült el, általában
élénk visszhangot keltve itt is, ott is. A lengyel—magyar történész vegyes bizottság pedig megfelelő időszakokban ülést tart, vitaüléseket rendez. Történeti
kérdésekről jelent meg francia nyelven is kötet.
S amennyire sajnálatos régi, rossz reflexek működése, annyira örvendetes
a törekvés az irodalmi, tudományos, művészeti jelenségek kölcsönös megismerésére. A lengyel film megérdemelt megbecsülést élvez Magyarországon, színházaink egyre jobban éreznek rá a lengyel groteszk ízére, s lassan-lassan
Gombrowicz és Czeslaw Milosz kedves ismerősünkké válik, mint ahogy a magyar kulturális teljesítmények is általában kedvező visszhangra lelnek Lengyelországban.
Az eddig írtakat újraolvasva érezzük, hogy félreértések elkerülése végett
tisztáznunk kell egy kérdést. Nem vitás, hogy a kulturális közeledés, a művészeti és tudományos teljesítmények jobb meg- és elismerése lassabban és bizonytalanabbul lesz az egész társadalmat átható, nemzetkarakterológiai képzeteket formáló tényező, mint a rossz átlagturista felületes tapasztalata. Ebből azonban nem következik az, hogy a kultúra „fentebb" régióiban a helyzet
megnyugtató, ezzel szemben a közhelyes társadalmi (?) vélekedés szintjén
még sok a tennivaló. Azaz a „boldog kevesek" (nem tudom, boldogok-e?) helyesen gondolkodnak, sokan vagy a néhány hangos — helytelenül.
Túlságosan egyszerű volna, ha valóban így lenne! Másfelől az úgynevezett közvélemény álláspontja nem állapítható meg benyomások alapján, szociológiai felmérések, tévedéseket is magában rejtő „.közvélemény-kutatási"
vizsgálatok szükségesek ehhez. Mint ahogy egy irodalom „befogadásá"-nak
mérése is csupán tudományos módszerrel történhetik. Ilyen módon a magunk
részéről nem hiszünk abban, hogy a megfigyelt, a végigolvasott, tanulmányo86.

zott jelenségek alapján a fönt jelzett — téves és felületes — „következtetés"
levonható lenne. Az is kevéssé valószínű, hogy minden periódusban ugyanazok az előítéletek lennének az uralkodók, ugyanazoknak az indulatoknak, érzelmeknek nyomában születnének vagy erősödnének föl a tévedések, az elhamarkodott ítéletek.
Ami fontos volna: a hol agresszívebben létező, hol visszahúzódó előítéletek átvilágítása, történetük föltárása. Szükséges volna, hogy lássuk: mikor,
miért keletkeztek? Minek ellenében és minek (kiknek?) az érdekében? Mit
pótoltak vagy helyettesítettek? Miféle csoport, álláspontjához idomultak? S evvel párhuzamosan: a szüntelen, a folyamatos ismerkedés, az érdeklődés ébren tartása.
Ezen a ponton vethető föl a kérdés: vajon van-e spontán érdeklődés Magyarországon egyfelől a lengyel színház, film, irodalom, művészet, történelem,
néprajz; másfelől általában a lengyel élet iránt? Az olykor nagy hangon deklarált baráti érzés elősegítheti-e a följebb említett spontán érdeklődés folyamatosságát? Vagy ez az érdeklődés időszakos? (Természetszerűleg a magyar
irodalom, művészet stb. iránti lengyel érdeklődéssel kapcsolatban hasonlóképpen kérdezhetünk!) A magyar olvasóközönség ugyanolyan mércével méri a
lengyel és a francia újdonságot (a lengyel pedig a magyar és a francia újdonságot)? Ugyanúgy része-e a magyar világirodalom-tudatnak Mickiewicz, Slowacki és Krasinski (a lengyelnek Vörösmarty, Petőfi és Arany), mint Balzac,
Stendhal vagy Flaubert? Az oly annyiszor hangoztatott hasonló fejlődés arra
ösztönözte-e például az egyetemes történelem tantárgy tantervének készítőit,
hogy a lengyel történelem magyarországi, a magyarénak lengyelországi oktatása a kellő óraszámban, a kellő súllyal legyen jelen az egyetemisták órarendjében? Vajon az a tény, hogy a közös vonások, a közösvfejlődési sajátosságok
feltárása a hazai történelem jobb megértését teszi lehetővé, az egyetemi oktatásban (netán a középiskolaiban) is tükröződik? Vajon elegendő-e, ha mindez
színvonalas szakmunkákba van rejtve?
A válaszokhoz minden bizonnyal a miénknél alaposabb ismeretek szükségeltetnek. Annyi bizonyos, hogy nem lenne baj továbbgondolkodni ezen. S az
is bizonyos, hogy a szaktudományos kutatások mellett az igényes publicisztikának is bőven van tennivalója, s ez sem jelent kisebb felelősséget, nem is
szólva a rádióról és a televízióról. Csak egy apró példa: ha nagyon kevéssé
bocsánatos bűnnek számít egy francia vagy angol író, festő vagy sportoló nevének helytelen leírása, kiejtése, miért bocsánatos bűn egy lengyel város, művész vagy sportoló nevének helytelen leírása vagy kiejtése? Anélkül, hogy
dramatizálnánk: valóban ingerlő az a felháborodás, amely egy rosszul használt angol családnévvel kapcsolatban feltör, s az a „nagyvonalúság", amelylyel hibásan lehet használni egy lengyel (vagy szlovák, vagy cseh, vagy szlovén) családnevet.
A lengyel—magyar kapcsolatok mindig sokrétűek, érdekesek, mindkét
nemzet számára alapvető jelentőségűek voltak, jóllehet e kapcsolatok nyomán
nemes hagyományok és előítéletek egyaránt keletkeztek. Az a tény azonban,
hogy ezeket a kapcsolatokat nem árnyékolta be a nemzetiségi (legfeljebb
egyeseknél: az ún. szláv) kérdés, nem jelenti ezt, hogy egyneműek lennének.
Ezeknek a kapcsolatoknak elágazásait, kitérőit, jellegzetességét történeti fejlődésükben kell megragadnunk. Annyiban szerencsések vagyunk, hogy számos kiváló előtanulmánnyal, monográfiával rendelkezünk ezen a téren. A fel87.

adat azonban ettől nem lett kisebb. Legfeljebb a m é r c e lett m a g a s a b b . M i n d két részről azon kellene m u n k á l k o d n u n k , hogy a nemes h a g y o m á n y o k a s z ü r ke hétköznapok prózáját is hassák át, ösztönözzenek egymás m é g j o b b m e g ismerésére, és tartsák távol a felületes szemlélet n y o m á n f e l b u r j á n z ó előítéleteket. Lengyel és m a g y a r oldalon egyként megvan ehhez a jószándék, t a l á n
sokakban az állhatatosság és az elszántság is. Ezt kellene általánossá tenni, s
akkor a közös múlt (és a közös jelen) még tisztább f é n y b e n állna e l ő t t ü n k .

TORNYAI JÁNOS: GÉMESKŰT (ALFÖLDI GALÉRIA)
88

Költő a határsávban
CSORBA GYŐZŐ: GÖRBÜL AZ IDŐ
A kötet nem kínál a kritikusnak látványos, fölfedező szerepet. Csorba
Győző pályáját nem kísérik meghökkentő fordulatok, műfaji váltások, gondolati-poétikai forradalmak. A Görbül az idő egy szervesen épülő, fokozatosan
gazdagodó, elmélyülő költői pálya újabb állomása, két év verstermésének öszszefoglalása. A szó ünnepe, Csorba 1959-ben megjelent verseskönyve óta köteteit tematikus rendbe szervezi, verseit öt-hat-hét ciklusba rendezi, s költészetének főbb tartalmai, témái, alapmetaforái a különböző időben megjelent
kötetein végigvonulnak. Lírájának legfontosabb csomópontjai: küzdelem az
idő múlásával, az ember és a természet kapcsolata (a kert példázata), az elődök, a mesterek, a társak, a barátok előtti főhajtás, a „csapaf'-élmény, a családhoz fűző kötelékek, a külvilág jelenségeire, a hétköznapi valóság jelzéseire
történő reagálás. Az új kötet nemcsak külső kiállításában emlékeztet a korábbira, a Simeon tűnődésére, hanem fölépítésében, belső szerkezetében, a versek elrendezésében is. Amit ott A közelgő fal metafora (és ciklus) jelentett,
azt itt a Görbülő idő metafora és a Bohóc-mozdulatok cím alá foglalt versek
hordozzák; az ottani Főhajtásoknak itt a Hűség versei felelnek meg; a kert
példázatait ott a Mediterráneum, itt a Vers lett darabjai foglalják magukba; a
korábbi családverseket most a Fordítva inkább ciklus versei folytatják; s az
emberi kapcsolatok titkait, a külvilág üzenetét vallató korábbi költeményeknek is megvannak az új megfelelői, a Valami nem darabjai. A lélek persze,
ha karcolásnyit is, de változik, megújul, az idő „görbül", a kert csupaszodik,
tavaszból télbe fordul, az hommage alkalmai sűrűsödnek, a család fogy (Bátyám ravatalánál) és gyarapszik (Unoka-rigmusok), a gondolati tartalom keményebb, a kifejezés szikárabb, dísztelenebb, az érzelmi tartalom szorongatóbb lesz.
E líra sajátos természete talán fölmenti a kritikust — aki nem is először
szól Csorba Győző költészetéről —, hogy ne „minden oldalról" vegye szemügyre a költő új verseskötetét: egyetlen motívum kiemelésével talán közelebb
jutunk a kötet lényegéhez, e poézis természetéhez. Ez az elem pedig a költői
iróniára (és öniróniára) hajló kedélye, a Csorba Győző költészetében kitapintható „rejtett gúny". Természetesen ez sem olyan mozzanat, amelyet eddig
nélkülözött e líra, legföljebb a kritika jobbára figyelmen kívül hagyott, illetve
költészetének ez a lappangó, eddig búvópatak módján élő ere most buzgób^
ban, a korábbinál gazdagabban tör felszínre. Talán úgy is mondhatjuk: Csorba költészetének megszokott témái új módon, sajátos felhangok kíséretében;
89.

más, ironikus „hangszerelésben" térnek vissza. Ha van módosulás, változás, elmozdulás e lírában, akkor azt az ironikus hang fölerősödésében sejtjük.
Könnyebb a kifejezőeszközöket számba venni.
Csorba Győző formakultúrája, igényessége köztudottan igen magas színvonalú. A hangsúlyos és időmértékes formák éppúgy kezéhez simulnak, mint
a szabad vers, a verspróza. Űj kötetében a rímes forma szemmelláthatóan előtérbe került, és sorvégi rímei igen sok esetben nemcsak zenei egybecsengést
hordoznak, gondolati lezárást nyomatékosítanak, hanem valamiféle ironikus
érzelmi-hangulati többletet is kifejeznek. Ilyenféle hatást keltenek sorvégi
szóelválasztásai („de cső- / látása . . . - dicső / gyanútlanságban.. ."). Hyen hatást ér el, amikor azonos alakú és eltérő jelentésű szavakat (pl. a „ki" vonatkozó névmást és a „ki" igekötőt) rímelteti össze. Köztudott, hogy a rím nemcsak
zenei egybecsengést, egybehangzást, hanem valamiféle gondolati viszonyt is teremt a rímhelyzetben levő szavak között. Csorba a rímnek ezt a tulajdonságát
azzal tetézi, hogy a lehető legváratlanabb, legmeghökkentőbb szavakat illeszti
sor végi rímhelyzetbe. Például a magyar szóval egy idegen szót rímeltet: „halál — patetizál", „rafinált — halált", „tündéri lomok — azilumok". Ez utóbbi
arra is példa, hogy a költő az úgynevezett kancsal rímet se veti meg, sőt igen tudatosan alkalmazza.
Csorba Győző a nyelv roppant igényes művésze. Nemcsak egyetlen fölösleges, henye szót nem ír le, de amit leír, azt is mindig tudatosan választja meg.
Van, ahol a biblikus nyelv fordulatával kelt hatást („mígnem minden mimet
levetve / leszek külső sötétre vetve"), van, ahol a régies igealak („rosszul betámasztván") használatával állít meg. Kedveli azokat a nyelvi fordulatokat, szószerkezeteket, amikor az általában komoly, megható, „fennkölt" fogalmakat
(például a halált) más nyelvi rétegből, a köznapi nyelvből választott kifejezéssel
kapcsolja össze: „átverni a halált", „a halál kisorsol", „karám-falai a halálnak",
„ha rám fájna már a foga" (tudniillik a halálnak). Hasonló szószerkezetek: „szuvenír-gyártó" (emlékező önmagáról mondja), „testi tatárdúlások" (az öregedés
jelei), és két teljes verssor: „s mi rég az agy futó vendége volt / ma már a szív
bejelentett lakója".
A szókincs is az irónia eszköze. A magyar nyelvű versszövegből az idegen
nyelvi elem mindig kiütközik, szemet szúr, figyelmet kelt. Csorba Győző verseiben a meglepően nagy számú idegen szó, főként latin és görög eredetű nyelvi
anyag aligha a kényelmesség jele, sokkal inkább az érzelmi hatáskeltés tudatosan megválasztott eszköze. Ezek a szavak egyfelől a távolságtartás, az „elidegenítés" elemei, az érzelmi ellágyulást, az ünnepi hangulatot semlegesítik, másfelől a tárgyat a jelenhez kötik, az örök témát beágyazzák a mai köznapi világba.
Aligha lehet véletlen ilyen sűrű előfordulásuk a versekben. íme, egy szósor a
kötet különféle helyéről: paralizálva, szimpla, szimbózis, sterilizált, pleonazmus.
tirannus-üzelmek, bagatellizált, konstatál, spektrum, hibernál... És hat idegen
szó a kötet egyetlen versében: nosztalgia, paraméter, horizont, anatómia, demonstráció, kaleidoszkóp, s ugyanebbe a versbe beépül még az Afrika-utazó és
fölfedező Livingstone neve, valamint egy terjedelmes latin nyelvű idézet.
A költői eszközök viszonylag könnyen leírhatók, számba vehetők. Bonyolultabb dolog következtetést levonni, a mögöttes tartalmakat vizsgálni. Hiszen
minden bizonnyal nemcsak a költő magas formakultúrájáról, „a tőle megszokott
igényességről, a gazdag alkotói tapasztalatról" van szó, hanem arról is (és elsősorban arról), hogy az irónia életszemléletet, magatartást, világlátást, létértelmezést fejez ki. Az irónia: distancia, távolságtartás, rejtett ítélkezés, vélemény90.

mondás, bírálat. A „megható" és „áhítatos" dolgokról, az idő múlásáról, az öregségről, a halálról, a barátságról, a családról stb.-ről meghatódva és áhítatosan
szólni: konvencionális, érdektelen, hatástalan. Az örök témákat, a nagy ügyeket,
a súlyos gondolatokat lecsupaszítani, visszájára fordítani, civil ruhába öltöztetni,
az irónia fénytörésébe állítani: hatást kelt, költői többletet ad, figyelmet ébreszt,
s a létező ellentmondások feloldását segíti, a gond elviselését könnyíti. Az egyik
lírai előkép a haláltánc-ének, az elmúlást és a bál vigalmát, a halál és a tánc
motívumát összekapcsoló költői műforma. Csorba Győző is megírja a maga döbbenetes Danse macábre-ját:
Ó a vénség bohóc-mozdulata
hogy a bohóc nem tudja hogy bohóc
s megdöbben ha régi áhítatára
nevetések buffannak innen-onnan
holott úgy szeretné hogy ami szép
gyöngéd figyelmes kedves és komoly
(mert volt ideje megtanulnia)
benne legyen mind mind e kései
egyetlen méltó ceremóniában
s a nevetések fintorok helyett
ünneplő hangulat venné körül.. .
A másik, az időben közelebbi lírai forrás a József Attila-i attitűd: a fönséges
témához, az Istenhez gyermekként közelítő magatartás. Ez az antropomorfizáló
költői pozíció teszi olyan megrendítő szépségű vallomássá Csorba Győző új kötetének egyik „nagy" versét, az Istenről, öregedőben-1:
Hogyha ezerszer öregebb is,
én se vagyok gyerek,
tárgyalhatnánk egymással végre úgy,
mint felnőtt emberek.
Szeretnék mellé ülni csöndben,
megérinteni is,
elmondani gondot és örömet,
a nagyot is, kicsit is ...
Még nehezebb arra válaszolni, hogy ennek a jelenségeket, a világot, önmagát ironikus fénytörésben látó és láttató lírai szemléletnek, létértelmezésnek mi az oka, az eredője? Milyen motívumok erősítik föl ezt a hangot Csorba
Győző költészetében? Az egyszerű, a kézenfekvő válasz: a költő az idő múlása,
a halál tőrvetései ellen védekezik az ironikus távolságtartással, a teátrális helyzeteket lecsupaszító gesztussal, a „hideglelős bakkecske-hoppszaszákkal", a fönségest a közönségessel elegyítő hanggal. E költészettől azonban sosem volt idegen a külvilág jelenségeire, a hétköznapok valóságára figyelő tekintet. Aligha
járunk messze á valóságtól, ha Csorba Győző költészetében az ironikus hang
fölerősödése mögött a világ dolgaira figyelő költő válaszát is ott sejtjük. Ez az
irónia az egyre kiismerhetetlenebb, egyre pusztítóbb erőknek kitett ember
védekezése. A költő az „álcázott gúny", az irónia és az önirónia „nyelvén"
91.

mondja el szorongását: a világban sokasodnak azok az erők, amelyek az ember tehetetlenségérzését növelik. Csorba Győző költészetében az irónia nemcsak a személyes sorsra válasz, hanem a világban érzékelt kiúttalanságnak, a
dolgokon való változtatni nem tudásnak, ennek az annyira korunkbeli és általános létérzékelésnek is a kifejezője. Kifejezője, és éppen kimondása által:
annak legyőzője. (Magvető.)
TÜSKÉS TIBOR

Fodor András: Reményfutam
Egy baráti dedikációban Fodor András legutóbb így értelmezte új verseskötetének címét: inkább a futam, mint a remény. Magát a szót általában a
sportnyelvből ismerjük, azokra szokás utalni vele, akik ugyan megérdemlik
a döntőbe jutást, de oldalágon, pótversenyeken, többszörös nekifutással kell
megküzdeniük a részvétel jogáért. Fodorral sohasem a kicsinyes panasz mondatta ezt a keserű szentenciát. Ha motívumait keressük, A hűség bűneinek. József Attila-i, még mélyebben krisztusi ősképe s az archetípus belső ellentmondása tűnik újra meg újra a szemünkbe: a jót akaró, a szebbre törekvő, az
életét mások megváltására föltevő ember kudarca, fájdalma, szégyene. Á szituációkra, amelyeket fölidéz, rá-ráismerünk régebbi verseiből, de már korántsem epikus célzatuk, elbeszélő vagy példálózó természetük érdekes bennük.
Egy magatartás görcsösségig elszánt védelme, egy ethosznak a naponkénti vereség gyötrelmein át újra kivívott hite élteti őket, a Híd sorsa, amely még
omlásában is a kapcsolatteremtés, az összekötés földúlt emlékét őrzi: ,,S majd
nézik egymást nélkülem a partok, / csonk árvaként, de testvér-melegen."
Az utazó ember és a posztján álló őr helyzetének abszurd kettőssége határozza meg a kötet lírai hősének helyzetét, belső drámáját. Minden nemes ügyben részt akar venni, minden helyzetben teljes felelősséget vállal. Hívek, várakozók tucatja les ,,éhes-megadóan a szabadító pillanatra"; lehet-e, szabad-e
rangsorolni őket, nem szorítja-e ki egyikük a másikát, ép maradhat-e a „test
gépezete" a „kötelességek lehúzó jármában"? (Visszanézve). Hiszen visszájára
fordulhat minden jószándék, ha a gyógyító, a diagnoszta, a konzíliumra hívott
orvos előbb rokkan meg, mint a lábadozók, a betegek (a hasonlat a Bibó István meghalt című versből származik). Hogy Fodor ezt a légszomjat, az önmagát másokért féltő szorongást könyörtelen biológiai realitásában éli át, azt az
első ciklus záró verse, a Babits, 1941 fejezi ki drasztikus hitelességgel; a beteg
Babits olvasófüzeteiből a fiziológiai megtörettetés jeremiádjait idézi, we „a másokhoz-szólás parancsát", a missziónak a testi kínnal dacoló megváltó igazát
olvassa ki belőle. Innen származik a megrendítő-elgondolkodtató cikluscím is:
Ha vagyunk — Babitson kívül általában azokra a moralistákra, felelős gondolkodókra emlékeztetve, akik a túlélőket féltik lehetséges vagy elképzelt
hiányukért.
Megszoktuk, hogy különleges versírói gyakorlatához, egy-két hetes, aszkétikus szigorú fonyódi alkotó periódusaihoz képest Fodor gyakran tér vissza
a balatoni táj, a kikötő, a hajók, a madarak, a túlparti vulkanikus hegyek mo92.

tivumaihoz, a nyaralók, a nyaralás helyi színeihez. Látlelete kötetről kötetre
olvasva egyre dermesztőbb, hideglelősebb. Hagyján, hogy Aranyt idézi („Az
utcán por, bűz, német szó, piszok"), de az anteuszi környék mintha minden
valahai vonzóerejét elveszítette volna számára, a kertbe dobált dinnyehéjak,
a drótkerítésbe fogott víz, a „bűzlő, békamoszatos árok" (és sokáig sorolhatnánk a már Takáts Gyulától magyar Waste Landnek nevezett üdülőkörnyék
rekvizítumait) a romlás, a hanyatlás, egy újfajta civilizált barbárság jelképévé
alakul át, és a Hajóút, Fonyód—Badacsony befejező képében ijedten eszmélünk rá, hogy szépséget, emelkedettséget már csak a halál és az áldozat képzetével kapcsolatba hozott látományok árasztanak: „Közeledő bazalt-koporsó, /
a panoráma-üvegre feszülve, / tág trapéz-idomod kinyújtva vízre, égre, / legalább te maradj meg változatlan! / Legalább te vetítsd / fölénk az elveszített j
méltóság monumentumát!" így az anyag, a dolgok világából „lézengő tárgyak
érdes kövületei" lesznek, a jómód gyanútlanság ától izgága embereket pedig
mintegy a foglár szemével látjuk, föl nem menthető elítéltekként.
Mi marad meg az Inercia szorongása után, hol kereshet még támasztékot
a „valamikor őrségbe esküdött.. .hű strázsa", aki ráadásul folyvást búcsúzni,
temetni kényszerül, szaporodó halottaival folytatja végehosszatlan belső párbeszédét. Valamikor Vas István hívta föl a figyelmet Fodor András finom
erotikájára, szerelmi lírájának sohasem hivalkodó, de eleven érzékiségére.
Példák sokaságát idézhetnénk az újabb versekből is arról a „névtelen erőről",
amely Harangként védi meg „az önkívület gyönyörét, / a veszendő test lélekmelegét is"; vagy hogy képes még bevallani, szinte az idegen nyelv suta dadogását imitálva, mekkora örömet szerez neki a húsz év után kapott vallomás:
„— Nagyon szeretlek és mindig szerettelek." (Pedig...) A legszebb — mert a
látható-érzékelhető valóságból kibontott s mégis metafizikai sugallatú — vallomás e nemben mégis a Térdel egy lány. .. Már a címe kultikus mozdulatra
utal, ősi, nem európai gesztust s benne az alázat, a szeretet, a szolgálat odaadását érzékelteti. Mint egy élő szobrot, követi a költő tekintete „ízről-ízre / a
csont, a test kötését", az alak domborulatát, az idomok tökélyét. Mindebben
árnyékát sem érezni a profán hedonizmusnak, a lírai fölfogás fő sajátjaként
még leginkább a szépség és a nőiesség rejtélyén eltűnődő férfimerengés megindultságát vesszük'észre, ahogyan a lábaktól, a combtól, a csípőtől és a melltől egy szemérmes, mégis a legfontosabb igazságra kíváncsi kamera szívósságával kúszik föl az arcig, a szemekig: „De semmi késztetés, csupán / a megadó
öröm / szelíd virágnyugalma, / mely moccanatlanul is csupa kellem, / akár a
ferdeágyú / szemek csillagzó bogara, / akár az oltalmas páros tenyeret hívó /
gömbölyded sziromarc."
Az átlelkesített érzékiség persze egyáltalán nemcsak a goethei örök nőiség
meghatott csodálatát jelenti. Fodor mindig a szó, a zene, a kép szellemi és
szenzuális egységét vallotta, olyan verscímei is árulkodóak, mint például Hangok, Színek, Rondó, Egy film hiányzó képei... Régebbről ismert ihletforrásai
közül most sem hiányzik az utazás, de ha pompás görög- vagy spanyolországi
emléklapjait idézzük föl, megint csak nem útibeszámolók, hanem lelki tájképek jutnak eszünkbe „a feledett, meglelt otthonosság" visszaérzéséről (Szumion), az emberleleményt legyőző rovarok „dühöngve, sisteregve harsogó...
őrjöngő muzsikájáról", a bizonytalan sejtelemről, hogy a „csavargó, éhes szív"
számára hátha fölnyílhat még egyszer „gomolyos ég rejtelmét kitakarva / az
istenek gúlája" (a kötet címét adó versből). A részletekben is csupa érzéki
konkrétum, telibe találó megfigyelés és expresszié; két pillanatfölvétel egy
vasúti utazásról: „ónszürke szakasz!', majd „rázkódó, fénylyukacsokkal átvert
93.

folyosók"; a meglőtt állat képe: „iszonyat ákombákomát írva a levegőre / a
lövés szigonyától / földobta gyönge tagjait az őz" (Vadászok). Egy búcsúztató
versben ezt írja meghalt festőbarátja „besüppedt szembogaráról": „Két nefelejcs-korongban / hogyan gyűlt össze ennyi / esendő tisztaság? / Miért nem
láttam récéik alatt / a fagy hályogba dermedő vizét?" (In memóriám V. H. I.)
Merész, irracionális mélységeket súroló, mégis a tudatalatti biztonság eszelős
hitelességével ható képeket sorolhatnánk olyan ártalmatlan zsánernek látszó
versből, amilyen a Szülőház udvara, éjjel. Utolsó két sora például így hangzik: „Pillám sásában melegíthetem /' didergő szögeidet, ég."
Elemző tanulmányt érdemelne Fodor verselése, vagy még inkább verszenéje, költészetének a többivel szorosan összetartozó akusztikus oldala. Minden méltatója megemlíti kivételes muzikalitását, Stravinskyról, Bartókról írott
alapműveit. Mégis, ahogyan egy versbeli nyilatkozata alapján — lángolóan
dús kolorizmusáról megfeledkezve — néha szürkének minősítik kedély- és
színvilágát, az egyhangúsag, a hangzás monotóniájának vádja sem kerülte el.
Ha igaz lenne, se győzne meg önmagában ez a kifogás, hiszen a visszafogottság, a redukció, a hangokkal való takarékosság a modern költészet és zene
némely fő irányaiban tudatos szándék. Fodor megfontoltan lépett túl ifjúsága
Puskintól, Nyekraszovtól tanult oroszos dallamosságán és ritmikáján, s ha
Audennek, Larkinnak, Rózewicznek, a mai lengyel, bolgár, finn költőknek
adósa valamivel, akkor az a prózától éppen egy árnyalattal elváló, díszítetlen,
szabatos, alig stilizált, kevéssé poétizált és ritmizált versbeszéd. De szerkesztése
árulkodó módon zenei fogantatású, tételekben, ritmusváltozatokban, motivikus
párhuzamokban és ellentétekben gondolkodik; legszebb szakaszai mögött valami távoli dunnyogás, zsibongás, zümmögés, az éjszaka zenéjének emléke támad
föl, ami több és más, mint a hang- vagy hangulatfestés, vagy az ütemek, a
verslábak megtanulható váltakozása. Akusztikus hiperérzékenységét hol a ,,dobajrá csend" kettős ütemű ritmusa ingerli, hol a „csörrenő fűrészek", a „panaszos fémcsikorgás" disszonanciája. Fülében a távol „duruzsol", a hasított
sötét „suhog". Emberség, ráció, szemléleti-hangzati érzékletesség fonódik össze
a Reményfutam verseiben, s ha valaki túlságosan hagyományosnak titulálná
ezeket az értékeket, bízvást rávághatjuk, hogy valójában pótolhatatlanok,
mással nem helyettesíthetők, s ezért nemcsak a divattól: egy kissé magától az
időtől is függetlenek, tőle is védenek. (Szépirodalmi.)
CSŰRÖS MIKLÖS

Kovács István: Véset
A hajdani Kilencek egyik legtehetségesebb tagja volt és maradt is Kovács
István. S megnyugodhatnak ellenkező hitükben azok az általa is emlegetett
költők, akik őt nem költőnek, hanem tudós embernek, történésznek tartották,
hiszen a mai negyvenévesek nemzedékének egyik legsúlyosabb költészetét
teremti ő.
„A költészet... teremtéskísérlet" — fogalmazta meg a legmesszebbre te94.

kintő igényt és törekvést, s ma már az is bizonyos, hogy Kovács István teremtő költő, karakterisztikus, szuverén alkotó.
Sokan és sokszor leírták már (ő maga is többször emlegette, némelykor ironikusan is), mégis vissza kell utalni arra, hogy Kovács István „teremtései"-ben
kivételes fontossága van azoknak a kultúraspektrumoknak, melyekben él, melyekből szelleme táplálkozik. A történész kötelező fegyelme, tényismerete (és
tény tisztelete), a jelenségeket történetiségükben is látni tudó képessége megóvta, megóvja őt mindenféle kalandtól, szélsőségességtől, ugyanakkor a történelem ismerete adja meg számára a biztonságot (a magabiztosságot) a költői
műalkotás teremtéséhez. S ha mindehhez még hozzávesszük a kelet-európai
(elsősorban a lengyel) kultúrában való otthonosságát, föltárul előttünk Kovács
István költészetének legfontosabb (és nem éppen szokványos) háttere, ő ugyanis nemcsak emlegeti, de tudatosan éli is a kelet-európaiságot, s ezzel a magyarság és európaiság nemegyszer kényes egyensúlyát is a saját mindennapjaiban
érzékeli.
Első verseskötete (a Havon forgó ég) 1973-ban, a második (Ördöglakat
címmel) 1982-ben jelent meg. Azok a „teremtéskísérlet"-jegyek, melyekről az
imént szóltunk, úgyis, akkor is fölfedezhetők lettek volna (különösen az első
kötetében), ha a gyanútlan olvasónak fogalma se lett volna a szerző kiléte felől. Számos utalás, ajánlás és mottó árulkodott a költő rendkívül erős történelmi ihletettségéíől, néha már-már gátolva is ezzel a költői kibontakozást.
S az is alighanem természetes az ő esetében (hiszen ennek is mintegy történelmi funkciója van), hogy e mostani kötete végül is szorosan kötődik-kapcsolódik az elsőhöz: motívumok jelennek meg és bomlanak ki újra.
Nézzük ezek közül talán a legjellemzőbbet: a Kolozsvári Krisztus szimbolikáját. A Szervátiusz Tibor műtermében tett látogatások emlékei s a Krisztusszobor nem hagyják nyugodni Kovács Istvánt: valami ott van e szoborban az
emberi teljességből, talán éppen maga az emberi teljesség (legalábbis művészi
értelemben); s a költő számára végtelen sok képzettársításra ad lehetőséget.
Csak győzze méltó szóval s gondolattal! — Nos, Kovács István győzi, s mindkét (azonos című) versprózájában méltó súllyal is. Első kötetében az emberek
védelmében föllázadt Krisztus az ő igaz magyarázata, a másodikban — a történelem nyugtalan őrülete — „Kolozsvári Krisztus / a történelem élő és legyilkolt áldozataiból /' teremtődött."
S micsoda költői erudícióval jeleníti meg eme végzetesen balsejtelmü
Krisztus-szimbolikát. „Mint- / ha minden porcikája egy-egy megszenesedett
em- / beri lélek volna: egymáshoz és egymásba égve, / torzulva, dermedve,
inasodva, simulva, csava- / rodva, csontosulva, görnyedve, olvadva, csor- /
dúlva, görcsösülve, tapadva, horgadva, teke- / redve —:
lényegülve..
S itt el is érkeztünk Kovács István költészetének egyik igen lényeges jegyéhez: a ragyogóan pontos és rendkívül kifejező képszerkesztéshez. Nemcsak
ennek a harmadik kötetének a sajátja ez persze, mégis külön is szólni kell
e tiszta, sugárzó erejű versanyag szerveződéséről. Kovács István egyre inkább
a kevésbé kötött formákhoz vonzódik, úgy látszik, végleg kiszorítva verséből
a narrációt. Ezzel szemben teret enged (bár nem parttalan teret) a képek áradásának, méghozzá a legkevésbé ismerős vagy szokásos toposzok irányában.
Kovács István költészetének — a legjobb magyar költői hagyományban gyökerező — eredetisége alighanem és legfőképpen a képalkotás eredetiségének az
eredménye, következménye. Tegyünk néhány próbát: „A telt ecset lassan imbolyog, szellemidéző nyi- / korgással mázol." (A közel és a távol.) „A süppedék csa- / lánjait megízleli a szél: fortyog a zöld leves." (Az én terülj-terülj95.

asztalkám...)
„Légrobbanásoktól repedezett / az őszi napfénnyel / kikent égbolt." (Kártyakirályság.) „Odébb szökőkút-parókát tupírozott / a szél, / És
törtfény-rizsporral szórta arcomat." (Párizs, ezerkilencszázhetvenegy.)
Fényícépélességű (a látványt, a képet, a hangulatot a szó eszközével) újra teremtés
ez. Korántsem véletlen, hogy Kovács István mitológiájában a fénykép oly fontos szerephez jut. (Vö. például: A pince fényképei és képeslapjai,
Fényképek
a hegyeken túlról.)
S a fénykép ténymegőrző ereje, képessége (ez is történelmi funkció!) még
élesebben s időben még tartósabban, azaz még messzebbre szólóan maradhat
meg a kemény anyagba vésés soréin: a vésetben. E kötetcím azért oly pontos
és kifejező, mert benne egyetlen szóban mutatja föl a költő saját költészetének karakterisztikus vonását, egyszersmind magának a költészetnek (a művészetnek) az egyik szerepét, funkcióját általában is. Sőt, a kötetbe, a kötet lapjaira többször behozza a vésetet mint látványt, téveszthetetlenné erősítve föl
az alapgondolatot. Egyben érzékeltetve a saját költészetén belüli módosulást is.
Mert hiszen egyszerre vált ez a líra tágasabbá, de egyben leszűkített világúvá is: a költő vizsgáló lencséje egyes jelenségekre irányul, ám éppen ezen
keresztül jut el a hirtelen kitáguló valóságig, nemegyszer az egyetemes összefüggések megsejtetéséig. Igen jól érzékelhető ez az összefüggés a kötetet záró
összegzésben. „Köröttem az esős égbolt / fában korhadó erezete. / A haldoklás: vajúdó lélek. / A lét: bomló emlékezet." Vagyis: egy hirtelen rögzített és
— egyelőre — minden mást kizáró jelenség tői a lét egyetemes megfogalmazási
kísérletébe lendül át a gondolat. Súlyos fölfedezések (vagy csak kérdések?)
ezek, és súlyos, tömör maga a teremtett versközeg is.
Dús és sűrű szövésű csaknem valamennyi Kovács István-vers, valami
belső, belülről ható feszültség hevíti a sorokat, abszolút biztos nyelvi formáitsággal, pontossággal s gazdag gondolati tartalommal. Ezt a lírát már nem lehet egykönnyen megnevezni, valahová besorolni: az élmény, a gondolat, a
nyelv, a vallomás és az érzelem kibogozhatatlanul fonódik itt össze, hogy a
változatos terjedelmű és szerkezetű verstestekben költészetté váljék. Akár ha
csak egyetlen sorban is, mint például a Napkorszakban: „Kelnek darázshadai
a napnak", vagy a Véset egy bábeli óvóhelyen címűben: „Ha nem teremt, töredelem a NYELV." Magát a vers születését is figyelve kíséri nyomon, hiszen
éppen a versírást tartja a legnagyobb csodának, olyannak, ami önmagává teheti a költőt. (S talán — higgyük! — olvasóját is.)
A föntebb már említett leszűkítve-kiteljesítés költői folyamata (maga á
változás, melyen Kovács István lírája a jó tíz év alatt mégiscsak keresztülment) ugyancsak egy félsorábart érhető a leginkább tetten, mégpedig a Fényképek a hegyeken túlról című versében. „Arcvonásokra szakadt történelem"
— írja le itt a saját költészetére pillanatnyilag legtalálóbb (s természetesen a
legtömörebb) jellemzést. Valóban: e kötetben elmaradnak a Kovács István
korábbi verseire oly jellemző közvetlen történelmi utalások, tablók, leírások,
esetleg más epikai asszociációk. A történelmet a legújabb Kovács István-lírában már nem is maga „a történelem" hordozza; a történelem itt már a hétköznapi valóság egyik arcvonásává „mindennaposodik". Itt már nem mint a
letűnt lét képeskönyve jelenik újra és újra, hanem mint velünk élő, mindennapos valóság. Az egyik remek példázata ennek a kettős sugárzású versideálnak a Szobor-triptichon Szervátiusz Tibor műtermében első darabja, az Életbálványsor, amelyben egy „Fénnyel faragott eperfarönk" válik a történelmi
(és a történelem előtti), de a napjainkig hatoló időket megidéző kaleidosz:
1
kóppá. , •
,
•
.•:
96.

A Véset jó pár darabja (mint például a Sirató, a Térelválasztás, Az én terülj-terülj-asztalkám ... vagy a [Paradicsomi/kör — . . . ] kiemelkedő értékű,
fontos vers. Kovács István közelkerült ahhoz, hogy kortárs- és korszak-reprezentáló nagy verseit is megírja. (Szépirodalmi.)
MONOSTORI IMRE

Németh László: Akasztófavirág;
Aurél a Kékesre megy
A Magvető Kiadó kötete a korai Németh Lászlót, a pályakezdő elbeszélőt
idézi meg, némiképp az életműkiadás korrekciójának, hiánypótlásának a szándékával is. Az Akasztófavirág ugyanis az író első regénye: az 1926-os révfülöpi
nyár terméke, a magántanítvány kis szőlőskerti vityillójában, az első gyermeket váró házaspár családi idilljében az Athenaeum pályázatára készült, azonban teljes szövege csak most jelenik meg először. A szerzőt a közléstől annak
idején Császár Elemér kedvezőtlen ítélete riaszthatta el, a Negyven év kései
novelláskötetének összeállításakor pedig a rossz visszhangtól tartó aggodalom
szűkíthette le a művet csupán három epizód publikálására. A másik írás, a
siroki üdülés emlékanyagából építkező Aurél a Kékesre megy szintén az induló író alkotása, minthogy azonban szövegét a Napkelet 1928-as közléséből és
az összes művek sorozatából egyaránt ismerjük, föltehetően a fiatal elbeszélő
modorának sokoldalúságát bizonyítandó került be a válogatásba. A recenzensben felötlik: nem lett volna-e sürgetőbb és fontosabb feladat a Sorskérdések
kiadása e — mégiscsak az életmű második vonalába tartozó — kötet megjelentetésénél? Kétségtelen, hogy A minőség forradalma, a Kisebbségben és Az értelmiség hivatása tanulmányvonulata a fősodra Németh alkotói pályájának.
Ez azonban nem teheti feleslegessé, hogy írói munkásságának más, homályban
rekedt teljesítményeit meg ne ismerjük.
Az Akasztófavirág Németh László „prehistóriai" alkotása. Az Emberi színjáték nagy ugrása előtt született, amikor még az öntükrözés igénye és a tárgyiasító ösztön nem kapcsolódik egybe szemléletében, hanem líraiság és objektivitás, vers és elbeszélés külön vágányán halad. Ez a regény még nem az
esszéműfaj, a kritika „törzsfájáról" szakadt le, egyelőre híján van a gondolkodói rugalmasság, a modern lélekrajz és a mitikus távlatosság később megcsodált erényeinek. Inkább a novellákkal tart rokonságot; ama hídfőt szélesíti
ki, amelyet az író a Horváthné meghal pályadíjnyertes elbeszélésével elfoglalt:
az ábrázolás „sötét foltját" tablóvá bővíti benne. Most fedezi föl a regény- és
drámaírását tápláló életanyagot a Mezőföld kis világában és emberfaunájában:
például fia-Sándor alakjában az Iszony Takaró Sanyiját, Jancsi tiszteletesékben Boda Zoltán családját, az elcsapott jegyzőben, Berényiben pedig az Utolsó
kísérlet Bögözijét. De a részletvalóság gazdagságából nem bontakozik ki „antropológiai" gondolkodás, a mű „matematikája" bennreked az élet „számtanában".
A látásmód újdonságának elmaradásáért kárpótol viszont a tárgy feldolgozásá97.

iiák biztonsága, á cserébe kapott hagyományosan tiszta regényszerűség. Egy
rendkívüli tehetség feszeng itt a kor készen kapott irodalmi (műfaji, stílusbeli
stb.)' sémáiban, akárcsak a költő József Attila a Szépség koldusa nyugatos poétikájának a szűkösségében, önvallomásnak is beillik, amit Németh László a Mai
dekameron nemzedéki antológiájáról megállapít: „1926—27-ig minden fiatal
írónak van egy kis epigoníze." Elárnyékolják előlük a levegőt a nagy íróegyéniségek, felnövekedni csak a mester és tanítvány relációiban képesek. Az
Akasztófavirág ezért lesz tökéletes regény — Móricz Zsigmond és Szabó Dezső
modorában. Pintér Jani az „önpusztító" Báthory paraszt kiadásban, aki „vak
dacban rúgja el a legkülönb asszonyt"; „elgarázduló" Turi Dani, akiből a háború a Szegény emberek hősének mintájára csinál gyilkost. De nemcsak Móricz
„vadembereinek" a rokona, hanem Szabó Dezső „balek" és „zuhanó" hőseinek
is: tragikumából „az elkallódásra ítélt magyar tehetség vad felhorkanása" hallatszik, falurossza lesz, akárcsak a Csodálatos élet Szabó Pistája, majd „élő halottként oszlik fel", mint az Elsodort falu dzsentrije. Az emberlátás párhuzamai
mellett az ábrázolásmód analógiái is megfigyelhetők. Németh regényén is érezhető a móriczi törekvés, hogy a „realizmus életszerűségét" ötvözni kell a
„klasszicizmus nyugalmával", valamint a Szabó Dezső-i biológiai szemlélet, halálfilozófia és életkultusz. Pintér Jani úgy hal meg, hogy a személyiségét szétoldó (lázadó) indulatokat az önuralom fegyelmével köti meg, a ráció föléje kerekedik ösztöneinek. Sorsában pedig a krisztusi megváltástan misztériuma ismétlődik: halálából új élet születik, hisz feleségét akasztófája tövében lepik
meg a szülőfájások. A hasonlóság a stílus dimenzióira is kiterjed. „Elfeledt
képei a tollúnk alól járnak kísérteni" — olvassuk az író Szabó Dezső-tanulmányában. Az expresszionizmus nyelvteremtő ereje él az ilyesféle metaforákban:
a legények szemén „becsurgott a falu"; Pintérné „ráömlött a fiára, mint az
árvíz"; a tisztelendő „átreszkírozott a palánkon néhány öblös papi szót"; a lány
„kacagás-Niagarába zuhant" stb. Móricz prózája meg népnyelvi fordulataival,
robusztus nyelvi realizmusával hat rá. Hiba volna azonban, ha a regényt pusztán másolatnak, klasszikusok reprodukciójának tekintenénk. Amilyen mértékben enged Németh a minták szuggesztiójának, olyannyira ellent is áll neki.
Faluképe ugyanis — Szabó Dezső egynemű, vitalista parasztmitológiája ellenéb e n — a szociográfiai tagolódást hangsúlyozza. Más a vagyonos gazdaréteg világa és más a Cigánysor agrárproletariátusáé, s e különbség és feszültség határozza meg az emberek gondolkodásmódját és életvitelét, anélkül azonban, hogy
e determináltság a naturalista miliőelmélet dogmatizmusával érvényesülne,
megkérdőjelezné a személyiség belső mozgásterét. Pintér Jani birtokos parasztból lesz direktóriumi elnök, Tóth Kőműves pedig a szegénység közegében ellenforradalmár. De revízió alá vonja az író Móricz tömbszerű, belső differenciálás
nélküli emberszemléletét is. A főszereplő jellemét dac és ösztön, „tromf" és
„szív" ellentmondásából építi fel, sorsában közösség és egyéniség összhangja
bomlik meg, a kiszakadás vágya szembefordul benne az övéihez tartozás megszokottságával és nosztalgiáival.
A regény forradalomképének jellegzetessége a dunántúli falura leszűkített
perspektíva. Hiányzik belőle a publicisztikai vagy esszéregény áttételessége,
amely a történetet (mint Sinkó Ervin Optimisták] ában vagy Lengyel Józsefnél,
egy évtized múltán pedig az író Utolsó kísérletében) összetettebb korábrázolássá'
fejlesztené. - Inkább a gyökeres társadalmi átalakulás elmaradásának, semmint,
megvalósulásának a rajza: a forradalom a háború gyermeke, s anélkül zúg el
a tükrösi határ felett, högy a parasztság évszázados szokásrendjét, ősi keresz-.
98.

tyén erkölcsiségét megbontaná. Nincs is rá ideje, hogy papírból életté váljék:
A Cigánysor népe pedig, amely a változás nagyobb esélyét kínálná, nem jut
hozzá a földhöz, hogy elindulhasson a fölemelkedés útján. A regény másik sajátossága is az 1918—19-és szilasi tapasztalatok függvénye: a forradalom nem
az emberminőség kiválasztásával zajlik (amit egyébként Kassák is panaszol),
hanem az eszközemberség (gyorsabb, de kevésbé tartós eredményeket ígérő)
felhasználásával. Krausz banktisztviselő és Dudás Pisti alakja — a doktrinér
kommunista valósagidegensége és a hatalom emberének erőszakmámora —
eszme és élet szakadását példázza, Berényi jegyző és Vörös Móric figurája pedig a karrierizmus durvább és disztingváltabb változatait képviseli. A tablóról
ezért a humor és irónia színei se hiányoznak, s az ábrázolás — a tragikus mag
körül — gyakorta fordul karikatúrába. Ha a hagyományos értékeket védelmező
józanságnak és az elszabadult szenvedélyek kártékony voltának (bizonyos értelemben Széchenyi és Kemény forradalomszemléletére emlékeztető) szembeállítása némiképp sugallja is, hogy a pályakezdő Németh gondolkodásmódja
nem teljesen független a (például Szekfű-féle) új konzervativizmus ideológiájától, hibát követnénk el, ha túl szorosan kötnénk hozzá. Nyugtalanságát, elégedetlenségét és kritikáját ugyanis sokkal inkább táplálja a radikalizmus torz
érvényre jutásának, felemásságának és elvetélésének a kudarca, mint az elvesztett patriarchális idill feletti késergés és az ősi életforma restaurálásának
a vágya. Mi sem bizonyítja ezt jobban, mint a realizmus illúziótlansága, melylyel az író — az önzés, a gyűlölködés, az erkölcsi válság tüneteiben — a fálu
bomlását ábrázolja, továbbá az összehasonlítás mérlege, melyben a forradalom
arculata — hibái ellenére is — sokkal rokonszenvesebb az ellenforradaloménál.
A faluban „kedélyes forradalom" zajlik: a nép nem olvassa a francia forradalom történetét, nyugodt marad. Pór Pisti meglincselése „inkább a katonaság
visszhangja, mint osztályháború", a burzsujt csak képletesen földelik el, az
öreg Pintérnek is jobbára önnön indulata a gyilkosa, nem pedig fia kegyetlensége. Annál riasztóbb az ősz, mikor már „bosszúálló úrifiúk" akasztanak, s
— az Akasztófavirág ábrázolása szerint is — a magyar élet szimbólumává
Barta Sándor folyóiratának, az Akasztott Embernek a címlapja lesz. Liebschütz
századossal és a szadista Jocóval szembenézve az utolsó pillanatban még Pintér
Jani is hőssé válik, akiről pedig a regény első elemzője, Kocsis Rózsa okkal
állapította meg, hogy a történelem áldozata.
A regény kompozíció — a társadalomkép szimbólumaként — a főhős portréját állítja az ábrázolás középpontjába. Felépítettsége inkább „szenvedélygörbét" rajzol ki, mint racionális tervet, linearitása feszültségek és feloldódások örvénylő ritmusában, a cselekmény- és jellemalkótás konfliktusosságában
valósul meg. Pintér Jani alakja — tragikus hangoltságával — a „félöntudatlanság" drámáját példázza. Temperamentuma fölébe kerekedik a meggondolásnak, a „vak dac" az értelmi belátásnak. Életútjának nem a szociális elégedetlenség a hajtóereje, nem is az eszmék teleológiája, hanem a bitangba tévedt
jószág riadtsága, a „vizslák közrefogta nyúl" kétségbeesése. Sorsában a közösségről leszakadt, a nyájból kitagadott ember fájdalmát és kiúttalanságát szenvedi. A Dózsa György-szerepre nem ideák, hanem érzelmi okok szorítják: a
bosszúvággyá durvuló önérzet kiélése és az üldözöttségi rögeszme elleni védekezés. „Hogy elfeledje a szenvedő a kitagadottat, a duhajjá játszotta ki magát,
s lassan az esze is hozzáigazodott" — olvassuk az írói kommentárban. A lélek
„elúszik" a szándékai alól, érzékeit a tájékozatlanság és kivertség „köde"
szállja meg, érzelmi világa lassan elposványosodik. Mivel „a düh értelmi tar99.

talékai" eldugulnak benne, léttudata álomszerűen homályossá válik, hasonlatossá az elázottság állapotához, s e monotóniából csak az indulat „kegyetlen
örömei" árán szabadulhat egy-egy pillanatra. így aztán „rettenetes űr hasad a
tett és az ember közé", a szelíd fiú lassan „kirohad" belőle. Bűnös ember lesz,
de anélkül, hogy e „romboló pogányságban" intellektusa közrejátszana. A gyilkos bélyegét pedig — megtévesztő látszatok alapján — kívülről sütik rá. Voltaképpen azonban csak a gyengeségben vétkes, mivel nincs ereje úrrá lenni vak
ösztönein, alakja fantomizálódásának gátat vetni. Mint falusi „muszáj-Herkules" — kitűnő írói lelemény, tipikusságában is egyéni változat, méltán sorolhatjuk be Németh regényhőseinek előkelő galériájába.
Az Akasztófavirág komor krisztusi-luciferi látomásától eltérően az Aurél a
Kékesre megy könnyed, csapongó, már-már capriccioszerű elbeszélés. Tárgya
igénytelen, sztorija szórakoztatóan fordulatos, hangvétele könnyedén szellemes
és csúfondárosan humoros. Az író szentivánéji játéka a francia társalgási dráma
és az angol dzsentrianekdoták stílusában. Van szó benne meghiúsult hozományvadászatról, szerelmi háromszögről és bohózatba illő félreértésekről, hőse
vagy rezonőr, vagy naiv marionettfigura, lírája a századforduló chansonköltészetének kiábrándult érzelmességét idézi. De felfogható stílusparódiának is. Főszereplőjében, Gerenday Aurélban nem nehéz ráismernünk a Kacagva tört ki
a faun a pagonyból szerzőjére, Marconnay Tiborra, s Németh a róla szóló kritika novellásításakor nemcsak alakját karikírozza, hanem — az elbeszélői
hangba rejtetten — a „színek lázát" is lírájában, a valóságot „rózsás délibábbá" elanyagtalanító költészetét. Az író ugyan nincs túl jó véleménnyel önnön teljesítményéről: a „salátairodalomnak" tett engedményként értékeli, jól
látja azonban szerepét alkotói ösztöne kifejlődésében. A feszes „horváthnés"
modor fellazításának a jelentőségét tulajdonítja neki. Az Akasztófavirág még
Móricz drámai módon jelenetező technikájával készül: a mese nehézkesen halad s időnként képekké öblösödik, ritmusa e térbeli kiterjedésnek megfelelően
lassú. Az Aurél a Kékesre megy — narrációjávai — már előreutal az Emberi
színjátékra: rugalmasabban kezeli a elbeszélést, „lebegteti" a jeleneteket s e
felgyorsult tempóban az idő dimenzióit bontja ki. A modor e megújítására a
magyar irodalomban tán az erdélyi próza bátorítja: az „erő és hajlékonyság",
amit Tamási Lélekindulásában fedez föl és Karácsony Benő Pjotruskájának
„nagyszerű villózása". De az elbeszélés sokkal praktikusabb módon is előkészíti a Színjáték megjelenését: olvasmányosságával, közönségsikerével szálláscsinálója lesz a Napkelet hasábjain.
A két ellentétes sugallatú mű, a regény és a novella párosítása a kötet
szerkesztőjének a leleményét dicséri. Valamiképp ugyanis a Németh László-i
életmű belső izgalmát is tanúsítja: a tragikumot elkiáltó és az alkotásban örömét lelő író drámáját.
GREZSA FERENC

L00

Ágh István verse és prózája
KESEREDIK A FÖLD HÉJA
Ágh István költészetét húsz éve, vagyis első könyve óta kísérem figyelemmel, mégis, ennek a legújabb kötetének legelőször a címe kapott meg, s
bevallom, ma is azt szeretem benne a legeslegjobban. Keseredik a föld héja —
ez a címe ennek az új kötetnek, az utolsó ciklus egyik versének, s a vers maga
is ezzel a kijelentéssel indul. Jelentős mű a vers, de a kötetcímmé emelt alapkép még többet mond, s Ágh István egész mai lírájának, e líra alapvető életérzésének lesz szimbolikus kifejezője. S ez az életérzés nem csupán egy negyvenes évei sűrűjében járó férfi századvégi (sőt: ezredvégi!) kesergése, hanem
mindenkié, aki az elmúlásélményt, a személyeset is, meg az emberiséget fenyegetőt is átéli, érzékeli. Keseredik a föld héja — ez egy ép és egész vers,
amely szinte beláthatatlan gondolatláncolatot indíthat el.
Összegyűjtött verseinek megjelenése után (Boldog vérem, 1979) Ágh István is belső számvetésre kényszerült. Az újrakezdés lehetett volna a megtett
út folytatása is, és valami lényegesen másnak az elkezdése is. Azonban már
az összegyűjtött versek azt példázták, hogy Ágh István úgy folytatja a hatvanas évek elején elkezdett utat, hogy közben folytonosan megújul, átvált valami másra. Nem alakváltó költő, akinél csak a változás kényszere az állandó,
s nem tartozik azok közé sem, akik a legújabb próbálkozásokat követik sietve.
Egy közbülső utat, egy bejárhatónak látszót választott magának a költő, s ha
néha zsákutcába téved, van ereje a visszaforduláshoz. Miként volt vagy tizenöt
éve, amikor a nyelvi kifejezés szélsőségesebb lehetőségeit próbálgatta néhány
torzónak bizonyult versében, s miként volt a közelmúltban, e kötet írásának
időszakában.
Egységes kötet a Keseredik a föld héja, mégsem árt a kötetszerkesztés és
a költői pálya alakulásának érdekességeiről szót ejteni. A gyűjteményes könyv
után megjelenő Napvilág című kötet (1981) alapvetően a hetvenes évek líráját
folytatta s teljesítette tovább, s főként néhány nagyszabású idéző versében
járt a csúcsokon (Megyek élő testvéremhez, Az ő nagy barna szemében, L. Z.nak, 8636. Balatonszemes, Mégcsonkább családi kör, Idézem). A Napvilág harmadik, záró ciklusa azonban fokozatos hangváltás jeleit mutatta. Ma már látható, hogy inkább a legújabb könyv első ciklusaként lenne a helye kijelölhető. A Napvilág záróverse, az Űj, újabb évre a sűrűsödő elmúlásélménnyel, a
kiégettségtől való félelemmel néz szembe, miként jó néhány megelőző vers is.
A Keseredik a föld héja nyitóverse, a Süvöltők a legtermészetesebben folytatja ezt a hangvételt: ,,... de hogyan kerültek ide? / és én hogy kerültem
ide? / csak az isten nem csodálkozik rajtunk, / egynapos ittlét, hatvan,
ezer év?"
Ezt az alapvetően elégikus hangvélteit tekintve is egységes az új kötet.
Az „és én hogyan kerültem ide?" kérdésétől a Kialudni komoly számvetéséig
az elmúlásélmény a legállandóbb szólam.
Az elmúlás motívumát sokféle módon lehet megjeleníteni. Az elégikus
hangoltság azonban már határozott irányt jelöl. Az elégikus költő nem lázad
az elmúlás ellen, nem is nevet vagy ironizál rajta, hanem tudomásul veszi a
törvényszerűséget, a megpróbálja annak megfelelően berendezni életét. Ti101.

pikus ilyenkor az elmúlást háttérbe szorító, megkérdőjelező, feloldó motívumkörök felhasználása. Ilyen lehet a gyermek- és ifjúkor emlékeinek felidézése,
a szerelem örökkévaló erejének felmutatása, a másokért végzett s önmagunkat
is megörökítő munka halhatatlanná tevő szépségének állítása. Ilyen lehet a
természetélmény, s ilyen a hétköznapok kis örömeinek állítása.
Sajátos, de nem meglepő módon Ágh István mostani költészetében az
utóbbiak a hangsúlyosak. Bár igaz, hogy jelen vannak a gyermek- és ifjúkor
emlékei is olyan versekben, mint az Orgona-fújtató, A Nagy Herélés balladája,
a Magyar Katalin, s igaz, hogy méginkább jelen vannak a múlt emlékképei,
nem ezek a meghatározóak. Nem a múlt áll — még jellegadó motívum erejéig sem — e líra középpontjában. Á Kialudni tételesen is megfogalmazza az
időszemléletet: „Nincs múlt- s jövőidő, / csak a perces jelenlét.". Nem ok nélkül mondhatnánk tehát, hogy a Keseredik a föld héja a „perces jelenlét"
könyve. Egészen mégsem lenne igazunk. Mert tény ugyan, hogy az elégikus
elmúlásélmény jelenközpontú, de tény az is, hogy — mint minden elmúlásélményt — ezt is egy jövőben bekövetkező esemény determinálja. A jelen állapotát, hangoltságát tehát egy majdani jövő határozza meg. S e jövő elodázásának ellenszerét Ágh István semmiféle látványos dologban nem leli fel. Nem
menedéket keres, legfeljebb magyarázatot. Méginkább életérzésését kifejező
/ershangula tokát:
Elegem volt a nyárból, ó, téli nyárimádat!
nyári, őszre forduló vágyakozás!
éltem már annyi évet, hogy semmit ne kívánjak,
csak elviseljem, amit mai napom ád,
akár a földműves, mindent a maga idejében,
az égbolt évgyűrűs óralapjához mérten.
Lomb belsejében kísértő Sárga szellem,
rebbegő szemem káprázata csak?
lobogó lepedőben valami külön szélben
tán, amit mondana az a legfontosabb:
hogyan öli meg egymást napra nap,
s amit elkezdtem már be is fejeztem.
(Keseredik a föld héja)
Az elmúlásélmény központi helye e lírát egyrészt még radikálisabban elégikus hangoltságúvá tette, másrészt átalakította a kifejezésmódot is. A mostani kötet uralkodó versetípusa más, mint az előzőé. Sokkal tömörebb, sűritettebb képanyagú a vers. Elbeszélő, tárgyias leíró elemek alig vannak. Egy
eléggé szabad asszociációs technika dominál, amely hol telitalálatokat eredményes (mint az előbb idézett versben), hol viszont nehezen követhetővé teszi a
költői elgondolást, önmagában nem az asszociációs technika lehet ennek az
oka, hanem az, hogy e verseknek sokszor igen laza a szerkezete. A „perces jelenlét" szemlélete is ludas lehet ebben: a pillanatnyi impressziót nem mindig
sikerül maradandóan megfogalmazni. Túl sokat két okból sem érdemes azonban ezzel a gonddal foglalkozni. Egyrészt a kötet utolsó ciklusában három
jelentős vers (Megmondanád az öregség kezdetét?, Keseredik a föld héja, Kialudni) meggyőző ellenpélda. • Másrészt a kötet megjelenése óta Ágh István
számos újabb versét olvashattuk á folyóiratokban. S ezek az újabb versek ismét fegyelmezettebb versbeszédű költőnek mutatják. Bár úgy tűnik, hogy a
„perces jelenlét" továbbra is meghatározó, hiszen Napló gyűjtőcímmel gazdag
102.

ciklusnyi vers jelent meg máris, ezekben látomás és tárgyiasság szervesebb s
így követhetőbb egységbe épült.
Tárgyiasabb versek azonban ebben a kötetben is akadnak. Ilyan a Magyar Katalin is, amely egy tragikus végű ifjúkori szerelemnek állít emléket.
S ilyen az Egy Babits-sor megfejtése is. Szokatlan, legalábbis ritka hang ez
az utóbbi vers Ágh Istvánnál. Nem tárgyiassága, hanem ironikus-szatirikus
hangvétele miatt. A kivételes hangvételnek azonban hibátlan verset köszönhetünk:
Szúnyogtetemmel cirkalmazom az abroszt,
nem érdekel Babits: Költő szeresd a legyeket!
se Berzsenyi magasztos tárgyai,
hogy a költészet nagy legyen.
Most én kínlódok itt, nem ők ...
A tömör beszédű, szabálytalan tagolódású, asszociatív szabadvers mellett
egy jellegzetes — szintén a tárgyiasság felé mutató verstípust vehetünk észre
e kötetben: a dalokat. Az E hatalmas, A MecSek-express ütemére, A bánat
vasárnapja teljesen szabályos dalok, ritmusuk is kötött, sőt szimultán, hiszen
hangsúlyosan és időmértékesen is ütemezhetők. E művek hagyományossága
azonban csak látszólagos. Olyan versbeszédet szólaltatnak meg, amely egyszerűségében is újszerű:
Valami selymes állat
japánakác-sziromban
szaglássza cipőm orrán
az eltűnő időt

Morzsája hull a nyárnak
mintha lerázták volna
uzsonna után a tarka
asztalterítőt
(A bánat vasárnapja)

E dalok közül a legnagyobb távlatú kétségtelenül az, amelyik Illyést
idézi. A majd nyolcvanéves költő szülőföldjét mutatta be egy televíziós műsorban, s ennek élménye a vers magja. Nemcsak az Illyés-féle életeszmény, nemcsak Ágh Istvánnak ehhez való eltéphetetlen kötődése van jelen e versben,
hanem az is, hogy ez a magatartás lehet a feloldó példa mindazokra a gyötrelmekre és kétségekre, amelyek Ágh Istvánt nyomasztják. Lám, nyolcvanévesen is lehet „jövőbe hunyorgóan" mutatni be a „Pusztát", az országot. Lehet úgy kialudni, hogy valljuk: van jövőidő. (Magvető.)
DANI URASÁGNAK
Ritka adomány, hogy valaki verset és prózát egyenrangúan műveljen.
Ágh István rendelkezik ezzel a ritka képességgel. Prózájában mindig hangsúlyos volt a vallomásos és a szocigráfikus jelleg. Első prózai munkái jórészt
szülőföldjéhez kötődtek (könyvben: A madár visszajár, 1973). Egy későbbi kötete már bemutatta tágabb szülőföldjét: a Bakonyt, a Balaton-felvidéket, vagyis
Veszprém megyét. Ez a könyv, az Üres bölcsőnk járása (1979) az ifjúság számára készült ismeretterjesztő útikalauz volt. Mostani könyve a szűkebb szülőföld, a Bakonyalja közvetlen szomszédságában elterülő Vas megyei tájegységet, a Kemenesalját mutatja be.
103.

A magyar irodalomkedvelők táborában Kemenesalja elsősorban egy verset
jelent: Berzsenyi Dániel Búcsúzás Kemenesaljától című művét. Aligha véletlen tehát, hogy Ágh István úgy döntött, s jó hogy így döntött: Berzsenyi szellemkezét fogva vezet végig bennünket Kemenesalján. Érdekes műfajú könyve
lapjain többször is utal a megírás körülményeire, s magára az alapötletre is.
De nem azért remek ez az alapötlet, mert egy közismert hagyományhoz kötődik, hanem azért, mert mindvégig termékeny a kapcsolat a tájegység-szociográfia és Berzsenyi szellemisége között: „Most, Kemenesaljáról hazatérve, pesti
asztalom fölött jut eszembe, mennyivel nagyobb az írás röpte, mert magam
mellett érzem a költőt. Ha neki beszélek, írok, jól kell ismernem őt. Verseiből
egy hatalmas lélek ragyog rám, de életét eltitkolja."
A választott írói alaphelyzet szerint tehát a szerző mintegy Berzsenyinek,
„Dani uraságnak" mutatja be a mát, a szülőföld mai arculatát. Közben azonban a mának is bemutatja Berzsenyit és az ő korát. Olyan munka keletkezik
így, amelyben egy régmúlt korszak és a jelen állandóan egymásrarétegződik,
rendre összehasonlításra, viszonyításra adva módot.
Ágh Istvánra sohasem az oknyomozó, riporteri jellegű szociográfia írása volt
a jellemző. Költőként alkotja prózai műveit is. Előre talán csak annyit tervez
el, hogy minél több emberrel szeretne találkozni, beszélgetni. S ami bizonyos:
alapos könyvtári munkával, elsősorban a táj történelmének és kultúrájának
megismerésével készült fel utazásaira. Felületes olvasó pusztán naplónak is
vélhetné így ezt az új művet. Könyve vége felé maga a szerző is céloz erre a
munkamódszerre: „Figyelem és megírom ezt a világot, miként utazásaim adódnak, miként az idő fordul... Hagyom lelkemben dolgozni tapasztalataimat,
hagyom soraimban leszivárogni."
Végül mégis sokkal több lesz naplónál a Dani uraságnak. Határozottan
végiggondolt koncepcióval készült, tudatosan választott szerkezeti alapelemekkel rendelkező mű ez, amely elsősorban a lírai szociográfia és a napló elemeit
egyesíti magában szétbonthatatlanul.
A könyv lírai, önéletrajzi, naplójellegére utal az is, hogy számos, ugyané
korban keletkezett vers elemeit, tárgyi, életrajzi alapját találhatjuk meg a
prózai szövegben. Korántsem a teljességre törekedve említem a Napvilág című
kötetből a Kedves Dl, az Ünnepek, az Én meg az ökörszem, az Elég lesz?, a
Keseredik a föld héja címűből pedig a Paradicsom, A költő szülőháza, a Szent
Kalagyon, a Cseresznyefámra, a Gyertyaszentelő tragédiája című verseket.
A verssel, verses levéllel megtisztult Kedves Dl, azaz Dala József celldömölki tanácstitkár az, aki a tájon végigkalauzolja a szerzőt. D. vezeti el érdekes és érdemes emberekhez, az ő baráti segítségével válik Ágh István számára
ismerőssé ez a vidék, s így tud bemutatni mindent „Dani uraságnak" és nekünk, olvasóknak. Voltaképpen tehát a műnek három központi alakja van: a
könyv címzettje, azaz Berzsenyi Dániel, maga a szerző mint közvetítő és értelmező, és a háttérben meghúzódva D., aki a közvetítést lehetővé teszi.
Ágh István elsősorban nem a gyárakra, üzemekre, intézményekre kíváncsi,
hanem az emberekre. Először, másodszor és harmadszor is az emberekre. Ezért
olyan fontos D. szerepe, hiszen egy idegennek egy „hivatalos" személynek a
legritkábban nyílnak meg az emberek, főleg a falusiak, az idősebbek; a jó ismerős ismerősét viszont többnyire befogadják maguk közé. A beszélgetésre
bárhol mód adódhat: munkahelyen, iskolában, lakásban, utcán, s igen gyakran a „férfias" eszmecserék ősi színhelyén: a szőlőhegyi pincékben. Itt tudnak
talán legközelebb kerülni egymáshoz bemutató és bemutatott. Ne gondolj unk
nagy ivászatokra, lerészegedésekre (bár amikor kivételesen erre is sor kerül,
104.

őszintén szól róluk az író). A szőlőhegy nem a felejtés, az önrontás színhelye,
hanem éppen ellenkezőleg az emlékezésé, a kapcsolatteremtésé, a közösségi
életé. Miként az Ünnepek című versben megfogalmazódik: „Elégedettek, / vöröshagymával szalonnázgatunk. / Egészséggel jó barátom, / barátomnak barátja, / barátodnak barátjának barátja!"
A barátságok, a baráti beszélgetések az egyik legfőbb életértékként jelennek meg ebben a műben.
Utazásai, beszélgetései során mi foglalkoztatja leggyakrabban Ágh Istvánt?
Ügy vélem, a múlt és a jelen egymáshoz való viszonya. Ügy senki nem éli
jelenét, hogy személyes múltját ne hordozná magában, s hogy ne idézné fel
életútjának főbb pillanatait, amelyek gyakran nagy történelmi sorsfordulókkal
estek egybe. így főleg az utóbbi negyven évről, a második világháborúról és
az utána következő évtizedekről esik gyakran szó. A közelmúltnak ez a kitüntetett szerepe érthető. így azonban még szembeötlőbb az ellentét a személyes
történelem ismerete és a nemzeti történelem alig vagy félig ismert volta között. A könyv jellegének megfelelően erre a legállandóbb példa Berzsenyi Dániel utóélete, mai ismertsége szülőföldjén. Még az iskolások tudnak róla a
legtöbbet, de ők is inkább csak néhány életrajzi adatot. Versei „nehezen érthetőek" — s ez igaz is, ha 13—14 éves gyerekekre gondolunk. Sem a görögös
műveltség, sem az elégikus hangulat, sem az emelkedett stílus nem sajátjuk.
Ágh István eme könyvével felvállalja az irodalmi ismeretterjesztés feladatát
is — s mindjárt felső fokon. Igen gazdag és árnyalt képet ad Berzsenyiről és
koráról. Életrajz, versmagyarázat, kapcsolat Kazinczyval, Széchenyivel, Dukai
Takáts Judittal, a kor társadalmi és kulturális életének felidézése, sőt az utókor „bemutatása" Berzsenyinek (elsősorban a szabadságharc és az önkényuralom korának eseményeivel) mind helyet kap, s szerencsés arányokban. Gazdagon dokumentált művelődéstörténeti körkép bontakozik ki a múlt század
első feléről, e kor kemenesaljai életéről. S nemcsak a kor nagyjai jelennek
meg, hanem a tevékeny „kisemberek" is, mint például Kresznerics Ferenc kemenesaljai esperes, aki a Magyar szótár gyökérrenddel és deákozattal című
munkát készítette, vagy Edvi Illés Pál dömölki lelkész, aki a ,,Vas megyei
krónikák, azaz politikai emlékezezetességek, kísérve utánírási jegyzetekkel,
1848 és 1849" szerzője. Egyébként mindketten a Tudományos Akadémia tagjai voltak.
A ma élők nem ismerik eléggé a régebbi múltat, a múlt szelleméhez,
örökségéhez mégis lényegében ragaszkodnak. Tanulságos, amit a faluösszevonások kapcsán történt névmegszüntetésekről, névösszevonásokról olvashatunk:
máig nem tudják megszokni egy létező falu lakói, hogy 1949 óta egy másik
község része csupán, hogy Egeraljából Adorjánháza lett. Aforizmatömörségű
és érvényű, amit a szerző mond: „Az egész múltunk, úgy látszik, a honfoglalásig vissza elveszíthető és fölkutatható." Ágh István lényegében mégis úgy
látja, s nem ok nélküli az aggodalma, hogy: „Egész klasszikus költészetünkhöz
megszűnt a lelki kapcsolódás, nincs hozzá jelenünk, jövőnk. Min gondolkodik,
aki csak megél? Kiválóan tudja az érdekébe tartozó fogásokat, szavakat, tud
gépeket szerelni, és mutogatni adriai fényképeit. Beszédkészsége ilyenkor megejtő, szavaimra nincs szüksége, s hallgatok, mert csak vizet prédikálnék neki,
mivel győzném meg? Az övé nyilvánvaló, neki érthetetlen az enyém. Érdemes-e írni? — kérdezem magamtól negyvenhárom évesen."
Aki a jelenben ilyenfajta veszélyeket lát, azt jobban foglalkoztatja a jövő
is. Mert a jelenhez nemcsak a múlt lehet viszonyítási alap, hanem a lehetséges
jövő is. „Lesz-e Magyarország kétszáz év múlva?" — hangzik a költő kérdése,
105.

annak tudásával, hogy ez a kérdés összefügg az emberiség létének kérdésével.
A megkérdezett iskolások többnyire bizakodóak, s a technika mámorában képzelik el a jövőt. Ágh István sokkal bölcsebb és így sokkal óvatosabb. A technikát a civilizáció olyan elemének látja, amely egyik kezével ad, a másikkal
elvesz. Nemcsak a természet pusztításáról van szó, például a Ság-hegyi bazaltbányászatról, hanem az emberi természet előbb idézett átalakulásáról is. E
könyv szerzőjének látszólag különösebb cél nélküli utazásai, lassú folyású szőlőhegyi beszélgetései, nyugodt áramlású előadásmódja egyaránt életszemléletet
és magatartást fejeznek ki. Ne a technika, ne az anyagi javak bűvöletében éljünk, hanem az embertársakra figyeljünk, s a szellemi javakban találjunk kiteljesedést és felüdülést. Olyan magatartásmintát állít tehát középpontba Ágh
István, amely egyedül lehet képes a maga tömeges érvényesülése esetén arra,
hogy megfékezzük az emberhez méltatlan, természetellenes életformák terjedését, amely lehetővé teszi, hogy kétszáz év múlva emlékezhessenek ránk utódaink, hogy bemutathassák majd akkor is Kemenesalját „Dani uraságnak".
(Magvető.)
VASY GÉZA

Tamás Menyhért két könyve
ESÖRÁCSOK
A bukovinai székelyek, e többször is földönfutóvá kényszerített népcsoport
egyedi, de abban az általános jellemzőket is fölvillantó, közép-európai sorsát
csak az tudja igazán hitelesen és hatásosan irodalmi eszközökkel megrajzolni,
aki közülük való. Aki részese volt közös életük valamely szakaszának, családján kerésztül pedig sorsuk folyamának. És szerencséjére, ugyanakkor sorsosainak szolgálatára, írói tehetséggel áldatott meg. Tamás Menyhért ilyen ember.
Jó író, s természetesnek, kötelességének tartja e szolgálat vállalását is. Eddig
három verseskönyve s ugyancsak három prózakötete tanúskodik állításom mellett. A harmadik prózakötet, a legfrissebb, az Esőrácsok címet kapta. Az egyszerűség kedvéért kisregény; valójában líra, prózában.
A karcsú kötetben egyetlen éjszaka leírása. Az író megfogalmazása szerint:
„Színhely: a Bukovinát odahagyó erdélyi határállomás, Kosna. Időpontja: 1941
júniusa, annak is egyetlen virradatváró éjszakája. Hősei: a madéfalvi szóratás
székelyei. Mögöttük: az ismert, életükkel erezett szülőföld. Előttük: a vállalt
ismeretlenHa
csak pontos leírást kapnánk annak az éjszakának a perceiről,
az eseményeiről, ez a könyv egyszerű krónika lenne. De abból az esőben áztatott éjszakából messze és sokfelé nyúlnak vissza a történet szálai, a sorsok
vonalai. S a tartalomhoz jól eltalált külső forma társul: a könyv egyetlen hatalmas mondat, pont nincs a szövegben, csak más írásjelek, leggyakrabban
vessző és pontosvessző. Olyan így, mint egy hatalmas, a lélekből-emlékezésből
egyszerre kiszakadó sóhajtás. A történet-visszagombolyítással, a jellemábrázolással és a sajátos szövegformálással lesz a valóságos dolgok leírása krónika
helyett fajsúlyos szépirodalmi alkotás.
Az eső uralja a megidézett éjszakát. S az írás szerkezete olyan, mintha az
író az esőrácsnak hol ezt, hol azt a kockáját húzná széjjel, így engedve be106.

pillantani a barakkban hajnalt várók életébe. Belső, lelki-gondolati életükbe
is __ és itt a hangsúly. Mert ebben a könyvben a külső helyszín csak szükséges keret, a történet az emberekben játszódik, belül, az érzelmek és a gondolatok tájain.
,
A zuhogó, suhogó, áztató, párálltató eső azért elsődleges meghatarozo]a
annak az éjszakának, mert gondolatokat ébreszt az új, de még minden részletében bizonytalan otthon felé tartó emberekben, megszabja beszélgetésük témáját, befolyásolja azt, hogy milyen emlékképek villannak fel bennük. Az író
okkal emlékeztet újra meg újra a szűnni nem akaró esőre, remek nyelvi leleményekkel, mindig új és új kifejezést használva, a közhelyeket elkerülve.
A könyv első sora: „Esik, mintha dézsáit billentené az ég . . M á s u t t : „ . . . az
eső jottányit sem enged suhintásából". Megint másutt: „ . . . ez már hajnali esőzés, tusakodóbb is meg fáradtabb is".
Ez a könyv tehát úgy kezdődik, hogy már ideát, Magyarországon van a
csoportnyi ember, de még éppen a határon, sebtében tákolt barakkokban összezsúfolódva. Otthagytak otthont-temetőt-tájat, útrakeltek új otthon s nyugalom
reményében, a jövő nem ismerésével, az ismeretlen rettegésével, az agysejtekbe
fészkelt rossz történelmi-magánemberi emlékek fékezte bizakodással.
Külön barakkban vannak az asszonyok s a lányok, a kicsi gyermekekkel,
s külön a férfiak.. Tamás Menyhért előbb az asszonyok barakkjába, beszélgetésébe enged bepillantani. Velük kezdi, a családot összetartókkal, az otthonosságot-biztonságot sugallókkal s nagyon gyakran teremtőkkel. Ezután vezet át
bennünket a férfiakhoz, majd a végén összehozza mind, hogy együtt induljanak tovább.
„Virrasztásos" éjszaka ez a barakkban. A szünet nélkül szakadó eso terhén-páráján kívül a sorsukon-kiszolgáltatottságukon töprengő asszonyok beszélgetésétől terhes-párás. Nyomasztó ez is, az is. A kettős megrendülés érződik a párbeszédeken. Az egyik: odahagyni az otthont, a szülőföldet. A másik:
várni az ismeretlent, mi lesz, hogyan lesz az új hazában; ahol már az érkezes
utáni első órákban „...a fogadó kedvesség parancsolatba veszett". Komoríto
szóváltás és vidámító ugratás járja a sötétben. Mint minden hasonló helyzetben, a várakozás és a bizonytalanság feszültsége együtt hívja elő az emberekből a sóhajt és a mosolyt. Alvás helyett vita, emlékezés, félés. és féltés jarja;
itt-ott szerelemről való beszéd is. Majd pedig a mese, a mindig vigasztaló, bizakodtató. De ott, azon az éjszakán valahogy ez is másba fordul. Akit konnyíto
mesére kérnek, csak igaz mesére áll a szája; amerikás székely nem éppen vidító sorsáról.
Hasonló a hangulat a férfiak barakkjában is. Számonkérés és viccelodes,
remény és félelem előretekintve, keserves múlt, háború, otthon történt dolgok
felidézése visszanézve. „Virradunk. .. Nem is örvend?" — kérdezik az egyik
öreget. A válasz: „...ha
én most örvendenék, fekete lenne, egészen fekete".
A vasúti^forgalmi irodában együtt pálinkázik az állomásfőnök, a távírász,
egy magyar "zászlós, az orvos és az esperes. (Erről az esperesről, a népével
együtt útrakelőről, érzékletes kisportrét, gyorsképet rajzol az író. Érződik, hogy
egy külön könyv is íródhatna róla.) A kopogó esőjű éjszakában német szerelvények húznak át időnként az állomáson. A beszélgetők.szavaiból felidéződnek
a romániai események, s kiviláglik, mennyire bizonytalanságban lebeg az úton
levő székelység az adott háborús helyzetben.
Éppen a határon van a székelyek áttelepülő csoportja, valóságosan is, lélekben is Ezt a tulajdonképpen lebegő állapotot ábrázolja-érzékelteti kitűnően

107.

Tamás Menyhért. Első prózakötete, a Vigyázó madár nyelvezete idéződik fel
itt, s nem az azt követő Holtágé. Onnan, szűkebb népének nyelvéből merítve,
azt megújítva-megerősítve tette mai irodalmi nyelvvé. Tömör megfogalmazások, kifejező szavak, képi jellegű kifejezések jellemzik. Álljon itt egyetlen
példa erre: „Rekeszd ki a fájdalmat
magadból..
Másnap reggelre eláll az eső. Visszahozzák az áttelepülők ruháit, fertőtlenítve. Volt, aki friss ünneplőt vett fel az útra. Elvitték fertőtleníteni azt is.
Némelyik ruhadarab összement, másik kifakult, elszíneződött. Kosarakban hozzák, válogassa ki mindenki a magáét. Megalázó helyzet. S amikor úgy-ahogy
felöltöznek, elhangzik egy mondat, amelyik egyszerre a pillanatnyi helyzetre
utaló is, messze mutató is: „Akárhonnan nézem magamat, magunkat;
többet
nem formázzuk, akik odahaza voltunk ..
Jön a vonat, virágos ablakokkal. Indulás. „ . . . innen vagyunk, még nem
OTT, csak innen, azt sem tudjuk, hogy jövővel vagy jövötlen. .
A könyv befejezett — a történet nyitott maradt. Ezt kellett választania az
írónak, mert az út, a sorsok folytatódtak. Bácskába, majd Tolnába s Baranyába
vezettek. Hallomásból tudom, hogy megírásuk is folytatódik. A továbbiakat is
magasra srófolt igényekkel várjuk. (Szépirodalmi.)
MÉRLEGES IDÖ
Kezünkben immár a trilógia harmadik része is. Azé a vallomásos-balladás
kisregény-trilógiáé, amelyik a Vigyázó madárral indult, az Esőrácsokkal folytatódott, s most a Mérleges idővel záródott.
Tamás Menyhért e triptichonja székely történet, kisebbségi sorstörténet,
közép-kelet-európai kortörténet. Is! Mert ugyanakkor emberi történet, jellem,
tartás és sorsvállalás története; a három kisregény együtt az egyik lehetséges
huszadik századi magyar regény.
A Vigyázó madár a családtörténeten, keresztül bemutatta a földönfutás
kényszerű állomásait és gondolatokban-lélekben-idegekben lerakódó meghatározóit, következményeit. Az Esőrácsok balladás sűrítéssel felvillantotta a félúton levés, a még itt sem, de már ott sem tragikumát, kétségbeesését és bizakodását. A Mérleges idő a már Bácskából is tovább kényszerülők, s Tolnában,
Baranyában letelepítettek első időszakával foglalkozik.
A magukét odahagyókat sváb házakba költöztetik. Tehát ugyancsak a magukét odahagyni kényszerülőkébe. Micsoda drámai szituáció! Micsoda konfliktushelyzet! Akár vissza is lehetne élni vele, s egy szenvelgő, részletező nagyregényt írni. Talán megtenné valaki, ha nem belülről nyúlna a témához. Ügy
mint Tamás Menyhért, aki karonülőként részese volt az idők parancsolatjára
tett földönfutásnak, a kétszeri letelepedésnek, s eszmélő gyermekként a beilleszkedésnek.
Ö kitűnő megoldást választott: tudósítói pontossággal, de igényes szépírói
megfogalmazásban adott hírt a tényekről. Lírai hangulatú prózája tömör, kihagyásos, de a lényeget mindig láttató. A három könyv egységes a stílust és
a nyelvezetet tekintve.
Könnyítő helyzetben vagyok most — engedtessék meg ennyi személyesség —, mert ugyanennek a lapnak a hasábjain szólhattam az előző két kötetről
is. Mi több: a másodikról éppen itt, most; csak valamicskével korábban megírva. Ismételhetem csak: régebbről megőrzött, szép magyar nyelven, láttató
108.

nyelven, a nagyon egyszerűig csiszolt — milyen nehéz ezt csinálni! — fogalmazásmódban íródtak ezek a könyvek.
A Mérleges időt is változatlanul a balladai tömörség és megformálásmód
jellemzi. A nyomatékosító, illetve hangulatmegszabó szó- és mondatismétlések,
a párbeszédekkel történő cselekményábrázolás.
A letelepedésről szól az író ebben a kötetben, de annak kezdeti szakaszáról, tehát nem a megnyugvásról. Közvetlenül a háború után vagyunk, nagyon
meghatározók még a közelebbi és távolabbi emlékek, nyitottak a frissen szerzett belső sebek. Tamás Menyhért „népének" ismét útra kellett kelnie. Eljönni
Bácskából is. És ismét remélnek: Tolnában végre otthont találnak. Csakhogy a
megtelepedés, az otthonteremtés egyáltalán nem volt könnyű. Kiürített svábházakat kaptak, amelyekben ugyanúgy ottmaradt egy fél élet, gyakran egy
élet munkájának eredménye, családok emléke, mint az övéké az elhagyni kellett bukovinai otthonokban.
Az előző kettőhöz hasonlóan ez a kisregény sem az egyénített hősökre építkezik. Hőse a közösség. Elsősorban a székelyeké, merthogy az ő sorsuk krónikásául szegődött az író, de, a tényeknek megfelelően, a sváboké is. Sem ezeken
a közösségeken belül, sem közöttük nincs egyetértés, nincs nyugalom kezdetben. De egyre nyilvánvalóbbá válik, hogy csak a megbékélés, az egymás megértése és segítése hozhatja meg a végső megnyugvást, mindkét oldalon. Mert
a tisztességesének hasonló sors jutott itt is, ott is. Kényszerűen kellett elhagynia szülőföldjét, s keresnie új otthont, teremtenie más helyen a régi értékeit, jellemzőit megőrizni engedő-segítő új közösséget.
A legnehezebb időszakot, az összecsiszolódás folyamatát — vagy éppen
csak annak kezdetét — írta meg ebben a könyvében Tamás Menyhért. A történet vége szavakban nem ígéret. De ígéret a könyv egészével, az adott időszak
emberi életlehetőségének őszinte-tiszta tükrözésével.
S lehetne folytatása ennek a kisregénynek is; az 1950-es, majd a későbbi
évek történései legalább ennyire érdekesek és fontosak. Ez azonban már nem
szorosan a földönfutás, az otthonkeresés története, hanem az otthonul kapott
hely megtartásáé tisztességgel, felnöveléséé emberséggel. A bizonyításé.
Akár egy új trilógia témája lehetne mindez. S bárcsak lenne az, hasonló
remekléssel, Tamás Menyhért tollán. (Szépirodalmi.)
MÁTYÁS ISTVÁN

109.

Tornai József: Vadmeggy
Ugyan miféle lélektani kényszer űzi Tornait, ötvenen felül, gyermek- és
ifjúkora szerelmi mezőire? Miféle tisztázatlanság-érzés hajtja a „virágzó
meggyfa" alá: amely fa, itt, mintegy a testiség valamennyi alkalmának, a szerelem akárhány helyszínének szimbólumává növekszik? A „magam után nyomozok" nyugtalanító, rendtevő igyekezete általánosságban megadja ugyan a
választ, de a konkrét indítékokat csak találgathatjuk. Amit viszont nem kell
föltétlenül megtennünk: Tornai személyiségében ott vannak a késztetés forrásvidékei. Fontosabb, hogy a legutóbbi időkben a szerző két alkalommal is
műalkotássá szervezte a visszapörgetett időből kihulló emlékképeket. A gyerekeknek szánt, s a Móránál megjelent A Lemenő Nap Dombja a gyermekkor
veszélytelenebb berkeit járja be: történeteiben a táj, a környezet kitörölhetetlenül rögződött filmkockáit vetíti elénk, dombokat, utakat, füves mezőket,
füves mezőkön olykor megvillanó leányszoknyákat, bozontos csitri hajakat.
Móricz szavait kölcsönözve, a jellem kohóját írja le: melyben kiforrott, kiégett a gyermek személyisége. A Vadmeggy, ez az esszével, szerelemfilozófiával tűzdelt esetleírássor valójában folytatás: a kamaszkor, s a férfikor
abszolút szerelemcentrikus élményrétegeit bogozza, erotikus-pikáns rétegeket,
melyek olvastán határozott érzésünk: mintha Tornai élete a szerelmek fölismerése, vállalása és megsiratása volna. Élete fő műve pedig: a szerelemről
való meditáció. Bizonyságunktól a szerző nem tántorít el, sőt megerősít abban, mert hiszen maga is vallja: „.. . eddigi életem szerelmek, félszerelmek,
heves vonzódások, szexuális lobogások sorozata volt. Hiába szerettem annyira
a magányt, hiába bíztam annyira önmagamban, hiába voltam a büszke, mindenkitől elkülönülő egyéniség gondolatának híve, lelkes gyakorlója: kamaszkoromtól kezdve egyik szerelemből a másikba estem. Természetem lett a sorsom, vagy fordítva? Nem tudom. Szerelem, szeretet, nemiségem indulatai,
lendítőereje nélkül nem tudtam volna élni se, írni se. Rilke azt vallja: »A művészet a nemiség finomabb formája-«. Az ismereteken, az állandó szellemi tájékozódáson kívül nekem is a nemiség, a szerelmi kapcsolódás a legnagyobb
költői energiaforrásom." S ebben egyúttal már találhatunk némi hiteles (mert
a szerzőtől való) magyarázatot is első kérdéseinkre. Tornai eredendő alkati
determinációról beszél: természetesnek tekinthetjük tehát, hogy az élmény
folyamatos lírai feldolgozása után, illetőleg mellett az elmélkedő-magyarázó
próza lehetőségeit is kipróbálja. Hogy ami a versekben kép, látványközpontú
lenyomat, az megkapja olykor leltárszerűen precíz; olykor indulatot, érzelmet
és cselekedetet esszéisztikusan taglaló, általánosítani kívánó, ugyanakkor a
naplójellegből következően részletező, tárgyszerű formáját is. Kiegészítve a
könyv első fejezetének (Menekülés a gyerekkorból) életképével: az érzelmileg
tökéletesen zárt, rideg-tartózkodó, a tabukat szülő és tabukat őrző paraszti
környezet ábrázolatával; amely világ ugyanannyi eséllyel formálja önmaga
képére a gyermekeket-kamaszokat, mint amennyivel épp az ellenkezőjére.
Tornait az ellenkezőjére: a szerelmet soha közügynek nem tekintő környezet — a „sorsa" — fölnevelt egy már-már gátlástalanul szerelemközpontú
fiút. Gátlástalanul vagy csak nyitottan, szabadon?
Ezt a választ már nagyban meghatározza a könyv olvasójának személyiségképlete. Az olvasó — műélménye s lelki alkata alapján — megfesti magának a szerző fantomképét. Megteremti a változó párok állandójának, ez esetHO.

ben Tornainak a fantáziarajzait: a műveletből következően komoly tévedési
százalékkal. Ez a könyv nagy rizikója: hogy a kitárulkozó írót szükségképpen
megítélteti az olvasóval. Szerelmi élményeinek, szerelmi erkölcsének, kapcsolatalakítási módszereinek. gátak nélküli közhírré tételével egyúttal megteremti
ezek megítélésének, elfogadásának vagy elutasításának lehetőségét is. Tornai
nem alakít, hanem vall. Minősítéseink így, legyenek bármilyenek, nem a regényhőst, hanem az írót célozzák. Ezt a kegyetlen következményt föltehetően
Tornai is számításba vette, amidőn leplezetlen őszinteséggel, maga és mások
iránt kíméletet nem ismerve, elmeséli szerelmeinek és házasságainak történetét.
Egyfajta megítélésben milyen lehet tehát ez a fantom-Tornai?
Például önző? Zegzugos ösvényeken jár az író, okos elmélet a lámpása.
Könyve az „érzelmek iskolája" olyan értelemben, hogy gazdag, empirikus
életanyagát, sorjázó élményeit tételekké óhajtja gyúrni. „Első szerelmemet a
teljesen ártatlan »omnia vincit amor« típusba, a másodikat az etikai alapúba,
á harmadikat a szellemibe, a negyediket a romantikus odaadáséba, az ötödiket a szexuálisba, a hatodikat a tetszésbe, a hetediket a mitikusba" sorolhatom — írja. Világos okfejtés. De — olvasatunkban — túl sok megskalpolt, boldogtalan nő hever a teoretikus körül, akik így vagy úgy, de szenvedtek e
percízen tipizált kapcsolatok szinte mindegyikében, hogysem igazán élhihetnénk, melyet pedig a szerző állít: hogy empatikus képessége a gyakorlatban
is ugyanolyan hibátlanul működik, mint amikor e kapcsolatokat, s bennük a
női lelkek megnyilatkozásait elemzi s filozófiává nemesíti. Elmélet és gyakorlat ambivalenciája egyébként sem izgatja különösebben. Téziseiben egy
nyitott, toleráns lélek vágyja a másik fél nyitottságát, türelmét. Mélységesen
mély az elméletek kútja: ám az empíria ellenszéllel jő. Mert az érzelmek
tökéletes szabadságát hirdető férfi vérig sértve szakít, ha szerelme — hűen
Tornai elméletéhez — hűtlenül félrelép.
Például kialakulatlan, „éretlen"? Vagy finomabb, de a lényeget tekintve
azonos fogalmazásban: a kamaszkor életkori sajátosságai rögzültek a felnőtt
férfiban is? Pillanatok alatt választ és szakít. Élményeit viharosan éli meg,
drámaian, sírás gyakorta szorítja el a torkát, az öngyilkosság gondolata nem
egyszer megkisérti, önértékeiben bizonytalan, szerelmi kudarcai elviselésére
egyedül erőtlen. „Egy-két házaspár, egy-két egyedül élő férfi és nő éjszakákat töltött velem, csitítgatva, magyarázva a helyzetet, amibe belezuhantam.
Tudták, nekem nem az idővel, a semmivel van bajom: lényükkel állták el a
semmi és köztem a sötétséget. Hosszú napokra megkönnyítették a létezésemet . . . Nem maradtam volna életben, vagy nem így maradtam volna fönn
a víz színén, ha nincsenek ilyen barátaim és barátnőim, a lányom. Ha nem
segítenek. Tudták, hogy szinte semmit se tehetnek. Magukhoz szorítottak, átélték velem a szörnyűségeimet: ennyi elég volt." Számos párhuzamos kapcsolatát olvasva eltölt bennünket a sejtelem: Tornai a legképtelenebb helyzetekbe kerül folytonosan (bizonytalanul működő döntésképessége vagy képtelensége okán) anélkül azonban, hogy maga ezt egyáltalán érzékelné. Mintha naiv és gyermeki szemlélete érzékei pontos munkáját is gátolná.
Oly sokat említett „kettős természete" csakugyan pontosan funkcionál.
Egyszerre átél és megfigyel. Egyszerre rendül meg, velejéig, a sírásig, a halál gondolatának elfogadásáig, s elemez hűvös aggyal. Nem lehetséges ez egyfajta helyzeten kívüliség, kíméletlenség nélkül. Ami, nyilvánvalóan, ellent-111.

mond az érzelmek kamaszosan heves tombolásának, de hát mindannyian
együtt élünk, szorosan, jellemünk fura ellentmondásaival.
Viszont: mindez vagy igaz vagy sem.
Ez a szubjektív írói közlés által kiváltott olvasói szubjektivizmus csapdája. Személyiségrajzunk — fantomképünk — akár át is utalható a privát
szférába. De, végső soron, onnan való a kötet is. S ez már jóval lényegesebb,
mint az ilyen-olyan hitelű portréfestő játék! A Vadmeggyből csak a szerelmi
kapcsolatok, helyzetek, aktusok alakját ismerjük meg. A jellem, egyéb helyzetekben megnyilatkozó vonásai rejtve maradnak: pedig e szokványszerelmeket (hiszen csupán az átélők számára különlegesek) kizárólag az önleleplező karakter fénye tudná a „közönség" szemében is fénylő-érdekessé tenni.
E szerelmeket és házasságokat kötő és bontó férfi, e töredékes jellem valójában csak önmaga számára lehet érdekes. Ami a könyv érdekeltségi területét
is erősen leszűkíti, szinte a magánügyek felségterületére.
Másfelől: Tornaiból, az íróból most hiányzik a valóságot szelektáló-rostáló fegyelem. Könyve valóságképletnek lehet kifogástalan, irodalomnak már
nem annyira. S ha hiányoljuk a jellem teljesebb képét, hiányoljuk a korét
is, melynek Tornai gyermeke. Tabuk ellen, érzelmi gátoltság ellen, személyiségsorvasztó szokások, prűd közerkölcs ellen írta a könyvét, „érzelmi életét"
is az ellenük való harcnak, a szembeszegülésnek véli: de a hajdani haraszti
otthon, a gyermekévek erkölcsalakító rajzának kivételével, nincs szava a tabukat szülő jelenről. Holott esszébe lendülő szavakkal ecseteli a végeredményt: a szerelmi ügyekben botorkáló emberiség zavarát. Ámde a szerelmi
és szexuális erkölcseiben is átmeneti, ingatag társadalom — saját köreinken
belül maradva — bizonyító tükrének valószínűleg nem elegendő e személyes példatár. Elmélete is testreszabott: könyve ezért marad meg önsorsa teoretikus lenyomatának. (Magvető.)
CS. NAGY IBOLYA

A Művészeti Alap emlékplakettjét és díját 1985-ben az Irodalmi
Szakosztály vezetősége Mocsár Gábor írónak, lapunk munkatársának
ítélte oda. A díjat december 9-én
adták át a Zeneművészek Klubjában.
Hódmezővásárhelyen megnyílt az
Alföldi Galéria. A tájunkon született legjelentősebb klasszikus és mai
képzőművészeti alkotásoknak állandó otthont adó intézményt e szá112.

munkban Enyedi Zoltán fotói
tatják be.

mu-

*

Simái Mihály József Attila-díjas
költő estjét rendezte meg november
28-án a Bartók Béla Művelődési
Központ Szegeden. Bevezetőt Grezsa Ferenc irodalomtörténész mondott, verseket és prózarészleteket
adott elő Dobos Katalin és Kovács
Zsolt, a szegedi Nemzeti Színház
művészei. Közreműködött a Liszt
Ferenc Zeneművészeti Főiskola helyi tagozatának kamarazenekara.

