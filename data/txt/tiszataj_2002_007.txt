o

IZlo^l

tiszatáj

(MSt^fi

1j02 J

2002. JÚLIUS * 56. ÉVF.

Csiki László, Háy János, Határ Győző,
Simái Mihály, Térey János,
Tornai József versei
Sigmond István, Tandori Dezső prózája
Sütő András 75 éves
t **

(Márkus Béla, Nemes Rita, Pintér Lajos írása)

„A Tisza-parton mit keresek?"
Zsolt beszélgetése Balázs Mihály professzorral)

tiszatáj
IRODALMI FOLYÓIRAT
Főszerkesztő:
OLASZ SÁNDOR
Szerkesztő:
HÁsz RÓBERT
A szerkesztőség tagjai:
ANNUS GÁBOR
(művészeti szerkesztő)
DOMÁNYHÁZI EDIT
(nyelvi lektor)
HAJÓS JÓZSEFNÉ
(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
a Nemzeti Kulturális Örökség Minisztériuma
Nemzeti Kulturális Alapprogram
rff
i támogatásával.
\KMZBfl KULTURÁLIS ÖRÖKSÉG
,.
, ,
MiMS/rtkii M\
Felelős kiadó: 1 iszataj Alapitvany.
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Dr. Kékes Tiborné.
Internet: www.tiszataj.hu e-mail: tiszataj@tiszataj.hu
A folyóirat internet-szolgáltatója a V-fon Rt.
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a HÍRKER Rt. és az NH Rt. Előfizethető a hírlapkézbesítőknél és a Hírlapelőfizetési
Irodában (Budapest, XÜI. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin,
vidéken a postahivatalokban; közvetlenül vagy postautalványon, valamint átutalással a Postabank Rt. 11991102-02102799-00000000 pénzforgalmi jelzőszámra.
Egyes szám ára: 200 forint.
Előfizetési díj: negyedévre 600, fél évre 1200, egész évre 2400 forint.
ISSN 0133 1167

Tartalom
LVI. ÉVFOLYAM, 7. SZÁM
2002. JÚLIUS
CSIKI LÁSZLÓ: A hídon, ’84-ben; A hídon, ’01-ben .....
TÉREY JÁNOS: A Nibelung-lakópark ...........................
SIGMOND ISTVÁN: Sikítsatok nélkülem .......................
HÁY JÁNOS: Wittgenstein kisasszony; Még; Titok; Piszkál; Novella; Elvesztem; Látni nemlátni; Istenek;
Nem ........................................................................
TORNAI JÓZSEF: Megcsókoltuk a lángoló napot; A véres juharlevél-nóta; A végleges szöveg lehetetlensége; Buddhista csujjogatók; A félelmes mag ..........
HATÁR GYŐZŐ: Rímkeresztek; Az ál-gondolás; Helikopter; Babaság (Személycsere); Politikus; Nyelvsír (Magyar író idegenben) ......................................
SIMAI MIHÁLY: A Mester fölzuhan (Veres Mihály barátom emlékére); talán; Vigasz ...............................
TANDORI DEZSŐ: Két „fikció” (2002) (I. Dusko Gavrilovics egy (?) napja; II. „Magam”); És egy non-fiktív! (III. Goncsarovéknak et Co.) ...........................

3
7
17

33

36

42
47

50

Sütõ András 75 éves
PINTÉR LAJOS: anyánk könnyű álmot ígért .................
SÜTŐ ANDRÁS: Pintér Lajosnak, testvéremnek a gondban és reményben ...................................................
NEMES RITA: A biblikus groteszk dramaturgiája .........
MÁRKUS BÉLA: A szolgák felelősségével (Sütő András:
Erdélyi változatlanságok) .......................................

63
65
66
77

KRITIKA
G. KOMORÓCZY EMŐKE: „Semmit nem hallgathatunk el, ami bennünk gondolódik” (Határ Győző:
Antibarbarorum libri I–II.) .................................... 86
SÁNTA GÁBOR: Csodatár (Latzkovits Miklós: Hogyan
tanultam meg koptul?) ........................................... 92
ÁRPÁS KÁROLY: Egy régóta hiányzó munka ............... 96
IMRE LÁSZLÓ: Kis könyv – nagy téma (Fried István:
A [poszt]modern Petőfi) ......................................... 99
FENYŐ ISTVÁN: Az új Éden reménye (Bitó László:
A názáreti Izsák) ..................................................... 106

„A Tisza-parton mit keresek?”
HOLLÓSI ZSOLT: „Múltunkat a maga bonyolultságában érdemes ismernünk” (Beszélgetés Balázs Mihály irodalomtörténésszel) ..................................... 109
Szerkesztői asztal ........................................... a belső borítón

ILLUSZTRÁCIÓ
MIKLOSOVITS LÁSZLÓ Márai-illusztrációi az 6., 32., 46., 62.,
98., 108. és a 120. oldalon

CSIKI LÁSZLÓ

A hídon, '84-ben
Megálltam minden reggel a hídon.
Mocskosan, meghatóan zajlott alattam a Duna.
Arra folyt, amerről érkeztem, de nem az én földemre,
és hontalanul, honfosztottan álltam a hazámban,
akármelyik hajnali hídon, egyedül.
Ahonnan ő jött, ott még sose jártam,
ismertem mégis hordalékát, felszíni uszadékát,
az ihlető dinnyehéjat, azon egy költő fogának nyomát,
elsüllyedt hajók reményként felbukó roncsait.
Reggelente annyi volt belőle az enyém,
amennyit egyszerre láttam, akár a mindenségből,
az a kurta szakasz, az az Országházzal, a Várral
s az emlékeikkel díszített természet,
vagy annak káprázata csupán, Isten lemetszett gyűrűs ujja.
Nekem talán mégis az örök folyam volt abban az időben,
és naponta elveszített tulajdonom ugyanakkor,
kicsiny kis Európámból amennyi a szemekbe fért.
És valahányszor lehunytam a szemem
a portól, a hamutól, a fáradtságtól, az emlékezéstől,
hatalmasabb semmibe tűnt a világ és vele én, mint a létezhető.
Néztem mégis az egyetlen Dunát szakadatlan.
Többen sírtak előttem a partján, mint a Babilonnál,
és többen döngölték táncban a porondját,
mint ahány őst magamnak elképzelhetek.
Azt hittem vagy csak gondoltam ott,
annyi vagyok, amennyit a Dunából látni tudhatok:
hatalmas vagyok és talán szennyes is,
helyhez nem köthető, elfolyik az életem.

4

tiszatáj
Elég leszek-e én itt magyarnak, magamnak,
vagy föntebbről és alább sodor az áradat,
a székelyektől, sváboktól örökölt természetem,
nem csak a vérem, mintha a Duna volna?
Fösvényen számoltam: boldogabban fullnék-e ide,
mint más vizekbe, ha a királyok útjába esek,
iszapos kincsek, kőszén, rozsdás vasak közé?
Mit találhatok a mélyben? Mi van a vizek,
a dolgok alján, és több-e az,
mint amit magamba szállva kikotorhatok,
rábízok aztán a piszkos árra, papírhajókon?
Jut elég időm ehhez, vagy elúszik az is a hullámokon? –
s utánam másik, újabb bámuló érkezik a hegyekből,
hogy az is tovatűnjön, és még arcom mását
sem láthatja a vízi tükörben vigaszul
a vidám képek között, mik úgy foszlanak el,
akár a jajkiáltások, az ünnepi hurrák,
a „magyar, oláh, szláv bánat”, a szerelmes szavak
és maguk a szerelmesek a szélben.
Ilyen távoli gondolatok kísértettek reggelente a hídon,
mielőtt a napi robot helyére mentem,
hogy megkeressem a kenyeremet,
és talán egy apró csónak árát azon felül.
Megettem mára a kenyerem javát,
és nincsen egy sajkám, pedig abban egyedül magamat,
romló testem erejét érezném igazán evezéskor,
a szentelt vizet verve két falapáttal, fohászkodva közben:
fogható tárgyakat adj, Istenem, ne képzeteket! –
és vígan köpködhetnék a Dunába.

2002. július

5

A hídon, '01-ben
Letöltöttem internetről a Dunát: meglehetős.
Tegnap egy ukrán hajóssal söröztem a partján,
szerinte olyan, mint a Volga. Egy angolnak Temze lehet,
a Kalahári sivatagban meg nincsen.
Az Amazonason evező kvékerrel még nem beszéltem.
De elveszik ezek tőlem szavanként a folyómat?
Igaz, én is a Rio Grande del Norte mentén
képzeltem el az életemet, csak mert szép a neve.
Az életemnek és a folyónak is gyönyörű neve volt,
amikor még neveket adtam magamnak.
Én voltam egyszer a Dél Keresztje.
Északi folyót jelent az a messzi tündérkedés, semmi többet –
tudom, mert megtanultam azóta Keleten,
hogy mindennek más a neve, csak a káprázatoknak ugyanaz.
Engem is másként hívtak egy ideig, Dél-Keletnek talán.
De voltam hegy, város, patak, és voltam ártatlan i,
közben meg ijedt pali a kihallgatásokon.
Ha Dunának szólítanak akkor, visszaütök.
És mégis, mi lett velem a vallatók nélkül, a kétes nyugalomban,
ha már a Rio Grande is víz csak, sőt határfolyó nekem,
akár az Ipoly, vagy az örvényes szóban forgó Duna?
Olyan szemű emberek isznak belőle, mint az unokáim,
ám azoknak nincs szükségük ruhára, és ha felöltöznek,
csakis fehér zsávoly öltönybe, lakkcipőbe,
tele arannyal a fegyveres kezük, a büszke nyakuk,
a nők pedig meztelenül, ékszer nélkül az igaziak ott is.
Én is csórén engedem ki lemenőimet a folyópartra,
és ők ugyanúgy izzadnak, már-már szófogadóan,
mint az egyetlen földgömb másik felének bennszülöttei.
De olyankor ha megnyalom kezüket, és érzem verejtékük izét,
sókként, szavanként, az összes igékkel együtt,
nem a földre, csak rájuk gondolok, és a vizekre.
Gondolataim ijesztgetnek azzal, hogy talán jóslatok.
Ittunk erre egyet az ukránnal vagy az angollal, már nem is tudom.

6

tiszatáj
Nekik is voltak madárlátta gyerekeik.
A Volga jobb, mert selymesebb, mondta egyikük.
A Temzén viszont királyi flotta jár, mondta a másik.
Harmadiknak pedig csak én voltam jelen.
Nem mentem ezekkel a hajósokkal semmire, sehová,
ők pedig itt kedélyesen iszogattak velem,
mintha nagyobb világot jártak volna be, mint a létező.
Ezt a várost azért ma még úgy hívják, Budapest.
Ezt a személynevet adtam meg nekik, ha mégis levelet akarnak írni.
Vagy: euroweb.hu.csiki. Semmi több.

2002. július

7

TÉREY JÁNOS

A Nibelung-lakópark*
(Hagen irodája a Gibichung & Nibelung-székházban. Hatalmas, posztóbevonatú diófa
íróasztal, iratrendezők és számítógépek erdeje, zöldernyős banklámpa stb. Háttérben a nagy
kivetítő. A faxból papírkígyó kúszik elő. Kora délutáni fények. Odakint egy ipari alpinista
himbálózik a drótkötélen, és most érkezik a tisztítószerekkel az iroda ablakához. Hagen egy
aranyszegélyű írómappán könyököl)
HAGEN
Havonta bankett – vár a kvóta! Légy ott,
És markold föl világi osztalékod...
Meghízik, aki jókor piaci pástra lép;
Ölébe hull a fejpénz, hasznos szolgálatért
Folyószámlára fut be jutányos százalék.
Összeült a grémium;
Régi privilégium,
Hogy ellenőrzi testes könyvünket a Bizottság,
Másfélszáz könyvet áttekint,
Részeltet nagyságrend szerint
Harmincezer hűbérest... A pénztár érti dolgát:
Ha elsőbbségi vagy,
Tőkédhez toldalék tapad;
A törzsbe küzdötted magad?
Köztünk is lesz szavad.
(Integet az alpinistának. Az alpinista mindebből semmit sem
vesz észre)
Passzív társ nem remél, csak osztalékot,
Mindig vigyáz szájára, hogyha észt oszt,
Nem néz kártyák mögé: a józan éthosz!...
Orrod ne dugd ide, ha nincs egy építő jelLegű hozzászólásod: bizniszt bizgat a közhely.
Kéz mos kezet? Neked való érdekcsoport?
*

Részlet a drámai költemény második részéből (Siegfried lakodalma).

8

tiszatáj
Van meggyőző okod? Érvekkel indokold
A közeledést! Langusztára vásik
Az ínyed? Jók a referenciáink?
VEGYÉL – ÜLJ BENNE! Ülj papírokon,
De ne ülj közénk alanyi jogon:
Kitesszük szűröd, nagyszájú rokon!
(Fölényesen)
Számlád állását kérdezd csak le szépen,
Táguljon csüggedés! – Töltsön el őserő:
Részedre hajlunk mindenféleképpen...
S a megjelenés nem kötelező.
Boldog, ki egy soványka szeletkét fölnyalábol
A G & N tüdőként dagadó vagyonából.
Ahogy részesedésed, pofád is átlagos;
Jelenléted, ha kussban vagy, sem kívánatos.
Ó, nemcsak szemtől-szembe tűnsz te jónak!
Egy szót se szólj: leinformálható vagy.
(Lehallgatja az üzenetrögzítőjét)
HANG A TESTÜLETBŐL
(Balfelől)
A kisbefektetőkkel
Pikírt és tiszteletlen,
Tegnapelőtti törzshely
Se szent neki, veszetten
Nyal fölfelé a fickó,
És lefelé harap:
Hát tartsuk józanító
Kontroll alatt.
HANG A TESTÜLETBŐL
(Jobbfelől)
Erélyét bizonyítja,
Ha rendet tart a cégnél,
Hithű merkantilista:
Buzgóbb a kelleténél;
Hadd játssza túl a szerepét,
Ha féleredmény nem elég...

2002. július

9
Méltánytalanság ráolvasni máris
A rágalmas szót: antiszociális.
HAGEN
(Összefont karral áll az ablaknál, és az alpinista szemébe néz)
Ranglétrák bárhány irigyelt fokát
Mind lendületből, könnyen léptem át:
Lépcsőzhetett sok törpe társam,
Mindig gyorslifttel közlekedtem,
És csak hitem maradt töretlen
A romlékony Hierarchiában.
Tanultam gyártástechnológiát,
Marketinget – s mi több! –, logisztikát;
Ötszáz tételnél többet tart ma számon
A telefonkönyv – fél Worms a barátom!
(Ujjaiból pisztolyt formál, és úgy tesz, mintha lelőné az alpinistát.
Az alpinista eltűnik a balszélen)
Kifacsarás, stop loss, lombardhitel
Titkát korán sajátítottam el,
S most itt állok jókedvűen, mivel
Dörzsöltebb lettem valamennyivel:
Megbolygatni való rendet találtam
Az összes piaci diszciplinában –
HANG 1
Mindig csak ez a csörtetés,
És nyugtalan erőlködés...
HANG 2
A megnyerő
Nyugodt erő!
HAGEN
Poolba lépve shortolni jó,
Úgy épül a portfólió,
S a Gazda előtt hajbókolva hódol
A monacói s a hongkongi off shore... –
Enyém a poszt, mit régesrég reméltem:
Az utolsó előtti polcra léptem
A jogfolytonosság okán,

10

tiszatáj
Ezért leszek, mint volt apám,
Nagy nitrogén- és olefindirektor,
Szektorok ura, miket ismerek jól.
Első helyettesként fungálok: ez sem
Végállomás, erős vagyok hitemben!
Kezemben mind a forgóeszközök
A föllazítás hadműveletéhez,
És elégedett leszek szerfölött,
Ha velem tart, ki hecchez kedvet érez...
HANG 1
Apró disznószemében
A komplex tükröződik,
A színlelő szemérem
Elrejti fölmenőit:
Csúnyán csimpaszkodó csáp
– A nibelung-gyökér –
Aranyrögökhöz ér,
S karátot ront a kórság...
Hagen vacog a született nagyoktól,
De hogyha lentről bárki csúnya szót szól,
Egyből izgága lesz és arrogáns!
HANG 2
Szalagcímekhez nem fér gyönge gáncs.
Az apja tett piszkos lépéseket,
Ő már a tiszta székbe érkezett:
Kellőképpen pacifikáltak
A mai nibelheimiak;
S te holmi gátlások miatt
Kicsúfolnád őket... Gyalázat!
Nem kérnek mást, csak az egyenlő
Elbánás elvét: megszívlelendő
A kívánság... Mutass empátiát,
És hagyd a patológiát.
HAGEN
(Olyan mozdulatot tesz, mintha szöszt pöckölne le a zakója
válláról)
Az önmegvalósítás iskoláját
Kijárva, láttam csábos csillogását

2002. július

11
A krómacél kapuknak – most pedig, túl az ajtón,
A dögös Gerda lesi a parancsom.
Asztalra dönthetném, naná. De ehhez
Időm, kedvem se... Nem visz rá: a lélek.
A gondolatbűn már így is beszennyez,
Inkább a lélek szebb tájára térek.
Az volna csak színtiszta nyereség,
Ha ismerném a lélek vegyjelét,
S kitudhatnám legbensőbb kémiáját: –
Akadhat ennél merészebb kívánság?
A felezés kurtított ideje
Számításomban megsegítene;
S míg bomlanak varázsos izotópok,
Oszlásuk látva lennék végre boldog;
S a telefont le tudnám rakni jókor,
Ha tudnék váratlan reakciókról,
Hátsó szándékokról, és a Ház
Sok trükkjéről, melyet most elpalástol
Az egyenmosoly, mint habkönnyű fátyol...
Ezért vagyok állandó éjszakás:
Ha átfutom az e-mailjeiket,
Felségsértést látok a forgalomban...
Kínozza nyolcezer alkalmazottam
Az intézményes lelkiismeret.
(Leül az egyik géphez, és végigfuttatja kezét a klaviatúrán)
HANG 1
A körmeit tövig lerágva
Csúcshatalomra aspirál,
Hadovál, be nem áll a szája:
Naponta számadást csinál,
S közben pattanásig feszülnek
Az idegszálak – jól tudod,
Hogy mérges versenyszellem ült meg
A cégnél minden zeg-zugot...
Enfant terrible! De mit sem ér el,
Acsarkodó, örök krakéler!
HANG 2
Olyan, minthogyha skatulyából

12

tiszatáj
Húzták volna ki! A piáról
Már réges-régen leszokott;
Mindig fáradhatatlan, élénk,
Nem látni még egy ilyen észlényt.
Éleslátón tanácsot oszt,
Pontos, eredményorientált,
Csapatjátékosként figyel rád –
Készségesen kommunikál,
És minden szektort koordinál –
HAGEN
(Fölpattan a géptől. Maró gúnnyal)
Ó, hogy revolvereznek! Folyik a Feketítés!
Fölpaprikázza őket, aki túlteljesít, és
Kidolgozza a végső Platformstratégiát...
Ehhez bezzeg van Eszük!... Hálón szőtt Intrikájuk
Hozzám se fér, a kénes Bűzbombákat kiálljuk:
Sok Mikromániás a Makrogazdaság
Struktúrájában elvész – Percemberkék loholnak
Stresszdömpingtől kiégve, Öklömbe futva holnap...
Várnám, hogy kiapad az Erőforrás... De nem.
A Parkolóba, s a Vásárváros Szivébe
Tavaszi Szél lopakszik, Nárciszszagot kisérve,
És a Meglepetés mindig töménytelen.
Az Innováció Gőgjét kell bemutatnom:
A Zászlórúd mögött áll Vásárcsarnoknyi Standom.
A Régió Ütőerén tartom Kezem.
(Leül a magastámlás főnöki forgószékre, és megkeresi egy másik
gépen az Indexet. A kivetítőn is megjelenik a grafikon, majd több,
egymást követő állást mutat)
...S a vérkeringés gyakran kóboráram.
A tőzsde minden profán rítusát
Ismerem, ideáit körbejártam,
Tanultam nüanszait, stílusát –
Már vigaszt lelnék valami kuszább
Hálózatban. Fáraszt a rend. Korábban
Se láttam azt a pontocskát, ahol
Egyetlen lávamasszává olvadnak össze
Forgótőkék formái; annyiszor

2002. július

13
Kutattam – rendszeretetem legyőzve –
Az eszközt, amely léket üt a rendben!
Számlák, szaldó és százalék!
S az eredmény, az árva vég
Csak elvont érték, merőben költőietlen!
Hiába szépművészet a nemes
Pénzforgás, ha nincs: metafizikája...
F i n o m s z e r k e z e t? Jaj, ne... Bármi, csak
Nem ízletes, valljuk be, jó urak:
Könyökön jön ki al- és felvilága,
Gyerekjátéknak persze érdekes,
Mint minden játék a maga nemében.
(Föláll, és kivetítő grafikonjához lép)
Az Index szárnyalni kezdett a télen,
Emelkedést jelzett minden nyitás,
És annyi bessz után azt is megértem,
Hogy rendkívüli volatilitást
Tapasztalunk... Hízott a májunk,
Hogy Guntherkével jó vásárt csinálunk...
Sosem volt még a Wälsunghoz hasonló
Királyi formánk, hogy naponta öt
Percentet szökkenünk... (Mesés idők,
A Parkra finoman szitált a porhó...)
...S a vonzáskörzet épp így szerepelt,
Kivéve Donnert: már a gyorsjelentés
Engedte sejteni... Árat emelt,
Aztán megroggyant... Ez se végleges még.
De mi a vad ingadozás oka?
A túltenyésztés örökös hibája:
Csak extremitásból extremitásba
Van átjárás! Elképeszt, hogy soha
Nincs kiegyenlítődés: sosem áll le
A részvénymozgás, nincsen tisztulás;
Láztérképként sosem simul ki már e
Parádés görbe: állandó a láz.
(A kivetítő képernyője kialszik)
HANG 1
Hogy fölvitte Wotan a dolgát!

14

tiszatáj
Hogy fényezi folyton magát!
De még ha extraprofitot lát,
Se csillapszik: se hall, se lát...
Jó játékos: játszik a tűzzel.
Állítom, így csak az remeg,
Aki baljós vidékről került fel –
Aki h u r o k b a n született!
HANG 2
Burokban, kolléga, burokban!
Jövendölhette bárki jós:
Ha Hagen egyszercsak berobban,
Az első generációs
Szorongások eltűnnek, és
Szipákoló apját lehagyva
A G & N-t is rendberakja:
Gyors lesz a beilleszkedés.
(Az üzenet végén leteszik a kagylót)
HAGEN
(Visszaül a géphez. Lassú, vontatott hangon)
Miként alázhat meg minden tekintélyt,
Gondolkodom, hogyan lehet megint szép
A Nibelung név: a fülekben
Jéghidegen és fémesen cseng!...
(Gyors mozdulatok a billentyűkön)
Hollós portálra csatlakozva
Friss híreket bújok naponta;
A távközlés hollóit faggatom,
Buzgóságomnak bármi haszna volt-e?
Kérdez a hagen@raabe.de:
Ügyem haladt-e? Nőtt-e magzatom,
Az édes terv, pirospozsgás projekt –
A monstre májusi lakodalom?...
Találtam biztató leveleket...
A klientúra esküvőre készül;
Üzennek távoli promóterek,
Annyi jó hír, hogy fejem beleszédül,
Huhhh!... Kiházasítom a Négyeket!...

2002. július

15
Csak volna meg; s ha megvan már, de félig,
Szeretném, hogy egészben meglegyen!
(Tornáztatja, majd a tarkóján fonja össze a kezét)
A test jelez, ha hasztalan fecsérlik
Erőit: izzik minden ujjbegyem!
Garanciákat mindhiába kérek.
...Kifogni a sikert úgy érdemes,
Ha hálót vetünk a továbbiakra;
Mint jó profik, a csúcson hagyva abba...
Próbaüzem izgalma? Nem, nem, ez
A készenlét rohama: lázban égek,
Akárcsak Worms –
(Kopogtatnak)
Na végre. Gerda lesz.
(A titkárnő lép be, tisztességesen megrakott tálcával a kezében)
GERDA
Jó étvágyat! Grillezett libamáj,
Szeszmentes Heidrun...
HAGEN
(Elismerő pillantás a tálcára)
És hozzá egy kis homár.
Rámfért. Wotan fizesse meg.
Még Fenrisz sem volt éhesebb
Farkas nálam... Na, mi a helyzet,
Aranyom, a közgyűlési meghívókkal?
(Leplezetlen pillantás Gerda combjaira)
GERDA
Az IT-ből hétből heten visszajeleztek;
Az FB újabb kiegészítést kér...
(Odakint beesteledik)
HAGEN
Mint mindig. Minden fönti sóhaj-óhaj
Nyitott fülekre talál a cégnél,
Viszont egy napirendi pontot

16

tiszatáj
(Órájára pillant)
– A negyed hatos lakomát –
Én is beiktatok, hogy
Tele hassal töprenghessek tovább.
(Eszik)
Gerdácska, áldom azt a kis kezét.
GERDA
Szóra sem érdemes. Végeztünk mára, Nibelung úr?
HAGEN
(Tele szájjal)
Wotan önnel.
(Gerda el)
Egy zengzetes fenék
Látványától az étvágy is megújul.
Csak így legyen a nyári vacsorán is,
Így fűszerezze falatom az ánizs...
És lombhulláskor az is kiderül,
Hogy az osztásnál ki maradt felül:
Kit buktat el, és kit emel a fénybe
A Minden megtörténhet mézes éve?
(Sötét)

2002. július

17

SIGMOND ISTVÁN

Sikítsatok nélkülem
Hétfőn mindig meg kell nézni a temetőben a csókát, ahogy billeg azon a harmadik ágon, hátha visszanéz. Itt csak földkupacok vannak, számokkal. Alul
csontok, felül én. És a nagy fejem. Ebből nem kellene rögtön arra a következtetésre jutni, hogy a kezem bizonyára mérhetetlenül kicsire sikeredett, noha
szóval mi tagadás. Persze lehet, hogy nem azért. Később majd kiderül, hogy
de, azért. Annyira azért nem kicsike, hogy ne tudnám megkülönböztetni a lábamtól. Ahogy magam fölé emelem a pólyában, igen jól látható a tenyerem,
a kézfejem, az ujjak is, igen, öt ujjam van. Fényes körmökkel. Nem, nem csillagocskák. Pedig lehetnének azok is.
– Mondtam, hogy mosd ki magad, hülye szuka! Mondtam, vagy nem
mondtam?
– Mondtad. – A vékony hangút alig hallani.
– Mindenki rajtunk fog röhögni! Ez a maga fia? Jaj, de okos feje van!
– Inkább azt nézzed, ahogy integet nekünk. Az angyalkáknak van ilyen kezecskéjük.
– Igen, az angyalkáknak. Akik valagban végződnek. Majd ha a szomszédok
eltorlaszolják előlünk az ajtót, akkor lássalak!
A lábamról alig esik szó. Azt hiszem, a mély hangú nem is látta még. Pedig
volna mit nézni rajta, olyan parány, mintha gyököt vontak volna belőle. És
csak kettő van. Ki tudja, miért. Titkok. És nem szeretik, ha megfejtik őket.
Nekem is vannak titkaim, őrzöm őket, és nem kérkedem velük. Én a Rafael
előtti olasz festők portréihoz hasonlítok. Ez a titok például örök életre ítéltetett, de azért nem hangoztatom egyfolytában, noha különös szépségemre mindenki felfigyel, néha szóvá is teszik, de éreztetni mindig éreztetik. Aki rámnéz,
elkezd ragyogni. Ez a látogató is sugárzó arccal kíséri megszokott, begyakorolt
mozdulataimat, ahogy az udvarra került leveleket összeszedem a cirokseprűvel, és egyetlenegy kupacba próbálom összeterelni őket, az eresztől nem meszsze, egy védettebb helyen, és ez nem könnyű munka, mert a szellő egyfolytában belematarász a kupacba, és szétfröcsköli a szárazabb leveleket. A látogató
szinte már tündököl, alaposan megnéztem magamnak, de a szemében nem látom viszont túlméretezett fejemet, Rafael viszont ott van, különös szépségem
visszatükröződik szembogarában, kezet nyújtok hát neki, arcomon az elesettség alázata, hangomban macskák dorombolnak, ragyogok én is, mit nekem
egy kis földönkívüliséget sugározni.

18

tiszatáj

– Nyújtja a kezét! – lelkendezik a látogató. – Te, édes, te! Most mit kell csinálni?
– Kezet kell fogni vele – biztatják –, egyszerű.
– Én? Vele? Jaj, istenem! Biztos?
Kis tettetett derű és tettetett sápítozás. Bohóckodás fojtottan. Az ilyenek
viszont nagyon hangosak tudnak lenni, ha teszem azt, a hüvelykujjuk kifordul
a helyéből. Beakasztod az ujjai közé a seprű nyelét, s aztán lefele rántod. Egyszerű ez is, mint a kézfogás.
– Baleset, ugye? – A mentős bámulja a fejem.
– Azt hiszem – mereng a fehér köpenyes altban, s kisápadt arcán a ráncok
összebújnak imára.
Juhé, mondhatnám, de nem mondom. Érzéseimet magánügynek tekintem,
az érzelemkitöréseket ugyan nem tiltom el magamtól, de befele irányítom
őket, ahol csak én vagyok és az enyéim. Mi odabent igencsak értékelni tudjuk
a meghatározó élményeket. Tovább seprek, persze, közben fel-felnézek a csókára. Ma hétfő van. Addig kell nézni a csókát, amíg visszanéz. Ha nem néz
vissza, nem is tudhat róla, hogy létezem. Ez a csóka elnéz a messzeségbe,
mintha amott érdekesebb volna a látnivaló. Nálamnál érdekesebb látnivalóról
nem tudok. Ilyen tehát nem is létezik. Ezzel többen is tisztában vannak, például a vékony hangú is. Ő meg úgy érzi, hogy tennie is kell valamit. Értem?
Velem? Kiemel a pólyából, hüvelyk- és mutatóujja közé csippenti a pucukámat, aztán jó nagyokat rázogat rajta. Énekel is? Talán énekel is. Egyszerre csak
három dologra tudok figyelni. Hogy a bili rozsdás, és barátságtalan szeme van,
hogy vissza tudom tartani a pisikét egy ideig, s hogy jólesően bizsergetős ez
a rázogatás. Az énekszó hangokra foszlik, az emlékezet magába fogadja ugyan,
de rászakad a függöny, melyet csendnek neveznek odabent. Ez a nemlét végtelenjében honoló csend, amely több a csendnél egyenlő egy értelmét vesztett
gondolattal, amely sosem létezett.
*
Kedden mindig meg kell nézni a temetőben a csókát, ahogy billeg azon
a harmadik ágon, hátha visszanéz. Még mindig nem tudom, hogy miért nem néz
vissza. Én se szoktam kifecsegni a titkaimat, de a leveleket most elmondom.
Sosincs levél a hantok között, az az egyetlen fa, a csókás, égre meredő, kiszáradt ágak halmaza. Az ilyenek mélyén a gyökér is haldoklik, s a fűszálak is elpusztulnak az ágak alatt. Nekem viszont leveleket kell szereznem, ha össze
akarom seperni őket. Az udvarra még befújja a szárazabbját a kinti szellő, egyegy eltévedt levél ráfeszül a temetőrész dróthálójára az udvar felől, élettelen
erezete valamilyen cél felé nyújtózkodva dermedt az öröklétbe, aztán búcsút
vesz a dróthálótól, s lassú beletörődéssel rábillen a kövezetre.
A temető másik részét egy sűrű szövésű drótsövény választja el a kinti világtól, hangok, fák, színek. Te, ő, ti és ők. A Semmi. Mindez nem érdekel, ne-

2002. július

19

kem csak a levelek kellenek. Százszámra hevernek a sétány fái között, a drótok
szövevényén sikerül áttornásznom a kezemet, s tenyérrel felfele kitartom nekik. Amikor elsétál valaki a sövény közelében, megszólalok:
– Levél – mondom.
Akik megállnak, tesznek egy-egy kiszáradt levelet a tenyerembe, aztán leguggolnak s néznek egy ideig. Legtöbbjük mosolyog, kétkedő mosoly, mely
egyre derűsebbre változik, hogy lám, mégiscsak értelmet kapott a nap, Rafael,
tudom, az élmény megdöbbentő lehet, egy művésztárs elismerően bólogatna,
de ezek néha felnevetnek és mutogatnak is reám. Száraz már összegyűlt elegendő, és hiába próbálom beszédessé tenni kalimpáló ujjaimat, senki sem hajlandó megérteni, hogy kellene egy zöld levél is, legalább egyetlenegy példány,
mert a friss sírok mellől életet mímelő leveleket kellene összesepernem. Aztán
valaki ugatni kezd. Látom a szájpadlásán s vicsorító fogait. Nincs távolabb tőlem egy arasznyinál, ha nem volna drótsövény, összeérne az orrunk bizonyára.
A szemembe néz, és én nem szoktam hozzá a szemekhez, amikor hozzám
szólnak, rendszerint elnéznek mellettem, ahogy én sem nézek rájuk sohasem, a
kutyák esetében más a helyzet, a kutyákhoz volt alkalmam hozzászokni, feltéve, ha vonítva adják hírül, hogy megérkeztem a Nagy Egészből, ami a Minden maga. Tudtam, hogy egyszer csak rámtalálnak valahogy, fölém hajolnak
többen is, de az arcok egyenruhát öltöttek, és egyformán földszagot árasztanak
magukból, a hangokat viszont meg tudom különböztetni egymástól, az egyik
vékony, a másik mély, egy távolabbi dimenzióban egy fehér köpenyes altban
üldöz a kérdéseivel, csakhogy én nem mondhatok ki igéket és mellékneveket,
az én világomban csak a főneveknek jutnak szerepek, „Levél!” – mondom
most, merthogy kérdéseimet néha felkiáltójellé torzítom, meg kellene értsék
végre, hogy most például egy zöldbe öltözött levélre gondolok, melyet észrevétlenül elejtenék a legfrissebb sírok egyike mellett, oly észrevétlenül, hogy én
magam se vegyem észre, és a csóka sem, ha véletlenül éppen akkor nézne lefelé. Aztán másnap összeseperném, s kidobnám a szemétbe. Ez a dolgok rendje.
Visszaugatok. Eddig még sosem ugattam, de úgy érzem, tetszetősre sikeredett. Ő dühös ebként ugat, hörgést imitálva, eltorzult arcából szertefröcsköl
a nyál, az elkobzott csont után csaholnak így a kiéhezett vérebek, az én ugatásom stílusgazdag megnyilvánulás, dallamszerűségében felemelőnek is lehetne
tekinteni, kérdőjelekkel megsebzett igeolvasás, rímelő verssorok, igék, jelzők
és melléknevek. Leugattam egy imát.
– Kutya! – mondom a fehér köpenynek altban, és nyújtom feléje a kezem,
egyetlenegy száraz levél maradt benne, ennyit hagyott meg az emberkutya,
a többit kiütötte a kezemből, majd karját lengetve a távolba röhögte magát. Ketten maradtunk, a saját ugatásom és énmagam. Az ő ugatása mintha lecsapódott
volna a lábam mellé, rálépek és betaposom a kövek közé. A csóka is itt van, de

20

tiszatáj

neki könnyebb dolga van, ott fent nincs ma, nincs tegnap, nincsenek holnapok, a csóka a semmibe réved, mintha ez volna a dolga, és most se néz reám.
– Levél, nem kutya! – Alt.
Nincs ellenszer, ezekben szunnyad az értelem. Ha nyerítve közlekedne,
megérteném. Egyszer álmában megnéztem az arcát, nőstény arca volt, nem vitás, jaj, nehéz küldetés az enyém. Én Minden vagyok, az elvonatkoztatott Igen,
bennem a Minden hit és még számtalan egyéb, bennetek a hit a minden, mert
ennyi jutott nektek, ami a semminél alig több valamivel, közben azt hiszitek,
hogy ez a Minden. Egysejtű érzelem. Bizalom, remény és becsület: énem faragói. Ez kiszakítana a Mindenből véglegesen. Egyfolytában belésulykolják a Te
és az Ő tudatát, pedig csak Én van, semmi más. A bili tartalmát az arcába öntöm. Ez a megoldás. Hogy a savas lé kiégesse a szemét.
– Fogd le! Na, nézd, a kicsi mocsok!
– Lehet, hogy véletlen volt. – A vékony hangot elkíséri útján a szájból kiböffenő, pisivel összekeveredett hányadék.
Legközelebb csóka leszek. És ha csóka leszek, mindig lefele nézek, ha elzsibbadna a nyakam, akkor is lefele néznék, egyfolytában csak azzal foglalkoznék, hogy nézem magam, ahogy seprem a leveleket. Közben a világtájakat
én is bemérném magamnak, de sosem felejtenék el fejet hajtani a Mindenből
érkezőknek.
*
Meztelen emlőre szorítják a fejem. Készül a merénylet megint. Tervszerűen, naponta többször is. A dac jó. Egy ideig. Összeszorítom a számat, egyebet nem tehetek. A vékony hangú újra csippent, most a saját mellét fogja marokra, s a tejmirigyből kivezető rücskös kis dudorral megközelíti az ajkaimat.
Nem fogjuk hagyni, hogy leteperjenek, mi ketten vagyunk, én és a Szellem.
Közben a rücsök megpróbál behatolni. Figyelmeztetni fogom, hogy elévülhetetlen jogaim vannak, engem nem fognak erőszakosan belerángatni valamiféle
átalakítási manőverbe, mert nincs Ő, csak Én vagyok. Ha lenne Ő is, egyszerű
és semmitmondó jelenné szűkülne a Minden. Kicsit megnyitom a számat, mert
gügyögéssel értelmes mondatokat formálni nyitott szájjal lehet igazán. És
hopp. Bent van. A bimbó. Beugrott, s benyomult utána egy szájnyi puha is.
Terpeszkednek. És birtokba veszik a fogínyemet s a szájpadlásomat. A nyelvem reszketve vergődik a bimbó körül, mint fogoly nyuszi, ha ketrecébe anynyi répát gyömöszölnek, hogy kénytelen bendőt tömni velük, ha a fulladásos
halált nem szereti. Szopok. És ez nem megalkuvás. A Szellem még ellenáll, sőt,
kimondatik az idevonatkozó szentencia: itt valami végzetes félreértés kormányozza a mindennapokat, az élet célja az élet maga, s ezen belül, hogy lemenjünk alfába. Azt hiszik, ha az énjük onanizál, szellem lesz belőle. Aztán ha
lemennek alfába, nem tudnak visszajönni soha. Arcomat felfele tartva szopok,
a beletörődésbe sikerült elvegyítenem egy csipetnyi fennköltséget, ezzel a transz-

2002. július

21

cendens szopással próbálom nevetségessé tenni őket, arcvonásaim közben nem
követik holmi ripacskodó görbülgetésekkel az eseményeket, továbbra is rendületlenek, mozdulatlanok. Noha mosolygunk. Mindketten. Ott belül. Rafaellel most már hárman vagyunk. És mosolyunkban nincs pökhendiség, csak önérzet. Velünk szemben ugyanis elképzelhetetlen a teljes győzelem. Mi sosem
megyünk le alfába, mi onnan jövünk. És nem ostromoljuk a végtelent, mert
mi magunk vagyunk a végtelen. Rafael nem akarja kibillenteni bennem a valóm részét képező, örök egyensúlyt, de örömében, hogy nem lett belőle kisbetűs szellem, s az alfa szerepét sem kell eljátszania, veszettül egymáshoz csapkodja a tenyerét. Csakhogy a paprikás csirke galuskával középen kapott helyet, az összecsapódó tenyerek között, egy apró virágmintákkal díszített, porcelán lapostányéron. Aztán egyik cubák a padlón, egy másik a széken, a mártás
csermelyében lassú egyhangúsággal, de végzetszerűen, egyenként libbennek alá
az apró galuskák, s benépesítik a fényesre sikált padlót s a deszkák közötti réseket. A porcelán is halott. A fehér köpenyes altban nem rikácsol. Megfogja
mártással összemaszatolt kezemet, s kivezet a közös étteremből.
– Legközelebb holnap étkezünk – mondja, s kezembe nyomja a cirokseprűt.
Szerda volt. Alkonyatig figyeltem a csókát. Nézéssel már számtalanszor
próbálkoztam, de nem sikerült magamra vonnom a figyelmét, vakkantottam
hát egyet-kettőt a magasba, de nem hallotta meg. Végül egy nagyon hosszút
vonítottam, s ezt a panaszos, fájdalmas hangot otthagytam a sírok és a csókás
fa kiszáradt ágai között, biztosan azt fogják hinni, hogy még sokáig időztem a
temetőrészben, pedig négykézlábra ereszkedve végigmásztam a félig-meddig
besötétedett udvaron, az ablakok alatt teljesen a földhöz tapadva csúsztam
előre, nehogy észrevegyenek, az épület végéhez érve kifulladtam egy picikét,
meg kellett pihennem, fejemet a kövekre fektettem, hallgattam az alant szunynyadó feneketlen csendeket, s ahogy sűrűbben vettem a lélegzetet, mindegyre
beszippantottam a kő szagát, nem éreztem a vékony hangú emlőjéből áradó illatokat, de eszembe jutott az a valamikori süppedő talaj, amelyre a fejemet szorították, hogy miért jutott eszembe, nem tudom, a kőnek viszont kőszaga
volt, jellegtelen, noha örök életű, de a jellegtelenség az örök életet is jellegtelenné silányítja, aztán megnyaltam egy kicsit, s az ízét pontosan olyannak
éreztem, amilyennek lennie kellett, kő íze volt. Néhány lépés választott el
a szemétkupactól, ezt a távolságot már futva tettem meg, a türelmetlenség, hogy
végre az enyém lehet egy ölnyi szemét, szárnyakat adott, féktelenül röpdöstem
a besötétedett udvaron, térdig gázolva a gondosan összegyűjtött levelek sűrűjében, hangokat nem volt szabad hallatnom, pedig szerettem volna hosszan elnyújtva és többször megismételve kiáltani, hogy „szemét!”, vagy inkább így,
hogy „szeméééééét!”, igék és melléknevek nélkül, én már verseket is elmondhatnék a legkedvesebb szavaimmal, „Szemét, csóka, csirke,/illat, ugatás,/ Faág,

22

tiszatáj

kutya, emlő,/ kőszag, vonítás./, de nem mondok verseket, mert egyszerre csak
három dologra tudok koncentrálni, a seprés az első dolog, a seprű a második
s a szemét a harmadik.
Annyira besötétedett, hogy nem kell csúszkálnom a hasamon, nyugodt léptekkel, nesztelenül suhanok végig az udvaron, s az ölembe markolt száraz levelekkel alaposan teleszórom a kövezetet. Holnap nagy munka vár rám, seperni kell.
*
A mély hangú nézi a fejem. Fotelben ül, nem beszél. Számba veszem a főneveket, egyiken sem látni a menni akarást, heverésznek a tekervények labirintusában, várják, hogy mi lesz. Koncert lesz, mi más lehetne. A járókát a zongora mellé gurítom, játékból ezzel közlekedem a lakásban fel-alá, rekkenő
hőség, nyitott ablakok, a napsugarak birtokba veszik a szobát, a fejemet, a gondolatot. Ahogy meg-megbillen a függöny, úgy váltakoznak az árnyékok s a fények a zongora billentyűzetén, siklanak, alábuknak, szökdécselnek, látszólag
rendszertelenül, nem hallani a hangokat, pedig már felhangzott a fergeteges
Napfény rapszódia, két kézre és homlokcsontra írva. Lezuhan a fejem, egyszer, kétszer, sokszor egymásután, egyenletes ritmusban csapódik a fehér billentyűkre a homlokom, két kezem ökölbe szorítva tombol kétfelől, mindig
ugyanazokon a hangokon, aztán magával ragad a kompozíció, már nincs ritmus, nincs ütem, tornádó van, szélvész és hurrikán, egy utolsó zuhanórepülés
következik, s a piros billentyűkre zuhan a fejem, győzelem.
– Véres a feje? – A sikoly vékony hangon érkezik, és „jézusom, atyám, istenem”.
– Véres a zongora. – A mély hangú zenekedvelő lehetett valamikor, talán
ezért tett megjegyzést a zongora állagán beállott enyhe változás láttán, ám oly
kibírhatatlan hőség dühöng mostanában errefelé, hogy értelmét vesztette
a mozdulat, senki sem törli le a vérrel elmaszatolt billentyűket, egyszer majd
tisztára kopnak talán. S ha nem, nem.
Miközben a vékony hangú kötözi a fejem, mosolyt imitál. Nem belülről
érkezik a derű, csak az izmok tornásznak. Azon gondolkodom, hogy vajon
két kézzel ragadjam meg a függönyt, vagy egy kézzel is letéphető? Két kézzel
téptem le, most taposom. A mély hangú nem mozdult el a fotelből, tovább
nézi a fejem. Megpróbálom egyforma csíkokra szaggatni a csipke utánzatú
anyagot, vigyázva arra, hogy a függönybe préselt szárnyas páfránylevelek sok
kicsi tartozékát egyenként tépjem le a szárakról. A vékony hangú is besegít,
egyre vadabbul marcangoljuk a hófehér műanyagot. Pedagógia. A versenyben
én bizonyulok gyorsabbnak, ez is pedagógia. Akkor mozdulok. A bal kezemet
gyors egymásutánban lököm az ablak felé, akárha minden egyes mozdulattal
egy-egy legyet kapnék el a levegőben, miközben a jobb kezem táncmozdulatokat lejt, keleti zenére. Rafael odabent élvezkedik, tulajdonképpen ő volt a kez-

2002. július

23

deményező. Vonaglunk. Ebből egy másfél órányi adag elegendőnek mutatkozik, közben egy kilónyi legyet fogdoshattam össze, ezek félholtan is zümmögnek valamit, bizonyára egy magasztos tárgyú lírai költeményt. A vékony
hangú leáll a függönytépéssel, nem tartja érdemesnek önmagával versenyezni.
Térdepel, s nézi a zongora lábait. Mereven néz, kikerekedett szemmel, próbál
felkészülni a folytatásra, csakhogy néha programszerű szigorral, néha meg rapszodikus összevisszasággal követik egymást az események. Tegnap például
rúgkapáltam egy kicsit, aztán visítottam vagy tíz percig, de már annyira kiguvadtak a szemeim, hogy féltem kigurulnak belőlem, inkább sírtam vagy három óra hosszat, a jajveszékelésszerű vinnyogás megnyugtató. Egy kicsit én is
nézem a zongora lábait, hátha felfedezem, hogy tulajdonképpen mit kell nézni
a zongora lábain. Nem fedeztem fel.
– Bili! – mondom, mindjárt öt óra van.
Egyedül nem pisilek. A vékony hangúnak azért van két keze, hogy egyszerre tudja elővenni a két bilit. Leszi őket egymás mellé, beállunk. Háttal,
nyújtott lábakkal, mindenki a saját bilije előtt. Amikor a falióra mánusa egész
órára kottyan, letépjük magunkról a bugyit, s egyszerre zuhanunk alá. A vékony hangúnak nagyok a méretei. A nagy méretek lecsüngenek kétfelől a bili
oldalán majdnem a padlóig. Csurgatunk. A mély hangú még mindig a fotelben
ül, a szeméből jön a pisi. Nincs három bilink, azért.
Hajnalban kötöztek meg. Miközben hátra kötötték a kezem, a vékony
hangú lüktetésszerű gyorsasággal vette a lélegzetet, a légszomjban küszködőkre
jellemző ez a kapkodó lélegzetvétel. A mély hangú elfelejtett lélegzetet venni
a nagy igyekezetben, legalábbis én nem hallottam, pedig a két bokámnál ő horzsolta fel a bőrt, ahogy a lábamra tekerte a másik kötelet.
Senki sem sírt, pedig sokan voltunk. A mély hangú, a vékony hangú, én és
a Szellem. Rafael elvonult. Nem gyávaságból, csakhogy a szépség s az erőszak
nem férnek el egy mondatban. Az árnyékok viszont benépesítették a szobát.
Nem voltak holt árnyékok, nagyon is elevenen tobzódtak körülöttünk, formát változtattak minduntalan, néha egyesültek, néha meg formátlan darabkákra szaggatták önmagukat, a gondolatok árnyai lehettek bizonyára, amelyek
ott születtek s ott haltak el a szobában. A mély hangú egy kötetet tartott a kezében, a harmadikat, a vékony hangú a szoba közepén állt, különösnek találtam, hogy terpeszállásban maradt, valamiért nem tudott továbblépni, viszont
nyivákolt. Nem, nem sírt, csak nyivákolt. Ahogy én szoktam, olyan belefeledkezős egyhangúsággal. Mögötte a falon egy nagyobb árnyék lóbálta magát
egyre feljebb, felkúszott jó magasra, majd a plafonhoz érve beleveszett a vakolatba. Rájöttem, hogy egy bitófáról lecsüngő kötél árnyéka integetett nekem,
csak nem tudtam, mit akart, hívogatott-e, vagy búcsúzkodott talán?
– A nyakára kössek, vagy ne kössek? – A mély hangú berekedt. Nyáron is
előfordul az ilyesmi, a huzat lehet az oka.

24

tiszatáj

– Megcsókoljuk?
– Minek? – Közben hosszú csendek, szünetjelek.
Mi van? Vége? Az első felvonás felénél sem tartunk, s már kicsengettek
volna? Hol marad a csattanó? Hé, jöjjenek be a forró vasakat cipelő hóhérok,
hogy kiégessék a szemekből a fényt, jöjjenek be a kardokat lóbáló hóhérok,
hogy egyforma négy darabra szeljék a hangokat, a mély hangot, a vékony hangot s az integető árnyékokat a falon.
– Pisilhetünk még egyszer, ha akarod.
Kegyelmi pillanatok? Nézem a két bilit a remegő kezekben, az óra nagymánusa messze jár az egésztől, valahol az alagsorban noszogatja az idő kerekét.
A Mindenben az idő is benne van, önmagamat csapnám be, ha most, félidőben, a bilit választanám utolsó kívánságként.
– Tej! – mondom, s szopást mímelve tátogok felé.
Nem gombolja ki a hálóingét, egyetlen rántással szakítja le róla a gombokat, benyúl s kiemeli az egyik mellét, mondhatnám azt is, hogy kitépi a hálóinge mögül. A látvány csenevésznek tűnik, a valamikori dundiságát leszophattam róla valamikor. Aztán gyors mozdulattal nyitott számba löki az aszalt
szilváját, vele jön egy falatnyi puha is, összecsukódik rajtuk a szám. Harapok.
Metszőfogaim négyesfogata bilincsbe zárja a jövevényt.
Érdekes megfigyelni, hogy a hangvulkán sosem hallott a ritmusról, a hangsúlyos és hangsúlytalan hangok szabályos váltakozása élvezetesebbé tette volna
a melódiát, hogy miért mondják velőtrázónak az ilyent, nem tudom. Aztán
elhal a hang, elnehezedik a test a fogam között. Patt. Most először nézek
a szemébe, még soha nem láttam igazán, mindig elnéztünk egymás mellett, de
most is megszökött előlem, vagy leeresztett szemhéja mögött bujkált valamiért. Aztán hirtelen tágra nyíltak az ablakok a szemében, de felfele néztek, követték a vakolatban elhalt árnyékokat a plafonon, közben a fehér szemgolyók
kifejezéstelenül meredtek rám a hajnali félsötétben. Kétfele rohantunk. Vért
láttam, sok vért, az aszalt szilva felét, ami a számban maradt, kiköptem a szemétbe, ahol most vagyok. Egy hatalmas káposztalevél takarja be a fejem, testem félig-meddig eltemetve. A csóka már biztos ott van azon a fán, ott billeg
a harmadik ágon, türelmesen várja, hogy megjelenjek a hantok között, az intézethez tartozó temetőkertben. Csak leveleket, leveleket tudjak szerezni eleget.
Ez a legfontosabb. És hogy a csóka rámnézzen. Várok. Egyszer csak észrevesznek. A Minden a szemétben is Minden, fények világítanak bennem. És előjött Rafael is. Itt vagyunk mind: én, Rafael és a Szellem.
*
Nem volt itt semmi varázslat, nem váltak ketté az egek, a földben sem tátongtak hegy nagyságú kráterek, egyszerűen csak ott voltak az ablakkeretben,
hárman, kilencen, nyolcvanheten, mikor mennyien. Nem éreztem sem szeánsznak, sem vésztörvényszéknek a bekövetkezett eseményt, noha a Fény-

2002. július

25

lények döntéseivel nem mindig értettem egyet, de azt is beláttam, hogy amíg
az én intelligenciahányadosom megállapítható, addig ők egyenértékűek az intelligencia fogalmával. Hogy megszabják a jelent, s ha kell, beleszólnak a múltba
is, ezzel természetesen egyetértettem, de hogy ők írják elő az álmaimat, ezt
nem nagyon szerettem, merthogy számomra érthetetlen meggondolásból minden álmom előjátékában óvatosan tapogatózó, szőrös lábakat látok, majd két
csodálkozó kutyaszemet, merthogy nap mint nap visszaálmodom azt a szemétdombot, ahol a káposztalevéllel betakart fejemmel, félig-meddig eltemetve, vártam, hogy felfedezzenek. Azt is megtehetik, hogy visszavisznek a múltba, például meghagynak örök életre csecsemőnek, kötéllel a nyakamban, vagy egy
olyan álmomnak maradok a foglya, amelyből nem vezet út sem a jelenbe, sem
a múltba. Csak Rafael maradna a jelenben, egyedül, számkivetve. És testetlenül
kevesebbet érne, mint az óda, amelyet sosem játszottak le a zongorán.
Én nem meghalni jöttem. Álomban maradni, vagy múltba visszatérni nem
akarok. Nekem seperni kell. Annyi levelet fogok szerezni, hogy mindennap
órákig seperhessek, és az a csóka előbb-utóbb a tenyeremben fogja felejteni
a lélegzetét. Egyelőre összetöpörödött valamiért, a feje is eltűnt testének sötétjében, ilyenkor ádáz küzdelem folyhat benne, hogy északra nézzen-e vagy délre,
azt hiszem, egyetlenegy megoldás maradt, a gondolat erejével fogok közelebb
kerülni hozzá, csakhogy ehhez csóka kellene hogy legyek, ott fent csak egy
test van, egy ösztönvilág foglyaként pihegő tollazat, benne néhány dekányi
hús, egy marék semmi, ilyet kell keresni, akinek csak teste van és ösztöne, az
énje kiszállt belőle, a szellem elkerüli. Megvan: a fehér köpenyes altban.
A Szellem csendesen ministrál a szertartás alatt. Rafaelből tombolva árad
a ragyogás. Közben diplomácia. Megfontolt mozdulatok, tettetett közömbösség,
fapofa. Terített asztal, tányérok, evőeszköz, miegymás. Érthetőnek kell lennem, tagoltan, szépen, érzékletesen fogom kimondani a szavakat egymás után,
hangomban csipetnyi titokzatosságot is elrejtek, de azért érzékelhetőnek kell
lennie, hogy létfontosságú a közlemény, lám, sikerült heurékába göngyölni
a szótagokat:
– Csóka! – suttogom sejtelmesen. – Ösztön! Gondolat! – Reszket a fejem, az
izgalomtól alig tudok lélegzetet venni, két öklömet az asztallapjára szorítom,
ismét győzelem.
– Ügyeske, te! – jön a replika. Krumplileves, szentem.
A fehér köpenyes altban az arcomba vihog, s a számhoz emel egy kanál levest. Az egész testemet rázza a reszketés, ráfeszülök az asztalra.
– Csóka! – üvöltöm. – Ösztön! Gondolat!
– Okoskám, te! – gügyögi a fehér köpenyes altban, és megsimogatja a fejem.
A villát két kézre fogom és lesújtok vele. A villa az asztallap között a fehér
köpenyes altban vértől maszatos jobb keze, teljesen átszúrva, felfeszítve. Csak
nem a tenyértől a kézfej felé, hanem fordítva. A test az asztal alá csüng, az

26

tiszatáj

egyik láb térnél behajolva, a másik hosszan kinyúlva. Mielőtt a mentők berobbantak volna, megkóstoltam a krumplilevest. Egy kicsivel több babérlevéllel
ízletesebb lett volna, de így is meg járja.
– Miért? – ordít az egyik mentős. – Miért?
– Csóka, csóka, csóka! – mondom újra és újra, de ezek semmit sem értenek,
lementek alfába, és ott maradtak végleg. S ott nincsenek olyan hegedűk, amelyeknek a húrjait a gondolat pengeti. És nincsenek igék, nincsenek főnevek.
Ott csak kötőszavak vannak és kérdőjelek.
*
Reggelenként elsőnek ébredek. Újra a valóságos jelenben. A kutyát ott
hagytam az álombeli szemétdombon, holnap újra megkereshet, a közelben leszek. Kinyitom a szemem. A fából ácsolt keresztek mintha felkúsztak volna az
égre a sírhantok mellől. Innen az ágyból, így látom őket. Lehet, hogy éjszaka
az égben pihennek. Mire kiérek a temetőkertbe, ők is visszatérnek a földre.
A csóka nem látszik ide, majd az udvarról szemügyre vehetem. De előbb még
rengeteg tennivalóm van. Meg kell forduljak kilencszer magam körül, s minden fordulat után le kell tapsolnom az egyetlen akkordba sűrített Napfény
rapszódiát, aztán megtornásztatom jobb kezem ujjait, hogy kellő erőben legyenek, a négyhónapos ágyához lépek, hüvelyk- és mutatóujjam közé szorítom az orrát, és csavarintok rajta egy isteneset. Ordítva ébredt. Mostanában
már jól látni kikerekedett, parázsló szemét a reggeli félhomályban. Amikor
megközelítem, elképesztő fegyelmezetlenséggel ficánkol az ágyikójában, vergődik jobbra-balra, nem hörgést hallat, az életösztön még nem vert benne tanyát, ám valami bugyborékolásszerű hangfoszlány megjelenik a lepedők között a szélcsendesebb hajnalokon, a sakálok már itt ülnek körülötte, tanulják
a művészetet. Aztán benyúlok. És csavarintok. És diadal, persze. A sakálok integetve távoznak, utánuk megyek, ők visszatérnek a világukba, én a konyha
felé kerülök, minden reggel be kell vernem egy ablakot. Eleinte négyen ugrottak elő a csörömpölésre, most már senki sem ugrándozik, egy rongyot szorítok az ablak közepére, s ököllel rácsapok. De mi lesz, ha elfogynak az ablakok? Egyelőre mindenki alszik tovább. A csóka is. Reggelenként nézegetem
egy óra hosszat, a seprű a kezemben. Ma sepernem kell, rengeteg levél gyűlt
össze az udvaron, csupa szemét itt minden. Igazán akkor érzem a szemét súlyát, amikor alatta vagyok. Ahogy körülnézek, itt a szemétben, hát, tulajdonképpen szóval rossz ez? Nem is tudom. A fejem kint van, azaz kitornásztam
magam a krumplihéj, egy megromlott cékla maradéka s néhány összegyűrt újságpapír alól, a legnehezebb volt lefújdogálni az arcomról azt a hatalmas káposztalevelet, amellyel betakarták a fejem. Valaki gügyög? Én vagyok? Nem,
nem én vagyok. Akkor csak ő lehet, a négyhónapos, idegügyög nekem a jövőből, merthogy a Mindenben a jövő is szerepet kapott. Az ő képzetében a Minden egy hatalmas bödön, amelyben benne van a valóság, a képzelet, s a képze-

2002. július

27

leten kívüli világ. Az én Mindenem a bödönön kívüli világ. Hogy most egy
szemétkupac tetején kuporgok? Ez az ő valóságuk, nem az enyém. Az enyémben egy mozi képsorai peregnek, középen két ember halad ráérősen, az egyiknek a vállán egy kopott nyelű lapát, a másik egy nyikorgó kerekű taligát húz
maga után. Ez nem zene, itt semminek sincs ritmusa, dallama, nem él a hang,
vagy él, de a folyamatos haldoklás a lételeme. Végszagot árasztó, mozgó testek,
foszlányokban lézengő gondolatok. A lét illata nem a virágba borult fákból
sugárzik elő, nem a kövekből, a kakasszóból, vagy a gerincben sajduló fájdalmakból, hanem a szemétből.
– Ma ünnep van – mondja a lapátos. (Ez hozzám hasonlít, úgy hiszem.)
– Miért? – értetlenkedik a taligás, a gügyögést felváltotta a csikorgás, a dallamtalan, mely oly felesleges, mint egy halált idéző eszmefuttatás. (A négyhónapos taligát kapott?)
– Megértem ezt a napot, azért. – (Mit tettek ezek velem? Véges lettem, mint
a bödönön belüli világ?)
– S ha a holnapot is megéri? – (Logika? Növényi lét; ezekkel váltsak ideát?)
– Akkor holnap is ünnep lesz. – (Beteszem a taligába, s betakarom szeméttel. Eggyé váltak, mint szerelmesek a mesében. Az egyik keze még kint van.
Integet, vagy mi van? Az ilyenek a vég után is folytatni akarják, pedig ha a bödön aljára kerülnek, a salak-régióba, ott csak a múlt van, amelyről azt híresztelik, hogy emlékszel, volt napfelkelte is, na jó, könnyű mesékkel áltatni a hiszékenyeket, noha mindenki tudja, hogy a fikció kosarából bukkan elő
a maszkba öltöztetett eszményi lét, és figyelj csak, ma két patkánylábat ettél,
én csak egyet, nem szégyelled magad, te, mohó, te! Idézzek még?)
– Maga rákos?
– Nem.
– Akkor… olyan dalos kedvű?
– Tudja mit, segítek magának imádkozni.
– Nekem nem kell imádkozni. Én benne vagyok az imában.
– Mondtam, hogy dalos kedvű?! Igaz, hogy mondtam? Na? – (A fejét viszszadugom a szemétbe, hadd szokják egymást.)
Megyünk tovább, én és a taligás. Már nagyon közel járunk a szemétkupachoz, annyira közel, hogy a lapátot leemelem a vállamról, s mint egy puskát,
úgy viszem tovább. A taliga sem csikorog, ha nagyon lassan halad, meghal
benne a hang, itt már a fikció sem szuperál. Nagyon nagy az a káposztalevél,
nagyon nagyok a pislogó szemek.
– Egy gyerek? Egy gyerek? – Sikolyra nyíló száj, fejhez kapott kezek, rohanás.
A taligás elől kapkodja a lábát, a lapátos utána liheg. A kiáltásuk itt maradt
a szemétben, decibelben csak az enyém erősebb. Tercettben szólt a jövő a múltnak, s e kettő a jelennek. S ha a patkánylábak elfogynak egyszer? Sikítsunk?

28

tiszatáj

Sikítsunk tercettben? Ki vagyok, kik vagyunk? Kinek a sztorijához tartozunk?
És miért rohan el a jelen, éppen most, amikor a szemétből sikerült kidugnom
az arcomat?! Lábak. Szőrösek. Lekaparják mellemről a krumplihéjat, cékladarabot. A fejem teljesen kiszabadult. Nézzük egymást. A kutya s a csecsemő.
Egymásra tátjuk a szánkat, ő Rafaelt lát, én egy kutyát. Néz és vicsorít. Nem
simogat, de a jobb első lábát rajtam tartja, a mellem közepén. Aztán felemeli
a fejét, teste hosszan kinyúlik. Felfele néz, a magasba. És vonít. Hosszan, elnyújtva. Lélegzetet vesz, és újra vonít. Megfeszülnek a lábai, s az inak a nyakán. Már olyan nagyon vonít, hogy majdnem belefullad a vonításba. Aztán
behunyja félig a szemét, és lefekszik mellém. A lába a mellemen marad.
Mintha tudna róla, hogy én sosem fekszem le egyedül. A fehér köpenyes altban számtalanszor lefektetett, felkeltem a szomszédos szobába, és megálltam
az ágya mellett. Felkelt, újra lefektetett, aztán felkeltem, s újra megálltam az
ágya mellett. Nem néztem rá, én sosem néztem rá senkire. Megint lefektetett,
de már nem feküdt vissza, az ágy szélén ülve várta, hogy megjelenjek. Jöttem.
Felhajtotta a paplant, s intett. Feküdtünk egymás mellett.
Néztem, ahogy alszik. A holdfényben csak a körvonalait láttam, kitapogattam az arcát, a fejét, otthonosnak éreztem a helyzetet, mintha megálmodtam
vagy visszaálmodtam volna egy képet, amelynek részese voltam, vagy részese
leszek, a hálóinge alól óvatosan kiemeltem az egyik mellét, és ráhajtottam a fejem. Szagoltam. Vártam, hogy ismét érezni fogom a kőszagot, de nem éreztem
kőszagot. Puha volt, süppedős, emberszagú. Két kézre fogtam a kerekded puhaságot, hintáztattam előre-hátra, játszottam vele, s finoman simogattam
minduntalan, ahogy a levelek erezetén szoktak végigszántani az ujjaim, közben
vigyáztam, hogy fáslival átkötött jobb kezére nehogy ráfeküdjek véletlenül.
Nem, nem ébredt fel, lehunyt szemmel pihegett, egyszer láttam egy haldokló
csirkét, csak annak csőre volt, és sokkal kisebb volt a feje, de valahogy hozzá
hasonlóan vette a lélegzetet. Csakhogy a fehér köpenyes altban nem haldokolt,
csak álmodott valamit. Egyre kapkodóbban vette a lélegzetet, remélem, nem
az én kutyám ijesztette meg, és a melle is egyre gyorsabban emelkedett, már
nem tudtam finoman simogatni, meg-megszorítottam, hogy nyugalomra intsem, időnként alakot változtatott, emitt besüppedt, amott kidudorodott a szorongatások nyomán, de hiába minden igyekezet, mintha megkeményedett
volna a csücske, erősen, keményen szúrta a tenyerem, s amikor a számba emeltem, szinte kisujj nagyságúra növekedett, nyaldostam, szopogattam, becéztem,
és jött a bizsergés, zsibbadásszerű villámok cikáztak bennem a végletekig fokozódó erősséggel, tátogtam elképedve, valami robbant bennem, légszomj kínozott, fejem ütemes rángatózását átvette a testem, aztán benyúltam a hálóingem
alá, zavart a lábamra fröccsent ragacsos folyadék, s kicsivel feljebb, a hasam tájékán találkoztam az épen maradt bal kezével, ahogy egyszárnyú madárként
röpdösött a paplan alatti sötétben.

2002. július

29

*
Elvitték a faleveleket. Egyetlenegyet sem hagytak az udvaron, sivatag lett,
kietlen és halott, a sírhantok között ordítnak az üresen hagyott lábnyomok,
szélcsend van. Hiába nézem a drótsövényt, nincs rajta sem levél, sem papírdarab.
Az ablakban álltam, amikor megjelent a szemeteskocsi s végigdübörgött az
udvaron. Kezem a fülemen. Fáj benne a hang. A Fénylények sehol. Ebben az
ablakkeretben szoktak összegyűlni, hogy megszabják a jelent, s beleszóljanak
a múltba. Most kellene megállítani az időt, hogy a dübörgés ne íveljen át a jövőbe, s a levelek megmaradjanak az udvaron. Nekem. Az eresztől nem messze,
azon a védettebb helyen.
Lapáttal dolgoznak, s mindent behánynak a kocsiba. Semmi sem maradt.
A seprűm az eresz alatt meredezik megkövülve, nem érti ezt a világot, ahol az
igék vették át a főszerepet, s a főneveknek csak statisztaszerep jutott. A két
gyászhuszár hangtalanul buzgólkodik egy ideig, talán ezekből lesz majd a taligás és a lapátos, a dalos kedvű, aki állítólag benne van az imában. Vajon ki
tűrne meg az imájában egy ilyent, aki előbb kiszakadt a Mindenből, hogy
átlépjen az álombeli jelenbe, ahol egy kiáltás szárnyán elszelelt, majd visszalépett a valóságos jelenbe, hogy halálmagot vessen el a jövőbe vezető ösvényeken?!
És a seprűt is ő vette észre az eresz alatt, és odament, és felemelte, és a nyelénél fogva bedobta a szemeteskocsiba. A seprűmet! És intett, hogy düböröghetnek kifelé. Elvittek mindent. A seprűm árnyékát is magukkal vitték, nem
hagytak belőle semmit nekem. Pedig az árnyék megőrizte volna a levelek illatát, s a suttogást, ahogy az a maroknyi cirok beleszántott a kiszáradt levélcsomóba a sírhantok közötti ösvényeken.
– Elvitték a seprűmet! – Suttogok én is, csak ennyire maradt erőm, de ez
a suttogás sebeket ejtene a fülekben, ha volnának fülek, amelyek hallanák.
Tele vagyok dübörgéssel, a két fülem között döngetik ki a kerekek a gyászzene morzejeleit a holttá merevedett kockaköveken. De nincs időm temetni,
leveleket kell szereznem. Oázisnak tűnik a drótsövényen kívüli világ, ahol
levelek hevernek a földön, vagonszám. Gyors léptekkel végigrohanok a hálószobán, a csavarintgatás most elmarad, intek a négyhónaposnak, hogy csendóra következik, de félreérthette a mozdulatot, arca kinyílt, szemei megkettőződtek, kiszélesedett a homloka, és lebegtek a fülei, és olyan döbbenetes visítozásba kezd, hogy a körülötte kuporgó sakálok egy ideig szájtátva hallgatták
a mestert, aztán elkotródtak pihenni. Én meg kitéptem a párnát a feje alól, és az
arcára nyomtam. Valahogy csendre kellett intenem a négyhónapost, hogy hajnali ötkor ne verje fel a házat, megvárom, amíg az engedelmesség jeleként leáll
a rúgkapálózással, elég hosszú ideig tartott, amíg rávette magát, a karjaival hamarabb abbahagyta a csapkodást, kétfelől felfektette a két kezét, mint aki meg-

30

tiszatáj

adja magát, fogságba esett katonák mutogatják a két tenyerüket ilyen ostobán,
de lábai még sokáig makacskodtak, igaz, egyre inkább ritkultak a rúgások, de
még csak rúgásnak sem lehet nevezni ezt a mozdulatsort, ha a láb dadogni
tudna, ez olyan volt, aztán ezekkel is leállt, mereven maradt mindkét lába,
görbén, engedékenyen, mint aki megbánta. Amikor elengedtem, az egyik lábával még rúgott egy aprócskát, ez volt a búcsúrúgás bizonyára. Csakhogy az
ilyen kedveskedést megvesztegetési kísérletnek tekintem, és nem kell kimondottan fenyegetésként értékelni, de a holnapi csavarintás a sakálkarnevál csúcspontja lesz.
Lehuppantam a drótsövény tetejéről a falevelekben tobzódó, sétatéri világba. A Napfény rapszódiával kezdődött a revű, a levelek szertekunkorodó,
meggörbült testén tombolnak az ódává magasztosult fényjelek, Rafael testet
kapott a fák között, nézzük egymást hitetlenkedve, de gyönyörködve is, aztán
megkettőzött önmagammal táncolok a levélözönben, noha nem táncolás ez,
száguldás inkább a Mindenből fakadó ritmus után, a kiszáradt levelek különféle hangzatban sisteregnek, suttognak, zizegnek nekünk, élet van. A nadrágom két szárát a bokámnál kötöm össze, hogy a levelek szállítását megkönynyítsem. Marokszám gyűröm őket a nadrágomba, kövéredem szépen, két vastag hurka imbolyog a fák között, viszi a hatalmas feneket, a puffadt hasat, Rafaelt, a Szellemet és engemet. Indulunk a seprű után. A kagyló mögött szokott
állni, a szemetesveder és a szemétlapát mellett, mindkettő piros, a seprűnek
seprű színe volt. Az erkélyajtó rendszerint nyitva marad, csend van idebent.
Az előszoba felé kerülök, a fogas melletti állótükör előtt meg kellett torpannom, a tükörben egy ember áll. Nem mozdul, a szeme sem rebben. Elindulok,
az ember is elindul a tükörben. Nincs szándékomban mások titkai után kutatni, de különösnek érzem, hogy ez az ember kölcsönvette a testemet, ott állok a tükörben, két hurka lábbal, kitömve.
– Rafael? – kérdezem.
– Rafael vagyok, a szellem – felel az ember a tükörben.
Ha nincs külön Szellem, és nincs külön Rafael, akkor én magam vagyok
a Szellem is, Rafael is? Azért nem engedték, hogy a tükörbe nézzek, hogy elvessék bennem a kétely magvait? Mert ha nem ismerem az arcomat, nem tudom,
milyen a Minden? És kevesebb Minden lenni, mint látni is a Mindent? Vajon
kevesebb? Megrendítették bennem a hitet? Nem, nem hagyom, hogy a reveláció számomra dráma is legyen. Majd feldolgozzák odabent az enyéim, vannak
elegen. Hát, persze. Azért ilyen nagy a fejem, hogy beleférjünk hárman is.
Hárman? Vagyunk hárman? Zavaros a valóságos jelen. Az álomban inkább
otthon vagyok, itt a seprőt sem lelem. Benéztem az ágyak alá, az egyikben még
aludt valaki, s közvetlenül a papucsok mellett észrevettem a bilit. A bilimet.
Kihúzom, nézem. Hogy került vajon ide? S miért árválkodik, amikor a zongora alatt kellene hogy legyen, a társával együtt, hogy bármikor elővehető le-

2002. július

31

gyen?! Átviszem a nappaliba, a zongora ott van, a falióra is. Beállok háttal,
nyújtott lábakkal a bilim elé. Várom, hogy kattanjon a mánus, hogy letépjem
magamról a bugyit, s hogy zuhanjak alá. Csakhogy a mánus áll. Már nagyon
régen áll, azt hiszem. És másik bili sincs sehol. Aztán megtalálom a padlásfeljáró alatt, a szerszámok és egyéb limlom között. Odateszem őket a zongora
elé, szépen egymás mellé, ahogy kell.
Alig távolodtam el a hurkáimmal, kicsapódott a bejárati ajtó, kitámolygott
rajta egy bugyis nő, kezében a két bilivel. Úgy tartotta őket maga előtt, mintha
koldulna. A vékony hangú volt. Felismertem. Terpeszállásban állt és nyivákolt. Egyszer még hallottam így nyivákolni, akkor is terpeszállásban állt, hogy
miért tartja így a lábát, nem tudom, csakhogy akkor egy nagyobb árnyék is
lóbálta magát mögötte, a kötél a bitófáról talán? Már nem emlékszem. Ő is az
emlékei után kutathatott, mert elindult a két bilivel a város felé, mintha libegett volna a köveken, aztán eltávolodott jó messzire, majd beleveszett a meszszeségbe. Én meg rájöttem a dolog nyitjára. Íme: Az egymásba hajló fák árnyéka elnyeli a nyivákoló nőket, főleg ha csórén közlekednek, miközben kinyújtott kézzel és két bilivel koldulnak ürüléket. Megfejtettem egy titkot. Hát,
nem remek?
*
A kapuban egy fehér kocsi és egy fekete. Emberek. A hurkák visznek, itt
vagyunk mind. Nehezen haladunk a tisztára sepert köveken. Mintha mosolyok is villannának körülöttem, ezek veszélyt hordozó faktorok, a szemgödrön keresztül kerülnek az agyba, leteperik a vackukról feltápászkodó ellenérveket, eloltják a villanyt odabent, s a vaksötétben béklyóba verik Rafaelt.
Nem hagyom, nem engedem. Nem hagytam, hogy Rafael a tükörben maradjon, pedig jól állt neki a látványos létezés, most sem fogják elvenni tőlem. Rohanok a sírhantok közé, ahol otthon vagyok. A csókám a harmadik ágon, nézem, nézem, és hiába nézem, a csókám elment, elhagyott. Szerettem volna, ha
a tenyeremben felejti a lélegzetét, ő meg elvitte a szemét is, amit sosem mutatott meg nekem. Milyen világ ez, ahonnan minden kiveszett, amire vágyni lehetett egykoron? Kirajzolok egy ablakkeretet a sírhantok fölött, „légy a saját
csókád!” – hangzik a kegyelem, és mászom felfele az ágakon.
A harmadik ágon vagyok, magasan a sírhantok fölött. Hangok szállnak fel
az ágak közé, főneveket alig hallani, igék, jelzők, számnevek röpdösnek szerteszét egy nyelvtankönyv lapjairól, az ilyen kavalkád nem tartozik az én jelenemhez, néma csókaként billegek tovább. A spárgákat kioldoztam, a hurkák
egyre soványabbak, egymást kergetve libbennek alá a falevelek ezrei, betemetik a sírhantokat, megtöltik az ösvényeken siránkozó lábnyomokat is, a merészebbje elkódorog valamerre, vagy a drótsövény fölött átrepülve visszafekszik
a sétatéri fák közé. Az ágak is tele vannak. Tőlem jobbra egy hatalmas káposztalevél, mellette egy lapát s egy taliga, balra vicsorgó fogak s egy testet öltött

32

tiszatáj

zongoraszó, a négyhónapos sikolya s egy vérző ág, benne egy villa, előttem, fölöttem és mögöttem szétszakított függönydarabok lebegnek az ágakon, a fehér
köpenyes altban velem billeg a harmadik ágon, terápia. S ott lent egy nagyfejű
sepri a leveleket a sírhantok közötti ösvényeken. Mi végre? Nem tudom.
Minduntalan felnéz, mintha keresne valamit az ágak között, pedig idefent
semmi sincsen, csak holmi kacatok, néhány kiszáradt ág, s az egyiken én magam billegek, merthogy ez volna a dolgom. És én sem maradok sokáig idefent,
itt az ideje tovaszállni. Ott a messzeségben, ahol az a csóré nő libeg a köveken,
fényjeleket látok, útjelzők lesznek bizonyára. Hárman vagyunk? Igen. Középen a vékony hangú, jobbra én, balra Rafael, a szellem. A nagy fejű még hangoskodik egy ideig odalent, de a harmadik ágon már senki sincsen. A Nagy
Egész része vagyok újra, itthagyom nektek a múltat és a jelent, de az álmaimat
magammal viszem. S maradok Minden, mindörökre.

2002. július

33

HÁY JÁNOS

Wittgenstein kisasszony
A kicsi lány úgy szeret,
hogy elronthatom az életét.
Ha figyelek.
x
Hányok megint.
Ittam.
Hogy ne magamtól.
x
A kicsi lányban
kicsi szív.
De nem hív
haza, másra vár.

Még
Még mindig milyen.
(Szép vagy.)
Öreg nő,
fiatal asztal.

Titok
Nekem jó, ha szeretsz,
ha neked jó, ha szeretlek.
Persze rajtunk kívül
mindenkinek rossz.
Ócska történet.
Titokban itt és ott.

34

tiszatáj

Piszkál
Piszkálta az arcomat.
Valami van rajta.
Bőr – mondom. –
Pereg le. Só.
Tenger.

Novella
Egy ember, aki
azt hitte tud egy nyelvet,
elkezdett azon
a nyelven beszélni.
Körülötte senki nem
beszélte azt a nyelvet.
Egyedül vagyok –
gondolta az az ember
azon a nyelven.
Esett.
Istentelen idő – mondta
az asszony a férfinak.
Az – mondta a férfi.
Be kell csukni
a tyúkokat – mondta.
Be – mondta a férfi.
Beszéltek.

Elvesztem
Elvesztem a tudatom,
ha már kell.
Nem ismerlek fel.
Isten? – mindegy.

2002. július

35
Visszajutottam
a bűn elé.
Vissza eső. Víz.
Tenger.

Látni nemlátni
(BELCANTO)
Egy hónapot voltam
Nápolyban bazmeg.
Egy hónapot pont.
Egy hónapja nem láttam
a csajom pináját bazmeg.
Egy hónapja nem.
Meghalok bazmeg,
azt hiszem meghalok.

Istenek
Nem lapogatnak el sebet,
se hegyet a föld színén.

Nem
Nem basznak a csávók,
úgy néznek ki.
A strandon azért
a pinát lesik.
Emlékezetből
áll a faszuk.

36

tiszatáj

TORNAI JÓZSEF

Megcsókoltuk a lángoló napot
Ott vettem meg Pilinszky első kötetét,
a Trapéz és korlátot, romok szerteszét,
egy könyvesboltban háború után,
nem messze a Krisztina tér vérző tenyerétől, Budán,
az egyik házból kiállt a lelőtt német repülő,
szétrepedt csövű tankok bújtak a bokrokból elő,
a templomban, március vége lehetett,
lelkigyakorlaton vett részt az iskola, hidegek
voltak a padok, lázasan, éhesen
hallgattuk, Loyolai Szent Ignác milyen
hadicselekkel veri meg az ördögöt. De kint
az utcán újra láttuk a Gonosz győzelmes műveit,
üres lábbal lépkedtünk, Juhász meg én
a Vérmező ágyuk és lánctalpak közt kiütköző füvén,
fönt a lerombolt Vár, kiégett ablaksorok
s megcsókoltuk a lángoló napot.

2002. július

37

A véres juharlevél-nóta
A vár oldala ősligetet találtunk
hullámpapír-gurukat
tőlük tanultuk meg szeretkezés
ős-állásban és szemben erősen lejtett a hegy
néha kicsúsztam ajkaidból
a lét a nemlétben ázik
a nemlét a létben nemcsak szeretlek
nyakad a borotvámon
véres juharlevél

A végleges szöveg lehetetlensége
1
Rózsaszín leanderszirmon
napok óta haldoklik
a fecskefarkú lepke.
Nincs, ami fájdalmamnak
orvossága lenne.

2
Fecskefarkú lepke
haldoklik napok óta
a rózsaszín leanderszirmon.
Hogy változhatna gyönyörré
az égi kínom?

38

tiszatáj
3
Fecskefarkú lepke
a rózsaszín leandervirágon.
Hogy lehetne szép
az én csúf kínom,
szomorúságom?

4
Haldokló fecskefarkú
lepke a rózsaszín
leandervirág-szirmon,
mondd, hogy múlhatna el
az én ezer kínom?

5
Te fecskefarkú
lepke a rózsaszín
leanderszirmon,
elér-e szívedig
az én emberi kínom?

6
Mondd, fecskefarkú lepke
a rózsaszín leandervirágon,
hogy vígasztalhatna
meg az én metafizikai
szomorúságom?

7
Te napok óta haldokló
fecskefarkú lepke
a rózsaszín leanderen,
légy az én emlékezetembe
égett titkos jelem!

8

2002. július

39
Napok óta haldokló
fecskefarkú lepke
a rózsaszín leanderszirmon,
áruld el, mi az én
halhatatlan kínom!

9
Rózsaszín leanderszirmon
haldokló fecskefarkú lepke,
ha lehullsz, veled
szállok alá a sötét,
halott vizekre.

Buddhista csujjogatók
Először megnyilvánulunk,
azután megnirvánulunk.
Egy kicsit megnyilvánulunk
s már nagyon megnirvánulunk.
Húsig megnyilvánulunk.
csontig megnirvánulunk.
Együtt megnyilvánulunk,
külön megnirvánulunk.
Külön megnirvánulunk,
együtt megnirvánulunk.
Lassan nyilvánulunk, nyilvánulunk,
gyorsan nirvánulunk, nirvánulunk.
Addig nirvánulunk, nirvánulunk,

40

tiszatáj
míg meg nem nyilvánulunk, nyilvánulunk.
Nyilván, nyilván
te leszel a nirván.
Nirván, nirván
te leszel a nyilván.
Nirván kedvvel, nirván lábbal
karikás táncot járok.
Nyilván kedvvel, nyilván lábbal
karikástáncot járok.
Karikás kedvvel, karikás lábbal
nyilván táncot járok,
karikás lábbal, karikás kedvvel
nirván táncot járok.
Karikás nyilván, karikás nirván,
nyilvános táncot járok,
karikás nirván, karikás nyilván,
nirvános táncot járok.
Tánc, tánc, nirva-tánc,
megfeszül a nyilva-lánc,
tánc, tánc, nyilva-tánc,
csikorog a nirva-lánc.
Ha nem tetszik, hogy mi itten
nyilva-táncban vigadunk,
szakítsa el nirva-láncát,
ha még meg nem szabadult.

2002. július

41

A félelmes mag
Ó csak leülne valaki, hogy
ne tudjak gondolkodni,
beszélni, sírni!
Az emberek még mindig
azt hiszik (tízezer
év cáfol!),
hogy kiérünk a partra,
pedig se part,
se partra-érés nincs.
Nem „azért vagyunk
a világon, hogy valahol
otthonra leljünk
benne”, hanem, hogy addig
rágjuk az idő
csonthéját,
míg torkunk a félelmes
mag húsos
lüktetésébe fullad.

42

tiszatáj

HATÁR GYÕZÕ

Rímkeresztek
ahogy ebben a versben éltem és fennakadtam
ennek a versnek kiszolgált keresztrímein:
szakadt a hajszálhíd – lezúgott velem-alattam
láthattok aláenyészni számlált híveim
hullott orrok fülek szarvak szemetén söpörve
harmadvilági lepra fertőben a koszban
ez egy-akolba lakatolva – a Bűnös Körbe'
rosszsorsom ellen én soha nem tiltakoztam
csak mint akinek a böjtből önsanyargatásból
sebelvakarásból tetvekből sosem elég
hosszútűrő-megviselten ma csakúgy mint máskor
viselem hordom a haza tehertételét
ideje haragvásnak Bűnös-Körből-kitörésnek:
elmúlt ideje már a borzas lázadásnak
így járnak akik az anyjuk hasában elkésnek
s maguknak Ő szülő hasában gödröt ásnak
ahogy ebben a versben éltem és fennakadtam
ennek a versnek kiszolgált keresztrímein:
szakadt a hajszálhíd – lezúgott velem-alattam
láthattok aláenyészni számlált híveim

2002. július

43

Az ál-gondolás
(„az Én az érzetek nyalábja”
Hódolat David Hume emlékének)

Ím így szóla Ál-Gondolás:
„mi makrancsos elgondolás!
s bár jelei jól tolatnak:
visszatetsző Gondolatnak
ideák örvénye – Párizs
légkörnek nem ideális
Bologna vagy Salamanca
dove lo Spirito manca?!
Oxford? falovastul Trója
exekrábilisszimója
Harvard? rosszabb a Sorbonne-nál:
alámén ki ott abonnál
Turint rója? – La Superga! –
megrontója: Heidelberga
ki ez Eszmét kifundálta
tán lehet hazája Málta
van Rendje van Térdszalagja
minek tán lova-s Lovagja
kever hamisat s valódit:
kényszerképzet gondolódik
így akarva-akaratlan
holott forr az eszme-katlan

44

tiszatáj
de Mint Olyan – ELVETENDŐ
Pápa mond s a Tisztelendő
patvarba! a rossebes franc
vinné ha ki ilyen makranc!
nincs oly Sültbolond Halandó
ki íly Zöldet gondolandó”
s míg rinog a gondolája
dömhec Rája mén alája
– borultán a gondolából
gondolá hogy majd kilábol
lábát berántja a bója
s ottfullad a gondolója

Babaság
(SZEMÉLYCSERE)
az a baba nyolcvanöt esztendőkkel annakelőtte
a régesrég-múlt minden pelenka-poénját lelőtte
a GYERMEKSZÁJ találatait számtartó emlékezők
már Árkádiában felülről szemlélik az égmezőt
mely Családi Legendák tudói közül már egy sem él
az a baba s ez az aggastyán nem ugyanaz a SZEMÉL

2002. július

45

Helikopter
ki az a Fényes Úr ki ott! ott!
ott repül
a fellegek mögött fölöttünk
legfelül
ki alantjárót meg se lát s
kockavet
sorsunkról – most dől el: oltalmaz
vagy lövet
honnan le ránkkiállt TÜZELJ!
ROMBOLJ! ROMBOLJ!
s mi menten mint a megbolondult
hangyaboly
zúdulunk – jeltelen örökemléktelen
– – – hová tart Fényes Úr a helikopteren?

Politikus
nagy Ész ő: esze/szavajárása
ritka-csavaros
de vaj' nem ő is kis mitugrászlsz
boglyasfejű?!
ürge ő habár bazi nagyrafújt
a kis szaros
lehet plakátján Óriás – azért
csak törpe ő

46

tiszatáj

Nyelvsír
(MAGYAR ÍRÓ IDEGENBEN)
ezzel a tövissel lép ezen jár a lábam
ez öl vág keserít órát éjt napot
vesztesnek lenni egy végtelen csatában
amely soha-soha meg nem vívatott
jó kegyelemdöfésért mely szívig hatolna
mindje gyors legyilkolásért esdekel:
anélkül hogy egyetlen lövést leadtak volna
harc nélkül – megadatlan estek el

2002. július

47

SIMAI MIHÁLY

A Mester fölzuhan
(VERES MIHÁLY BARÁTOM EMLÉKÉRE)
félhorizontnyi kép
veszendő életvásznon
kéz és ecset
a maradandóságnak
ajánlott délibáb ez is
félhorizont
országló csonkaság
száműzetés színek Szibériája
egy létvonal
a két végpont közé
szorítva elfogadhatatlanul kevés
– erős gyökérző lábak égre-tárt karok
alkotta hús-vér hiperbolaként
a Tündöklés terébe fölfeszülni
csakazértis
Föld
és
Kozmosz
közé – – –
szűkreszabott idő-zekéjét
aztán a Mester könnyedén ledobja
és fölzuhan – –
és nézi gúnyosan
a végső meztelenség asztalán
elnyúló c o r p u s t hogy veszik körül
hogy sürgölődnek kis kórboncnokok

48

tiszatáj
s hírhedt kórboncolók a végső csonkaság
vak formatervezői – míg az égen
a szárnyak végtelent érintenek
s a mélylő mélyben
lenn a Föld szivében
megszólalnak
az elvermelt harangok

talán
talán az a borzas ibolyaudvar
talán az időt ringató
konok remény
talán a lelket ríkató
bolond
fuvolamadarak
talán a táj asszonytest-illata
talán az a tavaszcsiklandós
szirom-cirókás meggyfaág
talán az a szomorú-verdesésű
madárszárny-rebbenésű szemhéj
mely mögé
akkor végleg bezárult egy világ

2002. július

49

Vigasz
majd fény leszel
mert fénynek lenni szép
majd jó leszel
mert jónak lenni jó
majd ott leszel
hol nem fáj semmi már
emelj emelj
te gyönge árva szárny
majd tél leszel
és nyár ősz és tavasz
száz más leszel
s még mindig ugyanaz
majd élve élsz
és nem félsz semmitől
– a csillagok
közé majd oda-föl
visszaölel
az Örök Anyaöl

50

tiszatáj

TANDORI DEZSÕ

Két „fikció” (2002)
I. DUSKO GAVRILOVICS EGY (?) NAPJA
Goncsarovéknak és Co.

Régi orosz vagyok, galambocskám, régi orosz, és közben azt se tudom, kik
voltak a régi oroszok. Segédegyenesekkel álmodtam, Perforevna Galgiska, segédegyenesekkel, melyek törlendők, és Profjun Pantelovics, az ő profjunizmusában azt mondaná most, hogy bezzeg a seggem elfelejtettem kitörölni reggel,
úgy hevertem vissza, azt hittem, eredménytelen voltam, nincs mit, hát segédegyenesekkel? Galambocskám, ezek az ő tréfáik, és Galosz Galankovics még
erre mondja, hogy a tréfák tenyésze. Vagy nézze meg, galambocskám, nézze
meg…
Beszélgetések, galambocskám, mint az árkádok alatt még ők, de nem, mondom Profjun Pantelovicsnak is, hol járunk mi? Ahol Galosz Galankovics képes azt mondani, hogy ő úgy heverészi végig a napot, mint Oblomov, úgy tárul szeme az égre, mint Andrej hercegnek, úgy zuhan a vázának, mint Miskin
herceg, és összetörte volna, galambocskám, Haloz Galankovics, ha a hóna alá
nem nyúlnak, épp Profjun Pantelovics nem nyúl a hóna alá, el nem kapja. De
ha nincs ott a Profjun Pantelovics, hát a hóna alá nyúl más, elkapja, holott
attól kéne félniök, ezt a fertőzést kapják el tőle, mint a náthát, vagyis hogy
ő úgy tesz-vesz s főleg heverész, mint Oblomov, galambocskám, hát nem,
Perforevna Galgiska, ha valaki, hát én leszek az, aki ma ki sem megyek megint
az utcára. Péntek, szombat, vasárnap, hétfő, galambocskám, és nem lépek ki
a házból? Jó. De most, hogy péntektől vasárnapig fent voltam a kr.-i kormányzóságban, most hétfőn nem léptem ki a házból, és ma, kedden sem fogok kilépni a házból, és gyakran kérdezem már, galambocskám, egyáltalán hogy hívják ezt a várost, hogy hívják, ahol lakom, ahol élek, de hát élek én, én, Dusko
Gavrilovics, nagyon is élek én, nem lehet engem még eltemetni, nézzen rám,
bár sokan azt mondják, és főleg azt szeretnék…
Beszélgetni, galambocskám, nem és nem. Perforevna Galgiska, mondja
meg, mondja meg. Nem érzi-e hasonlóképpen? Hogy mintha csak mindig
ugyanarról lenne szó, és nem is, hogy ha mi beszélgetünk itt, hanem mintha
mindig ugyanarról lenne szó. És én már boldog vagyok, mit mondtam,
Perforevna Galkiska, boldog, ha nem hallok róla, hogy … Hogy! Hogy! És
hogy! De ezt hiába mondom Profjun Pantelovicsnak, ő azt feleli csak, nem

2002. július

51

hallasz, nem hallasz, nem hallod, hogy… de hát akkor miről akarsz hallani,
Dusko Gavrilovics, galambocskám, azt mondd meg, miről halljunk?! Mondom, hogyan hallanánk, akkor megint ugyanott tartunk. Akkor mit van az,
hogy nem megyek ki – mondom a városunk nevét, még épp hogy, néha zavaraim vannak vele, most ez nem hibbanás, Perforevna Galgiska, nem ám, de lassan nem tudom mindig a városunk nevét! B.? G.? N.?, ezt kérdem –, akkor mit
van az, mondom hát, hogy nem megyek ki, hogy nappal is érdemén és valóján,
így, mondom, Porfjun Pantelovics, érdemén és valóján alszom, nem az, hogy
alvajáró vagyok, nem az, hogy ébren alszom, nem, nappal is alszom, az, hogy
ébren vagyok, az is alvás, akkor mit van ez, ha én neked mindenféléket mesélek. Galambocskám. Mondom neki. Akkor mit van az, hogy már az sincs,
mondom neki, ami velem van, és nem azért, mert annyira nem érdekel, de
azért is, mert nem érdekel, és mit folytassam. Mit folytassak, galambom, mondom, mondom a Porfjun Petrovicsnak, a másik nagy P. P.-nek, lásd, a Porfjun
Pantelovics egy kanál vízbe megfojtana, nátha elleni port is pazarolna bele
rám, hogy ne folytassam, csak hogy ne folytassam, miközben folyton azt
mondja, folytassam, ezt hajtogatja, hashajtót tennék én a te kanaladba, Profjun
Pantelovicsnak ez járna, mondom Porfjun Petrovicsnak, csak azt nem mondom, az egyikőtök, mint a másikótok, és egy nagy semmit, látod, annyit nem
érek én vele, hogy akkor kirúgom miattatok a Galasz Galankovicsot, mert
tényleg elegem lett belőle, és én-nem-tudom-miket mondotok rá ti is, mit!
amikor épp miattatok is kell az, hogy a Galosz Galankoviccsal kicsit lazítsak,
ti meg itt maradtok, ti meg folyton jöttök, így Dusko Gavrilovics, úgy, meg
amúgy, nem tudok meglenni nélkületek. Könnyü ott tágítani, galanbocskám,
ahol lehet is tágítani, szinte semmiség az, de ahol nem lehet tágítani, Perforevna Galkiska, ott tágítson…!
Galkiska, Galgiska, hol ezt mondom, hol azt mondom, hol így, hol úgy, és
ez nem az, hogy nem tudom megjegyezni még a házvezetőnőm nevét sem,
nem az, hanem hogy az ember hol ezt mondja, hol azt, mondom Porfjun
Pantelovicsnak, na tessék, megint beszélgetek. Pedig lett volna egy micsoda jó
napom! És mégis megint a Profjun Panteloviccsal beszélgetek, mert kivel beszélgessek, ha felhív a galambocskám, a Porfjun Pantelovics, most mondjam
neki azt, hogy nem beszélgetek? És nem mondhatom neki, Porfjun Pantelovics, ravaszdi egy gazember szakmát képviselsz te, érdekszakmát, nem mondom én, galambocskám, hogy te egy ravaszdi gazember vagy, ha már szembekerülsz vele, senki se ravaszdi gazember, de lásd, ezért becsülöm én azt, aki
a távolból olyan, amilyen, amilyen lehet, amilyennek talán lennünk kellene,
galambocskám, egymáshoz, egymással, a távolból is olyan, én ezt becsülöm…
Még csodálkozik, galambocskám, még csodálkozik. Most akkor ha nem
reagálok, elbújok, rendben, ha csak a Galosz Galankovicsról van szó, úgyis
megtalál, és akkor úgy is azt kell mondanom neki, mikor pedig nem erről van

52

tiszatáj

szó, ez egy szúnyogcsípés, akkora dolog csak, azt mondom, galambocskám,
nyúljon neked a hónod alá a Porfjun Pantelovics vagy a Profjun Petrovics, és
annyit se teszek hozzá, feküdj ki a felhők alá, talán akkor tényleg látsz is valamit, aztán majd elmondhatod, nem, nekem ne mondj el te semmit, te úgyse
fogsz már semmit se látni; de ha nem ezt mondom neki, ha ezt mondom,
megint ott folytatódik minden, ahol abbahagytuk, csupán mert…
Nem mondhatom neki: a te Porfjun Petrovics barátod, jól megnyomva
a szót, nem mondhatom neki. Nem mondhatom ezt Galosz Galankovicsnak,
mert mindenki mindent mondhat egymásnak, mondhatna, galambocskám,
mert hogy a micsodába lehet elmondani, hogy miféle hely ez, és így nem jut
eszembe néha a város neve se, ahova, igen, galambocskám, ebbe a városba én
jórészt ki se járok, valóján és érdemén ki se, micsoda város ez, meg ami körülötte van, hogy így végzi az igazi nagyság. És csak Ferdus Kalamovics esetére
célzok. Mit írtál te a Ferdus Kalamovics élete munkásságáról, érted, az élete
munkásságáról, galambocskám, ezt nem mondhatod neki, szétfütyülted, és milyen hülye füttyökkel, ráadásul, ami így vagy úgy de egészben meglett volna,
nem, te inkább egy szót se szóltál volna a Ferdus Kalamovics élete munkásságáról, de nem az, hogy ezt műveled, és ráadásul mintha kitüntetnéd. És már
össze is cserélem, ezt én a papírszomorító, bár nagyon tehetséges, hát persze,
mi a tehetség, galambocskám, a nagyság, galambocskám, a nagyság csak a nagyság, ezt én Profjun Petrovicsról mondanám, az én Galosz Galankovics barátomnak, szép kis támogatód van, szépen leszünk, ha engem kap a tolla hegyére, miért, én is csináltam valamit, miért, velem se csak az volt, hogy…
Menjen, támogasson téged ő, nem tudok átjárni hozzád füstpartikra, galambocskám, drága Galosz Galankovics, járj csak Petrovics barátodhoz, de
mintha ez lenne a lényeg, úgy fog ez hangzani. Ez és a lényeg! A lényeg például inkább az, galambom, hogy mit írtak a te barátaid a Ferdus Kalamovics
élete művéről! Ezt írták, és mintha megdicsőítették volna, de akkor olvass
bele, te magad olvasd végig, ha van még szemed, Galosz Galankovics, barátocskám, és magad lásd…
De ez mind nem a lényeg, mondom magamban, mert felmondtam Perforevna Galgiskának, elszereztem őt Ferdus Kalamovics unokasógornőjéhez,
a családokat most hagyjuk, a Ferdus Kalamovics családja is nyilván ugyanúgy
megéri a pénzét, mint akárkié, meg mint mindenki. Miféle tisztesség ez, gondolhatja a Perforevna Galgiska, miféle? Mert ezt mondja nyilván rólam is, és
való igaz, miféle tisztesség létezhetik egyáltalán a világon, ha már ketten ítélik
meg a kérdést, kettő, akivel történik, és egyáltalán. Tehát ezt én mind jól értem, és tönkre is tette egy napomat – melyik az én napom? ezt gondolom hát –,
tönkre, és mikor pedig épp azt mondom: csöndet! csöndet szeretnék, akkora
csönd van bennem, ki tudja, holnap is lesz-e, és nem, erre az egész nap csupa
zaj, és még örülhetek, ha szép szerén zajlanak le a dolgok, amik rosszul indul-

2002. július

53

tak, igen, ha elérem azt, talán sok nap elteltével meglesz, aminek egy hete meg
kéne lennie, mert megígérték, és titkon még az én fáradozásom kellene hozzá
nekik, hogy a lábukat billenteni alig kelljen, miközben mindenfélémet elvesztették, elkunyerálták, még én szaladozzak utána, szerencsére volt valami, ami
a meglétemet stabilizálja, de valaminek csak kell lennie…
És ez sem igaz. Sajnos, ez sem igaz…
És ha már, mint mondtam, kettő, ha ketten vannak, ha ketten vagyunk,
kétféle az igazság, már abban az esetben, ha nekünk is szét kell menni, kedves
Profjun Pantelovics, kétfelé. Mondom képzeletben Profjun Pantelovicsnak.
Mert az ő kreatúrájának, a te kreatúrádnak, bármi öntörvényű, kedves galambom, a Galosz Galankovicsnak a képébe ezt nem mondhatom, meg mit is
mondanám neki. Nem ugyanezt csináltad te a Ferdus Kalamovics barátunkkal?
Nem ugyanígy vennél hülyére engem? Nem ez lesz belőle? Ha együtt füstölünk, bármi ártalmatlan pipákból? Miattad menjek ki én a városba, barátocskám? Mikor megvan ez a csönd, ez már amúgy is lerontott örömem, hogy ekkor és ekkor itthon vagyok. Persze, mindenki azt mondja, meghalt a kutyád,
meghalt anyád, galambocskám, da hát ők olyan szentek már, mint kis zsugorított indián fejek, olvastam minap ilyenekről, és futballozni velük nem fogunk,
egy rossz szót se róluk, hát hogy befolyásolna belőlük bármi fájdalom-öröm,
inkább beszéljünk arról, barátocskám, hogy én hozzád a városba hogyan menjek ki, hogyan, és mi végre, és külön megbeszélni, pedig azt kellene, Porfjun
Pantelovics, galambocskám, hogy ha lehet, te engem aztán soha úgy a tollad
hegyére ne vegyél, mint a Ferdus Kalamovicsot, mert ha olvastad volna, amit
a königsbergi Mesterről írtak, hogy élet és mű egy szinten felül, és messze egy
bizonyos szinten felül van Ferdus Kalamovics minden szava, már a tiédhez képest, galambocskám, hát akkor te például ezt nem tehetted volna, hát én hozzád menjek ki a városba, csak úgy véletlen találkozásra akár, de persze, felhívsz, levelet írsz…
Dusko Gavrilovics, Dusko Gavrilovics, szinte hallom, álld a sarat! áldd a te
jó Istenedet, hallom szinte, hogy efféle képességekkel áldott meg, a kitartás,
a szorgalom, ne tiltakozz, már nagyon ne volnál te szorgalmas, a termékeny
munkálkodás képességével. Áldd érte Őt! És ne ilyeneket beszélj. Ne fogd rá
a szegény Porfjun Pantelovicsra, hogy miatta nem mégy a városba ki! Még épp
hogy B. város nevét is tán Porfjun Petrovics miatt felejted el? És elfelejted, viszont, hallom, galambocskám, mondják nekem – hallom! –, miket mondott
rólad a Ferdus Kalamovics, jó, hát gyönyörűeket is, de mindig megtűzdelte
azt, egész amíg vissza nem került hozzá, egy-egy tüskével, ami nem a pástétomban maradt, nem a bármi szívbéli, ziháló hízelgés finom falatjaiban, hanem
a húsodba jutott, a bőröd alá, és fájt ott, Dusko Gavrilovics, ezt ne feledd.
Mert persze, igaza van a Ferdus Kalamovicsnak a maga kicsinyes, én nem tu-

54

tiszatáj

dom, miből eredő mit-tudom-én-micsoda mondásaival, sőt, akár minden mélyen túli mélységgel igaza van, de …
Mondom csak, mondom, egyre mondom ezt, s ez az én nyugalmam. De
amikor így mondom, mintha megértenének, holott nem megyek ki a városba,
kilopózom egy-egy órára, most, hogy nem hozathatok haza Perforevna Galgiskával vagy Galkiskával semmit – megjegyzem, visszajelentkezett! egész megrémültem a telefonjától, olyan volt a hangja, nem, mondtam, nincs visszatérés,
kicsit sírtam –, nem akarok találkozni Porfjun Panteliccsel vagy Profjun Petroviccsal, „zelber áner”, hogy egyetlen kifejezést idézzek a Ferdus Kalamovicstól,
ez az ő kr.-kormányzóságbeli műveltségéből van, hát akkor magamban sem
kell úgy beszélni, hogy így bezzeg, ugye, galambocskám, megértenének! Harmincxxx, így írom, harmincvalahány éves vagy, Dusko Gavrilovics, barátocskám, még jól meggondolhatod, melyik úton! Legyen neked példa a Galosz Galankovics, legyen neked példa ő. Vagy hát ne juss a Ferdus Kalamovics sorsára
se. Mit ért hatvan-valahány esztendő küzdelme, neki mit ért? Jó, ért, ért, nem
csupán, ezt olvashattad Perforevna Galgiska szemében is, ne mindig a Profjun
Pantelich legyen, vagy Porfjun Pantelics, vagy a Porfjun Petrovics, már összecserélem, ne mindig csak ők. Az legyen, ami mindig van. Ez a csend, és hogy
mit sírnál vissza? Kis zsugorított indiánfejek, apádat nem is ismerted, galambocskám, háborúban esett el. Na, hát akkor! Mi gátol nyugalmadban? Megvan
valamennyi járandóságod, megvan szépen, hogy harmincxxx éves korodra így
élhetsz. Nem mész ki a városba, nem mész ki. És a többi. Telefont fölemelni:
érzéssel. Leveleket kibontani: érzéssel. Van-e nagy baj, galambom, barátocskám, Dusko Gavrilovics? Nincs és nincs. És hiába várod, hogy csak kesztyűs
kézzel, vagy el a kézzel, vagy pátyolgatni, meg hogy téged csak kényeztessenek, de te se kényeztesd magad. Olvastad a Nagy Mestert a másik Nagy Mesterről. Életed és úgy nevezett műved, mélyből eddig nem valósítottál meg, korai zsengéken túl, semmit, galambocskám, essenek egybe. Így élj! Nem mész ki
a városba, ne menj ki a városba. Ne mondd Galosz Galankovicsnak, hogy elfogadják őt, hogy ne fogadják el, azzal mind, ami és amilyen ő. Hagyd a fenébe
a Ferdus Kalamovicsot, ezt akarnád te egy negyedszázad elkövetkezendő munkájával? Maradjon fenn utánad ennyi, aki érteni akar belőle, értsen, de most
akkor ennél reménytelenebb már csak az lenne, ha széked stíljéről is beszámolnál, hányszor váltasz havonta lepedőt, vagy miképp süt be a toronyház által
félig levett délutáni, rőtellő Nap…

II. „MAGAM”
Ez természetesen: Ottliktól. Egy novellájának vége. Külön ilyen kis fejezet.
Hogy az egészhez akkor – ő hogyan? Mennyi a – kívülállói? – szerepe. De hiszen ő mondta el, az ő fikciója, az életfikció egy ottliki fikcióváltozata a no-

2002. július

55

vella, a szereplők története. Valamit komolyan vettem megint? Amire nem
kellett volna figyelmet pazarolnom? A figyelem már sosem pazarlás. De inkább hasonló bölcsességeket idézek, eredeti feljegyzéseimből. Mert természetesen nem hittem, hogy ilyen szép szerén kijövök az „afférből”, ahogy ezt lovaknál mondják, ám az sem biztos, hogy olyan jó lesz napvilágot (daylight)
látni, tehát hogy jó száz méter van hátra, nem jön fel oldaladon senki, minimum fél hossz előnyöd marad a (miféle?) célban, de még a lóhasonlatnál tartunk, nem biztos, hogy öröm lesz az isten napja (itt kis i-vel), jó annyi lehet
csak, hogy verseny közben az a megfelelőbb, ha nem elöl fut a győzni akaró
(sablon: győzni ugyan mit? túlélni, ez minden), hanem igenis napárnyékban,
szélárnyékban, elfedve. Hát ha töményen ezek a dolgok lettek volna csak a végén, vagyis itt: az elején – csúnyán állnék. Egészen addig, míg a megváltó
Cassirer-és-Goethe szövegek nem jönnek.
Ilyeneket jegyeztem föl: „Ami a régi közjellegből új közjellegűbe nem megy
át – átmenni nem bírhat –, az a bizarr. (Már ha ér valamit, ha egyáltalán érdekes.) Így például megértem valaki egyénijét. Sőt, így értem azt.” Na, akkor.
S talán ezeket a dolgokat elégeltem meg, ezeket a fogalmazási módokat,
meg mert nem oly rég beugrott nekem, hogy mintha a fikciónak és a nem-fikciónak egyforma esélye lenne szívfacsaró vagy hajmeresztő vagy hanyattvágó,
legalább meghökkentő, „újszerű” eredményekre, s beleállt agyam képzeleteibe,
hogy csak bizonyos fikciósságot bírok magamtól elviselni. Hát persze, hogy
nem lehetett helye akkor ilyen megjegyzéseknek, aranybölcsességeknek, hogy:
„Olyan magányos lettem, hogy már a saját dolgaim, is zavarnak.” Eltekintve
a (készséggel értenek félre, de az nem számít) kissé önsajnáló jellegtől, tárgyi ellentmondás is van, benső tárgyi. Vagy félreérthetőség, mellékmegoldás. Mert
vagy azért zavarnak saját dolgaim, mert – mitől? miben? – oly magányossá váltam, vagy azért vagyok ilyen magányos, mert saját dolgaim sem érdekelnek
többé. Henye.
Telefonon felhívni: három név. Aha. Két pénzdolog. Előre is gyötrelem.
Egyik kapcsolat megszakítandó. A személyekért sem rajongok ott.
Mit rajonganék?
„Kant: élet + mű. Erről beszélgetni” – ezt már nem is értem, mit akarhattam. „Kivel? Hány téma? S akkor a mű?”
Na, galambocskám, akkor.
Jó telefonok. Itthonlétembe, igaz, egyik a kedvencem Australian Opengyőzelmének perfektuálását lőtte el nekem, nem láttam, hogyan nyer végül
Ferreira a spanyol Costa ellen. Kár. De bár a telefon egy gyötrelmes váddal
kapcsolatosan jött, vagyis hogy messze a színvonalam alatt produkáltam,
s ezért, jó harmincöt évnyi munkálkodás után (Ferdus?) nem úszhattam meg
egy olyan vádat, mely szerint „néger-csokinak” adtam volna „ki” a melónak
azt a részét, mondom is a telefonba: „gondolom, tudja, nem az háborít fel,

56

tiszatáj

hogy ilyet tételeznek fel rólam, miközben fél szobányi körzetben senkit el sem
viselek, ha dolgozom, nem hogy…! hanem az, hogy az illető, hajdani jóakaróm, fene tudja, ma se rossz, ennyire nem ismer. Hogy ennyire nem ismerjük
egymást. Ne olvassuk, jó, de ha nem olvassuk, ne is írjunk. Ellenben itt érdekkivégző-osztagok vannak. Túlzás, jó. De szedje le belőle a túlságot. „Ami marad”, mondom, „az, Azért az, az azért. És hogy egy kilométeres, igen, nem egy
szobányi, egy négyzetkilométeres körzetben kész lettem volna nemrég is kitépni más kezéből a munkát, nekem annyira nem volt.” Másik, nagyon jó telefon: rendben lesz ez-az. Dusko Gavrilovics, természetesnek vehető, nem én
vagyok, „harmincxx”-ra az életkorát csak szuperbiztosításból vettem le, kutyája halálát, nőtlen állapotát, bejárónőjét. Na.
Azért a „csokis” (ahol elmondhattam a csoki-vádat) telefon is nemesen és
szépen végződött, meglátjuk, élek-e egy szakmai ajánlattal, sansszal. Nem biztos.
Délután még egy telefon, csodálatos magányban ér el. De aztán, s ez a telefonok sajátja, kicsit beljebb „repül”. Innen tulajdonképpen a „valósabb fikció”
keretei közt (e toldalékban itt) nem mondhatok el többet a valódi (Dusko…)
fikcióról.
Volt még egy egészen autszájder hívás is, nem is nekem szólt, névnapi gratuláció jött Közelimnek. Pár marha telefon után ráfért. Mondom az illetőnek,
mert kérdezi, min dolgozom, mondom neki: kétféle tanulmánylehetőség van,
s boldog vagyok, mert kérik. (Ajnározás, kényeztetés, ez az! Vagy csak méltónak nevezhető, szíves bánásmód. Vagy közös „jók”.) Az egyik is indiszkrétféle, az, hogy két súlyos kérdésben nekem van igazam, a további kérdéseknek
nincs jelentősége. Ez kicsit fenekedő. Mondom a másikat: tételesen végigvenni,
tehát több részlet figyelembevételével, mi „van”. A Totyi madaram, a Szuszi
kutyánk – az ösztönösség tárgyai. Az irodalom – a tudatosság tárgya. (Na tessék, jól bemicsodált. Így foglalj össze valamit. Buknak a tételek.) „A világ”
– kis jel mutat a túloldalra e 3. pontnál. Hogy „a nagyon egyszerű emberi jogok”. A változáshoz pl. Hogy tegnap nyár volt, ma ősz van. Dec. x-ikén még
így meg úgy, ma meg az utcára se. De „kr.-i kormányzóság” azért igen? Tegnap
azt mondtam: soha többé. Holnapután meglehet újra ezt mondom. Az is
abszurd, hogy „semmit se ígérni”. Ám így a biztosabb. Nem értem, hogy
a „plusz szabadságom” címszóval mit jelzek. Ráadásul „5.” Hol maradt a „4.”?
Ez mind csak boldogtalankodás. Hatvanvalahány év kellett, ráadásul a sakk
éve, hogy egy-egy megfelelő („boldog”) nap után már ne megfelelő jöjjön, igen,
hogy a teljes monotónia csak általam meghatározott, minimális igényeimnek
megfelelően csak minimalizált munkaadói kapcsolatokkal tűzdelt élését egyáltalán remélhessem, képtelenség. És ez e minimalizált igényviszonyok mindkét felének a megszégyenítése. Kikérem magamnak a zavarást épp a jó kapcsolatok nevében is, sőt. Galambocskám! Barátom.*
*

2002. július

57

S a megváltólagos Cassirer- és Goethe-idézetek: – – –
„– – –” Ám elébük még ezt.
Oly derűvel ébredtem, sem G. G., sem „a P. P.-k” dolgai, de még F. K. méltatlannak látszó sorsa sem töltött el izgalommal. Virradott odakint. S én tudtam: lemegyek ugyan a városba („a hegyről”), de az Australian Open tegnapi
mérkőzéseinek nem csupán ismétlésére jövök meg, ám még akár egy-az-egyben
is láthatok ezt-azt. S hamar itt a péntek… és annak is örülök, hogy „a kr.-i
kormányzóságot” nem zártam ki teljesen. Bár külön dolgozat tárgya lehet – ha
lesz – majd, hogy ott teljesen magányosan vonszolódva, a legérdektelenebb
dolgokat is (lovak etc.) hajmeresztő „stílben” bonyolítva végzem. Minden elhatározás nélkül, ám a cselekvés késztetésének nem ellenállva (olykor: mégis
egy-egy fogadás erejéig). Míg holttá nem fáradok a vonszolódáshoz képest is.
Ilyesképp személyes kapcsolatot ápolni idegen helyszínen lehetetlen.
Másrészt, ha bármi fel- vagy előismerszik: nem kiáltok „randá!”-t, „árulás!”-t,
más pszicho dolgokat. Egyszerűen azt mondom: a minimalizálás után elegendőnek bizonyuló „tényezők” (nem fikciók!) után a többi dolog felesleges. Fe-lesle-ges. (Némely kapcsolattartás.)
Természetesen „az orosz novellá”-nak megvan a maga önértéke, valami skálának azon a fokán épp, ameddig felér-leér.
Amiképpen a második (toldalék) rész is fikció, önmagam önlátásában én is
fikció vagyok csupán. De ahogy mások látnak: mások fikciója. (Az utálat- vagy
irigység- vagy ellenesség-szempontok túlján. Ám hagyjuk a pszichózást.) Csak:
mi nem fikció, akkor??
S Kantot is „hagyom” a következő dolgozatra majd.

És egy non-fiktív!
III. GONCSAROVÉKNAK ET CO.
(Befejezés)
Ma telefonon beszéltem Zeb Ulanovval, akit közérvénnyel Zebulonnak neveztünk egykor (s inkább örült ennek, mint hogy „Az Ulánus” lenne ő), elmondtam neki (telefonálni már eleve hiába, két választásom volt, vagy a telefonálás-nélkül-összetapadok, vagy a telefonálás-nélkül-széthullok állapota, vajon nem fikció-e mindkettő?), elmondtam: kedves Zeb Ulanovics (így mondtam), galambom, ma összetalálkoztam az utcán Bestok Ikszszel, nem tudom,
Bestok Ki ő, Mijevics, Mijovics, nem volt jó állapotban. De valóján én nem
voltam, jól, hogy így összetalálkoztunk, slattyogva haladtam, nem mondhattam, rohanok, mint ahogyan azt se mondhatom, bocsánat, ha nem tudtok el-

58

tiszatáj

érni, nem vagyok itthon, a kr.-i kormányzóságban vagyok, ráadásul ez rossz
ízű is lenne, mert a kr.-i kormányzóságban lévő dolgaimból épp G. G. barátai
fúrtak ki (bocsánat az alpári kifejezésért, be is fejezem). Jött tehát az én kedves
Bestok barátom, és én nyilvános helyen többé nem iszom. Rendben van,
cseppfertőzést pénztől, buszon is el lehet kapni, gyakorlatilag szinte bármi
módon. De én e módokat szaporítani nem kívánom, így hát akkor. S ez a Bestok, egy kedves régi haver, hogy így mondjam (lásd, mondtam Zebulonnak,
a „régi dolgok”, igen, igen, galambocskám, az van csak hogy Dusko Gavrilovics,
te régen ilyen voltál, olyan voltál, ide és oda jártál, és most ne gyere nekem,
hogy akár lábjegyzetbe is Kant-dolgokat idézel, ahelyett méghozzá, édes barátom, hogy a te Mityka vagy Putyka haveroddal innál „Böhöm”-ben vagy
a „Kráknyi” pultjánál. A változások elfogadása iránti teljes tompultság, Zeb
Ulanovics, mondtam (ekképpen).
Mondom, nem mondhatom én, virágom-galambom, Zebulonom, hogy
átok lett volna ez a találkozás az én úri Bestok barátommal, nem, s Cassirert
vagy Goethét, akiknek szavaiból a Kant-kérdést eleve ismergetem, hogyan is
keverhetném a dolgokba! Annak lenne rajtam átka, miközben épp az átkokkal
van minden aj-bajom, ugye. Annak lenne! És akkor hát. Ahogy a helyzet kezdett kínossá válni, az is megérződött ám, hogy úri Bestokom az este, sőt, inkább az éj idején vidámra foghatta, vidámságra, mely most némi nyomokban
mutatkozott (rajta). Még ekkor sem hittem, hogy menekvésem (és kitűzött
időpenzumom, hazaérés ekkorra és akkorra, menekvése) lesz ez a ténykörülmény, majd a tények kérdéséről másutt, örülök, ha Kant elegendőképp bejöhet itt, nem hittem hát menekvésem, s hogy a köhögés, csaknem tüsszögés
nekem fertőzéses vesztemet okozhatja (cseppre csepp!), mikor pedig úgy vigyázok, lásd fentebb, inkább ettől rettegtem, amikor az én jó Bestok galambocskám, de úgy ám, szája elé kapta kezét, balját, jobbjával vastag daróc pufogóm ujját szorította meg, pardon, mondta, mert tiszta igazi úriember ő, nem
tréfa, csak különféle helyzetekbe kerülünk valamennyien.
Éreztem, amit aztán ő a Kis Proszpekt (két háztömb ott, kocsmái miatti elnevezéssel) megkerülése után újra találkozva (úgy sejtettem!!!!), de magam már
egy autó mellé az úttestre kioldalozva mentem, mondott, amit tehát ő, ekképp: csak idegességből hányok. Ez nagyon fájt, de a köhögés és a többi nem
idegességnek látszott, hát örültem, hogy így alakult minden, remélem, nem
kaptam el. Pár perccel a kitűzött idő után haza is értem.
Cassirer mármost, meséltem Zebulonnak, miután a vonal megszakadt, s ő
érdeklődve visszahívott, Cassirer hangsúlyozza, hogy itt nem erről van szó:
nem arról tudniillik, hogy a filozófusnak – vagy a művésznek, Cassirer csak
Kantról szól – az ő élete furcsaságai tennék az életét, s ezek kacifántjai, fikciói
(fikciósulásai lennének megfelelésben vagy épp elcsúszottságban a művel (a műhöz képest). Nem. És nem. Általánosabb, szellemibb, miközben persze nagyon

2002. július

59

is gyakorlati, az a bizonyos életvitel(nek nevezhető valami), ami a művész, a filozófus művével egybevág. S hogy a dolog (a mű) hitele okán, ennek kedvéért
nem is lehet másképp. Mintegy az élet (és a mű) egybeesése a hitelesség hitelesítője.
Megjegyzem Dusko Gavrilovics emez eszmefuttatásához, magam ezt neveztem így: „a hitelesség kedve”.
De tovább. Dusko Gavrilovics meglehetősen bánta már a hosszú telefont
(kihagyható lett volna!), s gondolatban csak úgy bárkivel beszélgetni kezdett.
Például felütötte a Cassirer-Kant könyvet, Goethét (Lasztyik Kiadó, Goszpodarsztoszty, Livijana Gregova fordítása, a magam magyarítása, nyersen)
idézve beszámolt és elemzést adott oly kérdésekről, melyek a filozófus szeretnivalósága mint valódi valóság és a mű mint valódi valóságesély között fenállnak, egy n-nel írtam, fennállnak, eredetileg, de fenomén, fenomenológia,
ergo fenálni, ez megtetszett nekem), Kant szigorú mértéktartásáról beszél itt
(vagyis nem slattyogásáról, vagy hogy legnagyobb gondja az lett volna, hogy
majdani kocsmai haverokat kerülgessen, sőt, azon lázongjon, hogy ha tegnap
nyár volt ő maga, ma miért nem fogadják el, hogy ősz, ősz van, ő), és hogy
minden egyéni létezőnek joga van „oly alapelvekhez”, hozzáteszem itt, hogy
nagyon is gyakorlati elvekhez, melyek nem rontanak mibenlétébe, pontosabban, abba, hogy ő pedig az, aki. És hogy összhangba először önmagunkkal kerülnünk kell, azután jöhet csak a külsőleg ránk törő diszharmóniák legalább
„némileg egyensúlyozása” (kiegyensúlyozása).
Ám bármint vonzott engem Dusko Gavrilovics eme Kant-mániája (formájánál sokkal alaposabb!), egyrészt úgy éreztem, meghamisítom barátom emlegetett mibenlétét, ha túlság könnyű kézzel kezelem az egészet, másrészt mert
magam hasonlókban lábaltam, inkább visszatértem Totyi madaramhoz, félretéve a Dusko utalásai alapján könyvtáramból is előkeresett Cassirer-munkát,
elővéve épp e Kant-könyv alapján készült korábbi jegyzeteimet, s nem félvén
olyasmitől, hogy Dusko Gavrilovicsot netán háttérbe szorítom, lejátszom – lejátszhatatlan ő! –, mi több, a remek Sherlock Holmes-paródiából ismert hegedűművész-történetet parafraz(e)álva, azt mondhatom, az „ah, nehéz lehetett lejátszani ezt a darabot, Mester”, mire a mesteri válasz: „ah, bár lett volna lehetetlen… hogy akkor ne is létezett volna” szellemdús helyett azt mondhatom
tehát, hogy Duskót semmiképp sem lejátszani akarom, csak önmagam jogaihoz jutni magam is, mint a 127 fehér telepest tengerbe, cápák közé kergető
6741 bennszülött, vagy a 8754 ügyfelét 12 milliárd dollárral megkárosító bankár, akit gyermekkorában apja borsra térdepeltetett. (Jogokhoz jutni, ugye,
mint mondtam, kinek-kinek a maga valódijához.) Így fohászkodtam egy nagyot, s láttam sárga (történetesen sárga, de hogy Totyi madaram ne rémüldözzék semmiképp, fehér papírral átragasztgatott) dossziém úgynevezett „tartalmának” feldolgozásához, ami legföljebb annyi reménnyel szédítgethet, hogy

60

tiszatáj

kedvem fontoskodását épp Dusko árnya színezi emberibben szerényebb, szóval, idézőjelbe ez teszi, így legyen.
*
Bár inkább „– – –” lenne stílszerű. (S Kant feldolgozása ismét halasztást
szenved vagy élvez.) Nos, akkor. Elsősorban az idei (2002) Australian Open
teniszbajnokság mai, soros negyeddöntőinek állása iránt éreztem érdeklődést,
s dolgom további folytatása helyett a tévét kapcsoltam be (Eurosport, nálunk
27-es csatorna, Astra, sic itur, így jutunk fel a csillagokhoz, erkölcsi törvény
benne, csillagos ég felette, Kant az emberről, s miért ne).
Mivel itt azonban épp egy sérülésekkel tarkított csoki-fehér játszmát kellett
volna néznem (sérülésektől fehér bandázsokkal valóban tarkított versenyzőket), visszatértem oda, ahol nem a sérülések, inkább a képzeteikből, valóságukból, az épségből, netán épp az épséghiányból összekavarintott fikció (ah,
megint!) adják a (hát akkor már fiktivitással fenyegetett) valódiságot. (Lásd jogunk ennek épséges megőrzéséhez. Megannyi sérülés-elem elegyében.)
Elsősorban, írtam hát így: hogy senkinek sincs kedvem igazán elmondani
(nincs igazán kedvem elmondani), miképpen akadályoz a gépelésben Totyi, állam alá jön, csipked, számára életveszélyesen… mert ha odakapok? Vagy miként bújik kezembe, nyakam alá, hogy annál jobb semmi nincs… vagy mit
gondolok arról, azokról, akik/ahogy e legvalódibb valómat figyelmen kívül
hagyják (engem ebben), és hogy mi beszélendőm akkor velük? Erőszakosság
volna ez a részemről? Vagy ellenkezőleg: a világi reménytelenség beletörődő
elfogadása, felismerése? Nagy tökéletesség, melyhez képest a világ értetlensége
még nevetségesebb, le-legyintendőbb? De ez kizárja eleve a szerénységet, a dolgok méltó-helyen-tartását etc.
Ugye-jaj? S bizonyos(bnak is vehető), hogy épp Goncsarov et Co. értetlenkedve fogadná ezt. Lásd: vissza a világhoz, ugyanott vagyunk, ahol a part szakad.
Természetes, ha huszonöt év „veréb” után, valami módon a harmadik
klasszikus veréb-tojás (Szpéró és Alíz után), Totyi viselkedése ilyen (a kellemetlen csipkedéseket leszámítva: ez az együttlét! tollászkodása kezemen, nézései etc., megjegyzem, Közelimmel is közel, igaz, csak közel így, akkor, ha ez
így van, nagyon is érdemes, evidens, hogy minél több délelőttöt igyekszem
itthon tölteni, s ha nem fordítási munkát végzek, hanem teniszt nézek, vagy
ilyesmit írok, mint ez, olyasmi az érzés, mint lógáskor, iskolából, annakidején), ha ilyen ez az együttlét Totyival, nos, megmondtam. A vesztés fenyegetése is annál óriásibb. Állandó vigyázat.
Miket is jegyzeteltem én? „Állandóan valami gyakorlati izéről van szó”
(hogyishívjákról, micsodáról), „az irodalom is sikerelvű lett, érdemleg, igen, az
az érdem(leges), ami siker. És ez a pici bevezetés dolga. Az irodalom”, de ezt

2002. július

61

már fejből írom, eredetileg az emberi lélek szakadékainak stb. feltárója volt,
lenne ma is, de …
Az „állandóan valami gyakorlati”, sajnos, a mindennapi életre („közélet”
stb.) is vonatkozik. Nem akarom néha öreg költőtársam szavát idézni, hogy
a közéleti az mindig p…….i, töltsük ki.
Végigvenni mindent tételesen? Totyival elkezdtem, azonnal savanyú lett.
Inkább rántsuk egybe: miféle reményben élek? Hogy 65 éves koromig, lassan már kikezdődő (kikezdett) egészségem fennmarad; meddig? Mi az, hogy
„fennmarad”? Mi az, hogy szinte cikklistásan lajstromozom, ki mit tett, tesz
„ellenem”; hol nyírta ki fordítandásomat, hová nem engedett felvétetni, hol
fúrt ki, honnan rúgtak ki miatta (is, főleg), milyen „reagálásokat” kapok, mert
az ő érdekét sérti a jobb dolgom, nevetséges, rendes írásjeleket sem rakok. És
nem csupán „ő”, de körei, társasága, érdekcsoportja. Ha én (Közelim mondta
emez utóbbit!), ha én, folytatom én, ebben élek, hát reménytelen vagyok és elkárhozott. Mely abszurdum lenne ilyt írni, galambocskám! Üldözési mán! (Ne
mán.) Akkor tehát: reménytelen és elkárhozott vagy, ha akár gondolatban is
felveszed a harcot, a handabandát az (azok) ellen, akik viszont, ha nem reménytelenül és nem elkárhozottan harcolsz (élsz, boldogtalankodsz) zavartalanul nyernek. Ha nyeréssé lett téve az írás!
Más dolgokkal is foglalkoztam a (már nem is) „Kant”-dolog tervében, például: „Nem tudok mit mondani neked: a perctől függ.” Persze, így meséltem el
valakinek telefonon a fentebbieket: szent őrület, hogy tegnapi beszélgetésünket még ezzel fejezem be, hogy valami teljességre törekszem, hol van a világ
képlékeny dolgaiban teljesség, a világ, nevetséges ne legyek már, nem épp a képlékenység maga?
„A hazatérés gyönyöre korán.”
Mániám?
„Kurta kis tömör programok: patika, posta, pénzfelvétel, bor, szerkesztőségi titkárság.” Már ez utóbbi lehetetlenné teszi a rekordközeli időt (hazatérés).
A jelenlét gyönyörűsége bárhol, mert/hogy hamar(ra) haza fogok érni. Szép
kis jelenlét, szép kis gyönyörűség. És mégis a legszebb, a legjobb (nekem).
Mégis valami vonalvezetés (a „Kant”-ban?), mégis valami túlfontoskodás?
Csekély döntések: a „kr.-i kormányzóság”-ban nem ekkor, hanem amakkor
megyek.
Este már csak az alvás. (Lásd Pilinszky, hogy estére csak a lámpasor.)
Mekkorákat alszom! Aludni nappal is? Könnyű azt mondani, ha 24 órát végigaludni nem lehet. Csak… majd. De nem akarom a „majd”-ot. Ezért?! Ezeknek… a dolgoknak?!
Legyen „a pokol a többiek”-ből a „magunk immunitása a többiek”. A másság jó bírása. A magad életét a magad anyagából kell megteremtened, galam-

62

tiszatáj

bocskám. Egy fürdő neve volt még csak nemrég egy valaki neve, akinek „kapcsán”… hát…
De a láncreakciók bonyolultak. Kevesebb bábu kevesebb gond. De jó, mikor valaki azt mondhatja: „a késztetés megszűnt”. Ó, lófogadó újságíró haverom átváltozását sem értették. Nem fogadsz tovább? Fogadj kicsiben? Ha kicsit teszel, az nem fogadás, hanem társasélet. Még egy feljegyzés: és mégis remegve gondolok a „mi legyen?”-re előre. Mikor még nem is tudom, mikből mi
legyen, mik lehetnek. Nem mondom, átgondolhatnám, átgondolhattam volna.
Csak hiába másol le két játékos egy kész partit akár a 22. lépésig, utána színt
kell vallani.
Ebben pedig nem dönthetünk, ezt nem ítélhetjük meg „jól van” vagy „roszszul történt” szerint. Ezt: ha most a 63. lépésben tartok…
Ezt „az isten se láthatta előre”, galambocskám.
Dusko Gavrilovics mármost ma kis késéssel jól hazaért, nekilátott: telefonált Zebulonnal (Zeb Ulanov), magam egy irodalmi helyre, elmesélve a szétfütyült művet (kritikát)…
(folyt. köv.)

2002. július

63

Sütõ András 75 éves
PINTÉR LAJOS

anyánk könnyû álmot ígért
Sütő András köszöntése

anyánk
könnyű álmot ígért
édesanyánk
földédesanyánk
történelemédesanyánk
s álmunk nehéz
keserű
mint a vadgesztenyeméz
gyermekünk álmát
lenne tudni jó
azt még nem tudja
nem mondja nem hazudja
hírként a rádió
álmában mosolyog
s a halottak álmát
lenne tudni jó
azt már nem tudja
földi halandó
csak a fák gyökere
látja érzi
tudja a dió a mogyoró
anyánk
könnyű álmot ígért
s fájdalma

64

tiszatáj
egekig ért
anyánk
könnyű álmot ígért
álmunk nehéz
lett keserű
mint a vadgesztenyeméz
de nagyobbra nézz
mert kel a vetés
mert alvó
gyermekünk
szája sarkán
kél a nevetés
mert kell a remény
hogy nemzet
hogy ország
jövendő századoknak is
megőrizd megformázd
emberi orcád

2002. július

65

Pintér Lajosnak,

testvéremnek a gondban és reményben
Köszönöm, Lajos, hogy eszedbe jutottam. Jóleső érzés tudnom, hogy emlékszel még jóanyámnak könnyű álmot ígérő szép szavaira. Mikor intelmeit
hallhattam az élet reggeli óráiban. Rég volt. S mily végtelenül messzi már az
a régi reggel! Esti homályból és párjavesztett szemmel nézve biblikus mélységből, a gyermekkor édenkertjéből sugárzik felém az a törékeny asszony, aki
Ő volt. Akit emlékeimben karácsonyi énekből kölcsönzött jelzőkkel díszítek
föl és adok jobb kezébe aranyalmát, bal kezébe aranyvesszőt. Azt a vesszőt
megsuhintja, és zúg az erdő, cseng a mező – háromnegyed évszázad múltán is.
Síron túli intelmeit és ajándékait küldi felém Anyám.
Köszönöm, kedves Barátom, hogy földi vándorutam vége felé, ahol minden
évszak már zord Idő, ahol rügyfakasztó március is leginkább rügyfagyasztó
– verses üzenetet küldtél nekem. Minek is? Míg a legillőbb igét megtalálom
hozzá, azt mondom: vettem gyöngyszavaidat, mint egyazon szellemi vércsoportból való testvérem szolidaritását.
Mint lélekmelegítő látomást, mely sóbányaszín napjainkon, történelmi ködökön túl a reményig szárnyal: „ahol alvó gyermekünk szája sarkán kél a nevetés”.
Vettem vigaszversedet, mint jégverésben óvó fenyőlombot, záporban esőtartót.
Alatta ketten is elférünk. Nagy sokaságban is elférünk. Erdélyországnyi
magyarságként is elférünk. A vers csodatételeiben az egyes szám első személy
többesbe fordul, az egyértelműség többértelműségbe, és földdé porladt anyám
„földédesanyánk”, „történelem-édesanyánk” immár; közösségi kötöttségünk
metaforája.
Köszönöm neked, Pintér Lajos, testvérem a gondban és reményben, hogy
ama réges-régen ígért könnyű álom sorsát költői gondjaid közt máig megőrizted, s komor metamorfózisában, újrakeresztelve avatod közösségi létünk gondjává; költői szépségbe foglalva, gyémántos fénytörő és színszóró metaforába.
Mert életünkből kiloptak mindent, ami játékos, könnyű és pihentető; „álmunk
nehéz keserű mint a vadgesztenyeméz”.
Köszönöm, sorompós határok fölött Erdély felé figyelő poéta testvérem,
a Holttenger árva magyarjainak szívmelegével is köszönöm versed lelkét, amely
hatalom, mert együttérzés, amelyben fölsejlik halottaink álma: juhnyáj módjára
síró-bégető gyávaságunk idején az Illyés-látta legnagyobb bátorság: a remény.
Esőtartó versed alatt, lépteimben hozzád igazodva mondom tehát, testvérem, Lajos: édesanyánk azt álmodja, amit ránk testált, ránk hagyakozott minden ősünk: magyar jövendőt formázó reménységünket. Öleléssel:

Sütõ András

66

tiszatáj

NEMES RITA

A biblikus groteszk dramaturgiája
Vitairatok a Romlás ellenében
Sütő András dramatikus szövegei vitairatok, melyekben a biblikus groteszk dramaturgiája működik. A biblikus groteszk megnyilvánulása a hiányzó (isteni) hatalom,
mely a másodistenek színre lépésének, s egyúttal választható isteni képmásoknak nyit
teret. Az abszolútummal helyet cserél az abszurdum, melynek bemutatása a Bibliából
származó szöveghelyekkel és profán magyarázatukkal, karikírozó megjegyzésekkel
történik. A poétikus megszólalások azonban folyton kisiklanak. A groteszkbe történő
visszajátszást az isteni unaloműző játékként szolgáló teremtéskísérletek emberi utánzása képezi. Az önreflexív szövegekben a bibliai szövegmagyarázatok, fordítások mintáját követik az interpretáció játéklehetőségei. A biblikus groteszk szándékolt anakronizmusokkal bizonytalanítja el a darabok (ál)történelmi parabolaként olvasásának automatizmusát. A Romlás pusztulásfogalma1 mitizálja a megváltásra való várakozást,
a groteszk perspektíva pedig a darabokat szüntelen perlekedésekké teszi a sors ellenében.
Az írói hivatás Sütő diákkori álma, melyben már a sorsirodalomnak való elköteleződés
érhető tetten.2 Novellákkal, esszékkel indul, de csakhamar színpadi játékkal kísérletezik, melynek gondolata a pályakezdéstől ott fészkelhet benne.3 Az élményművészete
groteszk távlatot alkalmaz, ugyanis az író forrásanyaga a tapasztalható lehetetlenség.
A dramatikus szövegek keletkezési mechanizmusa a „homokkötélfonás” képtelenségéhez
fogható: „Mert drámát – szerintem – csak így érdemes írni: életünk oly lehetetlenségeivel küszködve, amelyek első pillantásra a homokkötél-fonáshoz hasonlatosak. Mint
például a gondolat eszményi szabadsága, a szabadság eszményi formája.”4 A művekben
a groteszk és az abszurd vonzása kétségtelen, Páskándi Géza szerint legalábbis a szövegek továbbgondolhatók ilyen irányba.5
Az 1960-as évek végének, a 70-es évek elejének megpezsdült kulturális-politikai légköre magával hozza a romániai magyar dramatikus irodalom váltását is. Egyszerre hat
az egzisztencialista filozófia és tézisdarab, a groteszk és az abszurd, az epikus színház és
az amerikai újrealizmus. Ösztönző tehát Brecht ironikus intellektualizmusa, Dürrenmatt groteszk analízise, Beckett és Ionesco abszurd képszerűsége, Sartre egzisztencialista szituációjátéka és Arthur Miller könyörtelen újrealizmusa.6 Természetesen Sütő
sem vonhatja ki magát az új áramlatok bűvköréből, ám megőrzi gyökereit is. Vitairataival Székely János kifejezését használva egy „emberiesített” mitológiát alkot meg. A si1

2
3
4
5
6

A sütői (R)omlás hasonlóságot mutat például Farkas Árpád „hó”-„fagy”-„szivárgás” sorsjelképi képzeteivel, Illyés Gyula Omlás előtt című versében tomboló pusztulással. Vö.: Bertha
Zoltán: Sütő András. Pozsony, 1995. 197.
Idézi Bertha i.m. 74.
Tarján Tamás: Kortársi dráma. Bp., 1983. 135.
Sütő András: Évek-hazajáró lelkek. Bukarest, 1981. 211.
Hivatkozik rá Sütő i.m. 213.
Görömbei András: Sütő András. Bp., 1986. 205.

2002. július

67

ratóvá komoruló vidám játékai elsősorban a mezőségi néphagyományból merítenek,
valamint ötvözik a farsangi komédiázások, burleszkjelenetek, Arisztophanész komédiái, a commedia dell' arte, a farce, Moliere vígjátékai, a magyar diákszínjátszás, a népszínmű hagyományait, illeszkedve Csokonai vígjátékainak, Tamási népi játékainak,
Illyés bohózatainak sorába. Tamási Áron furfangos párbeszédeiben rátalál a zsáner és
a mítosz, a biblikus képek, a népmesei fordulatok és a fantasztikum, a nevetés és a balladai hangoltság bűvös elegyére, a költői szárnyalású színházra. Mégsem követni akarja,
hanem mellette haladni: „Ebben a vonzásban kerültem legközelebb ahhoz a fajta drámához, amelyet Tamási kezdett csodálatos újításként a magyar drámairodalomban, és
hamar rá kellett ébrednem, hogy ez az út ővele le is zárult.”7 Sütő biblikus groteszk
dramatikus szövegei sok szálból lassan szövődnek. Az első, Hajdú Zoltánnal közösen
írott 1950-es Mezítlábas menyasszony című színművet később még a „két fiatalember
közönséges tévedése” megjelöléssel illeti a sematizmushoz való idomulás miatt. 8
A megnyilatkozó anekdotázó mesélőkedv viszont az aktualizálástól némiképp eltéríti,
amennyiben Veres Péter értékelő észrevétele szerint székely Mikszáthként cselekedteti
Sütőt.9 A „pre-sütői”10 darabokban formálódik az anekdotizmus kacagtató replikarendszerré. A hatvanas évek „vidám játékai” már nem elsősorban a népszínművekhez,
vagy a Molnár Ferenc-féle vígjátékhoz fordulnak vissza, hanem a „keserves” vígjátékként leírható tendenciához sorolhatók (Illyés Bölcsek a fán, Örkény Kulcskeresők,
Szakonyi Adáshiba, Csurka Eredeti helyszín, Páskándi Külső zajok).11 Az első Magyarországon játszott darabja az 1968-as Pompás Gedeon. A címszereplő egyébként kisszerű
zsarnokoskodásában rokonítható Páskándi Géza későbbi születésű „fácános emberével”, a Sára Sándor által rendezett Holnap lesz fácán című film főszereplőjével.12 „Úrhatnám elvtárs” mivoltában pedig Urbán Ernő Uborkafa című művét idézi.13 Sütő
dramatikus szövegei a Pompás Gedeontól összevethetők a nyugati mintákkal (Dürrenmatt, Beckett, Ionesco, Pinter), továbbá a kelet-közép-európai szerzők (Mrozektől Rozewiczig) törekvéseivel.14 A hetvenes évektől a tragifarce irányába fordul, de megtartja
a vidám játékok kedélyét. A felhőtlen derűnek azonban már híján van. Mikes Kelementől Kemény Zsigmondon át Illyés, Németh László esszéírói hagyományának
nyomait mutatja az „erős gondolati boltozat”15 igénye, melyből a színmű és a vígjáték
mezsgyéjén elhelyezkedő egyfelvonásosokból a két részes vidám játékok komponálása,
majd a három felvonásos művek tetralógiaként értelmezhetősége fakad. Az egyes darabok tulajdonképpen egy gondolatfolyam stációi. Sütő az egyfelvonásosoktól fokozatosan a groteszk szituációs játékok felé mozdul el. Kísérletezik a mesei-szürrealisztikus
keretű játék a játékban modelljével. A helyzetekbe kódolt inkongruencia, a megjelenített szituáció „színének és fonákjának” (be)látása történik meg a több felvonásos színjátékok egymásra következő részeiben. A reális, szürreális, irreális síkok is esetenként
7
8
9
10
11
12
13
14
15

Sütő András: Az Idő markában. Bp., 1984. 396.
Idézi Bertha i.m. 41.
Szakolczay Lajos: Alakok és helyzetek Sütő András színpadán, Új Írás 1977/7.
Tarján i.m. 137.
Sziládi János: Történelmi drámák-mai vígjátékok, Színház 1977/10.
Tarján i.m. 138.
Ézsiás Erzsébet: Mai magyar dráma. Bp., 1986. 15.
Bertha i.m. 102.
Görömbei i.m. 206.

68

tiszatáj

átváltanak egymásba. A nyolcvanas évektől már kétfelé, a historikus és a mesei-népi játékok irányába is nyitott az út. Juliusz hangoztatja az Álomkommandóban, hogy
„semmilyen abszurditásnak sehol semmi akadálya”.
A kisebbségi léthelyzet képtelenségei alakoskodó játékmódot, újfajta poétikai eszköztárat igényelnek. Sütő ezt a hetvenes évek közepétől a biblikus groteszkben találja
meg, s így darabjaival is a magyar irodalom élvonalába emelkedik.16 A „számbavételek
rivaldafényében”17 az újszerű dramaturgiájú Egy lócsiszár virágvasárnapja, Csillag a máglyán, Káin és Ábel, A szuzai menyegző című dramatikus szövegekből álló tetralógia képezi a vizsgálat tárgyát. A darabok biblikus groteszk sajátságai általában kevéssé kerülnek a figyelem középpontjába, noha a groteszk dramaturgiájához való kapcsolásuk termékeny kísérlet lehet.

A vitairatként játszott tragifarce
A vitairat főként formai és tematikai megjelölés, mely a konfliktusok két-két „rokonlélek” szópárbajaként történő felmutatását jelöli ki, vagyis befolyásolja a dramaturgiát is. Ezt az eljárást alkalmazza többek között Németh László, Illyés, Páskándi, de
például Shaw is dramatikus alapegységnek tekinti a vitát. Sütő tragédia felé ívelő vitairatai groteszk komédiába torkollnak. Az abszolútum elérhetetlen, az abszurdum viszont kikerülhetetlen. A szituáció egyre nagyobb mértékű lezárása korlátozza a tragikai mozgásteret.18 A klasszikus tragédia ellen hat a lebegtetett jó megoldás, mely hirtelen lesz fekete happy ending. A tragédia-félelem pedig az antik szatírjátékokra emlékeztető visszajátszással válik elviselhetővé. A rettenetet a nevetés takarja. A vétség
azért nem lehet tragikus, mert alaptalan jóhiszeműség váltja ki, vagyis a manipuláció
áldozatairól beszélhetünk. A szereplők a túlzásba vitt naiv hit tragikumát szenvedik el.
Az édeni szituáció utáni nosztalgikus kutatás, illetve a túlélés vágya ad absurdum vitt
naivitással és fanatizmussal jár. Az Egy lócsiszár virágvasárnapja című darabban Müller
„az aranymérleghez hasonló jogérzet túlzott igényét, más szóval a cicamica-naivitást”
látja meg Kolhaasban.19 Sütő Tamási Ábeljének nevetésében és szomorúságában bukkan rá a képtelen kettősség helyzetére: „Öreg legenda már, Mikes Kelemen előtti,
a székely vele született humora és helyzeten felülkerekedő, mókázó hajlama. Ennél is
ősibb azonban a helyzet, melyben a hargitai sast meg kellett enni, bárminő kacagtató is
a látvány. Az effajta karmos kacagásból nem nehéz kihallani a riadt szív dobbanásait.”20
A Sütő-darabok szereplőinek egy srófra jár az agyuk. Az elfogadott gondolkodási
szerkezetet képező nyelvi-frazeológiai univerzum kijátszására sajátos logika jön létre.
A párbeszédek logikai ugrásai a perspektívák váltogatását teszik lehetővé. A darabok
a hitviták korában születő eltérő Biblia-értelmezések analógiájára interpretációs alternatívákat kínálnak fel. A költői szökellésű asszociációsorokat a hangsúlyozott konstruktivitás tartja össze. A modellsűrűségű alaphelyzetekből késleltetve bontakoznak ki
a sorsszerűvé váló véletlenek. Az egyenes vonalú előrehaladást megtöri a spät, mellyel
sokáig fenntartódik a kedvező megoldás esélye. A spät ugyanis a kabarétréfák patent16
17
18
19
20

Görömbei András: Kisebbségi magyar irodalmak. Debrecen, 1997. 29.
Sütő: Az Idő markában. 387.
Vö.: Bíró Béla: A tragikum tragédiája. Bukarest, 1984. 109.
Sütő András: Három dráma. Bukarest, 1982. 52.
Sütő: Az Idő markában. 52.

2002. július

69

jének tekinthető későn kapcsolásból a tragifarce-ot működtető fatális késleltetés eszközévé változik. Az „eleve elrendelt” végkifejlet tudását rendelkezésre bocsátó, de azt
újra meg újra elbizonytalanító darabokat a frappáns ötletekből kibontakozó jelenetek
dinamizálják. A végzet tehát a véletlen álarcát viseli, meglepetésszerűen érkezik el. Jellegzetes a konfliktusfeloldás ellen ható zárlat, mely a problémát tovább keringteti,
s ezzel „a választás nehéz szellemi szabadságát” a befogadóra hagyja.21

A biblikus groteszk mint dramaturgia
Sütő munkái alkotói daraboknak tekinthetők, melyek egy bibliai példázatra utalva
a szem előtt lévő kényszer jegyében fogantak. (Szervét vallomása Jákob történetét
idézi a Csillag a máglyánban.) Ehhez a késztetéshez társítható József Attila Nagyon fáj,
valamint Nagy László Versben bujdosó című versében a menedékkeresés, s a másság alkotással való igazolása.22
A groteszk az Örkényt idéző kettős látásmódban, a helyzetkomikumban, a burleszk elemekben, valamint a nyelvi humorban nyilvánul meg Sütő dramatikus szövegeiben. A szituációk képtelenségei nem az írói képzelet kreatúrái, hanem a mindennapok torzszüleményei.23 A megmaradás tűrni kényszerít. A tetralógia képies-fordulatos szóváltásaiban a paradoxonok vallási frazeológiával kibontottak, bibliai citátumok
szerepelnek ellentétes állításokat alátámasztó érvekként. Az idézett példabeszédek pedig nézőponttól függő tanulsággal szolgálnak. A biblikus groteszk tehát látás- és beszédmód, stílus, valamint dramaturgia. Az Isten-kép eltérései formálják különbözőre
a beszélők arcait. Az Úr elérhetetlenségében is emberközeli: szabadon játszik a teremtéssel, időnként figyelmetlen, követelőző, félelmetes, sőt nevetségesen rettegő. Istenben
sem lehet már bízni. Az önistenítő hatalom pedig egyenesen démoni. A halandók
a divinitás titkait fejtegetik, a teremtés ismétlésével kísérleteznek. A viszonylagosított
abszolútumot csak a humorral lehet elviselni. A biblikus groteszk dramaturgiája a hiány, a stációs, a költői, az epikus dramaturgiákat építi magába. Az író az Igaz Szó kérdésére így nyilatkozik a dramaturgiai újításokhoz való hozzáállásáról: „Tisztelettel
szólva: híve vagyok akármifajta értelmes újítási törekvésnek. A kísérleti színháznak is,
ha az hosszadalmas és magányos kísérletezésnek, mármint ha a szerző kereséseinek újszerű, a hagyományostól teljesen eltérő eredményét viszi színpadra.”24 Nála a horizontot a mezőségi táj képezi történelmével, lakóinak életével, a gyermekkori élményvilággal, mely egy „belső táj” képét adja ki.25 A hiányzó, csak álomként megidézhető paradicsomi szín egy-egy részletét valamennyi szereplő hordozza rejtetten. A mitikus
édent keresik, mely nincs, talán nem is volt, s nem is létezhet. Az álomlogika a szabad
képzettársítást működteti. A helyszínek változatossága a képzelet tágasságával versenyez, de a kiemelt szituációk zárt térre korlátozódnak. A dikcióból árad a bölcselet és
a líraiság. A tetthiány a szavakba történő visszavonuláshoz vezet.26 A biblikus hang
átpoetizálja a darabokat, melyek a metaforikus nyelvezet révén tulajdonképpen
21
22
23
24
25
26

Láng Gusztáv: Eszme és történelem, Alföld 1977/6.
Görömbei: Sütő András. 257.
Cs. Nagy Ibolya: Út a méltóságától megfosztott emberig, Hitel 1999/12.
Sütő: Évek-hazajáró lelkek. 184.
Görömbei: Sütő András. 9.
Sándor Iván: A tetthiány némasága, Alföld 1988/2.

70

tiszatáj

(jel)képekből szerveződnek. A szabad verssé hevült monológokra, tirádákra, replikarendszerekre figyelve az alkotások akár emberiségkölteményekként is érthetők. Sütő
művészetéről szólva mindenekelőtt nyelvteremtő képessége emelhető ki. Lehet, hogy
a nyelv szépsége teszi elviselhetővé, leplezi el a (kisebbségi)lét rettenetét?
A szövegek dramaturgiai sajátsága az előjáték vagy a narrátorhang beiktatása, ezek
hiányában az első felvonás expozíciója kerül előrevetítő, kommentáló funkcióba, mely
potenciálisan már minden későbbi eseményszálat tartalmaz egészen a végkifejletig.27
A közlés maximumát adva a kifejlet szinte sorsszerűvé lesz. A predestináció hihetetlennek tűnik, majd hirtelen beteljesedik. A darabok a kimondásra való vállalkozás
termékei. A vitairatok feleselő, ugrató párbeszédei a vita szerkezetét követik, mégsem
kamaradarabok. A (hit)tézisek ütköztetése duplikáló szerkezetet eredményez. A meghatározó alakzat így a variációs ismétlés. A helyben maradás parancsát hirdető dramatikus szövegek a zárlattal újrakezdődnek, körkörös szerkezetűek. A koncentrált jelenetezésben a kritikus szituációk kimetszésével a kényszer stációkra osztódik. Az analitikus technika kizárólag magatartásfordulatot hozó csomópontokat jelöl ki, olyan
azonnali választást követelő helyzeteket, ahol a döntés visszavonhatatlan.28 A zárt és
közeli viszonylatok szélsőséges megnyilatkozásokhoz vezetnek. A darabok tulajdonképpen az átmenet rítusának gondolatjátékai. A szimmetrikus szerkezet templomszerűvé építi a darabokat. Sokszor az első felvonásra rímel az utolsó, előfordul jelenetek
szövegszerű újrajátszása, mintegy tükörjátékszerű gondolat(tü)körként. A mindenséget
látó, ezért semmit sem észrevevő hatalom távollétében a kint és a bent, a lent és a fent
horizontja váltakozik. A perekké alakuló dramatikus szövegek egymás tükörképeivé
kényszerülő magatartáslehetőségeket visznek színre. A szereplők Gegenspielerekként
ellentétes végleteket képviselnek, ugyanakkor kiegészítik egymást. Részei egymásnak,
így behelyettesíthetőek, felcserélhetőek. Érthetők határkijelölő archetípusokként, alaksokszorozódásként. A középpontos modellel tehát nem fedhetők le ezek a darabok.
A kényszerhelyzeteket a testvérek-konfliktus erősíti fel. Az Illyés második Dózsadarabjának címéről (Testvérek, 1972) elnevezett kapcsolattípus a klasszikus görög tragédiákig, sőt még messzebbre, a mítoszokig vezethető vissza.29 Euripidésztől O’Neill
művéig az Elektra-témának számos feldolgozása ismert, nálunk például Gyurkó Lászlóé. Az 1967-es Szerelmem, Elektrája modellszerűen kidolgozza a testvérpár viaskodását. Sütő a testvérek-konfliktust kitágítja, nem feltétlenül vér szerinti rokonok, hanem
hittestvérek, sorstársak, barátok a szereplői. Kigúnyolja a szertartásos megszólításokkal emlékezetben tartott testvériség feltétlen egységét és egyenlőségét. Az ünnepi szövetség megbomlása azonban szentségtörés számba megy, ezért a jézusi jelképet, a nyitott tenyéren kínált piros szívet csúfolja meg az, aki a (hit)testvérét kiszolgáltatja. A
tetralógiában több szálon is egymáshoz kötődő alakpárok játszanak. A bipolaritás felidézi a mesei struktúrát, melyet erősít az édenkeresők „jó király” reflexe.30 A bensőséges kapcsolatokban való lekötelezettségnek dramaturgiai szerepe van. Hasonló szituációk megfigyelhetők Illyésnél (Testvérek, Tiszták, Fáklyaláng), Németh Lászlónál (Villámfénynél, Galilei), vagy éppen Kemény Rajongók című regényében. A tetralógia egy27
28
29
30

Görömbei: Sütő András. 217.
Mész Lászlóné: Mai magyar drámák. Bp., 1983. 98.
Tarján i.m. 149.
Lázok János: A céltól az eszközig: a Sütő-novelláktól a Sütő-drámákig, Nyelv- és Irodalomtudományi Közlemények 1981/1.

2002. július

71

ségeinek alaphelyzetei a kamaradarabokra jellemzően szűkek, ezért kevés számú viszonylat jöhet létre.31 Sütő bár a kétszemélyes darabok (Kányádi Sándor: Kétszemélyes
tragédia), sőt monológsorok (Kocsis István művei) felé közelít, de funkcióval rendelkező tömeget mozgat a színtéren.
A férfikonfliktus dramaturgiai komplementere a nőszerep, mely az Adytól, Németh Lászlótól átvett „páros egyszemély” gondolatának értelmében az azonosság és
a különbözőség megmutathatóságát segíti elő. A nők a szerelem révén természettörvényként róják a férfiakra a választás kényszerét. A mesékből ismerős elválasztott szerelmesek történetét használja fel Tamási az Énekes madárban, s ezt a mintát követi
Sütő többek között a Vidám sirató egy bolyongó porszemért című darabjában. A furfang
és a csoda teret nyer, bár a rontáson nem mindig sikerül kifogni. A szerelem madár
képében történő szerepeltetése a szabadságot asszociálhatja. Arabella például főnixmadár, Éanna árva madár az énekes madár perzsa nők között. A porból vétetettség
bibliai gondolatában a teremtmények mulandóságára, kicsinységére való figyelmeztetés összefonódik a sokféleséggel, de a „létükben együvé tartozók” közösségét szem
előtt tartva.32 A darabokban eszményi hősök helyett esendő, üdvösségkereső Németh
László-i alakok jelennek meg. Komikus vonásuk is az abszolúttá növesztett önmagukba zártságukból ered, ami miatt a helyzetfelismerésük nem történik meg. Az
időn kívüliségük hitében megszegik az időtörvényt. Idétlenségük hozza működésbe
a fátumot. Ez éppen a vígjátéki hősök alaptulajdonsága. Az 1955-ös kisregény, a Félrejáró
Salamon hősének elnevezése átruházható a dramatikus szövegek esendő szereplőire.
A sorskötöttség kényszere révén beszűkülő választáslehetőségek a sors iróniájaként vezetnek a bukáshoz. A sorsvállalást a kényszeredettség uralja. A darabok az ügy érdekében manipulált balek nézőpontjához közeli perspektívából viszik végig a „zsákutcás” (élet)történetet. A beavatottak és a gyanútlanok reakciói, a parodisztikus rájátszások, a nézőpontváltások fenntartják a kiszámíthatatlanságot. Az áldozati pozícióba
is úgyszólván akaratuk ellenére sodródnak a szereplők, így fordul tragikomikussá létmódjuk. A groteszk hősök úgy válnak önmaguk ellentétévé, hogy közben minden erejükkel a változás ellen, a megmaradásért küzdenek. Az édenkert rögeszme a gyermekkorhoz húzza vissza a férfiakat, melyhez a nők a boldogság lírai álomvíziójával társulnak. Az álom- és vízióbetétek a gondolatszabadság édeni menedékei. Ha a szabadság
álom, akkor az álom maga a szabadság. Az álmodozás jogának védelme pedig a sajátosságért lázadók feladata.33 Az álom és a stációs szerkezet összefügg, mivel mindkettő
olyan jelenetsorokat alkot, melyeket az asszociációk tartanak egybe.
Sütő az „Idő markában” lét perspektívájában a históriából mítoszokat készít, amelyekbe sűrített történetek minden emberrel megismétlődhetnek. A kényszer parancsára kezdődik mindig újra a lehetséges utak kutatása a történelemben. Az író szélesre
tárja tehát azt az ablakot, melyet az idő vágott a múltra.34 A darabok a múltak birtokbavételével kísérleteznek. A vitairatokban a történelmi adathalmaz helyett múlttudatfolyam, egyfajta metatörténelmiség tűnik elő, ahol az emlékezés-felejtés ingajátékára,
valamint a várakozásra esik a hangsúly. A Káin és Ábelben Káin vitába száll az időnek
dolgában rendelkező Teremtővel, mert a megtörténtek visszaidézhetetlenek és helyre31
32
33
34

Bécsy Tamás: A szavak és a viszonyok szintje Sütő András két drámájában, Színház 1978/7.
Márkus Béla: Fájdalmas farsangi játék, Alföld 1977/6.
Lázok János: Gondolat és/vagy cselekvés?, Korunk 1983/2.
Tarján i.m. 158.

72

tiszatáj

hozhatatlanok. Az emlékezni igyekvő halandó a Semmibe markol. Sütő hagyományt
újraértelmező mitologikus szemléletmódja összevethető azokkal a lengyel törekvésekkel, melyek a klasszikus örökséget az avantgárd fejleményeivel vegyítik. Jerzy
Andrzejewski szintén a múltba fordulással stilizál, mégpedig a XVI-XVII. századra tekint vissza.35 A tetralógia tehát nem áltörténelmi parabolákból vagy sablonokat
mondó tézisdarabokból áll. A történetírásra sem vállalkozó szövegekbe illeszkedő
anakronizmusok elsősorban a bibliai utalásokban, az időeltérésekben, a viszonyrendszer módosításokban megragadható írói invenciók. Sütő mindig alapos előtanulmányok után vág bele a történelem dramaturgiai szükség szerinti átrendezésébe, a mítoszok készítésébe. A tetralógiában egy múltteremtő panoptikum jön létre, akárcsak
Weöres Sándor A kétfejű fenevad című darabjában. A dramatikus szövegek által kijelölt
időre rávetül a felidézett biblikus történet szakrális ideje. Az író a kronológiailag előrehaladó történéssorokat úgy járja körül, hogy a bennük célzásokból, megjegyzésekből
szövődő, előre- és visszautaló titokmozzanatokat kinyomozhatókká teszi. A krónikásságát azonban elbizonytalanítja a tér- és időugrásokkal, hiszen az eposzinak is beillő
időintervallumoknak csak a fordulatokat hozó pillanatait dolgozza fel. Ezek a homo
viator típusú szereplők állomáshelyei.

A tetralógia
Sütő Ady Endre, Illyés Gyula, Németh László szellemében gondolja át a maga kálvinizmusát, mint elpusztíthatatlanságot, újrakezdést.36 Ugyancsak a hitviták időszakát
dogozza fel Páskándi Géza az Erdélyi triptichon darabjaiban, Szabó Magda a Kiálts, város! című művében. Sütő tetralógiája tehát egy tendenciát követ. Kétségtelenül szorosan összetartozó alkotások az Egy lócsiszár virágvasárnapja, a Csillag a máglyán, a Káin
és Ábel, de a trilógia azonosság és különbözőség problémakörét tovább bővítve folytatja a negyedik darab, vagyis A szuzai menyegző. A determinatív helyzetben, a körülmények kényszerében minden relatív. A helyzettaktikát a lehetetlen és a muszáj közötti választás kényszeríti ki. A helytállás darabjaiban a Galilei-féle dilemma bukkan
fel más-más változatban. Luther a wormsi birodalmi gyűlés előtt a következő szavakkal utasítja el a felhívást tanai visszavonására: „Itt állok, másként nem tehetek” Ez a tétel már Sütő Pompás Gedeonjában is felmerül, de még inkább komikus felhanggal. Az
Egy lócsiszár virágvasárnapja saját szövegével figurázza ki Luthert, mert visszavonul
meghirdetett pozíciójából. A reformot hirdető jelmondat metamorfózisa történik meg,
mikor a lócsiszár teszi ugyanezt a kijelentést. A Csillag a máglyánban Kálvin lutheri
alakmás. A véghelyzetben Kálvin és Szervét egyként nem tehet mást, mint megmarad
a helyén. A Káin és Ábel testvérpárja is helytáll, noha különbözőképpen. A szuzai menyegzőben Éanna és Parmenión sem tágít a helyéről. A megváltoztathatatlan pozíció
tehát más-más logika szerint állítható. A helyzettől függő a lehajtott vagy a felemelt
fej. A darabokban a kísértés/megcsalatás – választás/kényszer – áldozat/romlás önsorsrontó képlete ismétlődik.
A viszonylagosság a kétarcúságot hívja elő. Az alaksokszorozódás úgy megy végbe,
hogy egymásba átmenetet képező szereplőpárok alakulnak ki a behelyettesíthető magatartásokból. Az Egy lócsiszár virágvasárnapjában a Kolhaas-Nagelschmidt képezte
35
36

Jan Klossowicz: Az új lengyel dráma, Színház 1978/11.
Ablonczy László: Nehéz álom. Sütő András 70 éve. H.n., 1997. 249.

2002. július

73

magatartásvégletekre rávetül a Luther-Münzer szembenállás, mégis Kolhaastól a nézetén lévő Müller kerül a legtávolabb. A Csillag a máglyánban Szervét-Kálvin játszik rá
az előző darabbeli Kolhaas-Nagelschmidt ellentétre. Szervét Kolhaas halálos útját ismétli, ugyanakkor a Münzer képű Nagelschmidt lázadói hajlamát veszi át. Kálvin
a megmaradásért küzdő Kolhaastól tanul, de Lutherhez hasonlóan megáll félúton.
A Káin és Ábelben Ádám-Éva párosa feleltethető meg a Kolhaas-Nagelschmidt és a Szervét-Kálvin viszonynak, mert ugyanúgy tudatlanul vagy kényszerhelyzetben rosszul választanak. A következményeket a családjuk kénytelen viselni, még Szervét is könyvéről szellemi magzataként beszél. A kötöttségek ellenére a második generáció képviseli
a magatartásválasztás lehetőségét. Káin inkább a lázadó Évához, Ábel pedig a megalázkodó Ádámhoz kötődik. Ádám azonban Káinért imádkozik, Éva viszont Ábelt félti
jobban. Ábel magyarázkodó alkalmazkodása a törvénytudó Müller viselkedésének változata. Káinnak az álmokhoz mindhalálig ragaszkodó öntörvényűsége Szervétre emlékeztető. A szuzai menyegzőben az egymást bíráló Nagy Sándor és Parmenión barátsága
Kolhaas és Nagelschmidt kapcsolatára utal, Parmenión és az őt meghallgatása nélkül
halálra szánó Alexandrosz szituációja Szervét és Kálvin elmaradt döntő vitáját idézi.
Parmenión számára ugyanolyan hihetetlen a kivégzés, mint a magát szintén törvényen
kívülinek tudó Kolhaasnak. A nőalakok kulcsfontosságúak a viszonyrendszer dinamizálásában. Az egymáshoz ragaszkodás titka, a hűségpróbák nemcsak a testvérséggel,
a barátsággal, hanem a szerelemmel is összekapcsolódnak. Az Egy lócsiszár virágvasárnapjában Kolhaashoz felesége elvesztésekor érnek el Münzer gyújtogató elvei. Lisbeth
megkísértője Müller, de Kolhaasnak ugyancsak hitegetője. A Csillag a máglyánban
Szervét Navarrai Margittal megálmodott násza a máglyahalálának jóslata. Szervét a királynő szoknyája csücskének érintésére áhítozik, hogy hódolatát kifejezhesse. A királynő viszont a vetélytársát választja. Kálvinnak gratulál, majd szabadítja ki a börtönből, aki ezt pusztán tudomásul veszi. Kálvinra az eszményített felesége, Idelette olvassa
rá a Káin-bélyeget. A Káin és Ábelben Évát Arabella követi az éden megszüntetésében,
majd megteremtésében. A szuzai menyegzőben a perzsa nők magatartásmódjai indítják
el az áldozat és az áruló nézőpontfüggőségét. A világhódító számára Roxana által kevert méreg hozza majd egymáshoz közel Parmeniónt és Éannát. Dareiosz özvegye,
majd Alexandrosz hitvese, pedig második urának halála után átveszi az isteni helyet.

Egy lócsiszár virágvasárnapja
Heinrich von Kleist talán egyetlen nagyszabású epikai művében, a korabeli krónikákon alapuló Kohlhaas Mihály címűben Sütő meglátja a dramatikus szöveggé alakíthatóság lehetőségét. Az idő és a tér behatárolható: a XVI. század, vagyis a reformáció kibontakozásának és a parasztfelkelések időszakának német fejedelemségei. A darab
azonban tipizál. A Münzer-ábrázat mellett például szóba kerül a Dózsa-pofa is. A dokumentativitás fedezékében egy mítosz formálódik. A kényszerűség fogságában ugyan
a szereposztás nem választható, de az átváltozások is mindenképpen megtörténnek,
vagyis az áldozat gyilkossá és fordítva alakul. A darabot akasztófák szegélyezik:
a Münzer-felkelés elbukására emlékeztető, másfelől jóslatként is érthető jelei és Kolhaas
kivégzésének helyszíne. A vitairat három felvonása három szópárbaj. Kolhaas és Nagelschmidt barátok, bár különböző magatartásokat képviselnek. A reformáció eszméire hivatkoznak, a Biblia szövegeivel folytatnak párbeszédet. A Dialógusokban
a biblikus képek boltívszerű kapcsolatot teremtenek a csomópontszerűen kiemelt jelenetek között. A beszélők ellentétes nézeteket igazolnak azonos citátummal, azaz a hit-

74

tiszatáj

vitából az eltérő magatartásmódok interpretációja bontakozik ki. Az összetéveszthetőség előrejelzi a végleges felcserélhetőséget. Az első felvonás kezdetén a báró katonája
a menekülő Nagelschmidt után kérdezősködik a dajkától Kolhaas házában. A lócsiszár
Kolhaas és a lótolvajsággal vádolt Nagelschmidt összekeverésének lehetősége már
a szolgálók kátészerű szövegében megtörténik
MÁRIA. Nem láttam. De miért kellett volna ide szaladnia?
VÁRKATONA. Mert a ház urának, jámbor életű gazdádnak már nem szolgája,
hanem kebelbarátja.
MÁRIA. Vitéz úr téved…
VÁRKATONA. A vitéz úr tévedhet, gazdája, Günther báró nem. A báró úr megmondta, hogy ez a lótolvaj…
MÁRIA. Lócsiszár…
VÁRKATONA. …lótolvaj. Ez a lótolvaj Münzer Tamás embere. Amikor a felkelés volt, két igáslovát lopta el a báró úrnak…37
A játék a játékban figurájával való nyitás hangsúlyosabbá teszi a darabkonstrukciót.
Sem a Várkatona, sem Mária nem lesz játékrontó, nem leplezik le az ügyetlenül bújócskázó Nagelschmidtet, akinek még a csizmája is kilátszik a függöny alól. A Kolhaashoz fűződő barátsága menti meg a bajkeverőt, s ugyanez avatja tőle megkülönböztethetetlenné. A dramatikus szöveg még egy csavart rejt: Nagelschmidt apja lókereskedő
volt, Kolhaast pedig tréfásan lókötőnek nevezi Müller. Nagelschmidt vitás ügye, a két
ló elkötése üt majd vissza Kolhaasra, mivel Günther Vencelnek a barátja. Ráadásul
Nagelschmidt annak idején elkésik a lovakkal, ezért nem tud elmenekülni az öccse és
a nagybátyja, s azóta csak szájhősködésre képes. Kezdetben Kolhaas Luther, Nagelschmidt pedig Münzer álláspontjából vitázik, később azonban a lutheri elvek átértékelődésével mindketten az értelmetlennek tűnő münzerit tartják az egyedül járható útnak. Luther hatalmi helyzetbe kerülve a megváltoztatottnak tudott rendszer módszereit veszi át. Páskándi A haladékban Luther és Münzer párbeszédét is eljátszatja, melyben Luther a madarat tolláról, embert barátjáról értelmében a törvény fogadott fiaként
a törvényen kívül nyomába szegődőt rendőrrel viteti el. A hittestvéri csatározásaikban
Kolhaas a lutherivel fordított pályát fut be. Bármilyen áron szabadulni akar, ahogyan
Nagelschmidt is a Münzer-féle parasztfelkelés során meghalt rokonait és a bebörtönzötteket tartja szabadoknak.
Az expozícióban a megszólalók Kolhaas bemutatását végzik el, mielőtt egy bibliai
idézettel ténylegesen színre lépne. A szövege látszólag barátja gondolatrendszerébe illeszkedik, ám minduntalan színt váltanak a visszautalások. Hatásos dramaturgiai fogás
a kiélezett pillanatokban ellenjátékkal feszített jelenetezés, a párhuzamosan szerkesztett kifelé szóló Dialógus.38 Kolhaas mintha az időtlenségbe lépne át, hiszen az általa
kialakított mintaszerű idill képtelenség az akasztófás történelmi háttér tudatában. Az
Énekek énekének szövegével beszélgető házaspárt, s a mesék táltosait idéző csengős paripákat körülvevő varázs törékeny. Kolhaas gyermeki naivitása, nem cselekvése stratégia, a fantáziáló csodavárásból következő hajthatatlansága azonban kihágásnak minősül. A túlélés kényszerében védi az „ötvengarasos nyugalmát”, ahogyan Luther is az
ügy nevében fordul Münzer ellen. Vásárfiaként egy hintalóval érkezik haza, amire kisfia a Nagelschmidt által mesélt bosszúszomjas csatakiáltással pattan fel. Luther viszont
37
38

Sütő: Három dráma. 22.
K. Sz. E.: Művek és történetek, Film, Színház, Muzsika 1975/35.

2002. július

75

ugyanazt az aprítsátok, szúrjátok, vágjátok bibliai idézettel támogatott buzdítást a lázadást immár túlzásba vivők ellen használja. Lisbeth pedig a répadarabolásra vonatkoztatja a belépő Várkatonával, amikor a második felvonás kezdetén a gyermek még
mindig ezeket a felszólításokat ismétli a hintalováról. A karácsonyt nem sikerülhet
békében megülni. A várható, mégis hirtelen fordulatról a tronkai Vencel báró hírnöke
értesít, akinek habár lócsiszár volt az apja, a szolgálatban a vélekedése is szolgálati.
Kolhaas Bánk bánhoz hasonló tragikus hőssé is válhatna, mivel a személyes sérelmek
hatására többes számban fogalmazva vállalja a bosszúállást.39 Az „országos bajok” orvoslójaként felveszi Münzer szerepét. Groteszk játéka abból adódik, hogy a hivatal is
egy patriarchális összeszövődésű családmodell, mely a megmaradásért munkálkodik,
így a panaszát azok bírálják el, akik ellen intézi. Kolhaas naivul törvénykereső pereskedésbe kezd, miután elveszíti lovait, összeverik és kifosztják szolgáját. Aránytévesztésében mindent egy lapra tesz fel. A jelentéktelen tárgyak veszteségként való visszatérő
felsorolása tagolja a darabot, s mementója a lehetetlenségében is szükséges küzdelemnek. Az eltúlzott kár valószínűtlen mértékű bajt hoz Kolhaas fejére. A tévedések nem
oly víg végjátéka pereg le.
A második rész indítása az első variációs ismétlése. A lócsiszár és a lótolvaj megnevezés ezúttal a Várkatona és Lisbeth szövegeiben keveredik össze, mikor Nagelschmidt újra Kolhaashoz menekül. Az időmúlást a szerepjátékban bekövetkező helycserék mutatják. A reménytelen, ennek ellenére kitartó erőfeszítés a halál felől válik
mérhetővé. Nem egyszerű, ártatlan tehát a játék, fölötte érzékelni kell a halál mohó figyelmét. A második felvonás elejére már hat ló ára úszik el, mégis felkéri Kolhaas
a vele baráti viszonyban lévő Müllert egy kérvény fogalmazására. A törvénytudó felmentést ígér, az édeni napok újraszámolását. Müller a manipulációs módszerből ad
leckét, mikor Kolhaas ellen vádbeszédet mond a veszteségét rögzítő vádiratának fogalmazása közben. Vitájuk félremagyarázások sora. Müller szemellenzőssége a hírhozó
szolga kifaggatásakor kiderül, mivel a helyzetnek megfelelően átértelmezett mesét
kreál. A reflektált színházszerűség érhető tetten Müllernek a darabra is vonatkoztatható visszajelzésében. Kijelenti, hogy a csattanót a megfelelő hatás érdekében a végére
kell tartogatni, mivel a nyomorúságot is az antik tragédiák mintájára szükséges megkomponálni. A tragédia Lisbeth halálával következik be. Az életét a csodatévő amulett
sem menti meg. Kolhaas felesége sebesüléséről értesülve még mindig a fejedelemtől
várja a vétkes testőr elítélését, de a halálhírre már maga lő az immár harmadjára is
Nagelschmidtet üldöző poroszlókra. Kolhaas elszigetelt édene végképp szétfoszlik.
Már mindenét kész elkótyavetyélni. A fegyveres harc tragikomikus seregszemlével
kezdődik: a biztos túlerővel szemben hét ember, hét puska, hét ló indul meg a jóvátehetetlen veszteségért elégtételt venni. A hetes a mesék mágikus száma. A varázsmesékhez kötődik a mottószerű, balladás hangoltságú ének, melyben fekete lovon
száll a baj: „Volt egyszer hol nem volt a baj”. A darabot keretező vers Nagelschmidt
szájából hangzik fel zárlatként.
A harmadik felvonásban a kegyelmi állapotból kieső Kolhaas Mihály arkangyalként küldi üzenetét a tronkai várba. Nem veszi figyelembe, hogy élőként nem kapaszkodhat meg a Semmiben. A hadüzenetben az elkobzott „potomságos” javak kínosan
részletes felsorolása kísértetiesen egybevág a majdani végzetes ítélet szövegével. A lovak sintérkézre kerülésének hírére Kolhaas arkangyali nyelven szólva Vencelt a Szent
39

Kántor Lajos: A tiltakozás metaforái, Korunk 1978/11.

76

tiszatáj

Mihály lován való utazással, tehát a halállal fenyegeti meg. A Kicsoda az, aki feljő
a pusztából, mint a füstnek oszlopa? kezdetű hazahívó ének áldozó füstje átváltozik
a várakozás megelégelését jelző gyújtogatások füstjévé. A képtelen lázadást a megérkező
Luther zárja le, bár Kolhaas ideáljaként a darab elejétől állandóan idézett szereplő.
A vitájukkor a lutheri szónoklatban érvként emlegetett történelem-csinálókkal, az
Egésszel szemben Kolhaas a porszemekre tekint, a „térdeplő reménység” helyett a „fölegyenesedett reménytelenség” magatartása mellett tart ki. Luther azzal képes manipulálni Kolhaast, hogy a reformáció közös ügyét említi, s mozgásba hozza a tudatlanságban tartott bölcs uralkodóról alkotott képzetet. A jézusi szeretetet tanúsító „zörgessetek és megnyittatik néktek” idézetet használja, mely Müllernek is jelmondata, s Kolhaas első megszólalása. Luther és Müller eszközemberek, de Kolhaas szintén kiszolgálója egy ügynek. A lócsiszár azonban nem észleli bábu mivoltát, ezért a koncepciós
per vádlottjaként még megingathatatlanul bízik a fejedelemnek a „kizökkent időt”
helyretoló ítéletében. Több ponton baj nélkül zárulhatna a darab: Kolhaas elfogadhatná a leromlott állapotban visszaszolgáltatott lovait, eltekinthetne a szolgája kártalanításától, a választófejedelemhez eljuthatna a kérvény, melynek kedvező elbírálásában
közbenjárhatna Müller és Luther. Nem így történik. Az ítéletben a báró bebörtönzésének, az eltulajdonított dolgok visszaszolgáltatásának kihirdetése után az örömünnep
fonák megtoldásaként késleltetve derül ki Kolhaas halálbüntetése. A győzelem egyidejűleg megsemmisítő vereség lesz. Kolhaasnak és Nagelschmidtnek a torkukra forr
a császárt éltető kiáltásuk. A hatalmat jelentő választófejedelem és a császár egymás
megvendégelése miatt távol marad az ítélet felolvasásakor, ahogyan hiányoznak minden törvénysértésnél. Láthatatlanságukban a deus ex machina megoldásával csak közvetítők útján élnek. Helyettük a kaméleon típusú kegyenc, Müller mondja el az ítélet.
Kolhaas a fiát Nagelschmidtre bízza, egyetértve a kijelölt münzeri iránnyal akkor is,
ha az bizonyosan kudarcba fullad. Az átvállaló gesztus40 tehát oda-vissza teljesül.
Kolhaas és Nagelschmidt viszonya inkább csak a helyzetváltozásukkal tűnik közelítőnek. A rebellisség módozatai Kolhaas kálváriájának egy-egy stációi. A virágvasárnapi
diadalmas bevonulás halálba torkollik, mégpedig az áldozatot a barátok juttatják oda.
A darabban a jeruzsálemi bevonulástól a kereszthalálig tartó egy hetet átfogó jézusi
történet ismétlődik kitágítva. A Kolhaas elfelejt felejteni, de nem lesz tragikus hős, sem
mártír. Lázadóként nem választhatja a paradicsomot, amíg oda szabott úton, bottal
kergetetten lehet eljutni. Az Egy lócsiszár virágvasárnapjának befejezése befejezetlen,
a vita lezárhatatlan. A végszó újat ígérő illúziója a zsákutcás út ismétlése. A naivitás, az
esélytelen lázadás tovább él.

40

Tarján i.m. 151.

2002. július

77

MÁRKUS BÉLA

A szolgák felelõsségével
SÜTÕ ANDRÁS: ERDÉLYI VÁLTOZATLANSÁGOK
I.
A vaskos kötet, a zömmel az elmúlt tízvalahány esztendő terméséből válogatott
esszék, cikkek, beszélgetések gyűjteménye provokáló címet visel, az idegen szónak abban a lassan újra tanulandó értelmében is, hogy nemcsak kihívó, hanem titkos szándékból talán beugrató is. Erdélyi változatlanságok? Hát a romániai magyarok számára
mit sem vont maga után az előbb forradalomnak, majd nemzeti felkelésnek, utóbb álcázott államcsínynek, remekül szervezett puccsnak is nevezett 1989-es fordulat? Valóban csak annyi történt volna, hogy „néhány napig csudalátó székelyekké” lettek, hogy
azután annál nyomasztóbb legyen a kiábrándulásuk, a becsapottságérzetük? Hát hiszen csak a szóhasználatot tekintve, nem a végtelenségig lehetne sorolni azokat a fogalmakat, fordulatokat, minősítéseket és állításokat, amelyeket gondolni se igen volt
szabad a szocialista diktatúra korában, nemhogy kimondani, főleg meg leírni? Hát
nem a változás, az „újjászületés” jele Az Olvasóhoz címzett veretesen emelkedett bevezető Balassi Bálinthoz kapcsolódó példázata is? Akár pusztán a figyelemfelkeltésével
is: ami következik, hasonlatos lesz a nagy reneszánsz költőnk kardos-lándzsás bajvívásához – azzal a különbséggel, hogy a török hódoltság idején „lelkünk, nyelvünk, vallásunk, nemzeti mivoltunk a kontyos rablót nem érdekelte”, ma viszont dúl a magyartalanítás, örökös ostrom alatt vannak a nemzetiségi magyarok személyi-közösségi létének „utolsó mentsvárai” is, meg-megerősödő támadás éri legeslegutolsó menedékét,
„az anyanyelvi bástyát, a nemzeti önazonosság tudatának minden védfalát”. A kisebbségben, a végeken élő magyarok önvédelmi harcáról nyíltan szólhatni – nem a változás
jele? Nem azé „Trianon böllérei”-t pellengérre állítani, sátánian cinikus kegyetlenségüket emlegetni? Példátlannak mondva, egész Európa történetében, hogy az első világháború lezárásaként egy
országot tekintettek hadizsákmánynak, dobtak oda
a fosztogatóknak. Mindezek után a kinyilatkoztatás hitével és erejével mondani a hármas igét: a Trianon-szindróma „volt, van és megmarad”. Épp ezért még mindig
Trianon, javallat rá: amit erővel vettek el, azt eréllyel
kellene jóvátenni – az erély neve pedig: önrendelkezés,
autonómia. És az eltelt több mint nyolcvan esztendő,
de akárcsak a proletárdiktatúra bukását követő egy évtized politikai változásainak dzsungelében ez az az útKossuth Egyetemi Kiadó
Debrecen, 2001
632 oldal, 1800 Ft

78

tiszatáj

jelző, amely a változatlanságot, a változatlanul követendő irányt mutatja. Hogy nem
szabad lemondani arról, amit az első világháború győztesei és kegyencei is érvényesnek
tartottak, s amit 1918. december 1-jén a gyulafehérvári nemzetgyűlés is megígért: a területi autonómiáról. Annak ellenére sem, hogy hamar bebizonyosodott, Romániát
nem boldogító hazának, hanem „asszimilációs kohó”-nak szánták.
Az egységnek és a kollektív cselekvésnek már a gondolatától is borzadó teoretikusokkal szemben, a csípős gúnnyal illetett „politológiai divatszalonok sápadt széplelkei”
ellenében hangsúlyozza a sorskérdésekben való egység, a közös veszedelemben való
közös fellépés szükségességét. „A világnézeti harcoknak el kell némulniok a közös
nemzeti érdekek síkján” – idézi Tamási Áronnak az idők múlásával is változatlanul érvényesnek vallott gondolatát, együtt az emlékeztetésével: „emberek, mind magyarok
vagyunk”. Másutt Kacsó Sándor szavaival szólítana fel, hogy ne sodorják magukat lehetetlen állapotba, a széthúzás, az egymásnak feszülő politikai tömörülések veszedelmébe. Ne képzeljük magunkat a többpártrendszer erdélyi magyar paradicsomának! –
figyelmeztet, a közösségi jogok megszerzésének lehetőségének elveszítésétől tartva.
Ugyanakkor arra is int, hogy az egység óhaját el kell határolni minden gondolkodásbeli uniformizmustól, bolsevik egyöntetűségtől, kaszárnyaszellemtől. Az egyén önmegvalósítása, a személyiség szabadsága, a törvényszerű szellemi, szemléleti változatosság azonban nem kerülhet szembe a nemzet és a nemzetiség érdekeit szolgáló közös
cselekvéssel. „Magyar mitológiánk ezer év óta űzött csodaszarvasa nem lehet egyéb,
csakis a magyar összefogás” – hirdeti. Érvelésének új elemei, a változatlanságban a változások is figyelmet érdemlőek. Egyrészt már-már a nyugati magyarság önkéntes metamorfózisával azonos méretűnek tudott népességfogyatkozás, a vegyes házasságok útján akár önkéntesnek is látszó kényszerasszimiláció tapasztalata mondatja vele, hogy
romániai magyarság helyett helyesebb és célszerűbb lenne erdélyi magyarságról beszélni, mert a romániaiság hangsúlyozása is csak a szétszóratást könnyítette meg. Az is
nyomatékos elem, hogy a romániai magyarság teljes megsemmisülésének fenyegető
rémével küszködve a Székelyföldben és a székelységben látja a megmaradás legfőbb
biztosítékát – noha tudván tudja, hogy a kisebbségnek csupán egyharmada tartozik
ide, a kétharmada szórványban él. De tisztában van azzal is, hogy nemzeti önismeret
dolgában „siratnivaló tudatlanságban” nőttek fel egész nemzedékek, hogy kiforgatták
őket nemcsak a nyelvükből, hanem a történelmi emlékezetükből is, hogy iszonyatosak
a veszteségeik – mégis mintha a reményvesztetteknek, a hitehagyottaknak azzal felelne, amit hajdanán, karácsony esti köszöntéskor a házigazda kérdésére, hogy honnan
jöttök, válaszolt: a sötétségből, mert kiszabadultunk az éjszakából. Minden, ami ma
már lehetséges, kezdetben lehetetlen volt – biztat, mégis, a lényegi változatlanságot
szem előtt tartva a változás jeleivel. A sikert, magától értetődően a román demokrácia
kialakulásától, Magyarország külpolitikai és nemzetstratégiai törekvésétől téve függővé, a kisebbségi magyarok ügyének európai módon történendő megoldását remélve.
Végső soron pedig azzal biztat, hogy a nemzeti, nemzetiségi kérdés nagyobbára
kultúrlelkületi és erkölcsi kérdés, s az ember természet adta jogainak örök érvényessége van, amit vatikáni szóval úgy hívnak: az Isten fuvallata az emberi lélekben.
Summázata talán ez lehetne: az keseríti, hogy Erdélyben ugyanazt a magyar sorsot
hagyja maga mögött, mint amelyikbe beleszületett, s az vigasztalja, hogy „néhány évtized múltán mindaz, ami balkáni: európai lehet Erdélyben is”.

2002. július

79
II.

Változás ez is: a hitre, hitelvekre való hivatkozás. Ha hajdan Makkai Sándor, Erdély református püspöke Ady Endre költészete alapján azt láthatta beigazolódva, hogy
minél emberibb az ember, annál vallásosabb, mégpedig a szónak nem hitvallásbeli és
ceremoniális, hanem lényegi értelmében – akkor a ma képzeletbeli egyházi méltóságát
Sütő András legújabb könyvének elemzése hasonló belátáshoz vezethetné. Annak felismeréséhez, hogy az Erdélyi változatlanságok mind témáit és ezek szemléletét, mind
pedig beszédformáit tekintve erősen kötődik a vallásos megnyilatkozásokhoz. Külső,
felszíni jelek alapján is könnyűszerrel adódnak efféle következtetések, hiszen az
e körbe vonható legmélyebb beszélgetések első közlője a Reformátusok Lapja volt,
Ablonczy László jóvoltából, de ide köthető a másik interjúkészítő, egyben a könyv
szerkesztője és jegyzetírója, Cs. Nagy Ibolya is. Kevésbé külsődleges, sokkal inkább
lényegi jegy, amivel – immár negyedszázada ennek – az egységes protestáns teológiai
intézet kolozsvári tagozata a Csillag a máglyán irányát, szemléletét hitelesítette: a tolerancia jegye. Az ifjú teológusok a szerző Kálvin-drámáját úgy hozták fényre a vallástörténeti és hittani elfogultságok egyházi körök által is kavart sötét porfelhőiből, hogy
egyszersmind történelmi távlatba is állították. Meggyőződésük szerint történet és irodalom egy közös pontra mutat, arra, amely „Bethlen Gábor gyülekezeti törvényei óta
erdélyi egyháztörténetünknek is a legfényesebb csillaga, s ez a tolerancia”. A számonkérések kereszttüzéből kijutott drámaíró most ennek a jegyében ítélheti elképesztő elfogultságnak a nagy realista Balzac azon véleményét, mely szerint a genfi közélet kálvinista korszaka borzalmasabb volt a francia forradalomnál is. És így szállhat vitába
Stefan Zweig Harc egy gondolat körül című könyve azon szereposztásával is, amelyik
egy bizonyos Castellioban látja annak az „új lelkiismeret”-nek a harcosát, aki Kálvinnal és az általa képviselt erőszakkal szemben a „gondolkodás szuverén önállóságát” védelmezte.
Ezeknek a véleményeknek a számon tartása, figyelembe vétele nemcsak azt sejteti,
utólag is, hogy milyen végletek között kellett egyensúlyoznia Kálvin és Szervét szellemi párviadala felidézésekor, hanem hogy ehhez mennyi vallástörténeti s teológiai ismeret, mekkora elmélyülés szükségeltetett. Nem utolsósorban tökéletes tudása és eleven művelése annak a „bölcsességi beszédformá”-nak, amely legutóbbi negyedszázados
munkásságát általában is, a mostani könyvét pedig kiváltképp jellemzi, többé-kevésbé
hasonló arányt tartva azok között a beszédmódok között, amelyek Paul Ricoeur szerint a kinyilatkoztatás eredeti kifejeződései. Az ő ötös felosztását követve tanulságos
lehetne például annak taglalása, hogy az alkotó pályáján a bölcsességi és a rendelkező,
preskriptív formák előtérbe kerülésével milyen mértékben szorult vissza elsősorban is
az elbeszélő, narratív beszédforma vagy a himnikus, hogy a prófétait pedig több okból
is alkalmatlannak találja. Az orákulumok fölött eljárt az idő – hirdeti, nyilván az anynyiszor ócsárolt irodalmi próféta szerepkörét és öntudatát elhárítandó. Ám ha az orákulum műfajához köthető ősi technikák közül például a jövendöléssel fölérő reménynyilvánítás vagy az intő jelek számbavétele mint figyelmeztetés szerepét nézzük, akkor
elkerülhetetlenül szükségszerű a prófétai beszédforma használata. Akár olyan módon,
mint láttuk a kisebbségi magyarság jövendőjét illetően. Akár úgy, ahogy az egyik megrendítő megnyilatkozása, a Könyörgés Czine Mihályért című írása teszi, ahol a nagybeteg szellemi barátot a nagyenyedi kisdiák korából megőrzött Malakiás próféta
szavaival vigasztalná: „mert feltámad a te igazságodnak is napja, és gyógyulás lesz a szárnyai alatt”. Ricoeur e „műfaj” központi jelentőségének érzékeltetésekor a Niceai Hit-

80

tiszatáj

vallás harmadik cikkelyére hivatkozik, amely azt hirdeti, hogy „Hiszünk a Szentlélekben... aki szólott a próféták által”. Egyfelől az idők fölött álló prófétai beszédforma és
a mai váteszi szereptudat külön nem választása, másfelől a zsinat mint törvényhozó és
intézkedő testület alkalmas voltának derűs kétségbevonása itt-ott felekezeti színezetű
részrehajlást is megenged. Például amikor a Tamási Áron írásai furfangosságára emlékeztető kedély a „megváltó zsinatolás” fordulatát vetteti papírra, vagy „megrendítően
fontos kérdés”-nek nevezteti a középkori skolasztikusokét, hogy hány angyal is fér el
egy tűnek a hegyén. Szónoki sziporka volt az RMDSZ második kongresszusán a prédikátor könyve igéjének – mindennek rendelt ideje van – kérdésként való föltétele is:
„Ki az közöttünk, aki egyszemélyes tridenti zsinatként nyilatkozhat kegyelemről,
bűnről, erényről és purgatóriumról?”. Ezekről a hittételekről, de a személyes sors, az
emberi élet és még inkább a közösségi, nemzeti létezés határhelyzeteiről elkerülhetetlenül muszáj nyilatkoznia a szerzőnek – márcsak a kötetben számottevően szereplő
beszélgetés műfaji törvényszerűségei miatt is. E határhelyzetek lényegében ugyanazok,
mint amiket Karl Jaspers a bölcsesség témáinak nevez: magány, bűn, szenvedés és halál
– Sütő András pedig a maguk valóságában nevezi meg őket.
A szenvedés eseteiről a krónikás tárgyilagosságával ad számot. Akár ama véres éjszakára emlékezik, a marosvásárhelyi pogrom számára csaknem végzetes, életét követelő óráira, akár pedig a nemzetiségi sorstársai kálváriajárására, az igazságtalanság és
méltánytalanság kirívó példáira. S a halál: idézze bár, miután kézhez vette őt is a biblikus életkor, az „élj sokáig, s halj meg hamar” bölcsességét a nem éppen tapintatos riporteri kérdésre („bármelyik nap készen áll arra, hogy elmenjen?”), vagy más hangot
ütve meg, az eltávozott barátai között láttassa magát, amint „ott barangolok magam is
az ő elmenetelük magaslati régiójában, ahol az örök hó fehérlik, a fagyos tájnak ragadozója pedig a leselkedő halál”. „Nem azért mondom, hogy pap után kiáltson valaki,
hanem tapasztalatból” – toldja meg a tudomásulvételnek azzal a nyugalmával, amelyik
a legsűrűbben, ismét és ismét bölcsesség mondására indítja. Jelesül arra, hogy az Idő
embereken lépdel, és erről leszoktatni lehetetlenség. Ám amikor eme nagybetűs Időt
egész nemzetrészeken látja lépdelni, tudomásulvételének higgadtsága csak arra a nem
tudásra terjed ki, hogy lehetetlen tudni, mi lesz a gyermekekkel, unokákkal, de azt
igenis lehetségesnek hiszi, hogy egész nemzedékek nem mehetnek veszendőbe. Rémképeivel viaskodva egy keserűbb pillanatában ugyan a kisebbségi retorika Szent Ferencének érzi magát, aki halaknak, egy idő óta meg éppen sült halaknak prédikál, ám más
alkalmakkor meg, nem is egyszer a francia diákmozgalmak „legyetek realisták, ostromoljátok a lehetetlent!” jelszavát idézi önbiztató például, s beszédes az is, ahogy édesapja fájdalmas felkiáltását – „Maholnap kipusztulunk, fiam!” – enyhíti. „Hanyatlunk,
annyi bizonyos” – szól, holott a saját családja, a Sütők és a Székelyek másutt megidézett sorsa is a pusztulás krónikája. Mégis, azzal, hogy e határhelyzeteket, személyes
sorsát, hivatását, nemzete, nemzetisége jövőjét csakis e végső jelentésükben, lényegükben és egyetemességükben tudja látni és érezni – ezzel nyilvánítja meg, újra Makkai
Sándor esszéjéből idézve, a vallásos lelkületét.
S talán még a Magyar fa sorsa használta hitvallásbeli és ceremoniális megszorítások
értelmezése is közelebb vihet az Erdélyi változatlanságok szerzőjének lelkületéhez. Az
előbbihez tartozhat, hogy amiképp az erdélyi magyarság Trianon utáni sorsához a „sivatagi bolyongás” jelképét használva a középkori írástudóinkra, hitvitázóinkra, majd
a Magyarok Romániában útinaplóját szerző Németh Lászlóra és másokra, például Illyés
Gyulára emlékeztetően párhuzamot von a zsidóság és a magyarság sorsa között, és

2002. július

81

a sűrűn hivatkozott szent könyvet, a Bibliát a zsidóság fennmaradásának „szellemi életvize”-ként jelöli meg, akként mondja a szórványmagyarok vigasztalására valónak Jézus
üzenetét: „Mert ahol ketten vagy hárman egybegyűlnek az én nevemben, ott vagyok
közöttük”. Az Újtestamentum evangéliumainak csodás világát, Betánia és Lázár feltámasztását sem pusztán azért idézi az emlékezetbe, mert az Ótestamentummal együtt
egy „epikai remekmű” ajánlása a célja. Ahogy a hitéről és hitetlenségéről legközvetlenebbül valló Az Ember-Isten földi éjszakái című esszéjében sem elvontnak és bizonytalannak, de abszolút bizonyosságnak nevezi azt, aminek el kell jönnie. Az „én órám”ról és az Isten-Embernek, a Megváltónak az emberiség történetébe való belépéséről is
úgy beszél, mint aki a reformátori tanítás szerint hiszi és vallja, hogy a Biblia mindenki
számára világos, egyértelmű és érthető. S ha – miként írja – Jézus csodatételeit a saját
képzelete színezte és gazdagította, ebben talán Ady szava volt az ösztönző, mely szerint virágvasárnaptól húsvétig a keresztyén mitológia legfelségesebb strófáit éljük át,
emberi és isteni színjátékot. Ceremóniát, ceremóniákat tehát, szertartásokat, ünnepélyeket, szokásokat – mindenekelőtt karácsony ünnepét mint a szeretet igazi megnyilvánulásának formáját. Az emlékezések színes elevenséggel jelenítik meg régvolt szentesték, kántálások, betlehemezések varázslatos hangulatát. „Ez volt az az állapot, amikor nem csupán Istent szeretjük, hanem az Isten teremtményét is, nem a reformátusokat vagy a katolikusokat, hanem Kiss Jánost, a reformátust vagy katolikust, amikor
nem a saját népedet szereted, hanem a szomszédodat, a kántálókat, a gyermeket, a felnőttet, az aggot, amikor a szeretet értelmére az ember úgy bukkan rá, ahogyan az
máskor kevésbé adatik meg számára” (Adventi beszélgetés – a várakozásról). Húsvétról
inkább világias emlékeket őriz, a népi szokások vidámságát. A Csíksomlyói passió láttán, ennek ökumenikus kisugárzását tapasztalván enyhén kárhoztatja is, hogy a krisztusi szenvedéstörténetek a puritán reformációval feledésbe merültek. Dogmatikai gyökere éppenséggel a betlehemes játéknak vagy a kántálásnak sem volt, ezek is némaságra
kényszerültek volna, ha a vallást tételesen követik, ám a gyermekkori közösség, a szülőfalu nem vett tudomást az intésről, hogy házról házra járni s énekelni épp úgy „katolikus szokás”, mint Jézus születését eljátszani, Heródest alakítva vagy a három királyok valamelyikét. Aligha meglepő, hogy a harmadik nagy ünnep, a pünkösd szertartásai, szokásai még az emlékezetben sem maradtak elevenek. Annál élőbb, maradandóbb a Szentlélek sugallata – mondhatni, ez járja át művészi és emberi személyisége
legmélyebb rétegeiben, ez érinti a legteljesebb valójában. A nagyenyedi kollégium óta
szinte örökös töprengése tárgya a nyelv és a megszólalás: annak a titoknak nem a megfejtése, hanem a kutatása, hogy a százféle népekhez szóló égi üzenetet, „az Istennek
nagyságos dolgait” miként érthette ki-ki a saját nyelvén, és hogy azt jelenti-e a pünkösdi apostolok példája, amit Babits Mihály szerint, vagyis hogy minden közös törekvés más-más értelmet kaphat az egyéni akaratokban, vágyakban, más-más nyelvet beszélhet minden lélekben.
III.
Ugyanezt a példát erősíti meg arról szólván is, ami éppúgy vissza-visszatér töprengéseiben, mint a nemzet és a nemzetiségi magyarság jövője: az irodalom sorsáról. Nem
igaz, mondja, hogy a művész vagy a művészet egyedül önmaga által és önmaga számára
létezik, akár az Úristen. Az író még azért is felelős, amit mások az ő hallgatása fölött
a népével cselekednek – folytatja tovább a gondolatot, elkerülhetetlennek tudva a művészi hivatás és a társadalmi elkötelezettség között feszülő konfliktust. Ami csak úgy

82

tiszatáj

lenne megszüntethető, ha ugyanúgy tiszteletben tartanák, ha egy alkotónak az az életelve, amit a latin az „audis, vive, tace – si vis vivere in pace” fordulattal fejezett ki,
vagyis hogy ha békében akarsz élni, legfőbb gondod legyen hallgatni és szemlélni,
szemlélődni – mint azt is, aki az esztétikai szépet és az erkölcsi parancsot egymástól elválaszthatatlannak hiszi. Aki, mint ő is, bizonyos abban, hogy a diktatúra hosszú évtizedeiben a romániai magyar irodalom a nemzetiség „legerősebb szellemi frontvonulata” volt, s épp azért lehetett az, mert irodalmon kívüli gondokat is magára vállalt,
közvetített. Kisebbségi sorsban a szellemi közteherviselés valósággal kategorikus imperatívusza lett minden alkotónak – vélekedik, cinikus felelőtlenségnek tartva, ha bárki
is a nemzeti, nemzetiségi gondot múltittas magyarkodásnak, népi-nemzeti mucsaiságnak minősíti. S változások a változatlanság közepette: nem kevés ilyet lát maga körül.
Kétféle módon érvel velük vitázva. Egyrészt, ritkábban, szelíden, már-már alázattal.
Bizonyos-e, kérdi, kérdezné tőlük, hogy a szocializmusnak magasztalt diktatúrában
megismert gond és baj a rendszerváltozás után már a múlté. Bizonyos, hogy nem kell
törődniük közönségük anyanyelvi állapotával, legyen szó irodalomról vagy színházról
akár. Eláll a kérdezés jogától, másrészt. Hisz őt sem kérdezik, esély sincs okos eszmecserére. Nem panaszolja föl, csupán rögzíti, hogy nagy divat az idős generációt, ahová
ő is tartozik, „leradírozni a szellem térképéről”. S már nemigen válogat a szavakban,
amikor e radírozóknak keres nevet. Hívja őket szellemi kucsébereknek, konjunktúrakibiceknek, divatmajmoknak, anacionális kékharisnyáknak, esztétikai divatszalonok
rendelésére készült páholyok foglalóinak. Hívja érdekvédelmi kotériák önjelölt ítélőmestereinek, a magyar ugar magabiztos grasszálóinak. Látja őket a kizárólagosság alapján ítélkező normatív esztétizálás megszállottjainak, az alkotásokat irodalmon kívüli és
belüli területekre felparcellázóknak, akiknek, például, a székelyek lefejezése nem irodalmi téma, ám a szexuális tévelygés igen. Látja őket teveköpködőknek, akik egyikemásika „rángógörcsös nemzetundorában” nyálát kéjesen fröcsköli bele a „közösségi
gondokat hordozók képébe”. Másokra mondja, de magára is vonatkoztatja Babits kifakadását: az ifjú tatárok rajtunk gyakorolják a nyíllövést. Másutt ezzel rokon képet
használ: minden ifjú zseni hóhérként akarja kezdeni pályáját, vagyis az öregek akasztásával, s majd csak azután az alkotással. A marxista ideológusokat zsurnaliszta akasztológusok váltották fel – közli lényegében ugyanezt megint másutt. Szellemi diktatúrát
érzékel, paradigmaváltásnak hívott svihákságot, tohuvabohu szövegelést. Keserűen
gúnyos indulattal hárítaná el ezt az önkényt. Indulata még ha túlzó is, érthető volna
tán, ha azt nézzük, mennyire van, mennyire lehet jelen, ha nem új és új alkotások közreadójaként, akkor elemzett szerzőként, abban az erdélyi magyar irodalomban,
amelynek mégiscsak élő klasszikusa. S hogy mennyire a magyarországi folyóiratokban, vagy az egyetlen, magát irodalminak is nevező hetilapban, ez már, bizonnyal, az
akasztológusok határokon átsugárzó hatásáról, hatalmáról árulkodhatna. A még anynyira méltatlan helyzet, az Illyés emlegette magánszorgalmú kutyák még oly lázas
mardosása és vonítása sem feledtethetné el azonban azt az igazságot, amit mintha csak
általában tartana érvényesnek, sajátmagára nézve már kevésbé. A tételmondat valahogy úgy hangzik, hogy az elkészült munka, a mű elválik szerzőjétől, és önálló életét
kezdi élni, ha életrevaló. Magára marad majd a könyve, ez lesz létének igazi próbája –
mondja, s nem mutatkozna az önteltségig magabiztosnak, zsenitudattal elteltnek, csupán erősebb önbizalommal megáldottnak, ha bizonyos lenne nem is egy műve életrevalóságában, maradandó voltában. Hogy kiállják majd az idők próbáját, és neki addig
pazarlás próbára tenni a türelmét, amúgy is kevés terve, egy Bethlen-dráma megírása,

2002. július

83

a Harang a szélben című regény folytatása helyett a falkákban faldosókkal foglalkozni.
Monográfusa, Ablonczy László kötetének címét kölcsönözve, nehéz álom lehet, persze, a változott irodalmi világ, s benne a változatlanságokra riadni. Arra, hogy Romániában mintha mind a mai napig tartana még, ami a nyolcvanas évek legelején kezdődött, írói betiltása. Tizenhárom kötetet számlál, amennyi legalábbis hivatalos úton nem
juthatott be az országba, amit tehát nem ismerhettek az erdélyiek. És igazából most
sem ismerik, nemcsak az olvasók, de tán a kiadók sem, mert különben nem vetődött
volna fel a gondolat, magánkiadásban jelentetni meg őket. Író és irodalmi élet kettőse
mindenesetre hasonlóan kényszerű feladatot ró ki, mint amilyenről Kálvin János és
Szervét Mihály összeütközésével kapcsolatban szólt: nem hagyni szóhoz jutni magában semmilyen elfogultságot, az egymást tagadó két tudat konfliktusában egyiket se
fosztani meg „a megértés jogától”.
Az Erdélyi változatlanságok egyébként alig beszél az életműről, a pálya állomásairól. Mint ahogy az erdélyi irodalom folyamatairól, egyes jelenségeiről és a kortárs alkotásokról is alig. Kivétel, amikor az „erdélyi csillagkép” különálló létezését, múltját,
jelenét és jövőjét regisztrálja, megengedve tán, hogy ennek neve transzszilvanizmus lehet, habár azt állítja, az önálló Erdély történelmi gondolatához kapcsolódó önálló
transzszilván irodalom eszméje a történelmi változások során már régen érvénytelenné
lett. A hagyományok, az elődök körébe sorolható egy-két kifejtetlenül maradt megjegyzése. Például, amikor Wass Albertet a Mezőség helyi krónikásának nevezi, Nyírő
Józsefet pedig mint papi szolgálatban átmenetileg megragadt mesélőt emlegeti. Ide tartozik az is, amit Németh László harmincas évekbeli romániai útirajzának margójára
jegyez. A kötet sok írásában idézett, melegen méltatott szerző a tejtestvériség eszméjének megfogalmazójaként mint merész álmok szövője jelenik meg előtte. A Trianon
után szétszóródott magyarság új szellemi-művelődési küldetéséről vallott elképzelését
elfogadja ugyan, ám hozzáteszi, a tervek valóra váltásának emberi-jogi feltételeiről bizony megfeledkezett. Keményebb szavakat is használ, bibliaiakat, felróva, hogy miközben a közép-európai eszme apostolátusát vélte vállalhatónak, aközben Romániában, és nyilván nemcsak ott, a Miatyánkot mormoló papok szájából a fogat is kiverték. Kissé könnyed volt Németh László szólása – áll a megjegyzések végén –, hogy
a történelmi terhektől szabadult megcsonkult Magyarországnak jobb esélyei támadtak
a minőségi bizonyításra. Az ehhez hasonló okfejtések egy-egy esszé magját, csíráját rejtik, mint ahogy tanulságos és izgalmas lenne egy afféle önarcképnek csak a vázlata is,
ahol önnön pályáját illetné reflexiókkal, egy-egy alkotásához fűzne megjegyzéseket,
utóéletükről, lehetséges folytatásukról adna számot – mintegy az Évek, hazajáró lelkek
folytatásaként. Talán több lehetne egy számnál, hogy a sok kiadást megélt az Anyám
könnyű álmot ígér közel félmilliós példányban jelent meg, s több érdekességnél, hogy
a szerzőnek mégis a két dráma, a Csillag a máglyán és az Advent a Hargitán a kedvence,
valamint hogy Az ugató madár mint az életéről, életükről tett személyes vallomás tűnik fel előtte. Röviden arról is szól, hogy nagysikerű regénye szomorú folytatást
ígérne, mert az idő kegyetlenül bánt el a szereplőivel. Lakat és vaspánt „szigorog zúzmarásan” a szülőház ajtaján, üres, elhagyott az otthon. Édesapja testvéreinek családjában, ahol – teszi hozzá – a Bibliát sem igen olvasták, megsemmisült a magyarságtudat
is. Régi vágyának mondja egybehívni egy közös asztalhoz azokat a rokonait, lehetnek
már harmincan is, akik egyetlen szót sem beszélnek már magyarul. Szülőfaluja s annak
református gyülekezete a „lét és nemlét peremére jut”, s nem vigasztalhatja, hogy
a Mezőségen, a székelység Árpád-kori szálláshelyén a magyarság már száz éve is szór-

84

tiszatáj

vány volt a román többségben. Ami nyugtalanítja, hogy történelmi ismeretek dolgában talán itt a legtudatlanabbak a magyarok – atyjafiai, szerinte, a múltjukat se ismerték, nemhogy a jövőt sejthették volna, Nyugaton mégis nem egy buzgó emigráns hazafi oktatta ki, állítván, nemcsak Erdélyben, de a Kárpát-medencében is a magyarok
voltak, vannak többségben. Ők oktatnák őt „csontvelőig magyar” magatartásra, s a kérdésre, hogy honnan a történelmi tények (nem) ismerete, ők felelhetnének ugyanúgy,
ahogy a társaival karácsonyt köszöntő, házról házra járó kisgyermek Sütő András felelt a kérdésre, hogy honnan kapták a hírt Jézus születéséről: „Saját magunktól!”.
Bölcsességi beszédforma ez is, kinyilatkoztatás – profán értelemben. Annak a derűnek a jele, amely ha ritkán is, de mégiscsak meg-megcsillan. Nem ez ugyan a kötet
alaphangja, mégis erősen hallatszik. Szinte átüt azokon a fordulatokon is, amelyek biblikus vétetésűek, ám az ünnepi komorságukat, magasztosságukat hétköznapiasan esetlenre, esetlegesre váltják át. Mint például a Sinkovits Imre hetvenedik születésnapjára
küldött köszöntőben, ahol a „bizony mondom nektek, ember emberrel büntetlenül
nem találkozhat” szentenciája a Bibliában aligha fellelhető pajkos évődést, mókás bókot takarja. Mert hogy miért nem lehet ilyen találkozás, ennek oka csak sejthető, de ki
nem következtethető. A köszöntőből legalábbis kevésbé, a könyv sűrű soraiból inkább. Az a büntetés, vélhetően, hogy ember és ember túlzottan egymás hatása alá
kerül. Annyira ráhangolódnak egymás véleményére, annyira befolyásolják egymást
a szavaikkal, hogy mintegy magukon kívüli állapotba jutva meg sem tudják különböztetni, melyik kié. Könyvismertetések esetében az efféle akaratátvitel legbiztosabb jele,
ha az ismertető összetéveszti magát a szerzővel – eleresztvén a füle mellett az esztétáknak, irodalomkritikusoknak, de a „nemzeti nihilizmusban panírozott poéták”-nak is
szánt ornitológiai figyelmeztetését, hogy minden madár úgy énekel, ahogy a csőre áll,
hozzá igazítván még a szájtartását is.
Így talál változatosságra a változatlanságok számbavétele során a szófordulatokban,
így leli kedvét az általános kedvetlenség jeleinek rögzítése közben a képekben, metaforákban. Még talán derül is, amikor Pusztakamarás, a szülőfalu jelene s ezáltal, persze
a jövője is úgy idéződik fel, hogy megszűnt itt a gyerekhalandóság: nincs gyermek
hozzá. Szemléletesnek találja, eredeti leleménynek, noha a szerző korai korszakából is
ismerős, az eső elől tóba menekülni goethei példázatát, mert hisz valamiképp általánosabbnak és érvényesebbnek tetszik, nagyobb méretűnek, mint a cseberből vederbe kerülésé – s míg ezen jártatja az eszét, a menekülés reménytelenségéről is elfeledkezik,
s arról meg főképpen el, hogy talán a szocializmus diktatúrája lenne az eső, a mai demokrácia pedig a tó, a szocializmus, benne Ceausescu diktatúrája a cseber, és ami ma
van, a demokrácia, az meg a veder. Nem Tamási Árontól valónak, hanem mesébe illőnek véli a már idézett kijelentést a csudalátókká lett székelyekről, és szinte nem is
a keserű csalódás hangját hallja ki belőle, hanem egy csalimese szellemességét. Másutt
az aforizmák, szentenciák tömör igazságaihoz élesíti az eszét, a „koldus él a sebeiből”,
a „kinek ahol fáj, ottan tapogatja” ki tudja, honnan származtatható bölcsességéhez, hogy
aztán majd az átírások, parafrázisok sokasága tartsa ébren a figyelmét, és tegye próbára
mind fakóbb emlékezetét. Erdély utóbbi tíz esztendeje például a decemberi fordulattal
összefüggésben mint „új időknek új szószegéseit” szenvedő világ említődik, mintha
a háttérben Ady új dalainak hangfoszlányai hallatszanának, holott inkább a hiány beszédes itt, a nemzetiségi statútum hiánya. A „sokoldalúan balkanizálódott Erdély” jelzős összetétele mögött már nem költő, pláne nem magyar poéta rejtőzhetik, de hogy
ki vagy mi, azt talán csak egy, a szocializmus frazeológiáin fejlett egyed tudhatja. Mi-

2002. július

85

ként azt is, hogy milyen az a „halált megvető óvatosság”, akár a Székelyföld autonómiája a harci tét, akár pedig az, amit egy kissé hosszú cím így határoz meg: a romániai
magyar oktatás követelményeit a román államnak kell megoldania. A történelemnek
eme fordulatát tapasztalván még az is elégedett lehetne, aki esetleg a követelmény
megoldásának nem szerzői, hanem újságírói szófordulatát a bürokrácia bikkfa erdejében kereszttel krétázná meg, annál nagyobb igyekezettel, minél inkább megfogadná,
hogy a kisebbségi magyarság a saját jogai dolgában nem maradhat „esőleső társaság”,
mert hiszen emlékezetébe véshette ez a közösség: eső után netán a tó vár rá. S habár
bizonyos helyzetekben az egyik kutya, a másik eb, felcserélésükre mégsem alapozható
olyanfajta „új hitvallás”, mint amilyent unalmas órái helyett a megfélemlítés perceiben,
elkomorult pillanataiban fogalmaz a kényszerűség vallásalapítója – valahogy ekképpen:
„ott kezdődik az ember, a magyar is, ahol összetéveszti magát mindazzal, amitől megfosztották”.
A publicisztikát nem hivatásának, de kötelességének tartó Sütő András az „alapítvány-világnézet” terjedése idején sem otthon, Romániában, sem itthon, Magyarországon nem biztathatná már ama Toldi-termetű férfiú barátját, szellemi társát, a halott
Czine Mihályt azzal, hogy puszta megjelenése „eleven hullámzást keltett a szellemi és
vigalmi életben” – az Erdélyi változatlanságok körüli, lassan egy esztendeje tartó csend,
a hazai és határainkon kívüli kritikusok közönye alapján maga sem bizakodhat, hogy
könyve ha a vigalmi világban nem is, de a szellemi életben eleven hullámokat kavar.
Még kisebbségpolitikai nézeteivel sem, de a művészet, benne az irodalom szerepéről
vallott megingathatatlanul megengedő véleményével sem – talán mert mindenkor és
mindenhol, a kongresszusok pulpitusán éppúgy, mint a koporsók mellett a „szolgák
felelősségé”-vel szólalt meg. Noha Tamási Áronnal mondja, hogy egyedül van, feje és
szíve hivatalában, lelke a Szentlélek ajándékában mégis a „mámort” nyerhette el. Azt
az önfeledtséget, lelkesültséget, mely a másokért küzdésben, odaadásban élve elűzi magától a sivár reménytelenség kísértéseit.

KRITIKA

„Semmit nem hallgathatunk el,
ami bennünk gondolódik”
HATÁR GYÕZÕ: ANTIBARBARORUM LIBRI I–II.
„Jóideje már, ahogy magamat nem kímélem,
a többieket sem tekintem hímes tojásnak”
Határ Győző bölcseleti opusai csupán az ezredfordulón kerülhettek a hazai olvasók elé – néhány mozgékonyabb, vállalkozó szellemű kis kiadó jóvoltából (Özön Közöny, Tevan K. 1997; A fény megistenülése, Terebess K. 1998; Szentföld a Föld, Kortárs
K. 2000; Szélhárfa I-III, Argumentum K. 2000). A sorozat most vált teljessé, a két újabb
vastag kötettel, amelyek az első ízben itt napvilágot látó Juveniliáktól a korai filozófiai
műveken át egészen napjainkig követik az író gondolkodásmódjának, világképének
alakulását. A szöveggondozás, a szerkesztői munka, az alapos tájékoztatás a művek keletkezéséről, lelőhelyéről Thuróczy Gergely érdeme. Az itt közzétett szövegek zöme
már Nyugaton megjelent, többségük az Aurora Ezoteria sorozatban, a szerző magánkiadásában (IBM-Composer „csudagépén” maga szedte őket, a könyvtervezést felesége,
Prágai Piroska végezte). Jelen kötetekben – némi változtatással, az aktualitásukat vesztett eszmefuttatások helyenkénti elhagyásával, más szövegegységek, újabb felismerések
közbeiktatásával – az író újraközli azon korábbi munkáit is, amelyeket társadalomfilozófiai elmélkedései szempontjából különösen fontosnak tart.
Pályi András kitűnő és hozzáértő Előszavában felvázolja a Határ-bölcselet alappilléreit, a kvark-parányoktól a Multiverzum egészét szemhatárába fogó tágas boltívet,
amelyben kristálytiszta racionalitással helyezkednek el az egymásba épülő részletek.
Ugyanakkor jelzi, mi az, ami e filozófiai világképet számunkra szokatlanná, sőt megrendítővé teszi: „Határ Győző életművét olvasva az önmagát ismeretelméleti lényegére
csupaszító és minden kínálkozó 'lelki' könnyítéstől
megfosztó emberi tudat drámájának részesei vagyunk.”
Az író-bölcselő másként veti fel az ontológiai alapkérdéseket, mint általában szokták a filozófusok. Ahelyett, hogy „van-e értelme az életnek?” – ő azt kérdezi:
hogyan is lehetne „értelmetlennek” nevezni azt, ami
adottság? Az élet tehát önmagában hordja értelmét: ha
már megszülettünk, egyszerűen élni, létezni tartozunk.
A filozófia „nem engedheti meg magának azt az intellektuális fényűzést, hogy a létparancsból kihátráljon”;
így koronáriuma csakis az ontológia lehet. E megközelítésben viszont az ember semmiképp sem a VilágminArgumentum Kiadó
Budapest, 2001
I. kötet: 666 oldal, II. kötet: 740 oldal, 4900 Ft

2002. július

87

denség centruma, „minden dolgok mértéke” (ahogy Szophoklész s nyomában a művészet tartja!), hanem csupán „mikrobatenyészet” a maga élettani törvényeivel; az örökké
pulzáló Multiverzum egy különös – korántsem örök életű! – jelensége, önészlelékeny
parány, a Világegyetem „özön közönyébe” kivetve.
Határ Győző protagoreus megalapozottságú világképe szerint gondolkodásunk
hordozója a szenzórium, azaz „egész testünkkel gondolkodunk”. Valódi természettudóshoz illő kíváncsisággal és imponálóan bőséges élettani ismeretekkel felvértezve
kutatja a biosz működési mechanizmusát, szenzorikus felépítésünket, amelytől nem
választható el – szerinte – pszichés, mentális tevékenységünk. Intellektusunk teljes
mozgásterét a hústest enkapszulálja (a „szarx” börtönébe vagyunk bezárva!). Így hát
magasabbrendűségünk gőgje merő agyrém; az emberi faj – a biosz igájában – eredendően és kiirthatatlanul ragadozó természetű. Ezért hiábavalóak a legszebb elméleteink
is a társadalom jobbítására. Történetfilozófiai szkepticizmusa e felismerésből fakad –
nagyon is indokoltan!
Már korai „filozófus-regényében” (Csodák országa, Hátsó-Eurázia) kifigurázta a mélylélektani, valamint a spiritiszta lélekgyógyászatot, s a testi-lelki egész-ség forrását a szervezet biopszichikai összhangjában látta. A létesülés szakadatlan folyamatában minden
egyes ember egyszeri és megismételhetetlen jelenség – vallja – alávetve a keletkezésmegsemmisülés törvényének. Életünk tehát (a tudatfolyamatok lebomlásával) a halálban végetér (azaz nem hisz a lélek vagy a szellem-én testtől független továbbélésében):
„részt veszek halálomban életem minden erejével”. Ha szétesik a tudatnyaláb, az ego
megsemmisül; az (ön)észlelékenység kialszik: csatlakozunk a végéremehetetlen többséghez a fűtakaró alatt. Viszont amíg élünk, addig elkerülhetetlenül, folyamatosan töprengünk a lét alapkérdésein (még az úgynevezett „egyszerű” ember is!): „A léten meditálni meg nem szűnik az elme, amíg ember él a Földön”. A már felismert igazságokat
mindig továbbgondolják – kiegészítik, korrigálják – mások, az utánunk jövők, így
egyre több ismeretfoszlány, felismerés-parány áll rendelkezésünkre a Világegyetem
működéséről (ez az emberiség egyre bővülő-gyarapodó „tudáskészlete”).
„Egyre kijjebb-beljebb, 'valamerre' tovább terjeszkedünk bölcseletünkkel a kitudhatóság – protagoreicitás – behatárolatlan alapszövetén” – vallja. A „halhatatlanság” az
ő fogalomrendszerében a művekben hátrahagyott szellemi tartalom; a filozófiatörténet
e „hagyatékokból” áll össze. „A filozófusok: lépőkövek, amelyeken a gondolat lépeget
a századok vize fölött”. A vallások transzcendenciáját, a lélekelméletet, a különböző
mitológiai hitregéket Határ Győző olyan elmekonstrukcióknak tartja, amelyeknek
édeskevés a valóságalapja. Ő inkább „józan eszére” hallgat, s a reáliáktól nem rugaszkodik el, bármily magasra röpteti is gondolatait. „Kényszerpályákon mozog a világ, s e
kényszerpályák összességét az antikvitás Aténak, Heimarmenének – Sorsnak, Végzetnek, Rendeltetésnek nevezte volt.” Az ő szemében a mitológia: létszimbólumok tárháza, amelyben az emberi élet esszenciális mozzanatai sűrűsödnek. Az ember szereti
elhárítani magától a sorsáért való felelősséget, ezért különböző absztrakciókba vetíti
bele vágyálmait (Gondviselés, őrangyal stb.), illetve azokat teszi felelőssé kudarcaiért
(büntető Isten, Sátán, démonok stb.). Holott az Ég csarnokai üresek: csak képzeletünk
népesíti be őket emberfölötti lényekkel.
Határ Győző eredendően racionális látásmódja az iróniának, sőt olykor a blaszfémiának kedvez: előtte semmi sem „szent” és sérthetetlen. „Az elme rátámad és megkísérli, hogy lerombolja” a korábbi „tévedhetetlen”, „vitathatatlan” igazságokat, az „egykönyvű” hittételeket-dogmákat. Látásmódjában kezdettől fogva jelen volt a teokrácia

88

tiszatáj

és a különböző diktatórikus parancsuralmi formák iránti ellenszenv (meg is fizetett
érte kétszeri börtönnel!). „Bizony a szkepszis harmadfélezer éves bölcseleti iskolája
nem való a nyárfalevél lelkeknek!” – írja, hiszen aki önálló utat jár, azt előbb-utóbb
„eretneknek” bélyegzik (veszélyesebb korokban máglyára is vetik!). Ő a kételyt tartja
az elme legfontosabb fegyverének; kételkedni annyi, mint működtetni az elme minden
pozitív funkcióját. Úgy véli: „semmit nem hallgathatunk el, ami bennünk gondolódik”. Rákérdez tehát a hamisságokra, szertefoszlatja az illúziókat; a szellem „szabad
lengésének” bölcseleti állapotában, távol mindenfajta érdek- és haszonelvűségtől, magasan a hétköznapiság fölött, világűri magányban szemléli a burjánzó embertenyészetet,
léttörvényeit kutatva. Kétségbe vonja minden olyan tanítás intellektuális tartalmának
s lényegének érvényét, amely hieratikus jellegű, s „oly igen 'hétszer-szent', hogy hozzá
kétség nem fér”. Úgy tartja: minden filozófia, amely valamely elv vagy elmélet igazát
hasznával bizonyítja, avagy azzal, hogy az emberiség jólétéhez és boldogságához hozzájárul, hamis. „A haszonelvűség bölcseletének útszéliségei érvénytelenek a filozófiában”. A kefalizáció csúcsán a kételkedés az érzőszerv aretéje, a civilizációk építőköve,
„az emberi termitárium hajtóereje és vezérlő princípiuma”.
Művészetbölcseleti írásaiban az író hasonlóképpen ostorozza a haszonelvűséget.
Természetesen nem hisz az írás világot megváltoztató hatalmában, megváltó erejében –
hiszen egész életében azt tapasztalta: az Erőszak mindig erősebbnek bizonyul az Igazságnál. Szatirikus mini-esszéiben (Rólunk szól a történet I-III.) a kívülálló humorával
szemléli honi irodalmáraink buzgólkodását: „A magyar irodalom a százezres artézikút
irodalma. Művelői százezer artézikút fúrását sürgetik-követelik a mindenkori kormánytól – ennélfogva ellenzékiek. De ha véletlenül egyikük-másikuk bekerül a kormányba, azonnal frontot változtat: nyúlgátakat épít a felelőtlen artézikút-fúrók rohama ellen”.
A valódi írástudók – szerinte – a közgondolkodáson 'kívül' és 'felül' állnak. Nem
öltik fel Mr. Tipikus álarcát. Ezért persze nagy árat fizetnek: többnyire csak az utókor
méltányolja őket érdemük szerint. Aki nem hajt fejet a közízlés-közelvárás, netán a
kényszerítő hatalmi sugallatok előtt, az minden tekintetben hátrányt szenved. Hiszen
semmiféle szervezett közösség/állam/vallás nem képes elviselni a rá irányuló kritikai
szellemet. A „közélő moralizálók”, a „szervilis törvényhozók”, a „hatalmukat féltő
prelátusok” stb. – hangoztatja az író – folyvást a gondolat megbéklyózására törekszenek, s a KÖZ nevében mindegyre óvják a „szabad lengés” állapotában kutakodó elmét
önmagától, esetleges túlkapásaitól. A Hatalom emberei először csak könyveket égetnek, aztán szerzőiket is tűzre vetik, hogy megerősítsék saját dogmáik-elvárásaik feltétlen uralmát. Épp ezért a valódi teremtő szellem sorsa csakis a megbélyegzettség, kiközösítettség lehet.
Az emberek zöme 'egykaptafára' gondolkodik – hangsúlyozza az író –, „mintha
csupa egypetéjű ikrekből és klónokból állna”. Így hát szinte törvényszerű, hogy azt,
aki mélyebbre ás, a dolgok lényegéig hatol, szeretnék a maguk konvencionális, sztereotipizált sablonjaiba begyömöszölni. Ezért volt-van-lesz is mindig Szent Inkvizíció. Filozófusunk – érthető okokból! – nem rokonszenvez a különféle – szakrális és világi –
'megváltó-vallásokkal', az erőszakos térítést pedig a legnagyobb szellem-ellenes bűnténynek tartja. Kereszténység-kritikája is ebből az ellenérzésből fakad – társadalomfilozófiai eszmefuttatásai homlokterében a térítőparanccsal való szembeszegülés áll.
A puszta tényeket szemmel tartva veszi számba kereszténység-ellenes érveit. Leginkább az ősi, pogány görög kultúra elpusztítását fájlalja: az i. sz. IV. században

2002. július

89

kiirtották a pogányság hiedelemvilágát, a káprázatos templomok, szerapeionok, amelyeknek masszív építményei akár három évezred vasfogával is dacoltak volna – mindmind odalettek. A görögség a Bölcsesség, Róma viszont (mind a Római Birodalom,
mind a pápaság korában) a Hatalom bűvöletében élt. (Köpönyeg sors – Julianosz ifjúsága
című regényében mutatja be hitelesen lépésről lépésre ezt a pusztító folyamatot
a szerző.) Az erő-hatalom lényege az intolerancia a másvallásúakkal, másként gondolkodókkal szemben. Az író a vallási türelmetlenséggel azonosítja – lényege szerint – az
ideológiai türelmetlenséget is, mikor a 'megváltó Eszme', a Purifikátori Princípium
nevében megbélyegzik, kivégzőosztag elé állítják a szembeszegülőket, legfeljebb annyi
választást hagyva nekik: ki ölje meg őket s milyen halálnemmel? Ő mindenfajta utópiát (s a megvalósításukra törekvő diktatúrákat!) a judeo-keresztény 'üdvtörténet' evilági változatának tart. Morus Tamásnál, Saint Simonnál még csupán tudósi álmodozás
volt a 'tökéletes társadalom' ideája – véli –, Fourier 'szent őrülete' a társadalmi üdvről,
az eszményi államról azonban már veszedelmes tévtanok kialakulásához vezetett.
Ezek nyomán köszöntött ránk az a csodálatosnak remélt jövő, amelyet ma a legbarbárabb jelenként élünk meg. Csak remélhetjük – hangoztatja az író –, hogy a marxióta
üdvtörténet rémképét már magunk mögött tudhatjuk, azonban 'a hazugság liberalizmusának' és 'a liberalizmus hazugságának' kettős forradalma még a diktatúránál is elborzasztóbb totalitárius uralomhoz (a Pénz korlátlan hatalmához) vezet(het). Fellazul
a jogszolgáltatás, viszonylagossá válnak az erkölcsi normák, s a maffiák hatalmának
megerősödése, végül kormányra kerülése, az emberi életérdek semmibe vétele minden
korábbit felülmúló 'hódoltság' állapotába sodorhatja a tömeget.
Az emberiség sorsa-jövője mellett írónkat természetesen a magyarság tudati állapota is aggasztja. A pártállam irányítása alatti negyven év során „a töredelmek megtörték és elcsigázták, a szellemi ínség felőrölte és falusiassá tette a lelkeket”. A hosszú diktatúrának sikerült az emberállomány négyötödét (zsenge óvodás kisgyermektől a nyugdíjas aggastyánig) intézményes tömegbűntényébe beszerveznie, uralmának fenntartásában érdekeltté tennie. Így aztán előállt az az 'erkölcsi impasse', amelyben a demokrácia eszményei csütörtököt mondanak. Hogyan is sikerülhetett volna hát az
1989/90-es fordulat után egy valódi demokratikus társadalmat kialakítanunk? A hangadók azok lettek, akiknek 'ugyanaz a vaj van a fején', mint az országnak: az 'országos
vaj', s akik büszkén és emelt fővel vállalják szeplős múltjukat. Összeverődnek a hasonszőrűek, előrukkol az országos Konfraternitás, – s a néhai intézményes tömegbűntényből aranyfedezetet kovácsolnak régi-új hatalmuk megszervezéséhez. Az egykori
nomenklatúra megmilliomosodik, minden adható és vehető, az országos és nemzetek
fölötti 'hazugság-össszjáték' (újra) fölerősödik.
Itt, Köztes-Európában – hangsúlyozza az író – a történelem mindvégig azt bizonyította, hogy a tömeg a függőség-védettség-biztonság-eltartottság kívánalmait részesíti
előnyben a függetlenséggel, a szabadság-kínálta lehetőségekkel és felelősséggel szemben.
A gyám-állam kliensei ők, az Állam Őslény Alattvalói, akik a kicsinyke Jólét demokráciájára szavaznak az eszmények, sőt saját valódi, távlatos érdekeik ellenében. Az
utóbbi évtized tapasztalatai azt mutatták: azokat, akik valóban képviselni tudnák a nép
érdekeit – cserbenhagyják; azok viszont, akiket maguk fölé emelnek bizalmukkal, őket
hagyják cserben. Így a „népképviselet” puszta álom marad. A hivatásos naivista törvényalkotók, a TV-mérgezett tömegek s az önkiszolgáltatottságot továbbszolgáló politikusok jóvoltából az ördögi kör egyre szorosabban zárul körénk. A Gonosz – 'Malum Metaphysicum' – tehát szüntelenül hat és közremunkál világunk alakításában.

90

tiszatáj

A Gonosz – Határ Győző felfogásában – nem pusztán szimbólum: ő a faji-nemzetivallási-emberi intoleranciát tartja a legfőbb Gonosznak, valamint a hitre apelláló ideológiákat (legyenek bár vallási vagy ateista jellegűek!). Többször, több helyütt hangoztatja: a vallások találták fel a népirtás tömegbűntényét; az iszlám már a középkorban
a fasizmus előfutárának tekinthető. A fasizmust magát a judeo-kereszténység világi eretnekségének tartja, nemkülönben a kommunizmust, amelynek egész eszmerendszere
a millenarizmus első szektáitól származtatható, s a különböző eretnekségek láncolatán
át a hit világi töltetűvé válásával Marx-Engels-Leninig vezet az útja. Így hát a szovjet
kommunizmus – az ő szemében – „a judeo-kereszténység fattyúhajtása”. De ma már
mindezeknél veszélyesebbnek tartja az iszlám fanatizmus előnyomuló térhódítását.
Határ Győző a demokráciát tartja az egyetlen olyan – viszonylag ideális – rendszernek, amely a szellem szabad lengését nem korlátozza, s amelyben – elvileg – mindenfajta nézet megfér egymás mellett, anélkül, hogy egymás kiirtására törne. De megvalósításához szabad, független gondolkodású személyiségek kellenek! „A demokrácia
a nemes alku, a megalkuvásban való nemes megállapodás iskolája! akadémiája! – hangoztatja. – Márpedig az iskolázatlanok az iskolát, a barbárok az akadémiát, a fundamentalisták a kompromisszumokat nem szenvedhetik”. A barbárok csak a maguk
„egykönyvű” részigazságaihoz ragaszkodnak, de azt aztán tűzzel-vassal próbálják érvényesíteni más részigazságokkal szemben. Így a társadalom a hatalmi játék erőterévé válik, a ki kit győz le arénájává, – amiben csak elvérezhetünk mindannyian, vagy az
egész küzdelem egy új diktatúra melegágya lesz.
Tisztában van vele, hogy a demokráciának – főleg ha a „barbárok” játékszere – igen
komoly veszélyei vannak. Hiszen a demokratikus viszonyok közepette szabadon felnőhetnek azok is, akik épp a demokrácia megdöntésére törnek! Ezért ha el akarjuk kerülni, hogy ismét hosszú évtizedekre lerázhatatlan parancsuralom telepedjen nyakunkba – bármiféle ideológiai előjellel! –, akkor éberen kell ügyelnünk arra, nehogy
a „zombik” (a zanzásított elméjűek, a középszer, a kábszerek-utópiák-mítoszok-különféle téveszmék rabságában élők) vegyék át a hatalmat, s a „sensus numinis” (a főhajtás
ösztöne) animális késztetésének engedve a tömeg eufóriában hódoljon előttük. (Nemcsak nálunk, Köztes-Európában, de Nyugaton is fennáll ez a veszély az író szerint!)
Toleranciát csakis azokkal szemben lehet gyakorolni, akik tiszteletben tartják a szekuláris társadalom jogait (a személyiség, a gondolkodás szabadságát), de keménynek kell
lenni mindazokkal szemben, akik mások függetlensége ellen törnek, akik „hittérítő”
buzgalmukkal veszélyeztetik az ember szabad döntési jogát. „A sevallásúak és a vallásban élők közös érdeke, hogy egymással békén megférjenek, mert csak így vészelhetjük
át az elkövetkezendő évszázadok társadalmi megrázkódtatásait.”
Határ Győző úgy véli: a magafajta sevallású, racionalista, agnosztikus elmék többet
használnak az ember(iség)nek, mint a 'világmegváltó' szellemek, épp azzal, hogy nem
áltatják hamis illúziókkal, időben figyelmeztetik a reá leselkedő veszélyekre. Ők azok,
akik – dacolva a tömeggel, a közszellemmel, a politika mindenkori elvárásaival – konzekvens gondolkodói utat bejárva az emberiség felnőtté válását érlelik.
Az író éppoly ironikusan szemléli önmagát s világbeli helyzetét, akár a Mundust,
avagy a Multiverzumot, amelyből kiszakadni élve lehetetlen. Miközben tudván tudja,
hisz egész élete során tapasztalta: a 'tetten ért' világ nem bocsát meg leleplezőinek, ő
mégis – 'Sancta Candiditas'! – rendre írja pasquillusait ellene: „a maffiánál leleplezem és
följelentem a maffiát, a lelkiismeretlen világ lelkiismeretére apellálok”.

2002. július

91

Hogyan vár(hatna) hát bűnbocsánatot, ha nem is kér?! Provokatív szellem, hiszen
folyvást olyan dolgokról ír / beszél, amelyek a sablon-gondolkodók sémáiba sehogyan
sem illeszthetők. Lehet, hogy éppen ezért lesz életműve halhatatlan – messzi korokon
átívelő!? Kedélyét eltölti az ataraxia derűje, nemigen törődik semmiféle vallással, őfelőle bárki szabadon gyakorolhatja saját hitét, meggyőződését – csak őt ne akarják erőszakkal megtéríteni. Derűje (kiegyensúlyozott kedélyvilágán túl) abból a biztos tudatból fakad: valamelyest ő is hozzájárult műveivel ahhoz, hogy tisztán lássuk – mind
egyéni, mind nemzeti, mind európai, sőt egyetemes szinten – az ezredforduló problémáit, s hogy a veszélyek elhárítására is fel tudjunk készülni. Most már csak rajtunk
múlik: odafigyelünk-e racionális tényfeltárására, hasznosítjuk-e valósággyökerű elemzéseit?
„Hogy az olvasók döntő hányada nem ismer? – magamra vessek – világgá szaladtam...” De: „ha idehaza maradok és másodszor is végigszenvedem a jelenlévőkkel, amit
már, köszönöm szépen, előszörre, börtöneimmel végigszenvedtem – akkor soha nem
írom meg azokat a könyveket, amelyeket megírtam, soha...”
Hiába, kis hazánk szellemi klímája az utóbbi félszázadban nem kedvezett a szellem
„szabad lengésének”, a független, bátor, tiszta és egyenes gondolkodásmódnak. Ezért
Határ Győző – mint legnagyobbjaink, bármely korban – csupán remélheti, hogy eljön
még az idő, amikor az ő életműve is majd „belefoglaltatik a magyar irodalom korpuszába”.
Ezért hát büszkeséggel vegyes alázattal bízza életművét az Időre... „Beszéljenek magukért Küsded Munkátskáim, ahogyan a könyvespolcon sorakoznak, elég vallomásosak és elég szenvedélytelenek ahhoz, hogy megadjanak minden felvilágosítást”.

G. Komoróczy Emõke

92

tiszatáj

Csodatár
LATZKOVITS MIKLÓS: HOGYAN TANULTAM MEG KOPTUL?
Az elsőkönyves Latzkovits Miklóssal kapcsolatban még a látszatát is kerülni kívánom annak, hogy mint ismeretlenre csodálkozzam rá. Sőt, feltehetően elég jól ismerem a szerzőt, kivel évek óta együtt tanítunk a szegedi Juhász Gyula Tanárképző Főiskola Magyar Irodalom Tanszékén. Tudom, hogy kiváló latinista, a peregrinációs emlékkönyvek és a régi magyar dráma tudós kutatója, kinek – fiatal kora ellenére – hoszszú évek óta neves szakemberek kérik ki véleményét irodalmi kérdésekben. Az sem
volt titok előttem, hogy nemcsak tanulmányokat ír, hiszen a kilencvenes évek közepétől rendszeresen felbukkannak elbeszélései különböző irodalmi folyóiratokban, korábban főként a Pompejiben, később a Tiszatájban, a Jelenkorban és a Holmiban. S ezek
bennem remek történetek, különös hangulatok és a megszólalás figyelemre méltó regisztereinek emlékfoszlányait hagyták maguk után. Ha a Szegeden alkotó írók középnemzedékét vette számba valaki, akkor a Darvasi Lászlóval és Hász Róberttel kezdődő
sort gondolatban már évek óta Latzkovits Miklós nevével folytattam. Bár mindezidáig
önálló kötetet nem mondhatott a magáénak, a szerteheverő elbeszélések ígéretes prózaírónak láttatták.
S az elmúlt esztendőben megjelent Hogyan tanultam meg koptul? igazolta a várakozásokat. A kompozíció egysége, a sajátos elbeszélői pozíció, valamint a leleményes és
erőteljes írói nyelv egyaránt figyelemre méltóvá teszik a könyvet és szerzőjét.
A kilenc elbeszélés gyűjteményének a titok a rendezőelve. Ez az az aranyfonál,
amelyre Latzkovits Miklós felfűzte történeteit. A kilenc tökéletes szám, melyre – mint
ezt Dante túlvilági útikönyvének megjelenése óta tudjuk – mind a „lent” és mind
a „fent” épül, legyen szó a szenvedés bugyrairól vagy éppen az égi körökről. A kilenc
az alapja, a tartópillére és a kupolája a világnak. A háromszor három a matematika
mérhető és kiszámítható valósága, ugyanakkor – éppen ezért – maga a rejtély.
E kettősségnek kifejezője Latzkovits Miklós elbeszéléskötete. Hangsúlyozottan kifejezője, nem pedig értelmezője, és különösen nem megmagyarázója. A világban titokzatos dolgok történtek és történnek napjainkban is, erre
próbálják felhívni a figyelmet a szerző történetei. Ezek
hol az indiai, a zsidó és a korai keresztény hagyományokból építkező fabulák, hol „megbízható” forrásokból idézett esetek, máskor meg a közelmúltban, illetve
a jelenben történtek tudósításai. Közös jellemzőjük
a megértés már-már kimondhatatlan vágya, szinte fanatikus ismételgetése annak, hogy ha fáradhatatlanul számba vesszük a rejtélyeket, előbb-utóbb fellebbenhet a létezés titkának fátyla. Mintha valaki újabb és újabb
szemüveget próbálna magára, mondván, csak így reJózsef Attila Kör – Kijárat Kiadó
Budapest, 2001
96 oldal, 950 Ft

2002. július

93

mélhető a rácsodálkozás megvalósulása. Mint bizonyos pointilista festők, akik azért
cseppentették kitartóan a pontokat nap-nap után, mert feltételezték, hogy egyszer
végre a megfelelő helyre teszik azokat. „Minden történet egy irányba futott. Jó volt
látni” – olvasható A mese előtt című bevezető szövegben.
A kötet üzenete, hogy a mondás a lényeg, a beszéd. S ez nem kérdőjelezi meg az általános tapasztalatot, mely szerint a végső lényeg a hallgatás mélyén van, sőt, ellenkezőleg, átértelmezve-kiegészítve, megerősíti azt. Meggyőző erővel érzékelteti, hogy a létezés végső soron felfoghatatlan misztériumáról addig kell beszélni, amíg szavak nélkül
is ugyanarra gondolunk. Ez az a beszédes csend, amely benyomásoktól, sejtelmektől és
évezredes közös emlékektől súlyos. Ez az a beszédes csend, amely talán valóban törékeny, de bizonyosan nem üres, hiszen olyan, magas frekvenciájú rezgésekből áll, amelyek az ezredforduló emberének fogyatékos hallásával – már vagy még – nem érzékelhetők. Ennek ellenére igenis léteznek válaszok a végső kérdésekre, ezért keresni kell
őket, kutatni fáradhatatlanul, mivel komoly a tét. Vagyis Latzkovits Miklós könyvében visszájára fordul és ekképpen hangzik az elmúlt negyed században oly sokat emlegetett felismerés: amiről nem lehet hallgatni, arról beszélni kell.
A válaszok körülöttünk vannak, a már megtörtént eseményekben rejlenek, illetve
a szüntelenül történőkben, „csupán” fel kellene ismernünk őket. S mindehhez a mese,
tehát a gyerek szemével látott világ lehet a kulcs. A modern embernek ugyanis döbbenetesen eltompultak az érzékszervei, melyek nélkül azonban elképzelhetetlen a rácsodálkozás képessége. A könyv kilenc – Salinger kultikus tisztelettel övezett elbeszéléskötetét is idéző – története azt példázza, hogy végre (ismét?) meg kellene tanulnunk
látni, hallani és tapintani. Latzkovits Miklós szövegei a Látás, a Hallás és a Tapintás
példázatos meséi. A címelbeszélés csodagyereke szerint a betűk „igazi rajzok, csak éles
szem kell hozzá, hogy lássuk ezt, és nekem, a gyermeknek, volt hozzá szemem”. Eredetiben olvassa Platónt, folyékonyan beszél latinul és koptul, miközben kisegítő iskolába jár. S mindez a Gulliverrel kezdődött. Mint mondja: „Kinyitottam az első oldalon, és azonnal megláttam a hangokat, noha senki sem tanított rá. [...] Gyönyörű volt.
De nem a szavak jelentése, hanem a látvány miatt”. S a Túlvilági történetekben is a Látásról van szó, amikor azt olvassuk, hogy „akadnak azonban néha olyan pillanatok
– csak nagyon ritkán, és talán nem is minden ember életében –, amikor megpillanthatjuk a titkot. Igen, bár rövid időre, de olykor a lélek is látható. [...] De, míg a tárgyak
ismeretlen arcát felfedezni pusztán csak érdekes kaland, addig a lélek megpillantása katartikus élmény. Az ember ilyenkor úgy érzi, ő maga a világ. A Nap, a tenger, a csillagok és a szerelem mind-mind ő maga”. Edith Franck különös biográfiája pedig a Hallás
története. A muzsikus hősnője ugyanis bekötött szemmel is csalhatatlanul érzékelte
maga körül a világot. „Elmondta, hogy az asztalon sorakozó palackokban milyen
színű a bor, hogy hány cigarettacsikket hall a hamutartókban, hogy mit ábrázol
a szomszédos raktárhelyiségben porosodó régi kép, hogy mennyi pénz lapul az emberek
zsebében. [...] Edith Franck mindezt hallotta.” Éppen úgy varázslatos képesség birtokosa, mint Johann Alauda, aki a Tapintás mágikus erejével rendelkezik. Még kisfiú
A könyvfejtő címszereplője, amikor „bekötött szemmel, kezét a kendő alá csúsztatva
»olvasott el« minden egyes [eléje tett latin és német nyelvű] kötetet, pontos címleírást
s rövid szinopszist adva róluk”.
Valamennyien gyerekek, és máris emberfeletti hatalom birtokosai. Sem a környezetük, sem pedig ők nem tudják, hogy miként tettek szert e képességekre, melyeket
keresztként cipelve botladoznak a Jelképek Erdejében. Érzékszerveik csodálatosan ki-

94

tiszatáj

finomultak és bámulatosan összehangoltak. Szimbolikus történeteik meggyőző erővel
érzékeltetik, hogy a látszat mögötti valóság csupán azon – mondjuk így – kegyelmi állapotban ködlik fel egy-egy ritka pillanatra, amikor egymásba csendül a szín, a hang és
az illat. Tragikus sorsuk egyúttal azt is nyilvánvalóvá teszi, hogy e „látnokok” mindezért óriási árat fizetnek. A „rejtélyes élete, szörnyű halála” ismételten feltűnő fordulata e szerencsétlenek bemutatásának. Áhítat és félelem veszi körül őket, csodálat és
irigység, meg nem értettség és gyanakvás. Pusztulásukkal egy-egy lehetőség tűnik el
örökre, melyet a csodára váró, de ostoba emberiség rendre elpazarol. E hősök valamennyien identitászavarral küzdenek, akik idővel éppen csodálatos képességeiknek tulajdonítják, hogy nem találhatják meg helyüket a világban. Tudásuk nehéz adománynak bizonyul, melyet a környezetük sem elvetni, sem kiteljesedni nem enged. Amíg
mutatványnak látják tetteiket, érdeklődéssel tekintenek rájuk, ám, amikor természetesnek kellene elfogadni rendkívüli viselkedésüket, babonás félelemmel fordulnak ellenük. A zajos sikert az indulat hangoskodása váltja fel. Nem véletlen, hogy e különös
alakok valamennyien a csendet áhítják. A tudás azon állapotát, amelyben már csak ők
érzékelik mindazt, amire még vagy már képtelenek a homályos tekintetek, az érzéketlen ujjak és a tompa fülek. Johann Alauda „szerette a csendet, szeretett vagy legalábbis
szeretett volna semmire sem gondolni, egyedül, magában lenni”. Edith Franck is
a csendre vágyott, melyet az emberi fül számára érzékelhetetlen rezgésszámú hangokon kommunikáló rovarok között talált meg. Mindennél beszédesebb, hogy „számára
a rovarok jelentették a csendet. »Ha valahol csendet hallok, tudom, hogy ott vannak«
– mondta néha”. A kötet címelbeszélésének csodálatos kisfiúja pedig azért tanul meg
koptul, mert ezen a nyelven szerinte „még magunkban sem kell kimondani a szavakat.
Ez a végső pont, az utolsó állomás”.
Csoda és csoda. Latzkovits Miklós könyve valóságos csodatár, mely a szerző tárgyilagos történetmondása révén válik borzongató olvasmánnyá. Szövegeiben a rendkívüli
a hétköznapok unásig ismert díszletei között jelenik meg, és ezáltal a létezés egy csapásra felfoghatatlanul rejtelmessé válik. A mítoszok homálya, a múlt megnyugtató távolsága és a jelen egyértelműsége e hitelesség látszatával körbebástyázott írásokban súlyos sejtelmekkel terhes. A rendkívüliről ugyanis nevesnek mondott emlékírók tudósítanak, ismert és ismeretlen személyek dokumentálják őket és létezőnek tetsző tudósok
keresik a magyarázatukat. Ez utóbbiak ráadásul komolynak tűnő szakfolyóiratokban
publikálják eredményeiket. Latzkovits Miklós nyilvánvalóan nagy gondot fordít arra,
hogy szövegeinek narrátora valóban megtörtént esetek közreadójának látsszék. Mindezt tudományos módszerességgel, körültekintő aprólékossággal, visszafogottan, de krónikás alapossággal, sőt, a kételyeinek is hangot adva teszi. Az olvasónak hamar olyan
érzése támad, hogy Ráth-Végh István hatalmas kultúrtörténeti sorozatának valamely
pótkötetét lapozza. Az ebben összegyűjtöttek is megannyi dokumentált csodának tűnnek. Olyan hihetetlen eseteknek, amelyeknek ugyancsak tanúi voltak, amelyeket kivizsgáltak és értelmezni próbáltak. Megmagyarázhatatlanságuk nem a leírtak valóságosságát vonják kétségbe, hanem az emberi értelem mindenhatóságát. A kilenc történet elbeszélője is bámulatos műveltség birtokosa, ám az általa elmondottak mintha
folyton a – még vagy már – nem tudottak egekig tornyosuló (rom)halmára hívnák fel
a figyelmet.
Latzkovits Miklós világában különös jelentőséget kap a nyelv, mint a megértés forrása és a magyarázat lehetséges eszköze. Látnok és tudós hősei világnyelveket sajátítanak el, elfelejtetteken beszélnek, ismerik a szent nyelveket, erőfeszítéseik mégis ku-

2002. július

95

darcra ítéltettek. Segítségükkel ugyanis legfeljebb fejleszteni és tolmácsolni tudják az
ismereteket, a lényeg megértéséhez és magyarázatához azonban több kell, valami nem
emberi.
Talán-inkább-esetleg-feltételezhetően: angyali.
Az angyalok, egészen pontosan a feltételezett közvetítő szerepük és nyelvük remélt
mágikus jelentősége vissza-visszatérő motívumai a kötetnek. Az angyal szimbolikus jelenség, a rácsodálkozás évezredes vágyának kifejezője. Az angyalok beszéde közvetítője lehet az önnön sorsát megérteni vágyó emberiségnek. Az angyal hírnök, küldött,
aki üzeneteket hoz és továbbít. Az angyalok létezése kétségtelen, azonban meghaladja
az emberi felfogóképességet. A keleti, a zsidó és a keresztény hagyomány egyaránt
meggyőződéssel vallja, hogy természetfölötti lények jelenléte vesz körül bennünket,
ám mégis bizonytalanok vagyunk velük kapcsolatban. Nyilván azért, mert oly ritka
a dokumentált találkozás. Az angyal című elbeszélés egy efféle esetről tudósít, mondván,
„1979. február 18-án teljesen mezítelen férfire bukkantak Hamburg egyik kihalt mellékutcáján, hajnali négykor. A férfi arccal a földön feküdt, tarkóján alvadt vér, egyik
– törött – szárnya pedig furcsán a hasa alá gyűrődött”. A sebesültet orvosok és tudósok
vizsgálják, és megállapítják, hogy íme a bizonyosság: az angyalok valóban léteznek.
A jelenséggel kapcsolatban azonban mindvégig bizonytalanok, hiszen nem tudnak mit
kezdeni azzal a ténnyel, hogy az angyal a saját nyelvén kívül még latinul is beszél, ám
azt káromkodásra használja, langyos kakaóba mártott kalácsot eszik és tetves a szárnya. Mindez nem illik az előzetesen kialakított képbe, és így inkább gondot okoz a süket, vak és érzéketlen emberiség számára, mintsem megnyugvást. A rendkívüli esemény bennfentes elbeszélője szelíd iróniával érzékelteti a tanácstalanságot és pánikot,
mely akkor fogja el a vizsgálódókat, amikor kiderül, hogy semmi sem úgy történik,
ahogyan azt várták.
Az angyalok mindenesetre valóságosak, és titokzatos létük elegendő a reményhez.
*
Latzkovits Miklós e kötettel belépett irodalomtörténészeink azon népes táborába,
akik nemcsak rendszerezik, értelmezik és magyarázzák a szépirodalmi szövegeket, de
szaporítják is azok számát. Valamikor, a múlt század első felében olyan jeles tudósok
voltak egyúttal figyelemre méltó szerzők is, mint Szerb Antal, Schöpflin Aladár,
Rónay György, Kárpáti Aurél, Lovass Gyula és Sőtér István. Közülük néhányan a szegedi egyetemen is tevékenykedtek. S a város tanárképző főiskolájának, illetve jogelődjének tanári karában ugyancsak találunk olyan kutatókat, például Pitroff Pált és
Vajthó Lászlót, akiknek nevéhez regényeket is kötnek a bibliográfiák. Az elmúlt fél
évszázadban azonban elhomályosulni látszott e hagyomány. Az utóbbi években viszont szépirodalmi munkák is egyre-másra jelennek meg Szegeden élő fiatal irodalomtörténészek tollából. Szilasi László, Müllner András és Balogh Tamás íróként is figyelemre méltó tehetségek.
S az elmúlt esztendő nyarától immáron Latzkovits Miklós is méltán együtt emlegetendő a felsoroltakkal.

Sánta Gábor

96

tiszatáj

Egy régóta hiányzó munka
Horváth Károly összefoglaló szakkönyve és Radó György életrajzi krónikája a két
utolsó pont, ameddig a Madách-kutatók visszanyúlhattak. Palágyi Menyhért óta Andor Csaba az első szakember, aki Madách Imre életútját kívánja bemutatni. Kicsoda
Andor Csaba? 1950-ben született, 1975-ben végzett az ELTE-én mint matematikus. Kelemen János tanítványaként filozófiával foglalkozott (Jel – Kultúra – Kommunikáció,
Gondolat, 1980). Szépirodalmi indulása a figyelemre méltó Teofilia című regény
(Magvető, 1989). Több mint tíz éve foglalkozik a Madách-filológiával, amelynek megkoronázása az 1999-es Madách CD-ROM (Bene Kálmánnal), s a most megjelent Madách-életrajz. Közben megalapította a Madách Irodalmi Társaságot, szerkeszti a Madách Könyvtár köteteit. Jelenleg a Petőfi Irodalmi Múzeum és Kortárs Irodalmi Központ munkatársa, kutatója.
Mit ígér Andor Csaba új könyve? Fried István egy alkalommal egyik előadásában
arról beszélt, hogy ma már nem lehet életút-monográfiákat írni. Andor azonban életrajzot ír – egyszerre tudományosat és izgalmasan érdekeset.
A Madách Imre ősei című első fejezet tisztelgés a pozitivista iskola előtt. A következő – Alsósztregova – a legjobb taine-i, macaulay-i megközelítés: így csinálta Mikszáth
Jókaiját, Illyés Petőfijét. A Gyermekkor című fejezettől kezdve sok új adattal és azok
bizonyításával találkozunk a könyv lapjain. A szerző bizonyítja például, hogy Madách
január 20-án született, hogy az első szerelme nem Lónyay Etelka, hanem Cserny Mária
volt. Az Egyetemi évek című adatait érdemes összehasonlítani a kortársakéval: Madách
első közlése 1839-es (Honművész), az első kötete 1840-ben jelent meg (Lantvirágok).
Az új fejezet: A pályakezdés évei: félsikerek és kudarcok az irodalmi és a közéleti indulás
története. Szó esik a drámakísérletekről, illetve az 1842-es akadémiai pályázatáról. Az
1843-as újabb akadémiai pályázaton két művel is indul: a Férfi és nő meg a Csák végnapjai (utóbbi dicséretben részesült – akárcsak Jókai műve, a Zsidó fiú). A különféle kudarcokat kiírja magából: 1844 elejére elkészül a Csak tréfa.
Az életutat meghatározó második nőnek szentelődik az újabb fejezet: Fráter Erzsébet (a mindenkori első az anya). Az ismerkedés helyszíne Losonc! Közéleti pályafutása is elindul: mérsékelt
centralista, ugyanakkor táblabíró is. 1845 februárjában
Cséhteleken tiszteleg a Fráter-kúrián; az esküvő Csécsén, júliusban történik. 1846. augusztus 31.: Imre gyermeke születése és halála. A következő fejezetben – Madách Imre főbiztos – a szerző összegzi a legújabb kutatásokat. Madách Imrét még 1846. júliusában választják
meg megyei főbiztosnak; 1847 elején Szontágh Pállal belépnek az Ellenzéki körbe – Madách radikalizálódik
(1861-ben is Teleki Lászlót fogja követni). 1848. január
elsején született Aladár fia magyarázza, hogy a március
Fekete Sas Kiadó
Budapest, 2000
218 oldal, 1200 Ft

2002. július

97

eseményekben hogyan vesz részt. Családja is áldoz a hazának, nővére és öccse 1849ben meghal.
A szabadságharc végétől a letartóztatásig című fejezet izgalmas kalandregény, hiszen
Nógrádban 1849 szeptemberéig harcoltak. Van fegyverrejtegetés, bujdosóbujtatás és szöktetés; szegedi látogatás. A testvérek osztályegyezsége alapján Madáchék Csesztvéről Alsósztregovára költöznek. 1851. június 7-én megszületik Jolán. Andor Csaba sokat tesz a Rákóczy János-legenda eloszlatása ügyében, majd részletesen tárgyalja az
1852. augusztus végei letartóztatást. A Börtön és internálás című fejezetből megtudhatjuk, hogy Madách többeket is rejtegetett (sőt fegyvereket is). Andor bizonyítja, hogy
a pozsonyi fogság alatt nem botozták meg. Ismét az újabb kutatásokra támaszkodva
a szerző állítja, hogy a pesti fogság alatt írta – tanúvallomás van rá – Az ember tragédiájának első változatát Luczifer címmel. A feleség helyzete a levelek tanúsága szerint
megdöbbentő. Házassága megromlásában és botrányos életmódjáért Hanzély Ferenc
helyett az első gyanúsított: Lisznyai Damó Kálmán! Az osztályegyezségtől a válásig című
fejezetben Andor megkísérli értelmezni a ránk hagyott felfogásokat. Ki a hibás – ítélője válogatja. Az ütközés az 1854-es farsangi losonci bál – a következmény ismert: elválás (azaz különélés tartással). A Tragédia végső változata fejezetben Andor úgy véli,
1856–57-ben írhatta a második változatát a nagy műnek – szövege ennek is ismeretlen.
Madách nem remete; a nők közül az első Schönbauer Karolina (törvénytelen gyermekük Schönbauer Anna). Szerzőnk összegzi és értelmezi a Tragédia keletkezésével foglalkozó munkákat, de elemzést nem kíván adni: hangsúlyozottan biográfiát és nem
monográfiát ír.
A tizenkettedik fejezet A siker éve: 1861 a könyv súlypontja is – nem véletlenül lett
épp ez a címadó. Politikainak indul, hiszen az országgyűlésen követ lesz Madách. Május 28-án tartja a nagy határozatpárti beszédét, amellyel országos hírnevet szerez. Augusztus 25-i keltezésű a Tompának írt Arany-levél, majd szeptember 12-i az immár
Madáchnak írt dicséret – Madách irodalmilag is elismertté lesz. Kissé összecsapottnak
tűnik a következő fejezet – Kései írások, kései szerelmek –, de ez nem a szerző hibája,
hanem Madách személyiségének sokrétűségéből támad. Új nők jelentkeznek (ez utóbbiak közül az első Zsuzsi, akinek Palágyi még tudhatta a vezetéknevét és a vitatott
Borbála, Borka, akinek személyét azonosítja a szerző). Magánéletében két jelentős találkozásról kapunk hírt. Az egyik Arany látogatása 1862-ben – Kovács Sándor Iván és
Praznovszky Mihály bővebben tárgyalja. A másik: Jolánkát elhozza az anyjától,
Nagyváradról.
Érdekes információkról számol be az utolsó előtti fejezet: A Madách-kultusz kialakulása. Ez először üdvözlő versekkel indul, majd politikus-irodalmár szerzőnk az irodalmi élet zajgásában is megmártózik (hírek és álhírek). Az avatottabb kritikusok elsősorban a bölcselőt ünnepelték. Madách munkálkodása kevéssé ismert – talán a Szász
Károly hagyatékában fönnmaradt József császár című darabot írta ekkor (ez a szegedi
Madách-kutató Bene Kálmán föltételezése) és/vagy a Tragédia második kiadásán dolgozott. Megkezdődik a világirodalmi kopogtatás: hírek a készülő német, illetve a már
elkészült és föllelhetetlen francia fordításról. Az életrajz utolsó fejezete Az utolsó hónapok. Az akadémiai székfoglaló Veres Pálnét az emancipációs mozgalom elindítójává teszi. Madách leendő kötetét rendezi; építkezési terveit és azok megvalósulásának gyorsítását még a kocsibaleset sem akadályozza. Betegsége és halála ismert.
Epilógus. A sikertől a népszerűségig: a Tragédia útja a színpadig. A fejezetben ez a rész
az, amelyet legtöbben támadhatnak majd. Az első siker: kétségbe vonják a Tragédia

98

tiszatáj

szerzőségét. A siker második fokozata: a színházi diadalút – ezt vázlatosan 1905-ig követi nyomon az életrajz írója. Ezután következnek Madách életének főbb eseményei.
Igaz, ez csak kronológia – de áttekinthetőbb, mint Radó Györgyé (ugyanis rövidebb)
és pontosabb, mint Horváth Károlyé.
Hova illeszthető a biográfia? Bármilyen furcsa is, a Madách Irodalmi Társaság működésébe: a szimpóziumok, a Madách könyvtár kiadványai és a CD-ROMok közé. Ki
fogja olvasni? Remélem mindenki, aki a különféle Madách-alkotásokkal már találkozott, s az „igazságra” törekszik!

Árpás Károly

2002. július

99

Kis könyv – nagy téma
FRIED ISTVÁN: A (POSZT)MODERN PETÕFI
Hogy kicsiny terjedelmű, de igen szép kiállítású könyvének meglehetősen merész,
sőt többértelmű címet adott szerzője – nehéz volna vitatni. Már az is fejtörést okoz,
hogy a modern vagy a posztmodern Petőfire kíváncsi (feltehetően mindkettőre), pontosabban: a modern vagy a posztmodern kor felől közelít hozzá, hiszen ezek eltérő,
majdcsak egymást kizáró szempontok. Ki nem mondott feszültség konstatálható
a könyv rövidsége, s a téma, a Petőfi-kérdés roppant távlatai között is. Arról már nem
is beszélve, hogy e kötet néhány tanulmánya, s a szerző kiterjedt életműve is speciális
korrelációt mutat: Fried István szerteágazó, tekintélyes súlyú, négy évtizedes munkássága kicsinyítve, modellálva benne foglaltatik a Petőfi tanulmányok e karcsú kötetében. (Összevetések keleti és nyugati irányban, időben előre és hátrafelé.) S ez nem is
lehet másképpen, hiszen Petőfi világirodalmi rangjának, s magyar irodalomtörténeti
szerepének értelmezése (sok út őhozzá vezet, s még több őtőle indul) éppen a Fried
István-típusú kutató hozzáértését, olvasottságát tételezi fel.
Nem mintha szerzőnk témaválasztása minden esetben „nagyralátó”, széles ölelésű
volna. A dalra lelő és elnémuló ifjú Petőfi című indító tanulmány például inkább egy
részletre koncentrál. Viszont csalhatatlan érzékkel választ ki egyetlen verset, amely
a lényeget, az induló költő archetípusos helyzetét fejezi ki, formai, s tartalmi jegyekre
egyaránt ügyelve. A Kisfaludy Sándor regéinek és Petőfinek a viszonyáról szóló tanulmány („Nem váromladék ez. Csárdának romjai.”) hasonlóan olyan fejlődéstörténeti
sémát alkalmaz, amely a versek világát két szemléletmód, két költői nyelv szembeállítása révén jellemzi: a tanulmány címéül szolgáló idézet a „hagyományos fenn–lenn
dichotómiát meghaladva a 18. század közepétől–végétől az európai literatúrában...
...mind több jelentéssel felruházott romok poézisét és poétáját látszik megidézni
olyanformán, hogy... ...szemléletet, asszociációkat, beidegződött frázist von kétségbe,
s ezáltal állításával egy másfajta szemlélet bontakozhassék ki.” (57) E tézisét diszkrét
módon igazítja hozzá a szaktudománynak (a 30–40 évvel ezelőttihez képest) megváltozott fogalomhasználatához oly módon azonban, hogy ezt olykor némi öniróniával
színezi. Amikor például arra utal, hogy az adott
Petőfi-vers esetében ő intertextuális vonásként jelöli
meg azt, amit Horváth János (ugyanerre célozva) így
határoz meg: „Saját költészetének ihletemlékeit idézi
fel benne egy mesteri futammal.” (138)
Fried István egyébként (mint korábbi munkáiban is)
ugyanaz a karakteres tudós marad: a hagyományos filológia és komparatisztika mesterfokú művelője, aki nemcsak azzal van tisztában, hogy fogalomkészletét bizonyos mértékig frissítenie kell, hanem azzal is, hogy
önmagát hiteltelenítené egy teljes szemléletcserével. Így
Ister Kiadó
Budapest, 2001
188 oldal, 1600 Ft

100

tiszatáj

aztán pontosan annyit vesz igénybe recepció-esztétika, dekonstrukció stb. újításaiból,
amennyire az adott feladat elvégzéséhez szüksége van. Abban és annyiban válik (ha
talán nem is Petőfi, de a kutatói attitűd) posztmodernné, amennyiben szövegek
közötti térbe utalja műfajtörténeti megfigyeléseinek többségét, s ezzel valóban újszerű
fejlődéstörténet kimunkálásához járul hozzá: „Amint A helység kalapácsa, a János vitéz
a magyar epika évtizedeire reagált, ellenénekekkel szolgálva, az addig érvényes epikus
konvenciókat szétrombolva, a Felhők-ben Petőfi elvégzi az utóbbi évtizedek lírájának
szétírását, romantikus önkritikáját adva a maga korábbi líraelképzeléseinek.” (167–168)
A módszert jellemzendő a könyv egyik legérdekesebb verselemzését tanácsos felidézni. Előzetesen azt tudjuk meg A völgy s a hegy című költeményről, hogy tárgya „ártatlannak tűnő és biedermeier vagy szentimentális témaként” fogható fel. Hozzátehetjük,
hogy ha nem is éppen kezdetleges, de viszonylag egyszerű allegória ez első odafigyelésre:
Ha én hegy volnék! (sóhajtott a völgy)
Ha én hegy volnék! milyen isteni
A csillagok szomszédságábul
A nagyvilágra letekinteni.
Igazat kell adnunk a kommentárnak, mely szerint a költemény „magas és mély, királyi és szerény, harci és békés, hidegen messze látszó és csöndesen megbúvó bináris
oppozíciójára épül.” (104)
Az a boldog hegy ott uralkodik
Királyi széke dicső magasán,
Körülövedzi hódolattal
Fejét a felhő tömjénfüst gyanánt.
Szerzőnk módszere (a szokásos): az életműből indul ki, összeveti Petőfi rokon
szembeállításaival: „a Kárpátok és az Alföld bilincs–szabadság dichotómiájá”-val, illetve
a „palota és a kunyhó politikai hitvallásá”-val, majd a „Horatius-toposz távolról idederengő ellentété”-t idézi fel, hogy A völgy s a hegy szembeállításának egzisztenciális
rugóját precízen határozhassa meg: „a valóságos és a vágyott lét képzelt vitája” ez,
„a sorsával és létével elégedetlen, egy másik létformába vágyó sors kielégületlenségének
és kielégíthetetlenségének vallomáslírája.” (104)
A kelő nap, első sugáriból,
Tesz homlokára aranykoronát,
S a lemenő palástul adja
Rá végsugárainak bíborát.
Fried István versértelmezésének legutóbb idézett passzusa olyan beleélőkészségről
tanúskodik, mely akár vallomásos-szubjektív interpretáció feltételezését is megengedné, a folytatás azonban (a filológus, az irodalomtörténeti tradícióban gondolkodó tudós megálljt parancsol az alanyi sejtelmeknek) a struktúrában látást és láttatást
preferálja: a nyolc versszak két részre bomlik – mondja – méghozzá oly módon, hogy
„az első négy versszakban a pozitív töltésű helyzetek a második négy versszakban
– hasonló előadásmódban is – visszájukat mutatják; az első négy versszak romantikus
szókincsből merített frazeológiája az érzékenységnek egy korszerűsített, más Petőfiversekben kifejtettebben, ám nem kevésbé személyesen hiteles képkincsébe hajlik át.
A kétszer négy versszak, a hegy és a völgy vitája egyben az életérzések, életformák, élet-

2002. július

101

értelmezések, ám mindenekelőtt a költői szókincs vitája, anélkül azonban, hogy bármelyik ’szubjektív’ érvényessége kétségbe vonatna.” (104–105) A strukturalista versmagyarázatok kedvenc sémáját, a tükör-struktúrát valóban nem nehéz felismerni Petőfi eme versében.
Ha én hegy volnék! itt elbújva kell
Áttengenem homályos éltemet,
A szomszédig sem láthatok, s a
Szomszédból sem láthatnak engemet.
Erre a negyedik versszakra felel az ötödik, amelyik már a hegy szólama, s a két
megszólalás, a két dimenzió vitája, mely akár egy mélyértelmű relativizálás megjelenítésére is alkalmat adhatna. Fried István számára azonban elsősorban az ellentétekben
megfogalmazott irodalomfejlődési séma példájává válik.
Ha én völgy volnék! (sóhajtott a hegy)
Ha én völgy volnék! oh milyen rideg
Ez a magasság, e dicsőség,
Amelyet tőlem úgy irígylenek.
Egészen bizonyosan akadna (s különösen akadt volna) irodalomtörténész, aki eme
legutóbbi sorból kiindulva annak a Petőfinek a vallomására ismerne itt, aki 1847 végére,
1848 elejére (a vers 48 januárjában keletkezett) olyan ünnepelt költővé válik, akinek
nemcsak rajongója akad sok, hanem irígye is, s aki elérte ugyan „amit ember érhet el”, de
éppen ez a csúcs-pozíció, ez az „orom-helyzet” döbbenti rá a siker, a nagyság ridegségére, ez érezteti meg vele a magányra ítélő puszta és hideg lét tragikus borzongásait.
Engem talál az első napsugár,
És az utolsó is rajtam ragyog
És mégis mindig olyan puszta
És mégis mindig oly hideg vagyok.
Élénk fantáziájú versértelmező akár a Vajda János-féle „üstökös”, vagy az Ady-féle
„Illés-nép” égbe törő magára hagyatottságának, kiválasztottságának és egyedülvalóságának előképét is láthatná e sorokban, Fried Istvántól azonban idegenek ilyesfajta merész asszociációk. Majd a Rózsavölgyi halálára című vers kapcsán beszél (Petőfi Sándor
„zenei” önarcképe) erről direktebb módon: Petőfi „művésztudatába már korábban beleértette a meg nem értett, a felejtésre ítélt próféták, a kiválasztottak küzdelmes életét,
romantikus költő módjára vállalta az élen haladók magányát...” (113)
Szerzőnket A völgy s a hegy-ben elsősorban a romantikus kontextus érdekli: „Az
a paradox szituáció, miszerint az utópikus életformát rejtő völgy zengi ki a romantika
nagyszabásúan fenséges szólamát, míg a hegy él a biedermeier és az érzékenység szókincsével, tehát ez a megfordított költői szituáció a tónusok egyértelműsíthetőségét
látszik megkérdőjelezni, így a közeli és a távoli egyként lehet tragikus élmény...” (105)
Pillangó, harmat, csalogány, virág...
Hiába hívom, egyik sem szeret,
S mi odalenn enyelgő szellő,
Az idefenn csatázó fergeteg.

102

tiszatáj

Ennek a strófának a „megfejtése” során már jellegzetesen a posztmodern kor ítésze
nyilatkozik meg, amennyiben azt emeli ki, hogy a hegy sóhaja nemcsak a völgylétet
tematizálja, hanem a „völgylét kódjait dekódolja, alig rejtett (költői) idézet formájában
eleveníti fel a Petőfi-líra egy-egy típusának kulcsszavait.” (105)
Ha én völgy volnék! élnék ott alant
A nagyvilágtól mélyen rejtve el,
S cserélgetném a boldogságot
A szép tavasz kedves szülöttivel.
Mindezen lépések eredménye gyanánt összegzi szerzőnk A völgy s a hegy jelentőségét-súlyát, méghozzá szintetizálva az alkalmazott módszereket tisztán irodalmi, s egyúttal irodalmon kívüli kategóriákkal. „A völgy s a hegy ilyen módon a Petőfi-líra értékszerkezetét is tematizálja, úgy, hogy a magyar és a világlíra egy jól ismert motívumát
egy egyszerre hagyományos és újszerű szituációban járja körül. Hiszen a ’fent’-ről
szólva, a hatalmi szféra szókincsével élve Petőfi a reformkori magyar líra nem egy szóés képújítását illeszti a romantikus látomásköltészet modorában előadott monológba.
Egyben deszakralizálja az egyházi terminológiát, az ’isteni’, meg a ’tömjénfüst’ éppen
úgy a pusztán hatalmi beszéd részévé válik, mint a ’hódolat’, az ’aranykorona’, a ’palást’, a ’bíbor’: a hatalmi jelvények, jelképek a nagyvilágra felülről tekintő és a kozmológiai időszámítás szerint létező jelzéseként a fenséges és elhagyatott magánosság képzetkörét adják.” (105) A legfontosabb Petőfi-versek közé sosem sorolt költemény interpretációját (s a vers teljes szövegét) azért volt érdemes idézni, mert nemcsak értékes
és érdekes eredménye ez Fried István Petőfi-kutatásainak, hanem őt magát is jól jellemzi: nem mestereivel-példaképeivel lehet leírni módszerét (bár ezek számosan vannak), nem módszertani sémákat követve igazodik valamely tudományos iskola könynyen követhető eljárásaihoz, hanem hol közelebb hajolva a szöveghez, hol világirodalmi láthatárig emelkedve, hol emberi, hol nyelvi-formai folyamatok titkait kutatva
a lényeg nyomába ered, olykor szenvedélyesen is hideg fejű, tudósi logikával, egyszer
részletezve, másszor sietve, máris új téma után nyúlva, elérzékenyülve-elmerengve,
s nyomban ironikus távolságtartással, folyton változva ugyanannak maradva, a korlátokat érzékelve, de el nem kedvetlenedve, folyton újrakezdve.
Egy – a szokásosnál csak kevéssel hosszabbra sikeredett – könyvismertetésnek nem
feladata, hogy a szerzőről portrét adjon, de ezt szánt szándékkal mellőznie sem muszáj; ha ez egy jelenségcsoport jobb megértését szolgálja. A helység kalapácsá-ról értekezve („Példádon okuljanak a késő unokák”) ugyanis (és más alkalmakkor is) olyan irodalomértelmezési iskola körvonalai bontakoznak ki, amelynek elvei és módszerei
mentesek mindenfajta egyoldalúságtól, s formai és tartalmi elemek szerves együttesével
kombinál. A tanulmány okfejtése szerint a paródia „lezárni, megsemmisíteni törekszik
egy előző korszak nézetrendszerét, ábrázolási módszereit, rámutatván az egyre kiüresedettebbé váló műfaji hierarchiára, a továbblépést gátoló irodalmi gondolkodás elavultságára...” Abban is mélyen igaza van szerzőnknek, hogy „a paródia jelentheti egy
költő leszámolását az őt béklyózó – előző – korszakkal, szabadságharcát a saját, önálló,
összetéveszthetetlen hang megtalálásáért. Ily módon a paródia nem csupán rombolást,
destrukciót képvisel, hanem tagadásában egy másik költői lehetőség, egy új költői világ
is felderenghet.”(24) A tanulmány Vörösmarty és Petőfi őrségváltásával foglalkozik az
eposzparódia keretei között, ám magába rejti az eset általánosíthatóságát: az irodalomfejlődés befogadás és elutasítás mechanizmusával lép előre. Fried István nem nagyon

2002. július

103

hivatkozik az orosz formalistákra, de ihletői között alighanem ott van Sklovszkij elmélete arra vonatkozóan, hogy a lejárt-elöregedett-rutinizálódott irodalmi formák miképpen cserélődnek fel újakkal, ellentétes jellegűekkel. (Sklovszkijnál is kulcsmű a Don
Quijote, amely részben szintén paródia, az Ulysses jelentőségét viszont – amely nemcsak címével, hanem sok elemével az Odüsszeiá-ra játszik rá – nem ismerhette fel 1925ben megjelent prózaelméletében.) Az pedig ma talán már közismert ténye a legújabb
magyar epikatörténetnek, hogy a Termelési regény paródia (is).
Nemcsak a Zalán futásá-t kigúnyolva-meghaladó A helység kalapácsa kapcsán, hanem más elemzésekben is szembetűnő Fried István szemléletének már-már dialektikus
képlete, ami a posztmodern irodalmi fejlemények logikájával párhuzamos. Kétségtelen, hogy a referencialitás helyére (vagy mellé) állított, önmagára reflektáló irodalmiasság, az idézetekkel és utalásokkal telített szöveg a nagy ízlésváltozások idején jut kulcsszerephez. A posztmodern megértési és értelmezési stratégiák, egyáltalán a megváltozott olvasói pozíció ugyanis a maga történelmi indokát és magyarázatát a Fried István
által jellemzett parodikus fordulatokban találja meg. Petőfi zsenialitása és korszaknyitó
géniusza – többek között – éppen ebben nyilatkozott meg, hogy ti. egyszerre volt közösségi ideálok megszólaltatója, valamint a tradícióval dialógusba lépő hagyományrontó és hagyományteremtő. Arany is hasonló utat jár részben Az elveszett alkotmány
eposzparódiájával, részben a Bolond Istók-nak olykor a Tristram Shandy-re, olykor Byron Don Juan-jára emlékeztető, önreflexív trükkjeivel. Hasonló következtetésekre jut
Fried István, amikor Petőfinek Kisfaludy Sándor regéihez fűződő viszonyát taglalja:
Petőfi ezek műfaji-előadásbeli zártságát „kinyitja, s a rögzült motívikus alaphelyzetre
épülő variációkkal kísérletezik.” (74)
Petőfi „posztmodern”-sége tehát nem légből kapott, nem divathoz igazodó aktualizálás. Egyébként is: Petőfi annak a „nagy történet”-nek, annak a „modern” kornak
központi figurája nálunk, amely a felvilágosodástól a XX. század utolsó harmadáig
tart, s amely egy sajátos „haladás-hit” szellemében bont le feudálisnak, klerikálisnak,
klasszicistának stb. nyilvánított, hierarchizált értékeket, s amely folyamat szinte kezdettől magába foglalja a radikális megújulás, sőt a forradalmak igényét is. (Sokan ezt az
összefüggést – tagadhatatlan leegyszerűsítéssel – kiterjesztik a nagy francia forradalom
utáni demokratikus hullámokra, sőt a XX. századi szocialista törekvésekre is, melyekből Petőfi – kétségtelenül – sokmindent megjelenít.) Akárhogy is van: ennek csakugyan vége szakad a XX. század utolsó harmadában, s éppen ez az, ami a „modern”
kort (az 1968-at megelőző két és fél évszázadot) felváltó „posztmodern” gyökeresen új
világlátását meghatározza.
Innen nézve tehát Fried István Petőfi-koncepciója azért is „posztmodern”, mert
megszabadult azoktól az állításoktól és tagadásoktól, melyek a „modern” korban Petőfi megítélését meghatározták. Elfogulatlansága ebben a tekintetben arra is képessé teszi, hogy a lehető legtágasabban értett „Petőfi-szótár” forgatásával egy szó- és képzetkör felülvizsgálatához jusson el. Az Egy gondolat bánt engemet, A XIX. század költői,
a Vesztett csaták, csúfos futások, Az apostol stb. nem csupán „kozmikus képekbe átcsapó
emberiség látomás” lesz az ő számára, hanem „világszerűséget érzékeltető metaforák”
sora (126.). Eszerint Petőfi úgy deformálta a bibliai, mitologikus, valamint a magyar és
világirodalmi allúziókat, hogy a magyar történelem újfajta olvasatát adta, a biblikus
vonatkozások tömegét deszakralizálva. Nemzetsors-választás, rémregényszerű romantika, ótestamentumi utalássor keveredik itt. Petőfi a „szakrális történésekben felfedezi
a jelen történéseibe iktathatót.” (128) Fried István tehát posztmodern kulcsfogalmak-

104

tiszatáj

kal (önidézet) közelít Petőfihez, s ezt teheti annál is inkább, mert a posztmodern
leglényegéhez tartoznak nemcsak a szövegköztes kapcsolatok, hanem általában a hagyomány felértékelése. A (poszt)modern Petőfi tehát részben azokról a jegyekről szól,
amelyek Petőfit a posztmodern egyik forrásának mutatják (Rabelais, Sterne, Byron,
Puskin, Arany és mások mellett). Ennek szellemében tudatosan, vállaltan a XX. századi dekonstrukció előképének bizonyul Petőfi, aki „parodisztikus, intertextuális,
destrukciós lírájával részben az előd költők tudatos félreolvasásával, részben máig hatóan friss – bár elfeledett, elhallgatott – előadásmódjával valódi fordulatot hozott
a magyar irodalomban. Petőfi Sándor vitapozíciója kiépítésén fáradozott, s ezt az előd
költőkkel, mindenekelőtt Kisfaludy Sándorral és Vörösmarty Mihállyal szemben tette,
olyanná formálván a lírát, amelyben néprajzi szokás, bibliai jelkép, irodalmi hagyomány egyként más színben tűnik föl, mint ahogy a kortársak látták vagy nem akarták
meglátni.” (Ahogy ez a fülszövegen olvasható.)
Fried István (viszonylag ritkán alkalmazott módszerrel) a Vörösmarty életmű belső
idézetrendszerét veszi számba. Azt például, ahogy a Zalán futása „ősi dicsőség” kifejezése A kecskebőr-ben, ebben a falusi történetben nyilvánvalóan parodikus rájátszás
gyanánt merül fel. Az invenciózus kutatói szemlélet ezúttal is komparatív megsejtésekkel egészül ki: „Valószínűleg a romantika ’találmánya’ a belső idézeteknek ez a formája, lelhetünk ilyesfélét Mickiewicz Pan Tadeusz-ában is, ahol hasonlóképpen emlékezik meg a lengyel költő korábban szerzett, nagyhatású munkájáról, Az ősökről.”
(27) Általában véve a paródia (Lotman teóriája szerint) olyan szerkezet, melyben az
igazi újító erejű struktúra a szövegen kívül található, mert a szerzőnek a szövegkonstrukcióhoz való viszonyában lelhető fel. S valóban: Petőfi is, Arany is, s a nagy újítók
közül sokan komikus eposzban, paródiában rögzítették a hagyományokkal szemben
elfoglalt pozíciójukat. (A helység kalapácsa, Az elveszett alkotmány még nem épít fel új,
önálló költői világot, hanem a Zalán futása szövegével szembeni elutasításban nyilatkozik meg önépítésük.)
Fried István okfejtése szerint Petőfi követi és elveti Kisfaludy Sándor metonimikus
eljárását, mellyel a rege tárgya, pl. Csobánc vagy Tátika a magyar történelem egészét
helyettesíti (a vár kőhalommá válása nem más, mint a „régi dicsőség” emléke, a jelen
sivársága), amivel Petőfinél (A csárda romjai-ban) „kulináris-deretorizált” (Fried István
kifejezése) történelem van szembeállítva. Tehát ismét csak valamiféle „váltás”-ról van
szó, mint A helység kalapácsa esetében, íly módon A csárda romjai nem más, mint
a „költészet avultabb felfogását vitató és ez avultság ellenében új(szerű) lírai megjelenítés
magatartásbeli változata.” (59) A váromladék tradicionális képére asszociáló puszta
föld a Petőfi-féle új költészettől virulhat föl (bizonyos értelemben fel is virult), mint
a mottóként idézett Adorján Boldizsárhoz című vers mondja:
Amely föld pusztulóban,
haldoklófélben van, amelynek már
Nem használ sem eső, sem napsugár:
Az a költő könnyhullatásitul
S mosolygásától újra fölvirul.
A kötet főleg arra hoz példákat, hogy a mosolygástól, a korszakváltó „nevetés”-től
újul meg a költészet és az ország. (Megkockáztatjuk: Petőfi tagadásai maradandóbbak,
mint állításai; kinevetése érvényesebb, mint prófétálása, A helység kalapácsa fejlődéstörténeti szempontból legalábbis több, mint Az apostol.) Ugyanakkor szerzőnk e mecha-

2002. július

105

nikussá is válható, „hégeliánus” séma viszonylagosságával is tisztában van, amikor arról beszél, hogy a verses regét „ugyan az 1840-es évekre lehetett korszerűtlennek tartani, de amely elég variábilisnak bizonyult ahhoz, hogy még Petőfi (Salgó) és Arany
(Katalin) éljen vele.” (61) A parodikus „felszámolás”-ok tehát nem véglegesek, hatásuk
több lépcsőben válik visszafordíthatatlanná.
Fried István régóta és deklaráltan van tisztában a magyar irodalom világirodalmi jelenlétének fokozataival. Tudja: nem lebecsülendő az, hogy Victor Hugo gyászolta Petőfi halálát, „csak éppen azt nem tudta, miképpen hívták a mártírrá lett magyar költőt:
Petőfinek vagy Sándornak.” (174) S azt is tudja, hogy milyen vétkes mulasztása a főleg
Nyugat-Európára tekintő magyar komparatisztikának, hogy nem becsüli igazán Petőfi
szerb és szlovák fordításainak történetét. Ami pedig „beilleszthető a szerb és szlovák
nemzeti irodalom innovációs történetébe, kontinuitás és diszkontinuitás, alkotó recepció és kísérleti poézis problémakörébe.” (174) Jovan Jovanovic Zmaj és Pavol
Országh Hviezdoszláv fordításainak nemzeti irodalmi funkciója ugyanis az, hogy
„mind a szerb, mind pedig a szlovák költő egy, a saját irodalmából jórészt hiányzó tónust és tematikát igyekezett pótolni, olyan poétikai sajátosságok asszimilálására vállalkozott, amelyek saját és korábbi nemzeti irodalmi kezdeményeket igazolhattak.” (175–
176) A magyar irodalom világirodalmi jelenlétének számos hasonló jelensége feltáratlan, holott ezek bizonyítanák igazán a magyar írók és költők hozzájárulását az európai
irodalomhoz. A finn és az észt irodalomban például a XIX. század végén és a XX. század elején a rendkívül nagy számú és népszerű Jókai fordítás azt a szerepet töltötte be,
amit nálunk félszázaddal korábban Dickens vagy Victor Hugo. Az általános magyarszimpátia folytán olyan inspiráló funkciója lehetett ennek a hatásnak, amilyen ún. vezető irodalmakban elképzelhetetlen lett volna. Ám ez a valóban tevőleges értékközvetítés teljességgel feltáratlan (nagy mértékben) a magyar összehasonlító irodalomtudománynak felróható módon.
A fürdőorvos Petőfije (játékos-kétértelmű címadásával szerzőnk – talán nem minden
önirónia, illetve évődés nélkül – a dekonstruáló fiatalok nyomába lép) a Petőfi-tanulmányokat a méltán Herder-díjas irodalomtörténész azon, rendszerré összeálló stúdiumaihoz kapcsolja, amelyek Bécset és a Monarchiát egy német közvetítő nyelvű „kulturális szövedék” életben tartójaként, sőt inspirálójaként aposztrofálják: a német közvetítő nyelv (fordításokról van szó) és a Monarchia mint keret egymáshoz kapcsolja az
anyanyelvi (horvát, magyar, szerb, szlovák stb.) szövegeket. A Herder-díjra fentebb
nem ok nélkül történt célzás: Fried István életműve voltaképpen (s ez tényleg unikális
érték európai méretekben is) egyetlen kultúra (a magyar) szemszögéből láttat egy sokarcú-soknyelvű-soknemzetiségű Monarchiát (maga ismeri ezeket a nyelveket és kultúrákat), s mintegy személyes példájával, kutatói temperamentumával és expanzivitásával
azt valósítja meg a kultúrtörténet szintjén, amire ennek a régiónak oly régóta van
szüksége múlhatatlanul. A megismerésen és a megértésen keresztül jut el a megbecsülés, a szövetségkeresés és egymást gazdagítás magasztos álláspontjához, ahonnan nemcsak a múltba lehet és érdemes visszanézni, hanem ahonnan az együttélés reményteli
távlatai is felderengenek.

Imre László

106

tiszatáj

Az új Éden reménye
BITÓ LÁSZLÓ: A NÁZÁRETI IZSÁK
Az emberiség sorsa, rendeltetése, jövőtávlata már régóta izgatja a regényíró Bitó
Lászlót. Régebben két szép – több idegen nyelvre is lefordított – alkotást szentelt (Ábrahám és Izsák, Izsák tanítása) a Biblia ősatyáinak. Két pólust szembesített: Ábrahámot,
kit a büntetéstől való rettegés köt elsősorban az Istenhez, ki a saját vélt érdekeinek
megszólalását véli sokáig az Úr hangjának, s vele szemben fiát, Izsákot, ki elveti e félelmet, mert a szeretetet erősebbnek tartja a függés kötelességtudatánál, a megfelelni
akarás szolgaszelleménél. A regényfolyam most trilógiává teljesült: a szerző egyúttal
a nagy Egyesítő, Jézus alakját formálta meg, aki Izsák bölcsességét, erkölcsi nemességét
és tiszta szívét emeli isteni magaslatra.
Az új Bitó-alkotás kevésbé regény, mint az előzőek: inkább esszé – filozófia, életmagyarázat, világértelmezés, gondolati viadal. A kutató értelem drámája, hit és vakhit,
gondolkodás és dogma, szellem és betű összecsapása, számvetés és szembenézés múlttal
és jövővel.
Jézsua-Jézus – azaz a töprengő názáreti Izsák – a sírjában eltöltött három nap és éjjel sötétségében végiggondolja a múltat. A sajátját és a miénket is. Képzeletének képernyője elé idézi Ádámtól kezdve a Biblia emblematikus figuráit, hogy beszélgetésük
által iránymutatást adjon az olvasónak. Azért vallatja Noét, Ábrahámot, Jákobot, Kajafást, Pilátust és a többieket, hogy megértse: hogyan jutottunk a szerető Atyától az
Apokalipszis haragvó Istenéhez? A pusztuláshoz, a bosszúhoz, a gonoszságot büntető
Úrhoz? Teszi ezt azért, mert ki akarja iktatni az emberi életből a félelmet, a szorongást, s legfőképpen a gyűlöletet. Ennek érdekében pedig a názáreti Izsák ajkával felteszi
a kérdést: milyen múltat fogadunk hát el?
A sírba temetett Jézsua emlékezésével, elmélkedésével le akarja hámozni a ránk hagyott szent történetekből mindazt, ami ellentmond az
isteni lényegnek, az egyetemes szeretetnek. Szerinte jelenleg még csak az emberiség vetélkedő, veszekedő ifjúkorában élünk. Sorsunkat magunk intézzük, nem függünk semminő végzet determinációjától, nem kell tehát elfogadnunk a búzával a konkolyt is. A szabad gondolkodás adományát senki el nem veheti tőlünk, csak
rajtunk áll, hogy agyunkban a tudat görcseinek helyén
fény gyúljon ki.
Nem félnünk kell az Istent, hanem szeretni, nem
büntetéstől rettegve kell megtartanunk törvényeit, hanem a velünk született jóság ösztönzései nyomán. Bitó
László Jézsuája szerint nem jöhet el addig a szeretet országa, amíg abban a hitben élünk, hogy felajánlhatjuk
Argumentum Kiadó
Budapest, 2002

2002. július

107

gyermekeinket választott istenünknek. Ábrahám nem Istenhűségéért, hanem azért
érdemel tiszteletet, mert képtelen volt Mórijah hegyén fiára lesújtani. A jó, a szeretet
nem kívülről jön, hanem bennünk él, nem szabad hagynunk, hogy sérelmek, keserűség, féltékenység megzavarja tevékenységét.
Jézsua szerint a hatalomvágy az, ami megrontotta az emberi együttélést, ettől indíttatva pedig az ember a hatalomvágy Istenévé tette meg az Alkotót, egy égi birodalom
mindenható Urává, ki folyvást áldozatokat követel. Azok a papok, akik hozzászoknak
a vér és az égő hús szagához, sohasem vezetik híveiket Isten országába. A próféciák
rémképei csupán a megfélemedett elme szüleményei. Nincs, nem létezik olyan Isten,
ki képes lenne bennünket a Sátán kezére adni, s az sem igaz, hogy nekünk el kell viselnünk bármi szenvedést. Bitó László Jézsuája elveti azt, hogy az Isten szeretetére méltatlan bűnösök lennénk, az előbbit a gyűlölet – a bűnösök gyűlölete – mondatja hirdetőivel.
A názáreti Izsák szeretet-hitvallásának, morálfilozófiai dialógusának legfontosabb
üzenete az, hogy az Atya egybeforraszt, egybeolvaszt minden emberrel, az egész teremtett világgal. A regény univerzalizmusa és panteizmusa eltöröl mindenfajta megkülönböztetést, mert szerinte nem arra teremtettünk, hogy hatalmunk legyen egymás
fölött. A tőlünk eltérő emberek sokféleségükkel csak az emberi utak változatos lehetőségeit hirdetik. Nincs olyan Isten, aki azt kívánhatja tőlünk, hogy mindannyian egyformán gondolkozzunk, s nincs olyan Írás, amely azt várja el tőlünk, hogy egyetlen
igazságként fogadjuk el. Ahol igazságként csak egy hang szólhat, ott ez az egy hang
előbb-utóbb eltorzul.
Jézsua-Jézus Bitónál nem Isten, nem is Messiás, hanem jóra, igazra vágyódó ember.
Kétségeivel, önmagával, társai bizonytalanságaival küzdő, gyötrődő lélek, ki nem készen hozza magával az igazságot, hanem nap mint nap megharcol érette. Ő a mi jobbik
énünk, amelyik a Jó felé tör, szabad gondolkodásával és érzelmeivel. A fejlődés, az újra
való nyitottság embere ő, mi sem áll tőle távolabb, mint a megrögzöttség, a dogmatizmus. A regény egyik legszebb szentenciája éppen az újat kezdés elvének hirdetésében áll: „Pedig bizony mondtam néktek: elveszett nap az, amelyen az ember nem hagy
maga mögött valamit, amiben addig hitt, és nem bukkan rá valami újra, amiben hinni
képes.” Nemcsak Jézsuának, hanem nekünk is meg kell küzdenünk az isteni szóért,
s meg kell hallanunk azok szavát is, akiknek nézetei meggyőződésünktől eltérnek. Még
Isten képmása sem örök, az is változik. Mindenkinek esélye van az emberséges jövőre,
ezért nem kell senkire sem feltekintenünk. Vezért a gyenge ember választ magának, s ne
fogadjunk el senkit vezérünknek. Az értelem és a lelkiismeret elégségesek vezetőnek.
Csupán egy kérdésben van vitám Bitó László világi üdvtanával, felvilágosult-humanista vallásfilozófiájával. Ez pedig az új Éden eljövetele, a Szeretet Országának üdvözítése. Az író szilárdan hisz abban, hogy évezredek múltán el fog jönni egy olyan világ,
hol egyedül a szeretet uralkodik, hol értelmét veszíti a hatalomvágy és nevetségessé válik a gőg. Nem vet számot az emberi természettel, annak önzésre való hajlamával,
konfliktuskereső beidegződéseivel, esendőségeivel. S előttem bizony kétséges az is,
hogy nap nap után közeledünk az igazi tudás Édenéhez. Vajon azt mutatja-e a tapasztalás, hogy minden nemzedékkel világosabb és elmélyültebb lesz az emberi tudás? Nem
kétséges, hogy a ma embere a technikáról és a természettudományokról sokkal többet
tud, mint a tegnapé. De vajon bölcsebb-e, megértőbb-e, a mások sorsa iránt érzékenyebb-e? Auschwitz és a Gulág után hihetünk-e ebben? S a jelent illetően: szeptember
11, az Intifáda után nem irracionális ez a remény?

108

tiszatáj

Bitó László nagy érdeme, hogy a Jézsuával való, folyvást megújuló vita kedvéért
szimbolikus-emblematikus erejű archetípusokká költi át a Biblia alakjait. Az ő Júdása
nem áruló, hanem önfeláldozó hős, Keresztelő Jánosa nem szent, hanem fanatikus térítő, Sára nem önfeláldozó, hanem intrikus. S Kajafás és Pilátus, a Krisztus-mítosz két
ellenpontja sem veszíti el emberi arcát. Jézus pedig nem aszkéta, nem fordul el az élet
gyönyörűségeitől. Semmitől sem fordul el, ami az emberi létezés gazdagítására szolgál.
Néha az az érzésünk Bitó szépséges művének olvastán, mintha a IX. Szimfónia
egyes taktusait hallanánk. Vagy Az Ember tragédiája némely jelenéseinek tanúi lennénk. Tanúi? Hiszen az emberiség drámája folyvást folytatódik, s mi is szereplői vagyunk. Péter, Kajafás, Mózes belőlünk vétetett. Az isteni színjáték ezek után fog elérkezni a boldogító kibontakozáshoz, az eddig történtek – az emberiség előtörténete –
akkor fogja elnyerni rendeltetését. „Sursum corda” – hirdeti az író. Lehet, hogy igaza
van?

Fenyõ István

2002. július

109

„A Tisza-parton mit keresek?”

„Múltunkat a maga bonyolultságában
érdemes ismernünk”
BESZÉLGETÉS BALÁZS MIHÁLY IRODALOMTÖRTÉNÉSSZEL
Szenvedélyes ember Balázs Mihály irodalomtörténész. Éppúgy magával ragadó hévvel tud beszélni fő kutatási területéről, a 16–17. századi művelődéstörténetről és az erdélyi antitrinitarizmusról, mint a tanításról, az egyetemi közéletről vagy a kikapcsolódást jelentő fociról. 1948-ban, az azóta Dabasba olvasztott Gyónon született, 1972-ben
a JATE magyar-orosz szakán szerzett diplomát. A régi magyar irodalom tanszéken
kezdte pályáját, ahol 1998 óta tanszékvezető egyetemi tanár. 1975-től 1978-ig az MTA
Irodalomtudományi Intézetében aspiráns volt, majd visszatért a szegedi bölcsészkarra,
ahol oktatói-kutatói munkája mellett különböző egyetemi tisztségeket is betöltött,
1987-től 1989-ig rektorhelyettes, 1996 és 1999 között dékán volt. Több európai tudományos műhellyel tart fent gyümölcsöző kapcsolatot, a Baden-Badenben megjelenő
Bibliotheca Dissidentium című sorozat magyarországi szerkesztője. Az erdélyi antitrinitarizmus az 1560-as évek végén címmel 1988-ban megjelent monográfiája jelentős
szakmai siker volt, 1996-ban Baden-Badenben adták ki az Early Transylvanian Antitrinitarism 1567–1571. From Servet to Palaeologus című munkáját, 1998-ban jelent
meg Teológia és irodalom. Az Erdélyen kívüli antitrinitarizmus kezdetei című kötete.
1997-ben lett az MTA doktora, és ugyanabban az évben Szirmai Endre-díjjal tüntették
ki. Pályájáról, kutatásairól tanszéki dolgozószobájában beszélgettünk.
– Mennyire játszott szerepet pályaválasztásában a családi háttér és a közvetlen környezet?
– Szülőfalum, Gyón neve ma már nem szerepel az autós térképeken, mert a hetvenes években összevonták Dabassal. Gyón a 18. századi újratelepítés idején alakult ki,
noha oklevelek tanúsítják, hogy már az Árpád-kor óta létezett ott település, amely oly
sok más Duna-Tisza-közi faluhoz
hasonlóan a török hódoltság idején
megszűnt. Nem tudom, hogy Mária
Terézia uralkodása alatt egészen
pontosan honnan érkeztek erre
a vidékre az őseim, csak az biztos,
hogy szlovák anyanyelvű evangélikusok voltak. Két nagy nemesi családnak voltak azon a vidéken birtokai. A Halász családnak, amelynek egyik tagja, Dabasi Halász Bálint egy időben Katona Józsefnek is
munkaadója volt, és a Zlinszky családnak, amely az utóbbi években

110

tiszatáj

alkotmánybírót is adott az országnak. Az őseim a Zlinszky család betelepítő törekvéseinek eredményeképpen kerültek Gyónra. Sokáig őrizték az anyanyelvüket, dédapám
még jól tudott szlovákul. Lassan persze a falu lakosságához hasonlóan a mi családunk
is elmagyarosodott. Ebben a Pest-közeli faluban nőttem fel, ahol a történelemtudat
elevenen élt az emberekben. Szegényparaszti családunkban megtapasztalhattam azt is,
mennyire erős a vallási tradíció. Apám hosszú ideig presbiter is volt. Volt egy legendás
nagybátyám is, aki olyan igazi olvasó parasztemberként sokat adott arra, hogy a népes
rokonság gyermekeivel megismertesse a történelmet. Ő mesélt nekem először arról,
hogy Gyón azzal került be a magyar irodalomtörténetbe, hogy nevet adott szülöttjének, Áchim Gézának, aki később Gyóni Gézaként vált ismert költővé. Egyébként
a híres parasztvezér Áchim András családjáról van szó, amelynek egyik tagja, Áchim
Mihály, a költő édesapja evangélikus lelkészként került Gyónra. Gyerekkoromban
sokszor elolvastam a paplak falán az emléktáblát, amely ma is hirdeti: Innen indult
a költői lét dicsőséges útjára kis falunk nevével Gyóni Géza. Óriási kultusza volt tehát
szűkebb és tágabb környezetemben egyaránt, aminek voltak persze megmosolyogtató
mozzanatai is. Egy időben ugyanis mindent róla neveztek el. Mulatságosan hangzott:
Gyóni Gyóni Géza Sportegyesület és Gyóni Gyóni Géza Általános Iskola. Gyóni
Géza verseit is sokat olvastuk. Mivel jó orgánumom van, rengeteget szavaltam az iskolai és a falusi ünnepségeken. Meghatározó volt számomra a gyóni evangélikus közösség
is, ahol konfirmáltam, és ahol fontosnak tartották megtanítani, hogy mi volt a reformáció, honnan jövünk, milyen múlttal rendelkezünk. Nem szeretném persze túlzottan romantikus színben feltüntetni a gyermekkoromat, hiszen az ötvenes években
olykor kemény megpróbáltatásokat is hozó szegénységben éltünk. Másfelől ugyanakkor még anyagi értelemben is sokat köszönhetek a falunak, s különböző beosztású
vezetőinek is, hiszen már gimnazistaként is társadalmi ösztöndíjban részesítettek.
– Mit jelentett ez akkoriban?
– Szinte jelképes anyagi támogatást. Tehetségesnek gondoltak, ezért a tanáraim azt
mondták, taníttatni kell. Apám hallani sem akart róla, mert az volt az elképzelése,
hogy folytatva a családi tradíciót, a kis földünkön fogok majd gazdálkodni. Az anyagi
lehetőségei sem igen engedték meg, hogy a taníttatásomra gondoljon. Ezért volt fontos, hogy már a gimnáziumot is ösztöndíjasaként végezhettem, és később, az egyetemre kerülve is kaptam a rendszeres támogatást – akkor már Dabastól. Ez azzal járt,
hogy vállalnom kellett: diploma után visszamegyek tanítani.
– Hol végezte a gimnáziumot?
– Ócsán. A szüleim hallani sem akartak arról, hogy Pestre menjek. Úgy gondolták,
abból csak baj lehet, ott csak elromlik a gyerek. Irigykedtem azokra a volt általános iskolai osztálytársaimra, akiket legalább Pesterzsébetre elengedtek. Elegánsabb dolognak
gondoltam, ha valaki oda járhat. Ma már tudom, ideális döntés volt Ócsa, mert az ottani gimnázium sajátos ötvözete volt a vidékies nyugalomnak és a fővárosi szellemiségnek. A tanári kar fele-fele arányban tevődött össze helyi és Pestről kijáró pedagógusokból. Ez hallatlan izgalmas volt. A tanáraim közül többen rendszeresen jártak színházba, és nekünk is gyakran szerveztek pesti színházlátogatásokat. Jól emlékszem például Básti Lajosra, akit a nagy szerepeiben láthattam. Hihetetlenül fontos volt a főváros felkavaró közelsége, ugyanakkor mégis kedélyesebbek, nyugodtabbak voltak
a hétköznapok a gyönyörű románkori templommal is rendelkező Ócsán. Sok jó taná-

2002. július

111

runk akadt a gimnáziumban. A legnagyobb élményt rendkívül lelkes magyartanárnőm, Gráf Ottóné Lenke néni jelentette, aki egy pesti német család sarjaként a férjével
együtt kiköltözött Ócsára. Hallatlanul felkészülten és lelkesen tartotta az óráit. Érdekes módon, általános iskolai magyartanárom, Romhányi Sándorné volt inkább az ész
embere, míg a csupa szív Lenke néninél nagyon kellett szeretni az irodalmat. Reáltagozatos osztályunkban társaim többnyire mérnöki ambíciókkal megáldott fiúk voltak, akik kicsit le is nézték az irodalmat. Így aztán én matematika és fizika házi feladatokért, dolgozatokért cserébe sorozatban gyártottam az irodalmi házi dolgozatokat,
fogalmazásokat. Emlékszem, A Noszty fiú este Tóth Marival című regény jelentette
a csúcsot: tizennégy elemzést írtam belőle különböző szempontok alapján.
– Érettségi után miért a szegedi egyetemre jelentkezett? Az ELTE közelebb lett volna
Dabashoz.
– A tanáraim higgadtan felmérték a lehetőségeimet. Szívem szerint magyar-történelem szakra jelentkeztem volna az ELTE-re, de Lenke néni és Nagy Eszter, az orosztanárom összehajoltak, és azt javasolták, hogy próbáljam meg inkább a magyar-orosz
szakot a szegedi bölcsészkaron. Akkoriban a magyar-történelem szak a legelitebbek
közé tartozott, elképesztő tülekedés volt rá Pesten. Sokat meditáltam a javaslatukon,
végül aztán a nem régen akadémikussá lett Penke Botond színre lépése mindent eldöntött. Akkoriban ugyanis a végzős egyetemistákat vidékre is kiküldték tanítási gyakorlatra, és Penke tanárjelölt úr így került hozzánk Ócsára. Hihetetlenül dinamikus fiatalember volt, felkavaró biológia órákat tartott, a lányok lázba jöttek tőle, én pedig
majdnem átpártoltam a biológiához. Amikor meghallottam, hogy a magyar tudományos élet vidéki fellegvárába, Szegedre hívták, úgy döntöttem, ha a félistenként tisztelt
Penke Botondnak megfelel a szegedi egyetem, akkor nekem is jó lesz.
– Ismerte a várost?
– Nem, nem is jártam addig Szegeden, a kétnapos felvételi vizsgára jöttem el először. Nagyon barátságosnak tűnt a város, a Gödör étterem fölötti József Attila Kollégiumban kaptunk szállást. Bevallom, nem bíztam a sikerben, különösen oroszból éreztem nagyon hiányosnak a felkészültségemet, ami napnál világosabbá vált, amikor például a velem egy időben felvételiző Baka Pistáéval összehasonlíthattam. Viszont imádtam olvasni, gyóni községi könyvtárunkat szinte kiolvastam. Ennek köszönhettem,
hogy mégis sikerült a felvételim. A felvételi előtt ugyanis kikölcsönöztem az ócsai
könyvtárból Az orosz irodalom kincsesháza című antológiát, amelyben nem csupán
19. és 20. századi, hanem korábbi szerzők művei is szerepeltek. A felvételin Juhász István tanszékvezető rögtön látta, hogy komoly hiányosságaim vannak a grammatika terén, ezért megkérdezte, mi a kedvencem az orosz irodalomból. A többség erre Puskint, Solohovot vagy Dosztojevszkijt szokta említeni, én viszont az Igor énekről kezdtem beszélni. A bizottság tagjai megdöbbenve hallgattak, és még jobban meglepődtek,
amikor a 17–18. századi orosz irodalomra is rátértem. Később Szőke György megerősítette, hogy csak azért vettek fel, mert találtak valami egyénit bennem.
– Említette Baka Istvánt. Milyen kapcsolatban volt vele?
– Előfelvételisként egy században voltunk katonák. Nem alakult ki meghitt barátság közöttünk, de nagyon jóban voltunk és sokat beszélgettünk. Pista szervezett a laktanyában egy dalárdát, hogy minél kevesebbet kelljen szemetet hordani vagy őrségbe

112

tiszatáj

járni. Emlékszem, már katonaként szisztematikusan készült a későbbiekre. Folyamatosan karbantartotta az ismereteit, magolta a szavakat, rendszeresen olvasott oroszul.
Azt hiszem, később is jóban voltunk, rendszeresen írtunk bírálatokat egymás referátumairól. Egy nagyon jó hangulatú évfolyamnak volt meghatározó személyisége, amelyet egy fontos dolog különböztetett meg például a fölöttünk járókétól: mi együtt maradtunk az első év után is, tőlünk nem mentek el azok a pestiek, akik általában mégiscsak visszaszivárogtak Budapestre.
– Az egyetemen kik voltak a meghatározó tanárai?
– Szerencsésen egészítette ki egymást a két szakom, meg aztán némi történelmet is
hallgattam az időnként lehívott Makai Lászlónál és Wittmann Tibornál. Magyar szakon Keserű tanár úr körül szerveződött egy jelentős régi magyaros iskola. Abban
az időben több más területen is folyt hasonlóan igényes szerveződés az egyetemen.
Szauder József Szegedre kerülése a hatvanas évek elején meghatározó volt a minőségi
képzés kialakulásában. Két féléven át jártam Ilia tanár úr szemináriumára, s emlékezetesek voltak Csetri Lajos előadásai is. Modern irodalmat Tamás Attilától tanultam,
akit 1966-ban leváltottak a tanszék éléről, majd pedig 1972-ben el is költözött Szegedről. Én is segítettem neki a könyveit összepakolni. Az orosz szakon nemes indulatból
fakadóan elhatározták, hogy végre rendesen megtanítják a nyelvet a hallgatóknak. Ez
őrületes tempót eredményezett, zárthelyik sorozatát írtuk. Ugyanakkor viszont nagyon gondolatgazdag szemináriumok résztvevője lehettem Fejér Ádámnál és Szőke
Györgynél. Úgy zajlottak a szemináriumok, hogy a szövegekről mindenki elmondta
a gondolatait, és nem kellett feltétlenül oroszul beszélni. Ez azért volt fontos, mert így
az árnyaltabb gondolatok is megjelenhettek, értelmes vitát folytathattunk a művekről.
Úgy látom, a szegedi bölcsészkaron azokban az években egyaránt voltak szakmailag
izgalmas, igényes és felkavaró tanszékek és műhelyek, ugyanakkor olyanok is, amelyek nem érték el az egyetemi képzéstől elvárható színvonalat.
– Mikor dőlt el, hogy diploma után az egyetemen marad?
– Megrázó volt számomra, hogy Baranyai Zsolt kollégámmal azért maradhattunk
az egyetemen, mert Tamás Attila helyét töltötték be velünk. Engem ugyan, mint a település ösztöndíjasát, nagyon vártak vissza a dabasi gimnáziumba, de amikor kiderült,
hogy Keserű tanár úr régi magyarosként rám is számít az egyetemen, nagyvonalúak
voltak. Pedig joguk lett volna kérni, hogy fizessem vissza az ösztöndíjat. Mondanom
sem kell, hogy óriási megtiszteltetés volt bekapcsolódni abba a műhelymunkába,
amely Keserű tanár úr vezetése alatt folyt, s amellyel én intenzívebb kapcsolatba harmadéves koromban kerültem. Ráadásul ritka szerencsésen a szegedi irodalomoktatás
és -kutatás egy egészen kivételesen fontos szakaszában maradhattam itt. Az történt
ugyanis, hogy a jobb szegedi erőkhöz azokban az években három fontos személyiség is
csatlakozott az MTA Irodalomtudományi Intézetéből: Lukácsy Sándor, Szörényi
László és Horváth Iván. Ők szabályos forradalmat csináltak. Idekerülésükben múlhatatlan érdeme van Keserű tanár úrnak, valamint Csetri Lajosnak és az akkori dékánnak, Hajdú Péternek. Ma már nem is tudjuk elképzelni, mennyire merész húzás volt
ez akkor. Ezek a kiváló szakemberek a közelébe sem kerülhettek a pesti egyetemnek.
Az MTA Irodalomtudományi Intézetében dolgoztak, amelyet a Történettudományi
Intézethez hasonlóan igyekeztek a felsőoktatástól távol tartani. Szemléletbeli váltást
hoztak a bölcsészkarra azzal, hogy másként nyúltak a szövegekhez, más tradícióból

2002. július

113

táplálkoztak: igazi tudományos atmoszférát teremtettek, amelyben egyedül a teljesítmény számított. Lukácsy hallatlan szuggesztív előadó volt, ezt a rádióban leadott archív felvételeiről is meg lehet tapasztalni mostanság. Petőfi születésének 150. évfordulóján, 1973-ban szervezett bölcsészkari programok szinte prelúdiumai voltak az ő idekerülésének. Még életemben nem hallottam olyan ünnepi szónoklatot, amit ő akkor
tartott. Mindez sorsfordító volt számomra, azt mondhatnám, hogy akkor kezdődött el
a második egyetemem.
– Hogyan lett az Irodalomtudományi Intézet munkatársa?
– 1975-ben a reneszánsz és barokk kutatócsoportba kerültem aspiránsként. Ez anyagilag bizony nem volt kifizetődő, mert saját költségen jártam Szegedről Budapestre.
Klaniczay Tibor akkoriban támasztotta fel Magyarországon az intézményes foglalkozást a reneszánsszal és a barokkal. Korábban félreállított embereket vett elő, életet lehelt
egyházi műhelyekbe, újra kiépítette a nemzetközi tudományos kapcsolatokat. Egy
újabb világ tárult fel előttem. Az első alkalommal szinte leforrázva jöttem haza, úgy
éreztem, nem tudok megfelelni az ottani elvárásoknak. Teljesen át kellett formálnom az
életemet, más sebességre kellett kapcsolnom, más dimenziókba kellett lépnem. Úgy
döntöttem, ha a témámmal, az erdélyi reformáció történetével, annak irodalmával, kultúrájával akarok foglalkozni, akkor a pöntyögős latin tudásomat sürgősen el kell mélyítenem, és még néhány nyelven legalább az olvasás szintjéig el kell jutnom. Talán a szegedi legendák is segítettek egy kicsit. Élt egy ilyen például a közismerten hallatlan igényes és sok nyelvet tudó Wittman Tiborról, aki állítólag két hét alatt tanult meg spanyolul, a német tudását pedig egy-két hosszabb repülőút alatt alapozta meg. Az Irodalomtudományi Intézet 1975-ben már nagyon komoly nemzetközi kapcsolatokkal rendelkező tudományos műhely volt. A reneszánsz és a barokk kutatócsoport pedig az egyik
legerőteljesebb és szakmailag legmegalapozottabban működő közösséggé vált.
– Ki volt a mentora?
– Pirnát Antal lett a témavezetőm, a kutatási területem pedig az erdélyi reformáció,
azon belül is az unitárius egyház kialakulása, ennek az eszmei áramlatnak a megjelenése Erdély szellemi életében. Azt vizsgáltam, hogyan vert gyökeret, miként zajlott le
az intézményesülése, milyen nemzetközi kapcsolatrendszere alakult ki, s persze milyen írásbeliség és irodalom keletkezett ennek során. Mondanom sem kell, hogy a témát Keserű tanár úr ösztönzésére vittem magammal. Első feladatom az volt, hogy
a kimunkálásának eszközeit teremtsem meg. Ehhez óriási segítséget kaptam Pirnát tanár úrtól, aki hosszú hónapokon keresztül hétről-hétre tartott foglalkozásokon vezetett be ennek a sajátos írásbeliségnek a rejtelmeibe, azaz együtt olvastuk a szövegeket.
Fantasztikusan jó iskola volt ez. Rendkívül megkönnyítette a nemzetközi mezőnyben
való tájékozódásomat, hogy az orosz szakomat már korábban felhasználtam arra, hogy
megtanuljak lengyelül. Közismert, hogy a lengyel kultúra szinte minden területen
rendhagyóan sokszínű volt azokban az években. Az talán kevésbé köztudott, hogy
a lengyelek elevenen ápolták ennek a sokszínűségnek egy sajátos hagyományát is, amely
a 16. században bomlott ki teljes virágjában: Lengyelország akkor semmilyen tekintetben nem volt egynemű ország. Ha megkérdezünk egy járókelőt ma az utcán, biztosan
azt fogja mondani: a lengyelek katolikusok. Ma már így is van, de ez a helyzet csak
a 17. század végére alakult ki. A 16. században a lengyel kultúrát áthatották a protestantizmus legkülönbözőbb irányzatai. Lengyelország olyan gondolkodók menedék-

114

tiszatáj

helyévé vált, akik Nyugat-Európában nem tudtak intézményeket létrehozni, de még
csekély számú követőik sem lehettek. A vallási tekintetben szellemi kalandokat jelentő
európai áramlatok két helyen találtak nyitott kapukat: Lengyelországban és Erdélyben, ahol valamiképpen besorolódott a nemesi szabadságjogok közé, hogy a nemes
a vallási ügyekben is intézkedhet a saját birtokain. Hiába születtek elképzelések arról,
hogy korlátozzák majd ebben a jogában, olyan erős volt ez a tradíció, hogy nem sikerült. Lengyelországban kibomlott egy fantasztikusan izgalmas, tarka protestantizmus,
benne olyan gondolkodókkal, akiket tágabb értelemben unitáriusoknak nevezhetünk,
és akik azzal foglalkoztak, hogyan lehetne a szentháromságtant logikusabbra szabni.
Más kérdések is izgatták őket: a különböző vallási felekezetek együttélése, a vallási toleranciaelméleti megalapozása, az állam és az egyház viszonya, a megigazulás kérdései.
Azt vizsgálták, vajon a protestantizmus nagy elfogadott áramlatai minden tekintetben
megnyugtató és érvényes megoldásokat hoztak-e, s hogy vajon nem maradt-e továbbgondolni való. A nemesek egy idő után rendkívül elégedetlenek lettek azzal, amit
a kálvinizmus kínált. Lengyelországban és Erdélyben szinte együtt zajlottak ezek a folyamatok. Jóllehet ennek a dokumentumai nagyrészt elpusztultak, a fennmaradtakból
is szépen kivehető ez az érintkezés és párhuzamosság.
– Járt is Lengyelországban?
– 1972-ben egy három hónapos ösztöndíjjal alapoztam meg a nyelvtudásomat.
Krakkóban és a kielcei főiskolán tanultam, ahol a mentorom, Waclaw Urban, szenvedélyes forrásfeltáró történész volt a rektorhelyettes. Lengyelország rendkívül nyitott
volt, számomra kaput jelentett a világra. A nyitottság tekintetében a mai napig nem
tudjuk utolérni a lengyeleket. Sokcentrumú, rendkívül dinamikus szellemi életet élő
ország, s ez igaz volt a reformáció és a reneszánsz kutatása tekintetében is, hiszen több
fontos centrumuk volt, egyike-másika kivételesen gazdag tradíciókkal. Már a hetvenes
évek elején alapműveket fordítottak le és adtak ki lengyelül. Bizonyos műveket csak
sokkal később vettem kézbe angolul, olaszul vagy németül. Óriási kutatóegyéniségekkel találkozhattam, a legjelesebbel, Lech Szczuckival ma már baráti viszonyban vagyok. Akikkel kapcsolatba kerültem, többnyire Leszek Kolakowski tanítványai voltak, akinek mostanában több népszerű munkáját lefordították magyarra is. Kevésbé
köztudott, hogy írt egy felkavaró könyvet a koraújkori filozófia történetéről is. A Kolakowski-tanítványokat az különböztette meg a mesterüktől, hogy nagyon erősen foglalkoztatta őket, van-e a lengyel gondolkodás és filozófia történetében valami egyedi,
izgalmas, európai szempontból is figyelemreméltó. Kolakowskit ez nem izgatta, úgy
gondolta, nincs mit kutatni ezen. A tanítványokat azonban igen, s ők azt is tudatosították, hogy valóságos alapkutatásokra, új források megszólaltatására van szükség ennek felmutatásához. Ezzel a lengyel kutatóműhellyel való megismerkedés rendkívül
fontos volt a pályámon, akkor már tudtam, hogy az erdélyi párhuzamokat és kapcsolódásokat szeretném majd feltárni.
– Milyen eredménnyel folytatta a kutatásait?
– A kandidátusi értekezésem alapján írtam egy monográfiát, amely Az erdélyi antitrinitarizmus az 1560-as évek végén címmel a Humanizmus és a reformáció sorozatban
jelent meg. Jó lett a visszhangja, néhány esztendő elteltével felkérést kaptam, hogy dolgozzam át egy angol kiadás számára is. Ez azért fontos, mert az unitáriusok közössége
a 20. századra teljesen legyengült, létszámában is megfogyatkozott, és a romániai viszo-

2002. július

115

nyok között képtelenné vált arra, hogy ezt a bonyolult, kézirattáruk szövegeibe bezárt
múltat a már említett alapkutatásokig lemenően gondozza. Másfelől azonban az ezt
a kérdéskört érintő angol, olasz vagy további nyelveken megjelent jelentékeny összefoglalások elképesztő tájékozatlanságot mutatnak az erdélyi ügyekben. A lengyelek esetében más volt a helyzet, hiszen a szlavisztika eleve komoly nemzetközi nyilvánosságot
jelent számukra. A nemzetközi kapcsolatok fontosságára Klaniczay Tibor folyamatosan figyelmeztetett, sőt beszervezett egy strasbourgi kutatócsoportba, amely a Bibliotheca Dissidentium című sorozatot gondozza.
– Mit kell tudni erről a tudományos vállalkozásról?
– A nyolcvanas években indult ez az együttműködés, egy lengyel emigráns Kolakowski-tanítvány vezeti a kutatócsoportot, aki Kelet-Európából több kutatót is felkért
a bedolgozásra. Ez a kiadvány egy alapbibliográfiai és forrásleírás sorozat arról, hogy
kik voltak azok a disszidensek a 16-17. században, akik a vallási szférában törekedtek
besorolhatatlanul egyéni megoldásokra, s így egyik nagy felekezethez sem tartoztak.
Nem katolikusok, nem evangélikusok és nem is reformátusok, hanem nyugtalan elmék, akik a felekezeteken kívül keresték az igazságot. Ebbe a csoportba bizonyos
értelemben besorolhatók az unitáriusok is. A sorozat a huszonkettedik köteténél tart,
s három kötettel mi is jelen vagyunk. Magyarországi és erdélyi unitárius személyiségek
szerepelnek benne, akik a 16-17. században éltek. Remélem, módunk lesz még két-három kötetet elkészíteni.
– Mi ennek a jelentősége?
– Nyilvánvaló tapasztalat: úgy lehet a legnagyobb eredménnyel bevinni a dolgainkat
az európai tudományosságba, ha olyan könyvsorozatokban, kiadványokban veszünk
részt, amelyeket nem mi kezdeményezünk. Nem akarom lebecsülni azt sem, ha kihozunk egy-egy jó monográfiát, és megjelentetjük angolul vagy németül is. Ezek nagyon fontosak, időnként megkerülhetetlen jelentőségűek is lehetnek. De az ilyen vállalkozásoknak mindig szembe kell nézniük azzal, hogy nem mindig sikerül megszervezni
számukra a piacot, ezért nem mindig jutnak el a különböző kutatóműhelyekbe. Kérdés
az is, odafigyelnek-e rá, sikerül-e bevezetni. A Bibliotheca Dissidentium a Valentin Körner Verlag által Baden-Badenben szerkesztett 130 kötetes Bibliotheca Aureliana sorozat
része, s kötetei minden jelentős európai könyvtárban megtalálhatók. Aki tájékozódni
kíván ebben a témában, nem tudja megkerülni. Ez a legtermészetesebb módja a nemzetközi tudományos élet vérkeringésébe való bekerülésünknek. Óriási energiákat fektettem ennek a munkának a megszervezésébe. Van egy munkatársi gárdám, a doktoranduszaink közül is sokan bedolgoznak. Amire nagyon büszke vagyok: ma már néhány erdélyi fiatal is részt vesz ebben a programban. Az 1989-es romániai fordulat után nyári
szemináriumokat szerveztünk, amelyekre meghívtunk erdélyi fiatalokat. Természetesen elsősorban unitáriusok jelentkeztek. Megtanítottuk számukra a múltjukat, világossá
tettük, hogy érdemes ezzel foglalkozniuk. Még akkor is, ha ez a sokszínű és izgalmas
múlt nem biztos, hogy olyan egyértelmű, ahogyan az egyház hivatalossága láttatni szeretné. Az erdélyi unitárius közösség mostanra körülbelül százezer főnyire apadt, van
egyházi szervezetük, levéltáruk, folyik lelkészképzés. Akik a lelkészképzés keretében
egyházuk történetét tanítják, azok a mi tanítványaink is. Szegeden voltak doktoranduszok, írják a disszertációjukat, megtanulták a források kezelését. Valamiképpen visszajön a befektetett munka. Ráébrednek arra, hogy mennyire izgalmas a múltjuk.

116

tiszatáj

– Vannak az erdélyi vallásszabadságnak, az unitáriusok történetének mára vonatkozó
tanulságai?
– Direkt tanulságokat nem lenne szerencsés megfogalmazni. Annyit mindenesetre
igen: rendkívül erős kihívás volt, hogyan tud annyi felekezet együtt élni. Ez nem úgy
történt, ahogy bizonyos brosúrákban olvasható, és ahogyan az unitáriusok a szó szoros
értelmében is megfestették: Dávid Ferenc 1568 januárjában megjelent az országgyűlésen, az égre nézett, és jött a sugallat, amelynek hatására kinyilvánította a vallásszabadságot, János Zsigmond fejedelem pedig meghatódott ettől, s mivel az erdélyi nemesek is e
szuggesztív vízió hatása alá kerültek, így tehát Erdély a vallási tolerancia klasszikus szülőhazája lett. Nem így történt! Rettenetes küzdelmet folytattak ezért, és a legjobbaknak
önmagukkal is meg kellett küzdeniük. Nagy, drámai kontroverziák kellettek ahhoz,
hogy rájöjjenek: nem vezet sehova a kizárólagosságok hirdetése, lehetetlen csak az erőszakos térítések, és a rámenős győzködések útján haladni. Épp az az izgalmas: mennyire
nehezen alakult ki annak a gyakorlata, hogy négy bevett vallásként együtt él a négy felekezet és jelen van ötödikként az ortodox egyház is, amellyel ugyancsak igyekeztek
szembenézni. Mindezt önmagunknak és a nyugatiaknak is a maga árnyaltságában kell
bemutatnunk. Múltunkat csak a maga bonyolultságában érdemes ismernünk.
– A kutatás mellett már a nyolcvanas években is aktív szerepet vállalt az egyetemi közéletben. Hogyan emlékszik azokra az évekre?
– Nemrégiben azt mondta nekem valaki, biztosan sajnálom, hogy olyan sok energiát elpocsékoltam az egyetemi teendőkre. Egyáltalán nem sajnálom. Akkor tényleg
darálónak éreztem, folyamatos időzavarban éltem, hiszen izgattak a szakmai kérdések
is, szerettem volna visszahajolni a régi szövegeim fölé, közben pedig más dolgom volt.
Azért nem sajnálom, mert a hallgatókkal kölcsönösen formáltuk egymást, s tényleg
nagyon sokat tanultam tőlük. Ez különösen a 80-as évek elejére vonatkozik. A Gondolatjel akkori gárdájából néhányan, Galamb György, vagy Kokas Károly ma is itt dolgoznak Szegeden, míg Szijj Ferenc és Hévízi Ottó Budapestre mentek. A párt ifjúsági
felelőseként kerültem kapcsolatba ezekkel az eleven eszű fiatalokkal, s hivatalosan is az
volt a dolgom, hogy próbáljak szót érteni velük. Ez persze iszonyatos konfliktusokkal
járt, óriási lelki megpróbáltatást is jelentett. Sokszor pengeélen táncolt annak a színvonalas egyetemi-közéleti újságnak a sorsa, amelyet mindannyian életben akartunk
tartani. Olyan is előfordult, hogy kifogytam az érvekből és azt mondtam: jelenjen meg
a vitatott írás, de készüljünk fel rá, hogy nagy baj lesz. Ez persze nem volt jó érv. Felkavaró évek voltak, ezek a fiatalok ébresztettek rá, hogy van egy másik világ is. Világossá vált: jön egy értelmes, okos, felkészült ifjúság, amelyik teljesen másként látja
a dolgokat, és minden józan megfontolás szerint igazuk is van. Ez egy valóságos dráma
volt, amiből türelemmel és néhány nagyon fontos ember szerepvállalásának köszönhetően józanul jöttünk ki. A történetét szerintem egyszer majd érdemes lesz feldolgozni.
A kérdést talán majd úgy is fel lehet tenni: miképpen vált lehetővé, hogy egy olyan régióban, amelyet csak Pol-Pot megyeként emlegettek, az egyetemi műhelyek túl tudták
élni ezeket az éveket, sőt bizonyos időszakokban az országos változások legdinamikusabb színterei voltak. A higgadt forrásfeltárás nagy meglepetéseket hoz majd. Mondok
egy példát. Kinek jutna eszébe, hogy Serfőző Lajos érdemeit megvizsgálja? Pedig művészet volt, ahogyan el tudta érni, hogy a hallgatók megérezzék, őszinte aggódás van
benne értük, s azok közé tartozott, akik csendesen, de annál határozottabban védel-

2002. július

117

mezték a fiatalokat. Demagógia nélkül munkált benne az az attitűd, amelyet persze
sohasem fogalmaztunk meg nyíltan a szenvedélyes vitákban, hogy felelősek vagyunk
a hallgatóink sorsáért. Ennek egy változata bennem is élt. Visszaemlékeztem, hogy annak idején, amikor apám utamra bocsátott, azt mondta, vigyázzak, mert az egyetemisták hajlamosak belekeveredni dolgokba. Az a legfontosabb, hogy megszerezzem diplomát. Elismerem persze, hogy ez a patriarchális, gondoskodó attitűd visszaélésekre is
okot adhat. 1987-től 1989-ig rektorhelyettesként a kulturális szféra és a hallgatói ügyek
tartoztak hozzám. Az amatőr mozgalom pátyolgatása is az én feladatom volt. Nagyon
tanulságos időszak volt, de egy pillanatig sem gondoltam, hogy ez lenne a fő feladatom.
Mellette csináltam a Bibliotheca Dissidentiumot, igyekeztem minél több energiát arra
fordítani, hogy jó órákat tartsak és részt vegyek a nemzetközi tudományos életben.
– A rendszerváltás éveire hogyan emlékszik?
– Nagyon forrongó időszak volt, ma még nem szívesen beszélnék róla. Úgy érzem,
el kell még telnie néhány évnek, hogy tárgyilagosan lehessen szólni erről. Azt gondolom, az a rektori vezetés, amelynek én is tagja voltam, méltóságteljesen vonult le
a színről. Elemi és természetes igény volt, hogy akik addig előtérben voltak, leköszönjenek. Sokan ezt tettük, szerintem még több embernek kellett volna ugyanezt tennie.
Van valami igazság abban, hogy sok mai indulat ennek elmaradásából származik, bár
ezt félve mondom, nem szeretnék ösztönzést adni e tekintetben sem semmiféle demagógiának. Ez is egy megírandó történet. Az egyetemeken általában simán ment a rendszerváltás, ami nyilvánvalóan összefügg azzal is, hogy a nyolcvanas évek elején már
kardinális jelentőségű változások történtek, a rendszerváltás kezdetére sok minden átalakult. Világossá vált, hogy át fognak rendeződni a dolgok, az egyetemi emberek ezzel már a nyolcvanas évek közepére tisztában voltak. 1989 első felét én Rómában éltem meg, az erdélyi reformáció történetére vonatkozó jezsuita forrásokat másoltam
a rend központi levéltárában. Már korábban megismerkedtem a nemzetközi tudományosságban is intézménynek számító Lukács Lászlóval, aki már 1986-ban a szegedi
egyetem díszdoktora lett, amiben nekem is volt némi szerepem. Nem volt kis dolog,
hogy az emigráns jezsuita tudományosság egyik legismertebb személyiségét, aki a forrásfeltárás európai élvonalához tartozott, díszdoktorrá fogadhattuk. A vele kialakult
együttműködésemnek több kötet lett az eredménye. A jezsuiták annak idején részletes
jelentéseket írtak az erdélyi történésekről, amiket ma forrásanyagként lehet felhasználni. A jezsuiták később önmagukban is felkeltették az érdeklődésemet, így születtek
is velük kapcsolatos tanulmányaim és többekkel együtt gondozott forráskiadásaink.
Rómában lubickoltam abban, hogy reggel 8 órakor beültem a kézirattárba, és körmöltem a kéziratokat. Nagyon nehéz szövegeket írtam le, hetente egyszer-kétszer pedig találkoztam Lukács Lászlóval, aki a renden belül a tudósok számára fenntartott külön
kis konviktusban lakott. Öt olyan magyarról tudok a közelmúltból, akik számára
nincs, vagy nem volt elolvashatatlan latin kézirat: Borsa Iván, Jakó Zsigmond, Karácsonyi Béla, Kenéz Győző és Lukács László. Ezek egyikével dolgozhattam tehát, s miközben olykor három-négy órán át vesződtünk egy-egy nehéz szövegrészlettel, hallottam az itthoni történésekről is. Izgatott az is, hogy mi történik közben idehaza, de
a munkám legalább annyira izgalmas volt.

118

tiszatáj

– A nemzetközi tudományos kapcsolatait hogyan tudta kamatoztatni?
– Azt mondhatom, szinte rendszeressé váltak a nemzetközi rendezvényeink. 1997ben az erdélyi és a magyarországi unitárius egyházzal, valamint az MTA Irodalomtudományi Intézetével közösen nemzetközi konferenciát tartottunk tanszékünk szervezésében Kolozsvárott Enyedi György és a kelet-közép-európai antitrinitarizmus címmel. Enyedi György 400. évfordulójára emlékezve rendeztük meg a konferenciát, aki
az unitárius egyház harmadik püspökeként olyan jelentős egyéniség volt, hogy a nagy
nyugat-európai egyháztörténeti és filozófiatörténeti munkák is számon tartják. Erre
a tanácskozásra Amerikából, Olaszországból, Hollandiából, Németországból és Csehországból is eljöttek a témával foglalkozó szakemberek. Az előadásokból kötetet is kiadtunk. A tanszékünk a vallási útkeresésnek, forrongásnak későbbi jelenségeivel is foglalkozik, újabban rendre ilyen jellegű konferenciákat is szervezünk. Áprilisban például
a misztikus spiritualizmus és a pietizmus kapcsolatait vizsgáltuk egy konferencián. Ebben a témában komoly munkakapcsolatunk alakult ki a hallei egyetemmel, s egy kiemelkedő fontosságú baseli tudóssal. Úgy érzem, benne vagyunk a nemzetközi élmezőnyben,
ezt a sokrétegű és nemzetközi vonatkozású témát nem is lehet másként kutatni.
– Hogyan látja, hol áll az ország bölcsészkarainak versenyében a szegedi?
– Biztonsággal állíthatom, nagyon jó helyen állunk, hiszen komoly tudományos
műhelyek alakultak ki nálunk több történeti és filológiai tanszéken is. Kevéssé tudott,
hogy komoly teljesítményt mutatnak fel a figyelem középpontjából talán ideiglenesen
kikerült olyan területek is, mint például a szlavisztika. Izgalmas dolog, hogy ebben a régióban mennyire komolyan foglalkoztak például az orosz kultúrának azokkal a területeivel, amelyek évtizedeken át nem voltak népszerűek a hivatalos Szovjetunióban. Az is
egészen bizonyos, hogy hiányosságok, megoldatlanságok is vannak a szegedi bölcsészkaron. Rendkívül fontos lenne például egy komoly művészettörténeti műhely létrehozása. Ennek ellenére bátran felvehetjük a versenyt a többi bölcsészkarral, hiszen több
területen is elsők vagyunk. Nem is ez az igazán nagy probléma, inkább az: hogyan tudjuk kialakítani annak a módszereit, hogy a hozzánk érkező teljesen átalakult fiatal embertársainkat valamiképpen formázzuk. Nagyon szeretem a hallgatóinkat, tisztelem az
érdeklődésüket, de tagadhatatlan, hogy a felkészültségükben óriási hiányosságok vannak. Egyfelől hihetetlenül tájékozottak, másfelől elképesztően felszínes a tudásuk. Művészet fenntartani így azokat az egyetemi műhelyeket, ahol a hagyományos értelemben
vett bölcsész munka folyik. Mindezt össze kell egyeztetnünk azzal, hogy rengeteg hallgatónk van, és egy részükkel képtelenség intenzíven foglalkozni. Amikor 1972-ben oktatni kezdtem, még minden hallgatót ismertem. Ma ez teljes képtelenség lenne. A hallgatók nagy részének valamiképpen általánosan fejlesztő alapképzést kellene adnunk,
ugyanakkor nem mondhatunk le az akadémiai típusú, eruditív bölcsészetről sem, amit
például a mi szakterületünkön megvalósítani talán még az átlagnál is nehezebb. Nyelveket kell tudni, meg kell patkolódni a szükséges ismeretekkel és készségekkel. Mindez
időigényes dolog, ráadásul a múlt iránti érzékenység sem nőtt az elmúlt időszakban.
Meg kellene mutatnunk a hallgatóinknak, nem biztos, hogy valóban olyan sok újdonság
van a világban, és a régi szövegek olvasása is hihetetlen élmény lehet.
– 2001 óta ön az SZTE Doktori Tanácsának elnöke. Milyen teendőkkel jár ez a poszt?
– A régi közéleti aktivitásomhoz képest ez már kisebb igénybevételt jelentő feladat.
Egyetemünkön olyan komoly tudományos műhelyek alakultak ki, hogy szinte csak

2002. július

119

bürokratikus teendőket kell ellátnom, amiben komoly adminisztratív segítség áll rendelkezésemre. Fontosabbnak tartom, hogy az irodalomtudományi doktori iskolát is
én vezetem, mert elhunyt az egykori alapítója, Csetri Lajos. Tíz képzési programunk
működik, a legkülönbözőbb egyéniségű kollégák irányítják. Akadt olyan budapesti
kollégám, aki az egyik védés után nemrégiben bevallotta, megdöbbentette, hogy nálunk mennyire igényesen végezzük ezt a munkát. Való igaz, disszertációkat adunk
vissza, van egy minimum, amiből nem engedünk. Ez a program önmagunknak való
tudományos utánpótlás-nevelés is, ugyanakkor tanítványaink révén jelen vagyunk
a különböző főiskolák, egyetemek tanszékein, könyvtárakban, levéltárakban, szerkesztőségekben. Ezen mérhető leginkább a szegedi bölcsészkar színvonala.
– Milyennek tartja a város és az egyetem kapcsolatát?
– A napi folyamatokba nem látok bele, de talán nem is az a legfontosabb, hogy az
aktuális polgármester és a rektor milyen viszonyban van egymással. Úgy gondolom,
változott valami a rendszerváltás óta. Mintha a városnak árnyaltabb képe lenne az
egyetemről, mint korábban. A helyzet persze nem minden tekintetben megnyugtató,
ugyanakkor nem is szükséges, hogy minden apró rezdülést kövessenek a város vezetői.
Az egyetemi embereknek sem arra kell elsősorban törekedniük, hogy a városban legyenek jók. Az erről való beszéd számomra kicsit mesterkéltnek is tűnik. A Szegeddel
kapcsolatos kérdésekre persze illik átszellemült válaszokat adni. Van is ezekben igazság, hiszen én is szeretem ezt a várost, hiszen vannak itt olyan közösségek, emberek,
akikkel az egyetemen, a futballpályán és a legkülönbözőbb helyeken jól érzem magam.
Rettenetesen idegesít ugyanakkor, ha a Budapesttel kapcsolatos szegedi megszólalásokban előkerül a „mi bezzeg-effektus”. Akik ebben a hangfekvésben beszélnek, nem
is veszik észre, hogy milyen elképesztő buta dichotómiába keverednek bele. Engem
bizonyos tekintetben egyszerűen nem is érdekel Budapest. A mi szakterületünkön,
a reformáció radikális áramlatainak kutatásában természetesen Magyarországon mi vagyunk a legjobbak. Nem az az érdekes tehát, hogy Pesten mit gondolnak erről, hanem
az, hogy Strasbourgban, Halléban mit mondanak. Gyakran nem eléggé tudatosul,
hogy az egyetemi embereknek a tudományos világban kell minél inkább otthon lenniük, ugyanakkor nagyon jól kell tanítaniuk, és akkor már jó szegedi polgárok. Nem
kell őket lelkesült nyilatkozatokra késztetni. Nyilatkoznak azzal, hogy nem mennek
el Szegedről. Az 1990-es évek elején Simoncsics János beszervezett az önkormányzat
kulturális bizottságába. Nem csináltam sokáig, mert az alapfelállás eleve elhibázott
volt. Szavazati joggal felruházva éppúgy tagjai voltunk a bizottságnak néhányan erre
az célra kiszemelt „kulturhéroszok”, mint azok, akik megválasztott önkormányzati
képviselők voltak. Némi megalázó pökhendiséget éreztem a kezelésünkben, ami nagyon nem tetszett, ezért hamarosan le is mondtam. Ennek ilyen formában nincs értelme. Szerencsésebb lenne, ha konkrét kérdéskörökben kérdeznék meg a véleményünket. Világlátott emberekként el tudjuk mondani, hogy máshol mit tapasztaltunk,
szerintünk mi lenne a jó megoldás. De ennyi! A város megválasztott, és a választóiknak felelősséggel és elszámolással tartozó képviselői döntsék el, mi az, amit a javaslatainkból meg tudnak valósítani. Vannak az utóbbi időben biztató jelenségek is. Jónak
tartom például, hogy a város ösztöndíjat ajánlott a főiskolai és egyetemi hallgatóknak.

120

tiszatáj

– Igaz, hogy szenvedélyes focista?
– Igen. Most már ritkásabban csinálom a salakon is, de huszonvalahány éve az Ady
téri tornateremben minden hétfőn összejövünk néhányan. Azt a társaságot, amelyikben én is játszom, egyetemi berkekben focimaffiaként is szokták emlegetni. Várkonyi
Zoltán hozta létre a kört, komoly emberek, például Leindler László, Bernáth Árpád,
Csirik János, Maróti Péter, Bartha Gyula alkották, illetve alkotják a törzsgárdát. Úgy
gondolom, nagyon fifikás játékos vagyok, és ráadásul a meccseken minden dühömet is
kiadom magamból. Hallottam már olyan véleményt, hogy játék közben szinte közveszélyes volnék. Tagadhatatlan, hogy csak a meccs után tudom iróniával nézni a pályán történteket. Azzal vigasztalom magam, hogy az élet más területein talán képes
vagyok menet közben is önreflexióra.

Hollósi Zsolt

Május 27-én Baka István Sztyepan Pehotnij testamentuma c. kétnyelvű kötetének bemutatóját rendezte meg a moszkvai Magyar Kulturális Intézet. Az esten Szőke Katalin
és Jurij Pavlovics Guszev ismertette az orosz közönségnek a Tiszatáj kiadványát.
A szegedi Radnóti Miklós Gimnáziumban pedig június 7-én, rendhagyó irodalom óra
keretében volt szó e kötetről. Baka Istvánról Olasz Sándor beszélt a diákoknak, a verseket Balog József és Valerij Lepahin olvasta föl.
*
A Tiszatáj egyik könyvheti kiadványát, Szepesi Attila Tündérek és katonák c. esszégyűjteményét június 7-én mutattuk be a szegedi Sík Sándor Könyvesboltban. A szerzővel Szuromi Pál művészettörténész beszélgetett.
*
Júliusban lenne hetvenéves Grezsa Ferenc irodalomtörténész. Grezsa professzorra június 11-én emlékeztek a hódmezővásárhelyi Németh László Könyvtárban. Grezsa Ferenc emlékét Orosz László, Imre Mihály, Blazovich László, Olasz Sándor idézte föl.
(Orosz László és Imre Mihály tanulmányát augusztusi számunkban közöljük.)
Augusztusi számunk tartalmából:
KIRÁLY LEVENTE, MARNO JÁNOS, VÖRÖS ISTVÁN versei
BALOGH TAMÁS, BOGDÁN LÁSZLÓ, KISS OTTÓ, TANDORI DEZSŐ prózája
KABDEBÓ TAMÁS esszéje Orbán Ottóról
Grezsa Ferenc emlékezete

wr

i

i

s.

c \J A A V V V «-/

V \/ w i

w

