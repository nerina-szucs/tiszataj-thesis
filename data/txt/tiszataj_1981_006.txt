tiszatáj
981. JÚN. * 35. ÉVF.

Ceresztury
Dezső,
Kiss
Dénes,
Pintér Lajos versei;
Krakkói összeállításunkban:
írások a lengyel—magyar
kapcsolatokról,
fiatal
költők

tiszatáj
R O D A L M I ÉS K U L T U R Á L I S F O L Y Ó I R A T

Megjelenik havonként

Főszerkesztő: VÖRÖS L Á S Z L Ó .
Főszerkesztő-helyettes: A N N U S J Ó Z S E F

Kiadja a Csongrád megyei Lapkiadó Vállalat. Felelős kiadó: Kovács László
81-1606 — Szegedi Nyomda — Felelős vezető: Dobó József igazgató
Szerkesztőség: Szeged, Tanácsköztársaság útja 10. — Táviratcím: Tiszatáj, Szeged,
Sajtóház. Telefon: 12-670. Postafiók: 153. Terjeszti a Magyar Posta. Előfizethető a
hírlapkézbesítő postahivataloknál, a kézbesítőknél, a posta hírlapüzleteiben és a Posta
Központi Hírlap Irodánál (KHI Budapest, József nádor tér 1. sz. — 1900) közvetlenül
vagy postautalványon, valamint átutalással a KHI 215-96162 pénzforgalmi jelzőszámra. Egyes szám ára 12 forint. Előfizetési díj: negyedévre 36, fél évre, 72, egy évre
144 forint. Kéziratot nem őrzünk meg és nem adunk vissza. Indexszám: 25 916.
ISSN 0133 1167
A szerkesztőség tagjai: Csatári Dániel, Mocsár Gábor, Olasz Sándor, Tóth Béla

Tartalom
X X X V . ÉVFOLYAM, 6.. S Z Á M
1981. J Ú N I U S

KERESZTURY DEZSŐ: Mosolygások (vers)
3
KISS DÉNES versei: Gyerekjátékok, Képek az idő értelmezéséhez, Édes dühű vers
5
TORNAI JÓZSEF: A halál igazságai
7
SERFŐZŐ SIMON versei: Csak a csend, így jó
10
PINTÉR LAJOS: Egy régi versből tücsök ciripel (vers) 11
MOST — P U N T E — H Í D
Krakkói

körkép

K. GY. CS.: összeállításunk elé
CSORDÁS GÁBOR: Krakkói beszélgetések
WISLAWA SZYMBORSKA versei: Lót asszonya, A hagyma, A negatív önértékelés dicsérete (Kerényi Grácia
fordításai)
JERZY HARASYMOWICZ versei: Báthori István, Téli
ének (Csordás Gábor fordításai)
LESZEK A. MOCZULSKI verse: Felszólalás (Csordás
Gábor fordítása)
ADAM ZAGAJEWSKI versei: Többes szám első személyben, Epikurosz lakótárs, Ez a világ kezdett terhére
lenni (Csordás Gábor fordításai)
PETNEKI ÁRON: Egy krakkói polgár feljegyzései Báthori István korából
KOVÁCS ISTVÁN: Amikor Krakkó állam volt
HADIK ANDRÁS: Népművészet és nemzeti stílus (Adalékok a lengyel szecesszió történetéhez)
SPIRÓ GYÖRGY: A krakkói színház nagy korszaka ...
Tadeusz Kantor színházáról, a Cricot—2-ről (Jan Klossowicz: A megállított élet színháza; fordította: Bába
Iván; Bába Krisztina: Beszélgetés Eleonora Udalskával)
JAN BLONSKI: Gombrowicz szarmatizmusa (Részlet;
fordította: Reiman Judit)

13.
14
16
18
19
20
23
29
38
42

50
55
1

KISS GY. CSABA: Nemzeti mítoszok nyomában (Franciszek Ziejka: W Kregu mitów polskich)
KOVÁCS ISTVÁN: Pismo
LAGZI ISTVÁN: Magna pars (Magyar vonatkozások Jan
Dabrowski történetírói tevékenységében)
KOVÁCS ISTVÁN: „ . . . b e l é j e ivódik az én életem is"
(Beszélgetés Waclaw Felczak történésszel, a krakkói
Jagelló Egyetem docensével)
D. MOLNÁR ISTVÁN: Gondolatok a Krakkóban kiadott
magyar könyvekről

61
-65
66
69
75

HAZAI TÜKÖR
TÓTH BÉLA: Tiszajárás (XVIII.)

!

79

KRITIKA
ALFÖLDY JENŐ: A sarkítás Akhilleusza (Eörsi István:
Ürügyeim)
IMRE LÁSZLÓ: Rákos Sándor: Harc a madárral
POMOGÁTS BÉLA: Hervay Gizella: Száműzött szivárvány
GÖRÖMBEI ANDRÁS: Szőcs Géza: P á r b a j avagy a
huszonharmadik hóhullás
MÁRKUS BÉLA: Mester Zsolt: Koppantó
Zelk Zoltán (1906—1981)
Szerkesztői asztal

84
88
89
91
93
96
96

ILLUSZTRÁCIÓ

Képek Krakkó múltjából a 6., 9., 12., 20., 22., 37., 60., 68.,
78. és a 95. oldalon (Pintér Gábor reprodukciói)

KERESZTURY

DEZSŐ

Mosolygások
i.

Szemem szólna
szemeddel:
kő, nem járja vér;
kezet fognék
kezeddel:
kő az is, nem él;
tested minden tagja ép:
aranymetszés-arány;
mozdul lábad, mint ki lép:
megkövült magány; —
s ajkadra villan valami
fény; ugyan honnan ered? —
mosolygásodban
isteni
láng leheli
lelkedet.
II.

Titok nélküli Sfinx
vélnéd, sosem volt
s tekintetében tört
félálomban tűnődik

csupán a Donna,
szívérlelő gondja, —
vitorla: tompa
a Gioconda;

derűje mintha csalna: lám szelíd
ajka lezárja gyöngy
fogsorait,
arcán a vér sápadt tavasza nyit,
szemöldökén szivárványív a híd;
szemében hegyitavak hűs magánya:
egének tükre, nem gőgjének vára,
s mi benn kristályok
hallgatagságába
dermed: vészjárt tengerek
árapálya;
arcába magát temette
sfumátó
fátylaival a lét titkába látó,
s minden tudását e magába zárt hó
arc mosolyába rejtő Leonárdó.

3

III.
Hol van a lány, akinek hátán kikopogva a költő
római szép versét disztichonokba
szedé;
hol van a költő, német költők közt ki az első
lett, a világnagyokig fölmagasítva
müvét;
s hol van a sok dobogó szív, fénylő elme,
kiművelt
szellem: a vers-szeretök? — Mind lesodorta a szél.
S lám az idők mélyéről fölsuhan újra a vers és
jó mosolyogni, ha friss szíveken
átmosolyog.
IV.
A homlokon sűrű bánat tapad,
aggodalom, harag,
ráncot vető feszültség
élezi a lágy
arcvonásokat;
de, mint mikor az éppen kiderült ég
hívja a lenti fényt: tenger mélyéről indul
szabadulni a kíntul
valami, s itt van:
bontakozik
kinyíltan.
Melyik beszédesebb: a néma száj,
lehunyt szém, a bársonyos
félhomály
sűrűségén átsejlő
mozdulat,
mely tétova céltudattal
kutat
egy másik szem, száj jelei
után: kinn, benn egyszerre
fölveri
a valóságot s képzeletbeli
találkozásban
kigyúl, kihúny a rokon lánggal;
vagy ha tükörré siműl ki a forrás,
tenyerébe veszi a kék eget,
beharmatozza a szájak, szemek
lágy fészkét valami észen túli
reménység,
melyben bölcsőmeleggel ring a mélység,
hiteles lesz az önfeledt
mosolygás,
s bár hálóba nem foghatod,
föl-fölsejlő nyomot
hagyott?
V.
Merre rohan az áradó patak,
hova viszi
papírhajómat?
Magam mögött hagyni halálomat
nem elég egy tóparti csónak! .
Az idő koptatása ellen mit tegyek? —
Hallgatnak erdők, ligetek,
hegyek.
Egy jóízűt nevetni de jó lenne!
vidáman, fönntartások
nélkül;

s

nagy örömöm telhetnék
benne,
mert odajutottam
végül,
hogy, ha fölnézek az egekbe,
aztán körül az emberekre,
szívem mosolyra békül.

KISS DÉNES

Gyerekjátékok
1

A csillagokkal mi legyen?
Hogy szépen
elaludjanak
rájuk hunyom a szemem
Többé nem jön föl a nap
A mélyet és a magasat
kint s bent
összekeverem
2

Ez a hazám ez a szép
Hej
komondor-Badacsony!
Dunántúli
bari-dombok
ne fussatok
szerte-szét
Mint kolomp szól ez a homlok
Veri Isten az egét

Képek az idő értelmezéséhez
Csillagidőben
porszempillanat
fénymutatóval
roppant óralap

Mintha nem élnék
f ekszem itt hanyatt
Szívemben
hajnal
agyam alkonyat

5

Édes dühű vers
Itt minden fűszál a
hozzátartozóm!
S nem mindegy: velem van-e vagy
ellenem
Nem állhatok tétlenül e csillaghullató
foghíjas éjszakákban ahol minden
szitok s eldobott szemét képemet
veri
s az én arcomba hull minden
vérbeborult
névtelen káromkodás Engem
korbácsolnak
részegek öntudatlan
tekintetei
S hiába díszeleg Isten
párna-szívemen
s hiába csupa-fül-radar a lélek
ha csöndekben csöndekkel
hadonászok
s a füleket betömik ádáz édelgések
Itt minden sors a hozzátartozóm
Elő húsból szakadjon
szavam
s úgy rakjam kőmíveskelemeni
falba
hogy tisztesség vigyázza: függő ón
s elszánt hit
habarcs-hatalma
Itt minden fűszál édes rokonom
velem lehet csak s nem ellenem
S amíg a versem
sudárosodik
anyámra gondolok s az otthoni rétre
s belenézek
rezzenéstelen
álcázott önzések
fegyvercsövébe

TORNAI JÓZSEF

A halál igazságai
Lelkes Dalma és Kelemen Éva
barátaim emlékére

1. A halálból kell kiindulni, mint az őskultúrák, a középkori kereszténység: az élet csak pillanat a semmihöz képest. Ma még itt vagyunk — holnap
a kozmoszban s kozmikusán.
2. A z élet és halál közti különbség: a halálban nem földiesen, hanem kozmikusán leszünk a mindenségben.
3. Erich Fromm azt mondja: még a testünket se tekintsük birtokunknak:
egyszerűbb lesz tőle megválni a halálban.
4. A halál éppolyan jó, mint az élet.
5. Vagyis a halál semmivel se rosszabb, mint az élet.
6. Ne tartsuk balesetnek a halált, amit mindenképpen s amíg csak lehet,
el kell kerülni. A halál a létezéshez tartozik s a dolgok lényege mind a kettőn
túl van (Rilke).
7. Beteg az a civilizáció, melyben az orvosok minden eszközzel életben
tartják a beteget. Akkor is, mikor már semmi tartalma nincs az életének.
8. Vegyük észbe: megvan az élet ideje s megvan a halálé. Vagyis: amíg
életünk értelmes, éljünk teljes erőnkből, s ha a halál lesz értelmesebb, nézzünk
vele szembe teljes elszánással.
9. A gyászban, mikor apánkat, anyánkat, gyerekünket, barátunkat vagy
egy nagy embert siratunk, mindenféle viselkedés megengedett. De azért legszebb a komor magunkbaszállás, a halál igazságainak fölidézése.
10. A halál legnagyobb ellensége a szerelem s a szerelemé a halál.
11. Éppen a halál int arra: még jobban szeressük, akit szeretünk.
12. A halottak azt szeretik, ha az élők minél intenzívebben élnek.
13. Könnyebb meghalni utódokkal a hátunk mögött: az élet értelméhöz a
biológiai folyamatossága is hozzátartozik.
14. Az individualista ember számára a halál katasztrófa: mindennek elvesztése. Aki egy kultúra szerves tagja, tudja, hogy ő maga csak hullám a
hallálal szembeni lüktetésben.
15. A kisfiam azt mondja: nem tudja elképzelni, milyen lesz holtan. Magyarázom neki: személy szerint ő nem marad fönn, ha meghal. De — teszem
hozzá — a titkos, megfoghatatlan életelv vagy a szellem, mely a mindenségben
végtelenül áramlik és legértékesebb részünk, nem szakad meg, újra megjelenik
egy emberben, egy növényben vagy egy madárban. „Szóval újjászületek?" —
kérdezi most már fölcsillanó kedvvel. „Nem éppen te, aki most vagy itt, csak
a lényeged." — „Nem fogok magamra ismerni?" — „Nem, azt csak a babonás
vallások tanítják" — mondom neki.
16. A halál igazi vesztesége az egyszeri lény; az ismételhetetlen csoda, ami
megkülönbözteti egymástól a leveleket, állatokat, emberi egyedeket. A forma,
a konkrét ismételhetetlen arc, rajzolat elvész nyomtalanul. De akkor honnan a
dolgok individualitása? A természet és a szellem formagazdagsága?
7

17. Vagy éppen az individualitás az őseszme, mindennek mintája, mely
felé a dolgok fordulnak, ahogy Platón képzelte?
18. Az individualitás fönnmaradhat, mint az emberi vagy a nemzeti kultúra része, azokban a gondolatokban és művekben, melyeket az etika, a filozófia, a tudomány, a művészet világában időről időre megteremtünk. De ez
nem a szellem ontológiai létezési módja. A szellem művei csak kulturálisan
létezhetnek.
19. Minél jobban beépítjük ebbe a kultúrába átmenetiségünk tudatát, a
halált, annál gazdagabb lehet érzelmi, filozófiai és művészi teremtő világunk.
20. A halál „ultima ratio"-ját nem szabad letagadni. Szembe kell nézni
vele. Nem azért, mert így elkerülhetjük, hanem mert csak a valósághoz ragaszkodva lehetünk születő-halandó lények.
21. Hogy a halálban fölszabaduló életelv mit él át —, nem tudhatjuk.
Lehet, hogy süket, érzéketlen, tehetetlen az úgynevezett anyag nélkül. Lehet,
hogy mint kozmikus létmódú szellem kozmikus távlatokat ismer meg. Az is
lehet, hogy metakozmikus létsíkja bontakozik ki. „De neglectu omnis creatrae,
ut creator possit inveniri". (T. Kempis). Mert a létnek nem a kozmosz az
utolsó, legfölső állomása. Látjuk, hogy a természet kaotikus, esetleges rendszer.
A természet nem az isten hasonlata.
22. Nagy kérdés: a kozmoszba, azaz a természetbe, vagy a metakozmoszba,
a természetentúliba lép át az egyediségétől megszabadult szellem? Vagy a
semmibe?
23. Valószínű: mivel a természetben ugyancsak a forma és a formátlanság
váltakozik; az életelv, a szellem nem a mindenség részévé válik (szánszára),
hanem önmagává, azaz tértől, időtől függetlenné. Pillanattá, ahol nem lehet
forma, törvény, változás. Ezt az állapotot, létmódot legjobban semmiként határozhatjuk meg. Így kapcsolatot teremthetünk élet és halál, vagyis, ami mögöttünk van: lét és semmi között, hiszen mind a kettő végső metafizikai ellentét;
föltételezik egymást.
24. Így elképzelhető az út világ és metafizikum között.
25. Ilyenformán a halál nem vége, hanem kezdete valaminek.
26. A halál a (pozitív) semmi.
27. A fizikai világ, a testünk retteg tartalma elvesztésétől. A halálfélelemben legmélyebb titkunkra ismerhetünk rá. Egy kötés iszonyatos végére. Meg
kell szenvednünk ezt a szakítást, olyan a két pólus (lét és semmi) közt a feszültség. Rettenetes az elszakadás. Mint mindenben: szerelemben, barátságban.
28. A világirodalom, a zene, a szobrászat, az építészet, a népszokások tele
vannak ennek a búcsúnak, végső kézeleresztésnek fájdalmas remekműveivel.
29. A halál pillanatában egy titok lepleződik le. Az a látszat, hogy a dolgok úgy, amint megjelennek, rendben vannak, véglegesek. Hogy a mindennapok olyanok, amilyennek látszanak. S a természet olyan szép, ahogyan a
maga telítettségében megmutatkozik. S akkor hirtelen kikerülhetetlenné válik
a botrány: ebből semmi se igaz. Hogy a természet s annak részeként az ember
is „romlandóbb, mint a málna és a hal" (Kosztolányi).
30. Kegyetlen dráma: szenvedünk, megtöretünk tőle, hiába minden filozófiánk, mert a lét tragikus, mert a létben jelen vannak az ellentétpárok: a fény
és a sötétség, a jó és a rossz, a szép és a csúf — a lét és a semmi. De a szellem és az anyag ellentétpárja is.
31. Talán ezek a metafizikai alapegységek alkotják a Nagy Mozgást, ami
mindent megszab, megmagyaráz.
32. Ezeknek az ellentétpároknak alapelve már tisztán szellemi fogalom,
melyet nem érthet meg csak szellemi lény.
8

33. Az, mely éppen ezért a maga távlatába mélyedve áll mások és a maga
halálának mélységes titka: a Semmi előtt.
34. Éppen akkora félelemmel, mint tisztelettel, hiszen amin át kell esnie,
valóban önmaga létének is legsötétebb, legnagyobb kérdőjele: a végtelen, határtalan, megnevezhetetlen, elképzelhetetlen és megismerhetetlen.
35. Ha van reményünk, fogódzónk, amiben semmi hiszékeny illúzió: akkor
az a távlat, hogy a halálban ezzel a titokkal, semmivel, léttel egyesülhetünk.
36. A törzsi időkben az indián asszony azonnal a favágó tönkhöz rohant
és baltával lecsapta egyik ujját, amint megtudta, hogy a férje meghalt. Nincs
ennél testibb megértése a halálnak!
37. A halál az egész életünkben keresett, de míg élünk, csak pillanatokra
megvilágosodó önazonosságunk.
38. Az ember, ha azonos önmagával, a lényegével, sokkal büszkébb szellem,
semhogy csak kétségbeesést érezzen a halállal szemben. Vajda János tudta:
Ember, mulandó, koldus vagy
király,
Emeld fel és hordd magasan
fejed!
Hős vagy, fenséges, mind, ki a halál
Gondolatát agyadban
viseled!

EZÜSTTAL PÁLFFY JÁNOS GYŰJTEMÉNYÉBŐL. KRAKKÓ, WAWEL

9

SERFŐZŐ

SIMON

Csak a csend
Elnémították a szót,
elhallgattatták
mindig,
ha
véleménye,
netán panasza volt.
S a megtorlások
utcáiban,
ha
ellenkezett,
adóbehajtók,
végrehajtók
szábadíttattak
ránk,
mint az ebek.
Mukkanásunkat
is
bujtogatással
megrágalmazták.
Indulatainkat,
mint a tyúkokat,
megfojtogattuk
inkább.
Csak a csend
kuvikkőit
aztán,
amit máig hallani.
Szürkületként
fásultság sürül,
s közöny.
S a kéményekből azóta is
jobbára csak
hallgatás füstöl.

Kit érdekel a vers?
S mért érdekelne bárkit is?
El tudja küldeni a közönyt
füstként föl a magasba,
még ha nem azért van is?
Lekicsinyelhetik
tőle
munkánk,
múltunk.

10

Sérelmeink nem képes
széthessenteni,
elintézni
panaszunk.
S nem is érdekli már,
ha nem a kocsmába,
hová
meneküljön
üldöző gondjai elől
a paraszt, a munkás?
így jó — már akiknek —
nem rebbent régóta izgalmat
a vers. Szava sincs már
másokért.
Félrehúzódik,
út mellé a kerítés.

PINTÉR LAJOS

Egy régi versből tücsök ciripel
önnönmagát megvágni nem tudja a kés,
önmagára mutogatni ném szeret a tudatlan tudat,
nem önmagát vizsgálja az orvos, a rákkutató,
mellkasára rámutatván: ím, az egészség,
vagy magára rámutatván:
mellkasomban
kinyílott a rák piros virága.
önmagára mutogatni nem szeret a tudatlan tudat,
mutogatván: ennél van a kincs, ami nincs,
önmagamra mutogatni nekem is fáj mondván:
ilyen fölösleges még sose voltam,
mi vagyok? csillag a porban? porszem a csillagon?
Katonavonat tolat be a kutyaól
állomásra,
hol fölcserélődve
minden:
a halánték a lyukas, a gyapjúzokni az ép,
a vér simítja a földet, az anyát, nem a tenyér,
nem a marok fogja a földet, a port,
a föld fogja a markot,
elporladót.
Énbennem katonavonatok nem tolatnak
véres zászlókkal, ahogy illik,
önmagamra ezért rámutatok
mondván:

11

ilyen fölösleges még sose voltam,
mi vagyok? csillag a porban? porszem

a

csillagon?

Egy régi versből tücsök ciripel,
nyelve a fáknak, Cetinje és Budva között
megzendült tőle a táj, megzendült a hegyek alja,
a könyvtárnyi csöndet ma is fölveri, ki félig
alvó még, ki félig halott már: a nagyképű
professzor arcába zenél, zenéje örök.
Dogmákból épült fennkölt beszédek falai már
a porig lerontva. S aki szépségét öröknek hitte:
a táncosnő is csontig
vetkezik.
Hamis szépség és hazug okosság újra
jegyesek,
ciripelj, csirikelj arcukba, tücsök.
Északra föl, a dalmát partokon
Vodice, Pirovac kicsi ékszerek,
találtam ott leomlott partfalat: vízformálta
trónt,
oda ha ültem, ki voltam, király?
Ruhátlanul a márvány lányok a napon:
a palotában lélegző, karcsú oszlopok.
Mégis megtört, kócolt
asszonyokat
becézek reggel: a hajatok milyen
madaras,
mégis az otthoni megcsonkolt
hársfasor
virágzik álmomban s lombja súg: gyere.
Otthonos itt a vendég, az ideiglenes
fájdalom, s jussol az örökös: kussol.
önmagomra én is rámutatok
mondván:
ilyen fölösleges még sose voltam,
mi vagyok? csillag a porban? porszem a csillagon

MARCIN BYLICA 2 OLKUSZA (MATYAS UDVARI CSILLAGÁSZA)
ESZKÖZEI A JAGELLÓ EGYETEM MÜZEUMABAN

MOST — PUNTE — HlD
KRAKKÓI KÖRKÉP
Összeállításunk elé
K r a k k ó . . . Talán Bécsen kívül nincs még egy ilyen külföldi város, ahol ennyire
•otthonosan járhat magyar utazó. Ősei nyomdokába lépve, mert szinte a középkor
korai századai óta mindig sűrűn megfordultak magyarok benne. Uralkodóink és
kísérete többnyire szívesen látott vendég volt a szomszédos ország fővárosában. És
mint ismeretes, magyar embert is koronáztak itt lengyel királlyá. Piacán nagy forgalma volt áruinknak, pincéit szívesen töltötték meg borainkkal. Nyomdáiban magyar nyelvű könyvek születtek, híres egyetemét magyar ifjak százai látogatták. Főterén, a Nagypiacon ajándékozott Báthori István házat Bekes Gáspárnak, akinél Balassi Bálint is megfordult. Itt hallható a Mária-templom tornyából minden órában
ma is a kürtjel, melyet lengyelül a mi nyelvünkből származó szóval hejnal-nak
hívnak. Ezen a teren, ahol 1525-ben öreg Zsigmond lengyel királynak hűbéri hűséget fogadott Hohenzollern Albert, a Német Lovagrend volt feje, porosz fejedelem;
ahol Kosciuszko Tádé fölesküdött 1794-ben a lengyel szabadságra.
Paloták, középkori házak, zegzugos kicsi utcák, templomok. Műemlékek léptennyomon. A múlt rétegei — törökdúlta vidékről származónak káprázatos gazdagságban: gótika, reneszánsz, barokk. Pezsgő, a szó eredeti értelmében urbánus élet,
kávéház újságokkal, szecessziós berendezéssel. És az ódon kövek között rengeteg
diák, középiskolások, egyetemisták. Vibráló fények és őrjöngő tánczene zúg a Jaszczury diákklub nyitott ablakából a főtérre.
Ellentétek és a sokszínűség városa volt mindig, nehezen leírható, címszavakba
nem foglalható. Öság és újítás városa egyszerre. Hiába vitték a XVI. század végén
Varsóba a fővárost, Krakkó mindig büszkén magát tartotta a lengyel városok közül
az elsőnek. Pusztították tatárok, svédek, tűzvészek; ú j j á é p ü l t . s szebben ragyogott,
mint annak előtte. Lengyelország harmadik fölosztása után a Habsburg-birodalom
kaparintotta meg, 1809-ben a Varsói Nagyhercegséghez csatolták. A bécsi kongreszszus Krakkót és környékét szabad városnak nyilvánította, s csak az 1846-os krakkói
forradalom leverése után csatolták megint Ausztriához. A dualizmus korában a
galíciai- konzervatív politika központja, a század végén a lengyel irodalom és képzőművészet megújulásának fellegvára.
Lengyel irodalmi és művelődéstörténeti összeállításunknak a mostani alkalommal Krakkó a fókusza. Ennek a lengyel városnak a múltjából, történelmi és kulturális hagyományaiból, magyar kapcsolataiból szeretnénk ízelítőt adni. Képünk természetesen töredékes lesz, hiszen például kapcsolatainknak számos fontos eseményéről. egyáltalán nem szólunk. A gazdag irodalmi múltból és jelenből is csupán
alig néhány jelenség bemutatására nyílik lehetőség. Megszólaltatunk krakkói költőket, történészeket és irodalomtörténészeket. A város kultúrájának nálunk kevésbé
ismert hagyományaira és eseményeire szeretnénk irányítani a figyelmet. Arra a korszakra, amikor Krakkó külön ország volt például, a város színházi életének néhány
nemzetközi mércével is kiemelkedő fejezetére. Nem mindenáron a „krakkóit" keres13

tük, hanem a lengyel kultúrának olyan értékeit, amelyet érdemes megismernünk.
Krakkó persze e tekintetben „könnyű eset", inkább válogatni volt nehéz; hogy m i ként lehet szűkíteni a tematikát. Gazdag a kínálat, mintha csak azt mondanánk a
városba látogatónak, hogy mindössze egy nap áll rendekezésére megtekinteni.
Ennyire tudott vállalkozni körülbelül összeállításunk. Remélhetőleg ahhoz elegendőlesz, hogy fölkelti a kedvet az alaposabb ismerkedéshez, ad néhány fogódzó pontot a
lengyel kultúra megértéséhez.
K. GY. CS.

CSORDÁS GÁBOR

Krakkói beszélgetések
i.
Leszek A. Moczulskira várok a Student szerkesztőségében. Kint, a Ryneken, a.
cukrászda kihúzódott a napra, diákok ölelkeznek erős tea mellett. Illegális p é n z váltók rángatják be a mellékutcákba a magyar turistákat. Zsebemben Harasymowicz-kötet, tegnap vettem, s azóta már futólag átlapoztam. Most, várakozás közben,
próbálgatom az első verssorokat:
És naponta nagyobb bennem a Wawel
És egyre több király ül asztalomhoz ...
A könyv 1975-ben jelent meg az itteni Irodalmi Kiadónál, elég gyenge papíron..
Jagelló Kázmér, Szent Izidor, Kosciuszko, Báthori, az egész sajátos lengyel (magyar) történelem.
2.

i

Moczulski. Hosszú, sima haja hátul, a nyakszirt tájékán egyenesre vágva. Csontos
arc, vékony termet, erős bütykű, de hosszúkás kezek, póklábszerű ujjak. Ezek a
kezek állandóan a levegőben repdesnek, mint éhes madarak. Lelkesen, elmélyülten
magyaráz. Harmincnyolc éves. Huszonnégy volt, mikor első, Szymanskával, C z u m á val, Faberral közös verseskötete megjelent. További kilenc évbe telt, amíg kiadta
első önálló könyvét, A madárijesztő megtérítését. Amit ma a lengyel irodalmi zsargonban „új érzékenységinek neveznek, Wojaczek, Lipska és az ő költészetével kezdődött. Indulása nem keltett túlságos visszhangot, visszahúzódott, mással próbálkozott. Két év múlva beérték a fiatalok, Zagajewski (Közlemény, 1972), Kornhauser
(A gyárakban a szomorú forradalmárt játsszuk, 1973), Stabro (Rekviem, 1973), é s
sikerült áttörniük. Megteremtették saját közönségüket, népszerűvé váltak az ifjúsági
klubokban, az egyetemeken. Felépítették saját esztétikájukat és irodalomtörténetüket
(Zagajewski—Kornhauser: A be nem mutatott világ, 1974; Baranczak: Bizalmatlanok és megbízhatóak, 1971), és végül sikerült mégtelepedniük a lengyel irodalomban. Moczulski eközben dalokat írt, melyek a Skaldowie együttes lemezeivel Magyarországra is eljutottak. Nem csak nekik dolgozott, az Anawa együttes, Marék Griechuta
és mások több mint tíz lemeze őrzi és terjeszti hangját. Tinik között szól házibulikon, és kazettás magnóból' harsog a Ryneken; talán a legtöbb, amit egy költő e
tekintetben elérhet. Zagajewski kötetéi néhány százas példányszámban jelennek meg.
14

3.

Krakkót és Nowa Hutát köldökzsinórként kötik össze az újabban épült lakótelepek. Hosszas tévelygés után egy sokemeletes, nyersbeton toronyház előtt leállítjuk a kocsit. Téglamorzsán, görcsbe facsarodott betonvasakon gázolunk át. A b e fejezetlen épület előtt, az ipari tájban kerek arcú, mélabús tekintetű fiatal férfi
szőnyeget porol. Kimondhatatlanul lengyel mosolyú szőke nővel beszélget közben..
A magasföldszinten megnyomjuk a megfelelő — Kornhauser feliratú — gombot.
A rendszer működik, Kornhauser kitárja az ajtót.
4.
A mérsékelten berendezett lakásban egy konyhaasztal mellett ülünk. A szerzés'
vágya elhatalmasodik rajtam, nincs-e felesleges példánya a kötetéből — kérdezem.
Több könyvesboltban bolondnak néztek, mikor felmutattam listámat, Kornhauser,
Zagajewski, Stabro, Baranczak, Krynicki. Nem hogy nincs, nem is volt, kérem. Mireide érne, elfogy. A Pegazusban sikerült rátennem a kezem az utolsó Piatkowskikötetre, ez minden. Kornhauser széttárja a kezét: ami volt, Spiró György nemrég,
vitte el. Magnó híján kapkodva jegyzetelem öntudatos helyzetelemzését. A negyvenes
évek nagy nemzedéke, Rózewicz, Herbert, Woroszylski, Szymborska után visszaesés
a lengyel lírában. Woroszylski sematizmusa az ötvenes, Jastrun hermetizmusa a h a t vanas években, húsz év, amikor a költészet művelése már-már együtt járt a realitások iránti érzékenység feladásával. Aztán, az iskolákból kikerülvén, a hetvenes
évek válságaival szembesülő nemzedék megszólaltatja ú j r a az elveszettnek hitt h a n gokat. Visszaereszti a történelmet a gyárakba, falvakba, utcákra, egyetemekre. Folytatja. Nem könnyedén, nem mindig elég bölcsen. A legelső közülük, Rafal Wojaczek.
1971-ben megöli magát. A következő évben — Wojaczek posztumusz kötetei mellett
(Aki nem volt, Befejezetlen keresztesháború) — szinte mindegyikük saját könyvvel lép elő.
5.
Megjön Zagajewski a negyedikről, ö a porolós ember. Narancslevet iszunk vodkával, ezzel is rá vártunk. Hogyan szerveződik egy irodalmi nemzedék? 1968-ban
megalakul Krakkóban a Teraz (Most) csoport. Zagajewski (23 éves), Kornhauser(22 éves), Stabro (20 éves), Kronhold, Piatkowski, Jaworski kiadják a hasonló című
antológiát. Ugyanebben az évben, Poznanban, Baranczak és Krynicki létrehozzák a
Próby csoportot. Varsóban Markiewicz és Karasek, a Hybryd Klub költői startolnak.
Már működik Wroclawban az „1966" csoport, és a Kontrasty folyóirat Janusz Styczennyel. 1969-ben megjelenik Wojaczek első verseskötete (Szezon). 1970-ben megrendezik a fiatal kritikusok és költők első találkozóját Cieszynben, 1971-ben a másodikat.
A korábban indult Lipskát és Moczulskit magába szívja a nemzedék, legalábbis
ezentúl ide sorolják őket. Az „új érzékenység" kritikusokat nyer meg és kritikusokat
nevel. Kronhold és Moczulski színházat csinál. Az Exodust, Moczulski darabját
Ausztriában, Franciaországban, Belgiumban, Mexikóban és Venezuelában játssza a.
STU. Kornhauser és Zagajewski regényt ír, Baranczak Dylan Thomas-kötetet ad ki..
6.

Zagajewskitől megkapom. a Közlemény utolsó példányát. Elbúcsúzunk. Zenészek
is laknak a házban, valamelyik lakásban hegedű nyivákol, a hang lecsavarodik a.
lépcsőn.
1977

15

WISLAWA

SZYMBORSKA

Lót asszonya
Állítólag kíváncsiságból néztem hátra.
De más is lehetett az oka, nem csupán
kíváncsiság.
Fájt a szívem az ezüsttálamért, miatta néztem hátra.
Véletlenül, amikor szandálom szíját
megkötöttem.
Hogy ne a férjem, Lót igazságos
tarkóját nézzem folyton.
Mert hirtelen úgy éreztem, biztos: ha meghalnék, ő meg sem
Az alázatosak engedetlensége késztetett rá.
Figyeltem, üldözőink
jönnek-e.
A csend miatt: reméltem, hátha meggondolta magát az Isten.
Két leányunk már eltűnt a domb mögött.
Megéreztem az öregségemet. Az eltávolodást.
A vándorlás hívságát.
Elálmosodtam.
Batyumat letettem a földre, akkor néztem hátra.
Féltem, hova léphetnék: azért néztem hátra.
ösvényemen
kígyók tűntek föl,
pókok, mezei egerek,
keselyűfiókák.
Már sem a jó, sem a rossz — hanem minden létező élőlény
kúszott és ugrált csoportosan, riadtan.
Magányos voltam, azért néztem hátra.
Szégyelltem, hogy loppal
menekülök.
Kiáltani akartam,
visszatérni.
Vagy csupán mikor szél kerekedett,
kibontotta a hajam, föltűrte
ruhámat.
Ügy éreztem, meglátták Szodoma faláról
és harsány nevetésre fakadnak, újra meg újra.
Hátranéztem, mert haragudtam
rájuk.
Hogy vesztük látványával szemem
jóllakassam.
Mindazért, amit eddig elmondtam, néztem hátra.
Nem jószántamból néztem hátra.
Csak a szikla fordult meg ugatva lábam alatt.
Egy hasadék vágta el hirtelen az utam.
Hörcsög kocogott az út mentén, két lábon toporogva.
És akkor mind a ketten
visszanéztünk.
Nem, nem. Én
továbbfutottam,
kúsztam és
fel-felszöktem,
míglen sötétség zúdult le az égből,
forró kavics és halott madarak.
Lélegzet fogytán forogtam egy helyben.
Ha valaki meglátja, azt hiszi: táncolok.
Nincs kizárva, hogy szemem nyitva volt.
Lehet, hogy arccal a város felé fordulva buktam el.

:16

állna.

A hagyma
A hagyma az egész más.
Neki nincs belseje.
Ö ízig-vérig hagyma,
a hagymaság teteje.
Kívülről
hagymaforma,
velejéig hagymányi:
ha magába néz, nem fog
semmi ijesztőt látni.

Vitathatatlan lét ő,
sikeres mű a hagyma,
a nagyobbnak a kisebb,
csökkenő a tartalma;
elsőben második, majd
harmadik, negyedik van,
centripetális
kvintett,
kórusba álló visszhang.

Mibennünk idegenség,
alig bőrlepte vadság,
intern inferno rejlik,
anatómia grasszal;
a hagyma bent is hagyma,
csavaros zsigerű.
sokszoros meztelenség,
legmélyig önszerű.

A hagymánál ékesebb hast
nem látott a világ,
ön-dicsőségére körülglóriázza magát.
Bennünk: idegek, nyalkák,
zsírok és rejtelmesség,
s nekünk nem adatott meg
a hülye tökéletesség.

A negatív önértékelés dicsérete
Az egerészölyv semmit ön-szemére nem vet.
Nem bántja bűntudat a sivatag párducát.
A piranha nem kétli, jót cselekedett-e.
A csörgőkígyó simán elfogadja magát.
önkritikus sakál nem létezik.
A sáska, alligátor, trichina és bögöly
úgy él, ahogy él, és örül neki.
A bálna szíve száz kiló, ám
egyébként könnyű, akár a pehely.
Semmi sem állatibb
a Nap harmadik bolygóján,
mint a tiszta lelkiismeret.
KERÉNYI GRÁCIA fordításai

2 Tiszatáj

17

JERZY

HARASYMOWICZ

Báthori István
Templomkerengőn
a Hallgatag
Király le-föl jár napra nap
Sityakján kócsag. Gőgje csak
Nem szava hajaz a Zborowskiakra
Mint ütőér lobog. Veri ujja
Az olvasót. Parancsot oszt
Király legyűrted hát a vészt
A vérrel duzzadt főúri kelést
S karmazsinból kibontod. E porontyot
S a tűz veres ujjaival
A vész tatár jele írva hamar
Hadban a kán. Nyergel a cár
Hisz lovasságunk már bíbor ruhában
Viharként dúl a cári szákállban
Csendül a karvas. Üdv hatalmas
Már a tatár had lopva hátrál
Lobogókon zúzmarapáncél.
Fölszáll
A por koponya-mesgye.
Egekbe
Bútt o fehér cár s szólala
Könyörülj Mihály ég angyala
Gyepűm beomlott. S véle az égi

tornyok!

Kedveseim — hogy kedvem
elillan
Bocsássatok meg — csak katona voltam
Fejemnek fűből hintvén
párnát
Fölrúgtam a könyvek csöndes
magányát
Otthonom — hogy alig ismertelek
Bocsásd meg — csóva repült ezer
Házra kezemből s elfeledtem
A háziszenteket

18

Édesanyám — biz ritkán ölelhetsz
Ég sipkája alatt kavarognak a versek
Versnek üstöknek olló kéne már
Szó-erdőn fiad Isten füttyére vár
Uram — templomod ritkán jártam én
S arany szavad vettem hiába ajakimra
De érted víva folyók keletén
Hányszor borultam holt lovamra
Kedves — lenhajadba oly kevés
Pipacsot tűztek a napok
Hisz kivel párban jártam: az ünnep
Varkocsán rubintok zörögtek
Kedveseim — hogy kedvem elillan
Bocsássatok meg — csak katona voltam
Fejemnek fűből hintvén párnát
Fölrúgtam a könyvek csöndes magányát
CSORDÁS GÁBOR fordításai

LESZEK A. MOCZULSKI

Felszólalás
Milyen otromba vagyok mikor így
kitanult hasonlatok nélkül
beszélek s pont a szeretetről.
Nem
Nem
Nem
hogy

találtam fel a puskaport.
lövöldöztem verebekre a tetőn.
én fedeztem fel
robban az atom.

Ma már

tudom.

A szeretet leszűkíti a választás

körét.

Emberek.
Megalkothattam volna saját nyelvemet,
újabb lázadó iskolát teremtve ezzel,
tanítványokat választhattam volna közületek.

2»

19-

Életuntakból és megsértettekből
reguláris haderőt szervezhettem volna, mely
terjesztené barbár, Xeigázatlam földeken.

eszméimet

Akkor nem lennék, mint ma, ilyen
végtelenül
mosolyognivaló.
CSORDÁS GÁBOR fordítása

ADAM ZAGAJEWSKI

Többes szám első személyben
Viseltes szavakat hordunk, idegen szájak
a fentebb stílt pépesre rágták,
járkálunk idegen rettegés záporában,
az öregségnél ütjük fel a szótárt,
este mintha kitört volna a háború,
Baczyúskival
beszélgetünk,

BATHORI ISTVÁN KIRÁLY
SÍREMLÉKE
(KRAKKÓI. WAWELI
SZÉKESEGYHÁZ)

20

kapkodva
csomagolunk,
hajdani költők járnak
eszünkben,
kimegyünk az állomásra, kárhoztatjuk
majd
győzelemittasan
az elsőosztályú személyen
többes szám első személyben
vájtfülűségben
vetekszünk,
mintha nem lennénk megáldva
a hallgatás abszolút hallásával

a

fasizmust„

Epikurosz lakótárs
a rövidített ágyéktanfolyam
után
vagyis naponta kétszer szabadon ereszti
anyósát a roskatag öregasszonyt
ki avas fekete vért köp
és kurafinak nevezi őt
Aztán ráereszti a rádiót
melyben éppen a fiatalok
műsora zajlik teljes hangerővel
s arra gondol még fiatal vagyok
életem nyitva előttem
mint tengeröböl déli napsütésben

a világ kezdett terhére lenni
Mikor hasában megmozdult a gyerek
ez a képtelen világ kezdett terhére lenni
Háborúk magömlése Ázsia háromszögein
elöntötte a félelem
s mint vér és bor kavargott benne
Nem értette mit jelentenek a plakátok
e szennyes kötések a házfalakon
undorodott a tüntető stadionok
szemérgmréseitől
s az európai politikusok nyirkos paroláitól
Mikor vasárnap délelőtt katonákkal találkozott
megtorpant és kiköpött émelyegve
a marsallbotra a tarisznyában a lapos csupasz
kivájt ágyékok háromszegletü pajzsaira
CSORDÁS GÁBOR fordításai
2£

PETNEKI

ÁRON

Egy krakkói polgár feljegyzései
Báthori István korából
Mikor diákfővel először kerültem Krakkóba, lépten-nyomon a közös múlt emlékeibe botlottam. Ha megtudták, hogy magyar vagyok, rögtön sorolták Hedvig, Báthori vagy Bem apó nevét. Legfőképpen a tudós, toleráns, de komor István király
alakja töltött be minden krakkói zugot. Később aztán, amikor magam is alumnusa
lettem a Jagelló Egyetemnek, majd amikor már ama „közös múlt" hagyományának
nem annyira a csillogó felszínét, mint inkább a mélyebb gyökereit kezdtem bolygatni, világossá vált, hogy nem csak a „nagy történeti nevek" kötik hozzánk Krakkót (és persze nem csak az oly gyakran citált fenti három név), hanem sok minden
más is. Legfőképpen az egyetem, amelyet Nagy Lajos királyunk leánya, Hedvig
mentett meg a korai elenyészéstől, s az alapító Kázmér után szinte második megalapítójává vált. Ez az egyetem majd hatezer magyar diákot látott falai között az
1400. esztendőtől kezdve. Ezek egy része külön házban, a magyar burzában lakott a
Bracka utcában — ma már csak egy tábla őrzi a ház emlékét. Magyar emlékeket
idéz a Szent Katalin-templom is az úgynevezett „magyar kápolnával", amelyet Stibor
erdélyi vajda alapított, s itt is pihent örök nyugalomra. A magyar ötvösök keze
munkájában gyönyörködhettem, amikor felnyílt előttem a Mária-templom kincstára,
s a páncélszekrényben ott sorakoztak a filigrános, bőrtűs, sodronyzománcos kelyhek.
Az egyetemi templom pedig egy erdélyi ötvös remekművével dicsekedhet. A legtöbb
magyar emlék azonban odafönt a királyi várban, a Wawelban várja a látogatót.
A magyar sisakot, erdélyi sodronyinget a lengyel uralkodók is szívesen viselték, nem
is szólva az ékszerekről. A legjelentősebb „hungaricum" ott van a székesegyház
szentélyében: a lehunyt szemmel, megfáradt arccal is tekintélyt parancsoló István
király komor márványalakja a síremléken.
Báthori István uralkodásának évtizedét (1576—1586) hajlamosak vagyunk pompás
koronázással, ünnepségekkel, vadászatokkal, háborúságokkal kitölteni. Kétségkívül
mindezek megvoltak, ám a mindennapi élet éppúgy folyt háborúságok alatt, mint
béketárgyalások idején. Az ünnepnapok nagyon hamar elmúltak, a dolgos hétköznapból pedig nagyon sok v o l t . . . A velünk született kíváncsiság gyakran késztet
arra, hogy valamely sánta ördög segítségével megpróbáljuk felemelgetni a régmúlt
korok házfedeleit, s közelről is láthassuk a mindennapokat, a mindennapok szereplőit. A sánta ördög pedig segítségünkre jön, méghozzá egy nem is akármilyen történeti s irodalmi forrás, az emlékirat alakjában. (Természetesen itt most bővebb műf a j i kategóriáról szólok, hiszen nem csak a kifejezett memoár, hanem a napló, a történeti feljegyzés, az útirajz is ide tartozik.) így már könnyedén leemelgethetjük a
háztetőkét', s bár kissé csalódni fogunk; mert nem minden úgy néz ki, ahogyan azt
a mai szemléletünket is bizony befolyásoló múlt századi történeti festészet nyomán
elképzeltük, ugyanakkor számtalan érdekes apróságot fedezhetünk fel, amit a talmi
csillogás, vagy a száraz, pusztán fogalmakban gondolkodó tudomány később eltakart
előlünk.
Báthori István uralkodása egyáltalán nem volt aranykor — a kortársak számára.
Az Erdélyben némileg más kormányzati formákhoz (és tegyük hozzá, némi engedelmességhez) szokott uralkodó sem érezte mindig kitűnően magát a Jagellók trónján.
A későbbi hanyatláshoz képest azonban ténylegesen jobb volt ez az időszak. Sokkal
később pedig — elsősorban háborúi okán — igencsak sokféleképpén interpretálták
Báthori uralkodását, sokszor egészen eltorzítva a hajdani történeti valóságot. Báthorinak már a megválasztás után egész sor kellemetlensége támadt, részint a hatal23

mas Habsburg-vetélytárs, részint az őt támogató lengyel ellenpárt miatt. Annak sem
örült különösen, hogy a gnieznói érsek, Jakub Uchanski el sem jött a koronázásra,
pedig ez az ő hivatalos feladata lett volna. Az meg szinte a legkínosabban érintette,
hogy a kiváltságaira rendkívül kényes, hatalmas kereskedőváros, Dancka, nem
ismerte el uralkodójának; a kompromisszum pedig hosszú háborúba és rengeteg
pénzbe került. A szejm ugyan meghökkent, amikor a király kifakadt: nem festett
bábként akar ülni a lengyel trónuson, és nem tűri, hogy őt és tanácsosait kioktassák
— ehhez a hangnemhez bizony nem szoktak hozzá az „aurea libertás" légkörének
bűvöletében élő lengyel nemesek —, de István király keze mégiscsak kötve volt: a
koronázási eskü, az ország törvényei, a szokásjog mind-mind akadályozták. Csak a
koronázási esküje miatt s a szejm állandó unszolására indult harcba az oroszok
ellen, Livföld visszaszerzésére. (Erre kellett ugyanis ígéretet tennie.) Ellenfeleivel
nagyon humánusan bánt, hiszen titokban reménykedett abban, hogy későbbi törökellenes terveinek megnyerheti őket. Saját katonáit viszont igencsak rövid pórázon
tartotta, amire bizony szükség volt: a lengyel és a magyar csapatok között szinte
állandó volt a véres incidensekig menő súrlódás. Amikor pedig békekötésre került
sor, a jezsuita diplomata, Possevino páter elég sok zavart okozott a királynak, mert
túlbuzgóságában inkább nézte Róma, mint Krakkó érdekeit. (Gyulafehérváréról nem
is szólva.) Az ország belpolitikájában sem szűnt meg a feszültség: amikor Sámuel
Zborowskit, Báthori egyik mágnás ellenfelét Zamoyski kancellár lefejeztette, sokan
már gyűlölt idegen zsarnokot láttak István királyban. (Ami a nyakazást illeti, Báthori annak idején a kerelőszentpáli csatamezőn nem sokat teketóriázott elfogott
ellenfeleivel, s most, ennek a rémképe ötlött fel az ellenzék előtt.) Halálakor nem
mindenki gyászolt őszintén: még gúnydal is született a „tirannus" pusztulásáról, a
gyűlölt magyarok némelyikének pedig menekülésszerűen kellett az országot elhagynia. Ez a korántsem pozitív összkép azonban — akárcsak nálunk Mátyás király
halála után — a még sokkal rosszabb körülmények között később egyre fényesebbnek látszott.
Az előbbi felsorolásban a nagy történelmi problémákat láttuk csak — á m mindezek nem befolyásolták egészen mindig és mindenki életét. Főképpen nem a főváros,
Krakkó életét, hiszen a háborúk messze innen zajlottak, a szejmek sem folytak itt,
a leginkább még a háborúk okozta örökös adóprés éreztette a polgárokkal a nehéz
időket. A város élte a maga életét, állandó belső, városházi küzdelmeivel, szenzációival, bűneseteivel, amelyekhez időnként egy-egy „csodajel", természeti katasztrófa
járult. Még a nagy események, koronázás, királyi temetés, az erre való készülődések
is inkább kötelességet: fegyveres őrszolgáltot, vagy más formában való aktív közreműködést kívántak meg a polgároktól — nem lehetett csak úgy önfeledten bámészkodni. Mindezeket híven láttatja velünk egy névtelen krakkói polgár kis krónikája
István király idejéből.
Egy XVI—XVII. századi miscellanea-kötet őrizte meg számunkra a krakkói feljegyzéseket, amelyek 1575 és 1595 között foglalják magukba az említésre méltó eseményeket. (Ez a vegyes gyűjtemény egy hungarikumot is tartalmaz: egy gúnyverset
Győr 1594-es föladásáról.) A krakkói polgár krónikáját nyomtatásban Henryk Barycz
adta ki 1930-ban, a „Bibljoteka Krakowska" sorozatban. Bár több magyar vonatkozást tartalmaz, a magyar történeti szakirodalom eddig sehol sem említette.
A szerzőről úgyszólván semmit sem tudunk. Nevét, személyiségét gondosan elrejti. A szövegből azonban kiderül, hogy valamelyik céhbe tartozott, de egyáltalán
nem a gazdag patríciusok sorába. Többször is igen határozott állásfoglalással beszéli
el a hangadó gazdag polgárság és a „köznép" (pospólstwo) közti konfliktusokat, s
egyszer maga is így nyilatkozik: „minket is, köznépet, elküldtek". Életkorát tekintve
már nem lehetett túl fiatal, mert egyes utalásokból úgy tűnik, hogy nemcsak Zsigmond Ágost, hanem még ö r e g Zsigmond uralkodásának idejére is emlékszik. Gondolkodásmódját szintén állásfoglalásaiból tudjuk rekonstruálni: határozottan Báthori
pártján áll, annak kancellárját, Jan Zamoyskit egy helyütt a „haza atyjának" nevezi.
Vallását tekintve őszinte katolikus, de hasonlóan királyához, ő is a tolerancia híve.
24

Ez különösen megmutatkozik egy későbbi esemény, a krakkói evangélikus templom'
1591-es lerombolásának leírásánál.
J á r j u k most már mi is be névtelen vezetőnk segítségével a Lengyel Királyság;
fővárosát, és hallgassuk meg a Báthori uralkodása alatt történt események „igaz
históriáját", no meg a kor pletykáit. Hallgassuk meg a szerzőt anélkül, hogy külön
tipologizálnánk és csoportosítanánk az eseményeket jellegük szerint; egyedüli támaszunk az időrend legyen, ahogy azt a mi krakkói „közemberünk" megírta.
István király uralkodásának kezdetén, 1576-ban, még a koronázás előtt a város
egyik legnagyobb problémája a szüntelen őrségállítás. „1576-ban, január 15-ik napjána városházán megosztották a köznépet a kereskedő urak és céhmester urak között
mind az éjjeli, mind a nappali őrség miatt. A tanácsurak azt akarták, hogy minden
családfő hetenként öt garast adjon. Ott a tanácsurak megosztották a céheket, melyeknek száma 32 volt. A kereskedő urak mellett csak a mészárosok, kerékgyártók
és a kötélverők maradtak. Amikor az urak meglátták, hogy a céhbeliek többségemelléjük áll, mindegyiket egyenként kezdték vizsgálni, vajon van-e a fiatalabbaktól
megbízásuk, avagy nincs; mindegyik elismerte: nincs. Akkor az urak behívták akereskedő urakat s a mellettük álló céheket, akik a terembe jöttek. Szószólójuk
Jurek Lembach úr, akkori öregmester volt. Amikor pedig minket, céhbelieket a kisebbik szobából a tanácsterembe hívtak, megválasztottuk magunk közül Jan Cyrus
urat, aki akkor a szűcsök atyamestere volt, Cyrus Rozmus krakkói esküdt úrral'
egyetemben. Akkor ott Jan Cyrus úr az összes céh nevében azt mondta, hogy személyenként akarjuk őrizni és védeni a koronát a király őfelsége számára, akit minékünk az Úristen ad az egyetértésért, ugyanolyan módon, ahogyan a mi eleink
tették.- Ez a francia elmenetele után volt." (Tudniillik a megválasztott Valois Henrik
király titokban történt elmenekülése után.) Az ügy azután azzal zárult le, hogy
végül 150 darabontot kellett a mestereknek állítaniuk, ami bizony pénzükbe került.
István király bevonulását rossz előjelek előzték meg. „Az 1576-os évben, m á r cius 31-én szándékosan megölte magát puskával egy krakkói polgár, név szerint
J a n Kurowski, aki rögvest meghalt. Nem akarták a templom mellett eltemetni,,
végül ki kellett vinni a városból f a l u r a Ugyanezen évben, ugyané hónapban, két
nappal ezek előtt, március 29-én, a krakkói várban, az iskolában [ez a káptalaniskolája volt] puskával meglőttek egy kisgyermeket, aki szintén rögtön meghalt.
Április hónap nyolcadikán a Flórián kapu előtti híd beszakadt, tizenöt nappal Istvánkirály bevonulása előtt."
Az 1577-es év egyik krakkói szenzációja egy városi darabont fölnégyelése, aki
Hanus Lang patrícius szolgáját egy harmadik személy felbújtására megkísérelte megölni — magyarán bérgyilkos volt. A kivégzést azonban hosszas huzavona előztemeg, mert a város kiváltságait védelmező polgármester és a mindenbe beavatkozóközponti hatalom, a krakkói várnagy között vita támadt. Végül is a várnagy kiadatta
magának az elítéltet, és a felbújtó háza előtt végeztette ki, a kispiacon. „Ez a városnak újabb veresége volt. Mert látnivaló volt, hogy a tanácsurak mennyire féltik a.
jurisdikciójukat, most is, mint ahogy régen is." Az áldozatot viszont sikerült m e g menteni. „A Lang urak deákja, aki miatt mindez történt, még 1590-ben is vígan
járkált a világban."
A másik szenzációt mesélje el maga krakkói útitársunk. „Június 22-én Szent
Péter és Pál vigiliáján, nagy esőben, villámlásban elragadtatott a földről egy hajadon, testestül lelkestül, az olkuszi fekete Pawel leánya, aki M^czynska patikáriusasszonynál volt tanulni. Ahogy eltűnt, úgy is jött vissza. Június utolsó napján aztán
ismét elragadtatott a hajadon, megintcsak nagy villámlásban, mennydörgésben, nagy
esőben, mindabban, amiben korábban, és ugyanúgy tért vissza. Ebben az ügybenaztán tekintélyes emberek nagy inkvizíciót indítottak, élükön állt őnagysága, a kamienieci püspök úr, Stanislaw Bialobrzeski, meg tizenegy néhány prelátus és néhány
doktor, tudós emberek. Akkor aztán a városházára jött a krakkói alsztaroszta úr,.
Palczowski, aki szigorú vizsgálatot folytatott, és mind a házigazdától, mind ama
leánytól esküt vett, hogy ezeket elismeri és nem hazugság az egész. Mind az első,
25-,

•mind a második elragadtatását elismerte, hogy mi minden történt vele és mi mindent látott, amint ez később nyomtatásban is megjelent. Ez a hajadon, akit az emberek ismertek és láttak, nemsokára ezután férjhez ment. Mindenesetre ő mindarra megesküdött, amit ott látott, ami a nyomtatásban megjelent. Néhányan azonban úgy vélték, hogy mindez kitalálás, különösen az eretnekek fogták rá a jezsuitákra." A Krakkóban nevelkedő kisasszony égi utazása nyilván nem volt több hallucinációnál, amiből a f é r j azután valahogy csak kigyógyította. (Ámbátor ha Danikén
és hazai hívei ismerték volna ezt az adatot, bizonyára megmagyarázzák nekünk
valami űrhajómesével...) Hogy pedig a kor is abszurdnak találta az egész históriát,
bizonyíték rá, hogy a nyomtatásban megjelent égi utazásra (amely azonban egyetlen
példányban sem maradt fenn) rögtön dühös ellenvélemények jelentek meg, a legszégyentelenebb hazudozásnak titulálván a látomást. (Ezekből két különböző mű is
fennmaradt.)
Az 1578-as esztendő hosszas városházi küzdelmekkel telt. A patriciátus egyik
hangadóját próbálták leszerepeltetni a király előtt, a gyanúsítottra, Erasmus Czeczotkára bizonyítva nemcsak a házasságtörést, de a városi könyvek meghamisítását
is. A dolog vége azonban ugyanaz lett, mint sok ilyen más történetnek annak előtte
és annak utánna: a különféle protekciók megmentették Czeczotkát, s még a vádlónak
kellett bocsánatot k é r n i e . . .
Az útadó kivetése körül is nagy csatározások folytak, de megváltoztatták a városi mértékeket is: „Ugyanezen 1578. év szeptember 20-án a krakkói piacon, a városháza előtt elégették az összes városi gabonamérőt, halomba rakván a városi mérleg
előtt az összes hitelesített mérőt, mindez Hieronim Zalasowski polgármester úr és
Piotr Zbórowski krakkói vajda úr hivatala idején történt. Mindezt maguk a tanácsnok urak cselekedték, akik a nemességnek akartak kedvezni, hogy kisebb mérő
legyen. Ebből mindegyikük hasznot húzott, csak a megnyomorított közember nem,
hiszen az ú j mérő kisebb volt, de ugyanannyit kellett fizetni, mint amikor még
nagyobb volt."
Az 1579-es esztendő ismét az őrségállítás körüli vitákban telt, míg a következőt,
az 1580-ast szerencsétlenségek és bűntények jellemezték. „Ebben az évben a Gol^bia
[Galamb] utcában Krysztof Hennik szabónál építkeztek, amikor leszakadt két boltozat, az egyik a földszinten, a másik a pincében, öt embert agyonütött, sokakat
megsebesített. Ugyanebben az évben, június 28-án a krakkói városháza szolgáját
felnégyelték, mert az különleges módon kinyitva a hivatali helységet, pénzt lopott.
Sok mindent beszéltek, és néhány tanácsbelit is meggyanúsítottak. Az Úristen azonban kegyeskedett a tisztességes embereket a rossz nyelvektől megoltalmazni és azt a
személyt fölfedezni, aki méltó volt arra, hogy az akasztófán túl a felnégyelés fizetségét elnyerje."
Az 1581-es esztendőt ú j vám bevezetése keserítette meg. Az éjszakai őrség körül
is fellángoltak a viták. Az eget októberben éjjel nagy fényesség töltötte be, nem
kis rémületére a krakkóiaknak. A bűnesetek között egy zsidó kereskedő megöléséről
hallunk; a három tettes közül kettő kiszabadult, a harmadikat azonban aláposan
megtorturázták.
1582-ben ismét kitört a háborúság Erasmus Czeczotka körül, végül a krakkói
tanács nem mert panaszt tenni a király előtt a nagyhatalmú patrícius ellen. Augusztusban egy ágyban fekvő diákot ölt meg egy ablakon belövöldöző szolga. Az- áldozat
halálát csak reggel vették észre, hogy nem akar felkelni. „Szeptember 26-án aztán
eltemették a megölt diákot a Szentháromság templománál. A szolga pedig a holttest
után ment fekete csuklyában, puskával." A gyilkosság büntetése várfogság volt, és
30 ezüstmárka vérdíj lefizetése. Ebben az évben Krakkó lakosait egy több hétig látható üstökös tartotta rettegésben, „amelyet megmértek a tanult emberek, doktorok,
matematikusok, és azt mondták, hogy ilyen nagyságú, ilyen hatalmas üstökös eddig
nem hallott dolog v o l t . . . "
Az 1583-as esztendő nem éppen a legszebb fényt vetette a Krakkóban tartózkodó
magyarokra (ezek elsősorban a király udvarában és testőrségében szolgáltak). „Már26

cius 27-én a magyarok a Rogacka utcán erőszakot követtek el, a férjétől elraboltak
egy asszonyt, leitatták és megerőszakolták, a kamrát pedig szétverték. Vasárnap
törvényt tettek, a törvény elé több mint egy tucat tanú jött el, végül kiegyeztek, a
vétkeseket pedig nem büntették meg."
A krakkóiak egyik szenzációja volt ebben az évben a királyi állatkert gyarapodása. „Július 7-én a nőstény oroszlán megkölykezett a krakkói várban, két hímet és
két nőstény kölyköt hozva a világra, amelyek hármaja megdöglött, csak egy maradt
meg, ezt valamelyik fejedelemnek ajándékozták."
A bűnügyi krónika azonban nem ért véget, többek között ismét hazánkfiai miatt:
„1583-ban, augusztus 18-án krakkói udvarházában meglopták őnagyságát, Sebastyan
Luboinirski urat, aki ebben az időben a wieliczkai és bochniai sóbányák sókamaraispánja volt. Erőszakkal törtek be a pincébe. A kárt hatvanezer aranyra tették. Később ez a kár a magyarokra bizonyult rá, amint arról alább mindjárt szó lesz.
Ugyanezen év október 31-én Krakkóban felakasztották a krakkói sókamaraispán úr
ellen vétkezett gonosztevőt, aki kirabolta őt bandájával együtt, s akit elfogván Bécsből hoztak vissza, és itt Krakkóban végezték ki."
Az év rémtörténetei korántsem értek még véget. Itt van mindjárt a „gyengébb
nem" két képviselője: „Ugyanezen évben, december 30-án karácsony után való pénteken, két fehérszemélyt fejeztek le a Mária-templom előtt, az egyiket azért, mert
rábírta a szeretőjét, hogy ölje meg a férjét, a másikat pedig, akit előzőleg a pellengéren megkorbácsoltak, azért, mert bevallotta, hogy a várost fel, akarta gyújtani."
A másik hátborzongató história arról szól, aki négyszer akart egymásután öngyilkos lenni. „1583-ban, december utolsó napjának alkonyatán Blazej úr szolgálja, Jan,
fürdőben volt Kazimierzben. Ez az ördög kísértéséből négyszer próbált meghalni.
Legelébb fölment a fürdő fölötti padlásra, levetette az ingét és arra akasztotta fel
magát, de miután (az inge) vékony volt, nem bírta tartani, leszakadt az emeletre.
Onnan kiugrott a tető alól, az ereszről a Visztulára, nagyon magasról, de egy tetőre
esett és megsérült. Nagy iramban a Visztulának ment, a vízen már jégtáblák úsztak,
a hídnál felbukkant, amíg aztán a zsidókkal szemben, a Szent Sebestyén ispotállyal
átellenben a halászok kimentették. Amikor már a vízből kimentették, a halászoknál
átmelegedett és azok ellátták őt, íme késsel ismét megszúrta magát, csak az Úristen
őrizte meg, hogy bordát talált, és nem halt meg azonnal. Igaz dolog, hogy ez az ember
felgyógyult, és négyszer ilyen kemény halált készítve magának megmaradt. Ez mesélte azt is, hogy amikor a Visztulában olyan sokáig a víz alatt járt (és meztelen
volt), mintha csak szárazon lépkedett volna, és egy korty víz sem hatolt beléje,
pedig meg akart fulladni. Mindebből az Úristen gondviselését kell kiolvasni, mert az
ő tudta nélkül egy hajszál sem görbül meg. Ezt az embert az én elbeszélésemben
történtek után még négy évig látták."
Az 1584-es esztendő kezdetén különféle utcai rendzavarások voltak, az egyik
tettest le is fejezték, és fejét elrettentésül karóba húzták s a várkapu elé rakták.
Mindez nem félemlítette meg a város tanulóifjúságát, hogy ne rohanja meg fegyveresen a városházát, amikor egyik társukat letartóztatták. A diákok és a polgárok
között ugyanis gyakoriak voltak az összetűzések, miután az egyetem nem tartozott a
városi joghatóság alá, a tanulók különféle kihágásait a polgárok nem büntethették
meg, csak maga az univerzitás ítélkezhetett. A városiak most is elmentek egészen
a nagyhatalmú kancellárig, azonban az egyetem rektora, a tudós teológus, Marcin
Glicki úgy kiforgatta a dolgot, hogy a vétkesek végül minden büntetést elkerültek.
Augusztusban a krakkóiak tanácsválasztást tartottak. Az ú j polgármester egyik legfontosabb rendelkezése a városrendezést érintette: Kázmér király 1475-ös rendelkezésére hivatkozva a főtéren lebontatott öt vásáros bódét, amelyek túlságosan is sok
helyet foglaltak el, s megnehezítették a közlekedést. Az év vége felé az udvar magas
vendéget fogadott: Rómából megérkezett Báthori András kardinális, aki október
19-től egészen 1585. január elsejéig tartózkodott a városban. Innen püspöki székhelyére utazott, a távoli Warmiába. A krakkóiak egy varsói hírről sokat beszéltek:
egy jóslással foglalkozó varázslót a szejm halálra ítélt. „Amikor a hóhér feléje
27

vágott, két fejet látott, és amikor a kötelességét akarta teljesíteni, a fejét sebesítette
meg. Akkor a szőnyeggel együtt elrántották, a marsall úr hivatala meg akarta jobbítani a jogot A király őfelsége, Báthori István azonban halálra ítélte, és ezeket a
szavakat mondotta: nem megvágni, hanem levágni parancsoltuk." A mai ember számára bizonyos dolgokat meg kell magyarázni. Ha a hóhér vágása nem sikerűt, ezt a
kegyelemre jogosító mozzanatnak tekintették. Meg is próbálták az elítélt megmentését. Mivel a nemesember előjoga volt, hogy szőnyegen végezzék ki, így a szőnyeget
rántották el az elitélttel együtt. Báthori szójátéka azonban megpecsételte a sorsát.
Az uralkodó a varsói országgyűlésről március 16-án tért vissza Krakkóba. A fogadás elsősorban a városi köznép számára volt terhes: „A tanácsurak kimentek
őfelsége elé, a köznép pedig fegyverben állt, a Flórián kaputól egészen a Grodzka
utcáig."
Egy ez évi bűneset közvetve a város zenei életére világít rá. „Ugyanezen 1585.
év május 22-én egy nemesnek elszámolnivalója volt egy muzsikussal, a németalföldi
Jakabbal. Ebben az időben zenészek játszottak a városházán, minden nap a városháza erkélyén, valamint a krakkói tanácsurak számára délben az ebédhez és este a
vacsorához. Ez [tudniillik a nemesember] egy bódéra mászott föl és le akarta lőni
a muzsikust, az ugyanis oda menekült előle. Az őrre, aki védelmébe vette, szintén
rálőtt, majdnem megölte. De a mi méltóságos tanácsuraink semmit sem tettek ellene,
Isten fizesse meg n e k i k . . . "
Ebben az évben a királyi udvarban is botrányos eset történt. „Ugyanebben az
1585. évben, mielőtt a király őfelsége Krakkóból Szandomirba, onnan Grodnóba
ment volna, s Niepolomicében volt, a király őfelsége asztali szolgái, akik az ezüst
asztalneműt készítik elő, ellopták a királyi ezüstöt a krakkói várban, amikor őfelsége
Niepolomicében vadászott, és a királyi lakosztályba szolgáló kulcsait csináltatásra
otthagyta. Ott nem csupán az ezüstöt lopták el, hanem néhány száz portugál aranyat
is. Mindezt összeszedve elmenekültek. Mikor néhány nap múlva észrevették, szigorú
kutatást rendeltek el, elfogták őket; az egyik egy magyar volt, a másik egy német.
A király Niepolomicéről ítélte el őket, a városba adván át őket a várból, hogy rögtön törvényt üljenek fölöttük. Mégis nagy oka lehetett annak, hogy a király őfelsége
nem ítélte őket halálra, hanem a városból ismét felküldték a várba. A tolvajbástyában ültek sokáig és nagy szükséget szenvedtek. Jobban szerették volna, h a halálra
ítélik őket."
Az 1586-os évre csak ennyi bejegyzést olvashatunk: „1586-ban Báthori István,
Isten kegyelméből Lengyelország királya és Litvánia nagyfejedelme, lelkét az Ü r istennek adta Grodnóban, Szent Luca napja előtti napon, december 12-én. Kegyes
életű és harcos úr volt, amiről jobban a történészek tanúskodnak."

28

KOVÁCS

ISTVÁN

Amikor Krakkó állam volt
Az ókor és a középkor városállamainak mennyire torz utánzatai az újkori városállamok! Az előbbieket történelmi korok virágoztatták fel, rétegeztették egymásra
anyagi és szellemi kultúrájukat, az utóbbiakat jobbára véres háborúkat lezáró békekongresszusok pecsétjei keltettek életre — törékeny kompromisszumok eredményeként. Hogy milyen életre, azt jól megvilágítja a Schleswig-Holstein
Gdanskra-Danzigra dördülő ágyúinak torkolattüze 1939. szeptember 1-én. A lengyel múltnak azonban nem Gdansk volt az egyetlen szabad városa: Krakkó is közel harmadévszázadon
át az volt. Felszámolása, beolvasztása nem kevésbé tragikus körülmények közt ment
végbe, mint Gdansk Szabad Városának likvidálása 1939-ben.
Milyen kSrülmények között alakult meg Krakkó Szabad Városa, amely az adott
politikai helyzetben hatalmas nyeresége volt a lengyelségnek? (A krakkói városállam
léte a szétszabdalt nemzet kultúrájának, nyelvének, történelmi hagyományainak ápolása, megőrzése szempontjából bizonyult felbecsülhetetlen jelentőségűnek. Ezzel szemben Gdansk szabad várossá nyilvánítása 1919-ben azt jelentette, hogy az újjászülető
lengyel állam hiába jutott ki a Balti-tengerhez, vak maradt, mert nem rendelkezett
kikötővel.) 1815 — Bécs: a történelem első kongresszusának dátuma és színhelye.
Amikor és ahol, mint ilyen összejöveteleken szokás, megkísérelték örökérvényűén
átrajzolni Európa térképét. A Lengyel Nemesi Köztársaság 1772-es első felosztását
ábrázoló allegorikus rajz térképét immár negyedszer állják körbe Poroszország, Oroszország és Ausztria urai. Csak a felségek személye változott az 1772-től eltelt negyvenhárom év alatt, a cél változatlan: ki-ki minél nagyobb területet szeretne birodalmához
csatolni Poloniából. A kard, amellyel II. Frigyes az allegorikus ábrán annak idején
éppen Gdanskra bökött, 1815-ben átkerült III. Frigyes Vilmos kezébe, s most I. Ferenc császár lett a Krakkóra mutató osztrák uralkodó. De, és ezzel fel is borult a
hajdani kép kompozíciós egyensúlya, Krakkóra mutatott I. Sándor cár is. Ferenc
jogi érvekkel hozakodott elő; Krakkó 1795 óta a Habsburg-birodalom elidegeníthetetlen része, azt tőle Napóleon vette el és csatolta a lengyelek 1807 óta szerveződő,
terebélyesedő ú j államához, a Varsói Hercegséghez. A cár ezzel azt szegezte szembe,
hogy a Varsói Hercegséget 1813-ban, amikor a semleges Ausztria még csak tétlen
nézője volt erőfeszítéseinek, az ő hadai tisztították meg a lengyel—francia—szász
hadaktól. Sándor cárt azonban nem a Varsói Hercegség területén hozott áldozatainak
emléke sarkallta Krakkó megtartására, hanem az, hogy e tettével megőrizze a lengyelek belévetett bizalmát, s a még kételkedők, ingadozók, vele szemben ellenségesek rokonszenvét is megszerezze. Ami Napóleonnak nem sikerült, miért ne sikerülhetne neki? A francia császár birodalmának keleti bástyájává akarta kiépíteni Lengyelországot. Egy részben helyreállított Lengyel Királyság miért ne képezhetné ezentúl nyugati erődítményét az ő birodalmának? Sándor tudta, hogy uralkodásának első
szakaszában, az 1800-as évek elején, személyéhez nagy reményeket fűztek a lengyelek.
Ezeket szertefoszlatták a Napóleon-ellenes koalíciók összekovácsolása során tett politikai sakkhúzásai. 1813 elejétől azonban mindent elkövetett, hogy a lengyelek bizalmát
visszaszerezze. Amikor elfoglalta a Varsói Hercegséget, ígéretet tett, hogy annak területén — „bevezetőként" kikiáltja — a Lengyel Királyságot.
A Bécsi Kongresszus azonban — részben — keresztülhúzta Sándor számításait,
lehűtötte a felforrósodó lengyel reményeket. A porosz király ugyanis visszakövetelte
uralkodótestvérétől a Varsói Hercegség nyugati, északnyugati területeit, mondván,
hogy azokat Napóleon rabolta el országától a tilsiti békében. III. Frigyes Vilmos
követelésének a Sándor túlságosan nagy európai térnyerésétől megriadt Anglia, no
meg a vesztes Franciaország adott kellő nyomatékot. Az orosz uralkodó emiatt a
29

kudarca miatt ragaszkodott a lengyel rokonszenv utolsó fontos zálogát is jelentő
Krakkóhoz. Ferenc császárt viszont stratégiai megfontolások tették makaccsá: ha
Krakkót átengedi a cári birodalomnak, akkor annak hadai a kényelmes hídfőálláson
át bármikor elözönölhetik a Visztula bal partját, s alkalmasint megindulhatnak Bécs
felé. A feszültté váló helyzetben Sándor bizonyult bölcsebbnek és nagylelkűbbnek.
Kompromisszumos megoldásként azt javasolta, hogy Krakkóból és közvetlen környékéből — a három szomszédos állam protektorátusaként — alakítsanak „független és
szigorúan semleges szabad várost". így, e rövidesen megvalósuló indítványával,
amellett, hogy lengyeleinek bizalmát megőrizte, Ausztria aggodalmát is sikerült eloszlatnia. Poroszország, mivel nem az ő közvetlen érdekeltségéről volt szó, támogatta
a tervet. A három „protektor" 1815. május 3-án írta alá Krakkó Szabad Városának,
más néven a Krakkói Köztársaságnak az alapító okmányát. Egy hónap múlva a
kongresszus valamennyi tanácskozó fele ellátta kézjegyével a dokumentumot, amelyhez a szabad városnak adott liberális szellemű alkotmányt is csatolták. Ez utóbbi
kidolgozását — minden bizonnyal egykori barátja, Czartoryski herceg sugallatára —
szintén Sándor cár kezdeményezte. A konstitúeiót három év múlva kiegészítették,
egyes cikkelyeit „pontosították".
Krakkó Szabad Városa a csatolt részekkel 1030 km 2 -nyi területen feküdt. Kilencvenezer lelket számlált, közülük huszonötezren laktak a „fővárosban". Számos falu
és három kisváros tartozott a köztársasághoz. Hivatalos nyelve a lengyel volt, „államvallása" katolikus, de valamennyi polgárának hitét tolerálták. A szabad város élén,
mint végrehajtó szerv, a kormányozó szenátus állott. A szenátus elnökét és nyolc
tagját a törvényhozó testület, a képviselők gyűlése delegálta, kettő tagot az egyetem, kettőt pedig a káptalan küldött. A Krakkói Köztársaságot azonban a szomszédos államok három „rezidense" tartotta kezében: lényegi kérdésekben a királyi, cári
és császári megbízott döntött. Az első időszakban mindamellett csak nagyon tapintatosan avatkoztak a szabad város belső ügyeibe. Arra azonban ekkor is vigyáztak,
hogy a tiltó rendelkezéseket betartassák. A városállam ugyanis nem nyújthatott
azilumot menekülteknek, katonaszökevényeknek, nem adhatott otthont politikai
összeesküvéseknek, nem vethetett ki vámot, nem tarthatott fent kapcsolatokat idegen országokkal.
A Krakkói Köztársaság, a gyors véget hangoztató jóslatok ellenére, három évtizeden át fennállott. Sőt, első évtizedét gazdasági, második évtizedét kulturális virágzás jellemezte. A prosperitásnak, a közmondásos jólétnek azonban nem volt szilárd gazdasági alapja. Ez a jólét, mint a későbbi — főleg az 1830-as novemberi felkelést követő — évek eseményei bizonyítják, teljesen a három országrabló szomszéd
hangulatának, jóindulatának a függvénye volt. Poroszország, Oroszország és Ausztria
az első időszakban messzemenő kereskedelmi szabadságot biztosított „pártfogoltjának". A Krakkói Köztársaság például bármelyik országból szabadon behozhatott
árut. (Olyat is, amelyre a cár birodalmában magas vámot kellett fizetni.) S a j á t termékeit minden megkötés nélkül vihette szomszédainak. A szabadon behozott „nyugati" árukat jól szervezett csempészhálózat szállította tovább Oroszországba. Ennek
lehetősége hatalmas jövedelmet biztosított a szabad városnak és polgárainak, viszont
teljesen lehetetlenné tette az ipar fejlődését, amely csupán a középkori regulák
alapján működő céhekre korlátozódott. Az ilyen kézművesipar természetesen nem
jelentett megfelelő felvevőpiacot a bányászatnak, így a szabad város bányái tulajdonképpen a szomszédoknak termeltek, azoknak voltak kiszolgáltatva. A jól szervezett kereskedelem mellett a mezőgazdaság jelentette a Krakkói Köztársaság legfontosabb jövedelemforrását. A jobbágyság sorsa némileg különbözött a galíciai jobbágyokétól: Sándor cár utasítására ugyanis a szenátus reformokat vezetett be az
állami és egyházi birtokokon, és ezek némileg könnyítettek az itteni jobbágyok életén, akik lassanként szolgáltatásaikat is pénzzel válthatták meg. Mindazonáltal nem
valószínű, hogy a közmondás — „Krakkóban olcsó az élet és alacsonyak az adók" —
a jobbágyság körében fogalmazódott volna meg. Azért sem, mert a földesúri, nemesi
birtokokon itt is ugyanolyan kíméletlen kizsákmányolás folyt, mint Galíciában és
Oroszországban.
30

A városállam tudósokból, tanárokból, hivatalnokokból, kereskedőkből és iparosokból álló polgárságát a lengyelek mellett asszimilálódott csehek, osztrákok, zsidók
és sziléziai németek alkották. Egyébként bármely bevándorló, amennyiben nem volt
a törvény üldözöttje, öt éven belül állampolgárságot kaphatott. Krakkóban jelentős
szerepet játszott a csekély számú arisztokrácia. Tagjai rendszerint csak télire költöztek b e a városban álló házukba, palotájukba. A tekintélyesebb tömegű módosabb
nemesség szintén hasonló alapon számított krakkóinak.
„Krakkó a lengyel hazafiak Mekkája" — hirdette a másik, a lélek által megfogalmazott közmondás, amelynek 1831 előtt az egyetem adott hitelt és tartalmat.
Az 1820-as években Varsóban és Vilnában is működött egyetem, de a krakkói volt
a legősibb és a legszabadabb. Az 1364-ben alapított és a felvilágosodás korában eredményesen megreformált nagyhírű „Akadémia" kiváltságait, autonómiáját az 1815-ös
alkotmány megerősítette. Ennek eredményeként elmondható róla: állam volt a
városállamban. Az egyetem diákjai vagy tanárai ellen például a rendőrség nem
indíthatott nyomozást, nem kezdeményezhetett bűnvádi eljárást. Ez az egyetem vezető testületének feladata volt. A három szomszédos ország arra is kötelezte magát,
hogy polgárainak engedélyezik a köztársaság iskoláinak szabad látogatását. A színvonalas oktatás, az egyetem híre a határokon túlról is a városba vonzotta a lengyeleket. Nem egy család éppen gyermekeinek jó taníttatási lehetősége miatt telepedett
le Krakkóban.
Természetes, hogy azok, akik a szabad város viszonylagos szellemi szabadságát
nem nézték jó szemmel, először is az egyetem ellen indítottak támadást. A szándék
— udvari szinten — eredményt is jelentett. Metternich és Novoszilcov közbenjárására m á r 1822-ben korlátozták az egyetem önállóságát, népszerű rektorát elmozdították, orosz-lengyelországi diákjait visszahívták. Mindennek alapjául egy felfújt,
voltaképpen jelentéktelen rendőrségi ügy szolgált.
A szabad város kulturális életének másik jelentős tényezője a kiadói tevékenység. Az egyetem léte ebben is tükröződik, mivel a kiadott művek jelentős része
tudományos munka. Közülük több foglalkozik Krakkó históriájával, és általában a
lengyel történelemmel. Megjelenik egy összefoglaló lengyel irodalomtörténet is. Irodalmi m ű azonban jóval kevesebb lát napvilágot, mint Varsóban vagy Vilnában. Ami
említésre méltó, az Niemcewicz, Krasicki vagy Mickiewicz egy-egy alkotásának
újrakiadása.
Az irodalmi élet jórészt főúri és polgári szalonokban szerveződött. Ezek az irodalmi szalonok azonban szellemükben rendkívül lojálisak voltak. A szenátus elnökénél, Stanislaw Wodzickinál például rendszeresen megjelentek Pétervár, Berlin és
Bécs krakkói rezidensei is. Sokkal tárgyszerűbbek voltak az egyetemi professzoroknál rendezett irodalmi találkozók. Ezek, miután 1822-ben, a karbonári mozgalom
veszélyeire hivatkozva megszüntették az 1786 óta működő Krakkó szabadkőműves
páholyt, amelynek az egyetem tudorai majdhogynem kötelező jelleggel tagjai voltak, félig-meddig az ilyen jellegű összejöveteleket is pótolták. A krakkói szalonok
és irodalmi fórumok azonban nem tudtak felnevelni igazi alkotóművészt. A város
1831-ig csak két élvonalbeli költőt mondhatott volna magának. Az egyiket, Jan Pawel
Woronicz krakkói püspököt valóban magáénak is vallotta. A lengyel klasszicista
irodalom híres, idős képviselője azonban 1815 után már semmi újat, jelentőset nem
alkotott, tevékenysége kimerült a „passzív" kultúrapártolásban. A romantikus költészet i f j ú ígéretét, a Krakkói Köztársaság Mickiewiczének titulált Józef Lapsinskit
pedig a város kivetette magából. A Jagelló Egyetem diákja, akinek életében mindössze egyetlen verseskötete jelent meg, 1830-ban szerencsétlen körülmények között
távozni kényszerült a városból. A lengyel szabadságharc katonája lett, s annyit se
tudunk róla, hogy a grochowi vagy az osztrolenkai csatában esett-e el.
A múlt tisztelete, ereklyéinek gyűjtése, hagyományainak ápolása állampolgári
kötelesség lett Krakkóban. Nemcsak a város politikai helyzete, hanem a lengyel történelemben betöltött szerepe is kötelezett erre. Intő jelképként állandóan erre figyelmeztetett a város fölé emelkedő Wawel, amelynek kriptáiban a hajdani nagyság őrizői31

ként királyok, érsekek és hadvezérek aludták örök álmukat. 1817-ben nagy pompával
i t t helyezték végső nyugalomra Poniatowski Józsefet, a lengyel hadak főparancsnokát, aki a lipcsei csatában halt hősi halált. Nem sokkal később itt kapott nyughelyet Kosciuszko is. A Krakkó mellett magasodó Kosciuszko- és Wanda-halmot is
ezekben az években hordták össze a lengyel nemzet tagjai. Máig vitatott múltrombolás egy esetben történt, amikor lebontották a belvárost övező középkori erődítményfalat. A Florian-kaput és szárnybástyáit csak nemzetgyűlési interpelláció révén
sikerült megmenteni. Hogy a kőfalgyűrűért mennyire kárpótolt és kárpótol a helyén
támadt sétány és fasor, arról ma is megoszlanak a vélemények.
A felosztott Lengyelországnak fontos szellemi, lelki temploma volt a színház.
A varsói Nemzeti Színházat 1765-ben alapította Szaniszló Ágost király. 1781-ben m á r
Krakkónak is volt állandó társulata. A szabad város vezetői, tisztában lévén a jelentőségével, állandóan napirenden tartották egy állami színház létrehozását. Anyagi
lehetőségeikből azonban csak Jacek Kluszewski teátrumának támogatására futotta
1830-ig. Kluszewski repertoárjában a komédia szerepelt első helyen. Az olyan kiváló
drámaírónak, mint a műveiben máig elevenen élő Aleksander Fredrónak, öt komédiáját Krakkóban tűzték először műsorra.
A krakkói irodalmi és színházi életet meghatározta a cenzúra, amelynek enyhe•sége és szigorúsága a külső politikai nyomás barométere szerint ingadozott. 1815
októberében valamennyi könyv, újság és színmű cenzurálását elrendelték. Ennek
„munkáját" a szenátus a rendőrségre, a tudományos publikációk ellenőrzését pedig
az egyetemi szervekre bízta. A cenzúra mindamellett nem nagyon hallatott magáról
az első években. Az 1818-as módosított alkotmány így némi joggal szólhatott a nyomtatott szó szabadságáról. (1819-ig Sándor cár Lengyel Királyságában sem működött
cenzúra.) A képviselőházban az egyik követ erre a tényre hivatkozva kérte a formális cenzúra eltörlését, javasolva, hogy a nyomtatott szóért annak szerzője tartozzék személyes felelősséggel.
A cenzúra igazán, despotikus hivatásának megfelelően csak 1832 után kezdett
tevékenykedni. Ettől kezdve nemcsak a Krakkói Köztársaságban kiadott könyveket,
újságokat vette szellemtelen nagyítólencséje alá, hanem a külföldről behozott kiadványokat is. (1833-ban például hajtóvadászatot rendeltek el Mickiewicz művei ellen!
Eredménytelenül.) A színművekből nemcsak a politikailag „kényesebb" részeket törölte vagy tompította, hanem az erkölcsileg „sikamlósabb" jeleneteket is kihúzta
vagy átírta. (A férj nem tarthatott szeretőt — a szeretőt fivérré változtatta a cenzúra; az anya nem szerethetett bele egy harmadik személybe — unokaöccs lett
belőle; ha a fiú szembekerült az apjával — távoli rokonná idegenedett stb.) A cenzúrahivatal végül odáig ment buzgóságában, hogy a gyászjelentőket és a temetői
sírfeliratokat is ellenőrizte. Nem csoda, h a ezért a sokrétű szellemi munkáért a cenzorokat rendkívül magas jövedelemmel jutalmazták.
Hogy a cenzúra sárkánya mind a hét fejét egyszerre emelte fel, s oly veszett
dühvel kezdte ontani szellemet emésztő tüzét, összefügg azzal a változással, amely az
1831-es lengyel szabadságharc bukása nyomán a Krakkói Köztársaságban is bekövetkezett. A Varsóban 1830. november 29-én kitört felkelést ugyanis a szabad városban
is nagy lelkesedéssel köszöntötték. A tömegek azt követelték, hogy Krakkó nyomban
csatlakozzék a varsói revolúcióhoz. A diákság nem várt a szenátus döntésére, önkéntes csapatot szervezett és százával sietett a „tett színhelyére". A városban nemzeti
gárda alakult, amelyet sokak máris a leendő krakkói hadsereg magvának láttak.
A novemberi felkelés által életre hívott varsói nemzeti kormány számára azonban
diplomáciai meggondolásokból rendkívül fontos volt, hogy a krakkóiak megőrizzék
„szigorú semlegességüket", s ne kötelezzék el magukat északi testvéreik mozgalma
mellett. A Czartoryski herceg által vezetett kabinet ugyanis jó viszonyt akart kialakítani Ausztriával, amelynek a „keleti kérdés" miatt átmenetileg megromlott a
kapcsolata Oroszországgal. Azzal is tisztában volt, hogy a Krakkói Köztársaság elsősorban osztrák érdekterület. Számára a krakkói híd politikai híd volt Poroszország
és Ausztria felé, de kapocs volt Európa más államaihoz is. Emellett a szabad város
32

kereskedőinek közvetítésével a fegyverszállítmányok is ezen a hídon át gördültek
Varsóba. Czartoryski Krakkóba delegált megbízottjának azonban csalódnia kellett a
Bécs iránt táplált reményekben. Az osztrákok egy idő után lefoglalták a felkelőknek
küldött transzportokat, elkobozták a varsói diplomáciai futárküldeményeket, végül a
Krakkói Köztársaság határát lezárták a Lengyel Királyság polgárai előtt. 1831 szeptemberének végén a Krakkóban meghúzódó menekültek nagy riadalmára Rüdiger
csapatai Paskievics utasítására megszállják a „független és szigorúan semleges" államocskát. Miklós cárnak e tettét Ausztria ugyanolyan ingerült tiltakozással fogadta,
mint annak idején bátyja szándékát, aki Krakkót meg akarta őrizni a Lengyel Királyságnak. Miklós azonban nem akarta megbontani a Szent Szövetség egységét,
csupán a szabad városnak akarta megmutatni, hogy felséges büntető keze mindenhová elér. Két hónap múlva kivonult a köztársaságból.
Ez az okupációs közjáték valóban nem bomlasztotta meg a három országrabló
barátságát, sőt a lengyelek megmozdulásától való félelem még inkább szorosabbra
fűzte azt. „Vegyesbizottságuk" 1833-ban átszervezi a szabad várost, megváltoztatja,
„kijavítja" alkotmányát: pontosan meghatározza a „szigorú semlegesség" fogalmát.
A semlegesség megsértésének tekint minden olyan nyílt vagy titkos cselekedetet,
amely a szomszédos „pártfogó államok" belső nyugalmának megzavarására vagy —
mai kifejezéssel — társadalmi rendjének megváltoztatására irányul. Megtiltja a szabad város polgárainak, hogy a szomszédos országokban élő lengyelek ügyébe beavatkozzanak. A szenátust, amelynek tagjai közül kizárják az egyetem képviselőit, teljes
mértékben alárendelik a Bécset, Berlint és Pétervárt képviselő rezidenseknek. Napirendre kerül az egyetem likvidálásának kérdése, végül beérik megreformálásával: a
rektort megfosztják maradék hatalmától, ellenőrzik az előadásokat, a tanszékek vezető posztjának betöltéséhez meg kell kapni a három uralkodó jóváhagyását, s szigorú fegyelmi előírásokkal sújtják a diákságot. A lengyel irodalmi tanszéket csak
nagy harc árán sikerül megőrizni. Ennek a szellemi irtóhadjáratnak az eredményeként nagyot zuhan az oktatás színvonala, erősen megcsappan hallgatóságának a
száma. Az egyetem puszta léte mindamellett óriási jelentőségű, mivel a varsói és a
vilnai egyetem megszüntetése után jó ideig Krakkóban működik a lengyelség egyetlen Universitasa.
Az egyetem megszüntetése mellett felvetődik a szabad város mielőbbi felszámolásának terve is. Hozzájárulnak ehhez azok a sikertelen partizánakciók is, amelyeket Krakkóban és Galíciában szerveztek a cári birodalom ellen. 1833-ban Ausztria
és Oroszország egyezményt kötnek Münchengratzben a lengyel politikai összeesküvések, forradalmi mozgalmak kölcsönös likvidálásáról. A megállapodáshoz hamarosan
csatlakozik Poroszország is. Az aláírt dokumentum IX. cikkelye szerint, „amennyiben a szabad város kormányzata a hozzá intézett jelentésekre és panaszokra se mutatna hajlandóságot ama fondorkodások felszámolására, melyekre a figyelme felhívatik, avagy nem állana a rendelkezésére megfelelő eszköz a bűnösök üldözésére,
abban az esetben a megállapodó magas felek fenntartják maguknak azt a jogot,
hogy Krakkó Szabad Városát és környékét katonailag megszállják".
Az 1830-as évek alkotják a szabad város fennállásának politikailag legválságosabb, kulturálisan leggazdagabb évtizedét. A Lengyel Királyság alkotmányának megszüntetése, politikai, kulturális intézményeinek felszámolása után ugyanis Krakkó
szerepe páratlanul megnőtt. A hajdani lengyel államnak valóban egyetlen földdarabja volt, ahol hivatalban maradt a lengyel nyelv és lengyel állampolgárságú volt
a lengyel. Ez persze nem jelenti azt, hogy az évtized legnagyobb lengyel irodalmi
művei itt születtek volna meg. Volt ugyanis egy körülhatárolhatatlan lengyel terület:
az emigránsok magasban lebegő hazája — Franciaországban, Angliában, Itáliában,
Svájcban, a német államokban. A romantika első nemzedékének legnagyobbjai —
Mickiewicz, Slowacki, Krasinski — eppen a lengyel földtől távol alkották kiemelkedő
műveiket. Az e nemzedék élvonalába tartozó Seweryn Goszczynskit, és másodvonalának tagját, Wincenty Polt azonban a szabadságharc bukása után Krakkóba vetette
sorsa, ahol pezsdítő módon kapcsolódtak be a köztársaság kulturális és politikai
3 Tiszatáj

33

életébe. Mind az emigráns, mind a honi demokraták részéről legsürgősebb feladat
volt a novemberi felkelés kritikáját elvégezni, tanulságait levonni. Az emigrációban
alakult Lengyel Demokrata Társaság leszögezte: „Hazánk nem az idegen túlerő
miatt, hanem társadalmi állásának hibái miatt bukott el." Az 1835-ben alakult radikálisabb Lengyel Nép pedig a következőket írta Kiáltványában:
„ . . . Lengyelország
nem emelkedhet fel a nemesség révén, hanem csakis a nép által". Az 1830/31-es
„konzervatív revolúció" ellenében támad mind Galíciában, mind a Krakkói Köztársaságban az ú j irodalmi-kulturális mozgalom: a nép felé fordulás. Népköltészeti
gyűjtések folklórleírások, tanulmányok, útirajzok jelennek meg. A „népi mozgalom"
a szlávság iránti érdeklődéssel is párosult. Krakkóban ú j r a kiadták Chodakowski
nagy jelentőségű munkáját, A kereszténység előtti szlávságrólt, amely többek között
az egyház bűnéül rója fel, hogy a hajdan virágzó ősszláv kultúra megsemmisült.
Megjelentetik az Igor éneket, a Királyhegyi kéziratot, nyelvtörténeti, költészettörténeti tanulmányok látnak napvilágot, a cseh történészek, nyelvészek számos m u n k á j á t
fordítják lengyelre. E munkák megjelenése nagyban a Krakkói Köztársaság létének
köszönhető.
A „lengyel hazafiak Mekkája" a politikai mozgalmaknak is „életteret" biztosított.
A városban az emigráció politikai szinképének minden árnyalata képviseltette
magát. Krakkó felé fordították tekintetüket azok, akik a harcot ú j r a akarták kezdeni és azok is, akik amnesztiáért folyamodtak Miklós cárhoz. A hajdani Lengyelországot jelképező lengyel államocskát az emigráns Czartoryski politikai ütőkártyaként kezelte Franciaországgal és Angliával folytatott diplomáciai tárgyalásai során.
A szomszédos államok rezidensei — jól kiépített besúgóhálózatuk révén — tisztában voltak az emigráció minden krakkói lépésével. Tudták azt is, hogy a szabad
városban szerveződött különféle titkos szövetkezések közül, az 1835-ben alakult, s az
európai karbonári mozgalommal szoros kapcsolatot tartó Lengyel Népi Szövetségre
kell leginkább odafigyelniük. A Lengyel Népi Szövetség a nemesi előjogok eltörlését,
a nép teljes társadalmi felszabadítását, és Lengyelország helyreállítását tűzte ki
célul. A szövetség az egész hajdani Nemesi Köztársaságot be akarta hálózni sejtjeivel, hogy az összlengyel felkelést a megfelelő pillanatban kirobbanthassa. A Szent
Szövetség három érdekelt hatalma 1835-ben a cieplicei kongresszuson ismét fölvetette a megszállás gondolatát. A Berlinben szignált „titkos traktátus", amely a megszállás feladatával Ausztriát bízta meg, előírta azt is, hogy kívánatos lenne, „ha a
várost és a krakkói körzetet saját, kifejezett óhajának eredményeként csatolnák
valamelyik pártfogó hatalomhoz, s ha a köztársaság maga kérné az ilyen irányú
változást. Abban az esetben, ha e kívánság formálisan kifejezésre jutna, a három
udvar megállapodna abban, hogy azt támogatja, s Krakkó és környéke hozzácsatoltatik Ö Császári, Királyi Apostoli Felsége államaihoz..." A szabad város megszállása egy esztendő múlva be is következett. 1836. február 9-én a császári, cári és
királyi udvarok rezidensei az „elmúlt eseményekre és a szomszédos államok békéjének veszélyeztetésére" hivatkozva felszólították a szenátust, hogy a szabad város
területéről nyolc napon belül minden emigránst távolítson el. Határátkelőül az
Ausztriába vezető utat jelölték ki. Az osztrák sorompónál gyülekező hontalanokat,
akiknek tekintélyes része már családot alapított és egzisztenciát teremtett Krakkóban, katonai fedezettel Triesztbe kísérték, ahonnan áthajózták Amerikába. A kijelölt
ponton végül hatszázan gyűltek össze. — Kevesen ahhoz, hogy a köztársaság elkerülhette volna azt, amit előre elterveltek: katonailag megszállták. A hatóságok legelőször is a ^'Lengyel Népi Szövetségre sújtottak le. Az elkövetkező két esztendőben
pedig nemcsak a krakkói földalatti mozgalmat számolták fel módszeres alapossággal,
hanem a galíciait és az oroszországit is. Ez lefejezte a honi lengyel irodalmi és
kulturális életet is.
A lengyel forradalmi erők csupán a negyvenes évek közepére rendezték soraikat.
Az újjáéledő mozgalom vezető és szervező testülete a Lengyel Demokrata Társaság
versailles-i központja és annak Poznanban székelő honi képviselete volt. Az emigráns szervezet nem volt tisztában a hazai valósággal, azzal, hogy a politikai helyzet
34

semmilyen tekintetben nem érett egy összlengyel felkelésre. A felszabadító háború
hívei a „jó ügyért kiontott vér megváltó szentségének", „kisszerűségtől és habozástól
megszabadító tett apológiájának", „a hódító akaratnak és erőnek magát alávető történelem" napóleoni víziójának romantikus ideológiájára alapozták tervüket; arra,
hogy a lengyel ifjúság már érett a Lengyelországot megteremtő véráldozatra. A mozgalom teoretikusa Henryk Kamieriski volt, aki tanulmányokban, brosúrákban fejtette
ki nézeteit. Elmélete, miszerint a születő politikai forradalmat társadalmi forradalommal kell párosítani, népszerűségnek örvendett a honi összeesküvők között. Elképzelésük szerint, mihelyt meghirdetik a társadalmi felszabadítást, a nép spontán özönleni fog a felkelés lobogói alá, s partizánháborúja megdönti az országrablók lengyelországi uralmát. A társadalmi szabadság jelszavában úgy bíztak, mint valami mindent megoldó varázsigében, s majdnem teljesen elmulasztották, hogy a tömegeket
felvilágosítsák a készülő mozgalomról. (Ez a fordított struccpolitika tragikus következményekhez vezetett.) Ráadásul a felkelés katonai vezetőjének kijelölt emigráns
Ludwík Mieroslawski, ellenzője volt a gerillaharcnak, elképzelésében csak egy napóleoni típusú hadsereg kapott helyet, amelynek tisztikarát az emigráció adta volna.
Egy ilyen hadsereg adott körülmények között természetesen csak hagymázas ábrándok szüleménye lehetett.
A felkelés gyakorlati szervezője, s a korszak legrokonszenvesebb alakja, Edward
Dembowski, a „vörös várnagyfi" volt. Dembowski költőként is figyelemreméltó képviselője a romantikának: a hegeli történetfilozófia lelkes híve és népszerűsítője
honfitársai körében. Ö fontosnak tartotta a felvilágosító munkát azok körében, akikért a harcnak folynia kellett.
A felkelés kirobbantását 1846 elejére tűzték ki. A porosz, az orosz és az osztrák
hatóságok, mint rendesen, most is jól tájékozódtak a készülő eseményekről. Amit a
felkelés demokratikus szellemű vezetői is elmulasztottak, pótolták a galíciai osztrák
hatóságok: a maguk érdekeinek megfelelően „tájékoztatták" arról a jobbágyság tömegeit, hogy mi készül. Az általuk fölreppentett hírek szerint a nemesség arra szövetkezett, hogy az általa megnyomorított népet kiirtsa. Hűséges alattvalóit természetesen csak a császár mentheti meg uraik bosszújától. A hírek Galíciában szétszóródó
szikrái több évtizedes gyúanyagra hulltak. A földesúri kizsákmányolástól végsőkig
elkeseredett jobbágyság a császárt éltetve fordult szembe közvetlen uraival. Azokkal
szembe is, akik éppen a felszabadítására készültek. A február 18-án tétovázva Tarnów ellen vonuló nemesi felkelőket, akik megrettenvén otthonaikba húzódtak vissza,
Breinl, a tarnówi sztarosztata, jobbágyaikkal fogatta el. A városba transzportált
nemesekért az osztrák hatóságok „fejpénzt" fizettek. Az udvar emberei szívesen elnézték, hogy a császár ellen összeesküvő nemesek udvarházai lángra lobbannak, de
később, amikor a felkelő jobbágyok már válogatás nélkül irtották uraikat, hiába
próbálták a tüzet eloltani. Galícia más tartományaiban is magasra csapott a gyűlölet lángja.
Mindez a krakkói felkelés előestéjén történt, amikor az előző évben Poznan és
Krakkó között kidolgozott tervek egy része már amúgyis hamvába fúlt. A porosz
hatóságok ugyanis az összeesküvésbe beavatottak egynémelyikének feljelentése alapján sorra tartóztatták le a készülő felszabadító háború Poroszországban tartózkodó
vezetőit, köztük Mieroslawskit is. Február közepére a Poznani Nagyhercegségben
szerveződött mozgalmat lefejezték. Így nem volt erő, amely ura. lehetett volna a
poroszországi lengyel területeknek és harcra buzdítón betörhetett volna Orosz-Lengyelországba. A poznani kudarc hírére a felkelés kirobbantására adott utasítást
Krakkóban visszavonták, majd utóbb mégis megerősítették.
/
Elgondolkoztató, hogy bár az osztrákok nagyjából rendelkeztek az összeesküvést
szervező vezetők névsorával, mégsem fogták le őket kellő időben, és bár Collin császári generális a tarnówi akciót követően bevonult Krakkóba, február 22-én délután
mégis elhagyta a várost, holott ura volt a helyzetnek. Magyarázható ez a retiráda
azzal is, hogy a Krakkói Köztársaság területének és környékének jobbágyai és bányászai a felkelés mellé álltak, és megjelenésük a városban ráijeszthetett a szeré3*

35

nyebb hadtesttel rendelkező Coliinra. De vajon nem Bécs részéről jól átgondolt provokációról lehetett-e mégis szó? Hogy Krakkó Pétervár és Berlin jóváhagyásával beolvasztható legyen az Osztrák Birodalomba. Február 22-én, amikor az osztrákok
nyomán a szenátus tagjai és a hivatal más képviselői is elhagyják a várost, a hatalmat Krakkóban a felkelés vezetése ragadja magához. Mint legfontosabbat, kihirdetik
a jobbágyfelszabadítást. Eközben Galíciában már feltartóztathatatlanul terjed a lengyel
jobbágyság legnagyobb antifeudális felkelése, amelynek végül is 470 udvarház és
több mint ezer ember esik áldozatul. A forradalmi mozgalom több emisszáriusát a
jobbágyok ölik meg vagy juttatják osztrák kézre. Krakkóban pedig megalakul
a nemzeti kormány és háborút üzen a három szomszédos hatalomnak. Kiáltványában egyrészt megszünteti a rendi kiváltságokat, másrészt földet ígér a nincsteleneknek. Három nap alatt hatezer ember sorakozik a felkelés zászlai alá, de a csapatok
tétlen mustrákkal töltik az idejüket.
Február 24-én a háromtagú kormány egyik képviselője, Tyssowski, diktátorrá
kiáltja ki magát. Titkára Dembowski lesz, aki a wieliczkai bányászok élén ugyanezen a napon jelenik meg a városban. Első tetteként újságot ad ki és forradalmi
klubot alapít. Cikkeiben lényegi dolgokat hirdet: „a forradalom és a nép elválaszthatatlan fogalom"; „szeressétek a népet és hirdessétek meg neki a társadalmi forradalmat, és ő hinni fog nektek és még a pokolba is követni fog benneteket", ö is
földet ígér, de látóhatárán belül már megjelenik a munkásság is. Neki fizetésemelést kér, s ú j munkahelyek teremtése céljából nemzeti műhelyek alapítását tervezi.
Az agitáció évekén át történt elmulasztását mindazonáltal pótolni még a tiszta jellemű Dembowski se tudta. Ki törődik azzal, hogy cikkeinek aláírása alatt ez a megjegyzés szerepel: „volt nemes".
Benedek ezredes csapata eközben erőltetett menetben vonult Tarnówból K r a k k ó
felé. Az ő propagandája se volt hatástalan: katonáit a parasztok egyre növekvő
tábora követte, hogy a császár elégedettségére hozzájáruljon a „lázadókkal" való
leszámoláshoz. Az ezredes pénzt és sót ígért a hozzá csatlakozóknak, s február 27-én
már a Krakkói Köztársaság kapujában állott. Dembowski fegyvertelen körmenet
élén, templomi zászlók és feszületek alatt vonult az osztrákok elébe, abban bízva,
hogy a hit erejével maga mellé tudja állítani a félrevezetett parasztokat. A katonák
sortüze nemcsak reményének, életének is véget vetett.
Tyssowski március 2-án leköszönt a hatalomról, és két nap múlva 1500 embere
élén, a porosz király jóindulatában bízva, Sziléziába vonult. A várost még aznap
ellepték Miklós cár csapatai. Meglepetésszerűen. Krakkó módosabb rétegei nagy
megkönnyebbüléssel fogadták a változást, köszöntötték a város ú j gazdáját. Nemcsak
amiatt, hogy a társadalmi forradalom veszélye elhárult fejük és javaik fölül, de
amiatt is, mert tartottak az osztrákok bosszújától.
A kilenc napig tartó „első lengyel szociális forradalom", amelyet antifeudális
jellege miatt Marx is történelmi jelentőségűnek tartott, véget ért. Tanulsága keserű
volt a lengyel forradalmárok számára. Végérvényesen meggyőzte őket arról, hogy
csak egy demokratikus lengyel nemzet harcolhatja ki az ország függetlenségét, ám a
lengyel demokrácia elválaszthatatlan függvénye a feudális kiváltságjogok eltörlése
és az agrárkérdés megoldása, hogy népet nem elég hangzatos eszmékkel, elméletekkel felemelni, annak magatartását csak kemény gyakorlati munka határozhatja,
változtathatja meg.
Krakkót az osztrákok bosszújától természetesen nem oltalmazta meg Miklós cár.
Amit a felkelés kirobbanása előtt Bécs elmulasztott, március 4. után sokszorosan
pótolta: ezerkettőszáz embert tartóztatott le a Krakkói Köztársaságban és háromezret Galíciában. Közülük néhányat kivégeztek, több százat börtönöztek be vagy tartottak még két év múlva is vizsgálati fogságban. A tavasz folyamán pedig kíméletlenül felszámolták a galíciai parasztfelkelést.

36

A Krakkói Köztársaságot 1846 novemberében számolták fel. Pétervár és Berlin
jóváhagyásával. Ausztria bekebelezhette a szabad várost. Czartoryski herceg diplomáciailag hiába követett el minden tőle telhetőt: a hajdani Lengyelország önállóságának jelképes maradéka megszűnt. A lengyel államocska léte mellett kezességet
vállaló Anglia és Franciaország figyelméből és felelősségérzetéből ezúttal is csak
szerény tiltakozásra futotta.

RI'PVS

FV \'D A T I O N T S
1

A C A D E M I Í

\ Altari & üpiuphio ad Mauíol-tuin l)iui

CRA CÓ

VTENSIV

IACUM OMJ

III iicclciia CjtacdrJi Vrbis ciuldcm.

A KRAKKÓI EGYETEM ALAPÍTÁSÁT MEGÖRÖKÍTŐ OLTÁRKÉP.
BAL OLDALT SZT. SZANISZLÓ, JAGELLÓ ULÁSZLÓ ES A LITVÁN DIAKOK,
JOBB OLDALT SZT. LÁSZLÓ, HEDVIG, MEG A MAGYAR ÉS LENGYEL DIÁKOK

37

HADIK

ANDRÁS

Népművészet és nemzeti stílus
ADALÉKOK A LENGYEL SZECESSZIÓ TÖRTÉNETÉHEZ

A lengyel romantika költészetében és zenéjében kísérlet történt arra, hogy a
népi kultúra a nemzeti kultúra „sáncaiba" befogadtassék, hogy a társadalmi osztályok közeledését ideologikus úton megoldják (lásd: Mickiewicz, Slowacki, Chopin
stb.). így értelmezhető a századforduló népies mozgalma is. Erre az időre azonban a
többi művészet is egyenjogú társává válik az irodalomnak, rácáfolva Julián Klaczko
elméletére — mármint, hogy a lengyelek számára csak az irodalom tartogathat
babérokat. Elsőként a festészet igyekszik megérteni — felgyorsult iramban behozva
a lemaradást — a nyugat-európai művészetek problémafelvetéseit és sajátos jellegű
megválaszolását. A festészetnél azonban „közösségibb" megnyilatkozást kínált az
iparművészet és az építészet; ezeken a területeken könnyebben megvalósítható volt
és manifesztálódhatott a nemzeti jelleg, a nemzeti stílus. Nyugat-Európa tervezőit
társadalmi elkötelezettségük a szocialista eszmék irányába sodorja (Morris, Crane,
Van der Velde), Közép-Kelet-Európában és Kelet-Európában viszont a nemzeti
ideológiák határozzák meg tudatukat. Egy másik összevetést, a kor egzotikumszomja
kínál. Nyugat-Európában az Európán kívüli (Japán, Indonézia, Óceánia stb.) világ
elégíti ki ezt a korigényt, régiónkban a paraszti kultúra egzotikuma foglal el jelentős helyet (Magyarország, Oroszország, Lengyelország).
Az iparművészet és a népművészet „nagykorúsítása" Stanislaw Witkiewicz munkásságához fűződik. Másfél-két évtizedes tervezői, szervezői és teoretikus tevékenységével, mellyel a zakopanei stílus elismertetéséért harcolt, — vitára ingerelte, újragondolásra késztette a művelt lengyel társadalmat, ugyanakkor a viták mélyén sokszor politikai, ideológiai kérdésfelvetés húzódott meg. Hatása térben a brazil Paranaállam fővárosától Curitibától Moszkváig terjedt (Curitibában a lengyelek zakopanei
stílusú pavilont emeltek, Moszkvából levéllel fordult hozzá egy lengyel, villatervei
kérve, Sévresben porcelán étkészlet készül tervei alapján). Időben tulajdonképpen
máig hat. Zakopane és vidékének arculatán mindez ma is lemérhető.
Stanislaw Witkiewicz — festő és kritikus — 1886-ban látogat először Zakopanéba betegségét gyógyíttatni. Nagy élményt jelent számára a táj, a vidék, a gurálok
népművészete, mondavilága. A „W^drowiec" (Vándor) című varsói lapban adja közre
élménybeszámolóit. Végül 1890-ben végleg Zakopanéba települ, s 1891-ben már meg
is jelenik a „Zakopanei stílus" című tanulmánya a Kurier Warszawski (Varsói Futár)
lapjain — folytatásokban. Ez a tanulmánya tulajdonképpen elméleti alapvetése későbbi gyakorlati tevékenységének s egyben a zakopanei stílusnak. Abból indul ki,
hog" „sajátos színt kell vinnie a világ palettájára minden nemzet kultúrájának,
különben elveszti létjogosultságát". Ezt a sajátos színt úgy látja lehetségesnek „kikeverni", hogy a népművészeti formakincs lesz az alapja az építészetnek és az iparművészetnek. Szerinte a gurálok őrizték meg leginkább a kereszténység felvétele
előtti, ősi lengyel formakincset, melyet azóta a nyugati stílusok (például reneszánsz,
barokk) kiszorítottak. A hegyek között elzártan élő gurál népcsoport őrizte, őrizhette
meg ezt egyedül. Chopint állítja példaképnek, azt a módszert, ahogy a nagy lengyel
zeneszerző a lengyel népzenéből, népdalkincsből merített. Ezeken a vázlatosan ismertetett alapelveken nyugszik gyakorlati tevékenysége. Egyrészt illusztrációkat készít
Matlakowski „Népi építészet a Podhale vidéken" című könyvéhez, mely 1892-ben
jelenik meg, illetve még ugyanebben az évben elkészül az első villaterve a „Koliba"
(Bölcső), és fel is épül. Villaépítészetének egyik legszebb példája az 1896-ban épült
38

„Villa pod Jedlami", amelynek bútorait is ő tervezte, és amely változatlan állapotban maradt ránk. Cikkei, s az általuk kiváltott viták az egész lengyel területen
ismertté tették nevét és céljait. Csak ezzel magyarázható, hogy amikor felavatták az
általa tervezett állomásépületet a litvániai Sylgudyszkiben, az összegyűlt — valószínűleg többségében lengyel közönség könnyekig meghatódott.
A stílus legszerencsésebb megfogalmazásai elsősorban a villaépítészet körébe
tartoznak. Witkiewicznek nem sikerült az a célkitűzése, hogy a stílust bevigye a
városba. Autodidakta építész lévén, nem mert vállalkozni kőből, téglából készült
városi épületek tervezésére — ezért igyekezett szakképzett építészeket erre rávenni.
Néhány épület felépült, de esztétikailag ezek a munkák meg sem közelítik Witkiewicz villaépítészetét.
Witkiewicz munkássága, s a munkássága nyomán keletkezett heves viták erjesztőleg hatottak a lengyel művészeti életre. Ha a tervei nyomán kivitelezett építészeti
és iparművészeti alkotások nem is voltak formai jegyek tekintetében kifejezetten
szecessziósak, de maga a teória „Gesamtkunst" jellege mégis a „korszellem" húrjait
pengette meg. Ugyanakkor kísérletet tett a nemzeti stílus kialakítására is. Ezek
azok a vonások, amiért az 1901-ben megalakult Lengyel Alkalmazott Művészet Társasága (Wyspianski mellett) Stanislaw Witkiewiczet választotta tiszteletbeli tagjává.
A társaság Ruskin, Morris és az újonnan felfedezett Cyprian Kamii Norwid művészetelmélete mellett a „zakopanei stílust" tekintette előzményének és az egyik járható útnak. Washalowski, a társaság titkára és programjának megfogalmazója nemegyszer hangsúlyozza a nemzeti stílus kialakításának fontosságát, de ugyanakkor az
úgynevezett egyéni törekvéseket is támogatni kívánja; tehát szélesebb skálán képzeli el az ú j lengyel iparművészet fejlődését. A sajátos lengyel stílus kialakításában
fontos szerepet szán a „zakopanei stílus" eredményeinek, de nem ismeri el annak
primátusát, hanem más területek népművészetét is fel kívánja használni. Emellett
nem kerüli el figyelmét a nemesi kultúra öröksége sem, mely szintén szerepet kap
az ú j stílustörekvések forrásaként. A társaság programja nyomon követhető az első
kiállítás anyagán, összetételén és felosztásán. Az 1902-ben megnyílt krakkói bemutató három részre tagolódott. Az első: népművészeti tárgyak csoportja, az ország
különböző néprajzi tájegységeiből: eszközök, szőttesek, népviselet, hímzés, papírkivágások, népi építészet produktumairól készült fotók és rajzok, fa- és cserépedények. A második csoport kortárs törekvések címen Witkiewicz és körének tevékenységét mutatta be — a „zakopanei stílus" első seregszemléjeként. Ebbe a csoportba
sorolták ugyanakkor a szecessziós bútort, kerámiát és ezüsttárgyakat, és alkalmazott
grafikát. A harmadik csoport „történeti anyag" néven szerepelt, melynek keretében
egy nemesi övgyűjteményt, aranyműves alkotásokat és lengyel manufaktúrából származó porcelán és fajansz tárgyakat mutattak be. Nem ez volt azonban az egyetlen
kiállítás a társaság történetében. Rendeztek olyan kiállításokat, melyek az iparművészet egy-egy részterületét kívánták bemutatni. Ilyen volt a krakkói könyvművészeti (tipográfiai) kiállítás, melynek aranyérmét a Norwid életművét újrafelfedező Zenon Przesmycki szerkesztette Chimera című varsói szecessziós irodalmiművészeti folyóirat nyerte el, a második díjat pedig a Wyspianski művészeti vezetése alatt megjelenő „2ycie" (Élet) című krakkói lap kapta.
A társaság sokat tett azért, hogy a művészet integrációja megvalósuljon. 1903-ban
kiállítás nyílik Krakkóban a Művészet Palotájában, közösen a Lengyel Művészek
Társasága nevű képzőművész szervezettel, ahol festészet és szobrászat, grafika és
iparművészet egyenlő hangsúllyal szerepel. Ugyanekkor a Lengyel Alkalmazott Művészet Társaságának jó néhány tagja építészeti pályázatokon is részt vesz, — így
például az eredetileg festő Józef Czajkowski. Az építészeten is lemérhető, hogy 1905
után némi elfordulás tapasztalható a „tiszta forrástól", s ú j r a a historizálás kerül
előtérbe, természetesen szecessziós alaphanggal. Több építészeti pályázatot írnak ki,
melynek témája villaterv készítése, de nem a villa szóval jelölik meg a pályázat
tárgyát, hanem az udvarház szóval, jelezve ezzel a barokk és klasszicista nemesi
udvarház típusra való igényt, s egyben a nemesi kultúra szellemi örökségének hang39

súly-növekedését. Ez egyrészt összefügg a zakopanei stílus „expanziójának" kifulladásával, másrészt az 1905-ös forradalom eseményeinek hatásával.
Építészet és belsőépítészet egységét, továbbá a modern angol urbanisztikai elkép- *
zelések — a kertváros-koncepció — helyességét volt hivatva hirdetni a társaság
utolsó igazán jelentős színrelépése, az 1912-es krakkói „Építészeti és belsőépítészeti
kiállítás kertes környezetben". A város zöldövezetében emelték a kiállítási épületeket, melyeknek tervezésekor szociológiai szempontokat is figyelembe vettek az alkotók. Felépült itt udvarház, munkáslakás és parasztház is. A társaság együttműködött
az 1906-tól aktivizálódó krakkói Iparművészeti Múzeummal is, ahol tanfolyamok
indultak a különböző alkalmazott művészeti részterületeken. Ezzel megindult egy
ú j nemzedék felnevelése, mely elsősorban ezeken a területeken működött, s nemcsak
a „grand art" mellett tett kirándulást a „kisművészetek" vizein. A Lengyel Alkalmazott Művészet Társasága meghatározó egyéniségei között elsősorban festőket
(Wyspianski, Mehoffer, Czajkowski, Trojanowski, Tichy) és építészeket találunk
(T. Stryjeriski, F. Mqczynski). A lengyel kultúra történetében elfoglalt helye — és
témánk, a nemzeti stílus problematikája is — indokolja, hogy elsőként Wyspianski
tevékenységéről essék néhány szó.
Stanislaw Wyspianski a századforduló kultúrájának egyik legjelentősebb egyénisége. Drámaíró, költő és rendező, festő és tipográfus; bútorokat, jelmezt, díszletet,
üvegablakot, faliszőttest és falképet tervez, valamint a Wawel helyreállítására és
átépítésére készít terveket. Valószínűleg párizsi évei alatt (1891—1894) kerül kapcsolatba az Art Nouveau-n keresztül a legújabb törekvésekkel. Wyspianski nem ismeri
el a szépművészetek rangsorolását és felosztását „tiszta" és „alkalmazott" művészetre; — a művészet teljes integrációjának a híve. Ezért egyébként vitája is támad
a Lengyel Alkalmazott Művészet Társaságával, mivel az — szerinte — elnevezésében
elismeri ezt a felosztást. Elveit (többek között) 1902-től a krakkói Szépművészeti
Akadémia tanáraként hirdeti szélesebb körben.
Iparművészeti munkásságát két részre oszthatjuk: „nemzeti stílusú"-ra és „nemzetközire". Mi most az első csoport ismertetésére szorítkozunk.
Időben első olyan munkája, mely a tárgyalt körbe tartozik, az az ebédlőgarnitúra, melyet 1900-ban barátjának, Lucjan Rydelnek készít; annak a költőnek, akinek
Jadwiga Mikolajczykównával, a bronowicei parasztlánnyal kötött házassága, s az ez
alkalommal rendezett lakodalma ihlette „Mennyegző" című színdarabjának megírására. A bútoregyüttesből néhány darab megmaradt. Feltűnő a faragott ornamenssel
visszafogottan díszített pohárszék egyszerűsége, és a székek áttört támláján a népi
papírkivágásokra emlékeztető minta. Ezek a jegyek egyértelműen népművészeti forrásra utalnak.
1903-ban kerül színpadra „Merész Boleszló" című drámája, melyhez a díszleteket és jelmezeket is ő tervezte. A XI. század második felében játszódó „királydráma"
díszletének egyik makettje fennmaradt. Az 1058 és 1079 között uralkodó fejedelem
palotáját fából képzelte el a művész. Eszünkbe kell jusson Witkiewicz elmélete —
miszerint az ősi lengyel építészet faépítészet lévén — formajegyeit a népi építészet
faépületeiben őrizte meg. Wyspianski a népművészet motívumaira támaszkodva próbálta rekonstruálni a korai Piast-kor lengyel építészetét. Primitíven ácsolt szerkezet
tartja a nyitott fedélszékű tetőalkotmányt. De szólaljon meg a kortárs, Adam Chmiel,
aki tanulmányt írt erről, „Stanislaw Wyspianski Merész Boleszló című d r á m á j á n a k
archeológiája" címmel. „A lehető legvastagabb tölgygerendából épített trónterem
imponáló, és az ősi lengyel faépítészet jegyeit viseli magán. Matlakowski munkái
alapján Wyspianski rekonstruálta a monumentális faépítészet egy r é s z é t . . . (...)
A pajzsok fából vannak, és mélyen vésett podhalei ornamenssel, valamint arany- és
ezüstszegekkel díszítették." A jelmezekről fennmaradt tervrajzai között tallózva is
számos népművészeti elemet fedezünk fel. Mivel a király anyja és a királyné a
kijevi uralkodóházból származik, őket és szolgálóikat hucul népviseletre emlékeztető
jelmezbe öltöztette Wyspianski. A király, Sieciech és a főpohárnok ruházatát a
Krakkó környéki és gurál népviselet motívumai díszítik.
40

Népi motívumokra épülnek Wyspiariski 1904-ben a kritikus, író Tadeusz BoyZelenski számára tervezett ebédlőbútorok is. A sötét színű, négyszögletes asztal
lábait széles, faragott lécek fogják össze. A székek támláját egy világos színű fából
készült, helyenként áttört, faragott rozetta díszíti. Ez a rozetta ismétlődik a pohárszéken is. A szerény, egyszerű faragás szigorú, puritán jelleget kölcsönöz ezeknek a
bútoroknak. Wyspiariski tevékenysége, hatása nagy szerepet játszott a Lengyel Alkalmazott Művészet Társasága megalakulásában, és eseményszámba menő munkái növelték a szélesebb közönség érdeklődését az iparművészet és a társaság tevékenysége iránt.
Józef Mehoffer, a krakkói szecesszió másik jelentős festője, az üvegablakokon és
a Chimera számára készített alkalmazott grafikáin kívül csak egyszer tett kirándulást az iparművészet területére. 1905-ben készült el tervei alapján a Kereskedelmi
és Iparkamara krakkói ülésterme. A terem belső kialakítására a fatemplomok szerkezeti és dekorációs elemeiből merít, átszűrve mindezt szecessziós forma jegyeken.
A mennyezetet — valószínűleg funkciótlan — gerendázat „tartja", a bejárati ajtó'
felett karzat, a pódium felett pedig egy falfestmény helyezkedik el, az utóbbi hasonlóan egy oltárképhez (címe: Elemek harca). A geometrikus ornamentika is a faépítészet, illetve a népi fafaragás díszítő motívumainak transzponálása.
E vázlatos tallózás végére két belsőépítészeti együttes kívánkozik.
Az egyik az újjáépített öreg Színház koncerttermeinek és büféinek belsői. Az
Edward Trojanowski tervei szerint elkészült nagy büfé berendezése az angol szecesszióra emlékeztet, de a népművészeti elemek sem hiányoznak az együttesből.
Ilyenek például a széktámlák áttört megfogalmazása. Ludwik Wojtyczko kisebb büféjének mind bútorzata, mind faldekorációja a népi ornamentikából indul ki, a szecessziós alaphang mellett.
A másik interieur-csoport dr. Kazimierz Bluski zakopanei szanatóriumának belsői, melyek 1908 és 1910 között Henryk Uziemblo, Jan Rembowski és WojciechBrzega tervei alapján készültek el. Természetesen nem hiányozhatott az együttesből
a zakopanei stílusú terem — Brzega tervezésében —, mely leginkább emlékeztetett
a népművészetre, de a faburkolat feletti faldekoráció már kifejezetten a szecesszióhatását mutatja. Az Uziemblo és Rembowski által tervezett belsőknél, ahol elsősorban a faldekoráció utal a népművészeti motívumokra, sokkal inkább dominál a
szecesszió.
E néhány példából is kitűnhet, hogy a népművészetből kiinduló nemzeti stílus
jelentős helyet foglalt el a századforduló lengyel művészetében. Nem mindig a népi
formakincsre helyeződik a fő hangsúly, de jelenléte jellemző az iparművészet és építészet ú j eredményeinek nagy részére. Witkiewicz a népművészet örökségét hangsúlyozza, a Lengyel Alkalmazott Művészet Társasága pedig már egy ú j f a j t a szintézisigénnyel lép fel, a sajátos lengyel népi formakincs és az ú j európai áramlatok szintézisének igényével. A zakopanei stílus és a Lengyel Alkalmazott Művészet Társaságának tevékenysége megteremtette a lehetőségét annak, hogy a lengyel iparművészet és építészet felzárkózzék az európai élvonalhoz.
Nem véletlen, hogy e mozgalmak a poroszok által megszállt lengyel területeken
folyó germanizációhoz és a cári uralom alatt levő „Visztula-menti területen" zajló*
russzifikációhoz képest széles körű kulturális autonómiával rendelkező Galícia területére összpontosultak. Ebben az időszakban Krakkó és Zakopane lett a lengyel kultúra „Athénje" és „Olympiája". Virágzott az irodalom, a színház, a tudomány és a.
művészet. Itt adott találkozót a lengyel társadalom politikai és kulturális elitje. Galíciában alakul meg a Lengyel Néppárt (Parasztpárt) s itt szerveződnek illegális függetlenségi mozgalmak. Ez a társadalmi, politikai és kulturális „háttér" ad keretet a.
tárgyalt művészeti irányzatoknak, melyeknek számos elméleti fejtegetése elsőrendűen nem esztétikai kérdésfeltevésen alapul. Ez azonban nemcsak Lengyelországra, hanem egész „történeti tájunkra" annyira jellemző.

41.

SPIRO GYÖRGY

A krakkói színház nagy korszaka
1871-ben, pár évvel a múlt század utolsó lengyel felkelésének leverése után,
Stanislaw Kozmian vette át a krakkói színház igazgatását. Tizenöt éves működése
döntően befolyásolta a későbbi nagy színházi élet kialakulását. Krakkó akkor m á r
Galícia részeként az Osztrák—Magyar Monarchiához tartozott, de valamit még megőrzött a napóleoni háborúk után kapott önállóságából, városállami létéből, s noha a
'hatalom a „fontolva haladó" klérus és arisztokrácia kezén volt, a földbirtokos középnemesség és a klereskedő polgárság a város választott és aránylag demokratikusan
működő testületeiben szóhoz és súlyhoz jutott. Ezt azért kell megjegyeznünk, mert a
színigazgató ebben a korszakban nagyrészt a saját tőkéjéből, a saját kockázatára
vezette a színházat, bár a városi tanácstól is kapott szubvenciót, amely ennek fejében a színház belső ügyeibe, személyi és művészi kérdésekbe is beleszólt.
Krakkó lakossága ebben az időszakban 50 000 lakost számlált, s minthogy csak
egyetlen színház létezett, az alacsony szubvenció következtében, a potenciálisan nagy
számú közönség ellenére is elsősorban sikerdarabokat kellett játszani. Kozmian tehát
csak fokozatosan és óvatosan lophatta be a műsorba az értékesebb műveket. Előadta
a Faustot, igazgatása alatt 18 Shakespeare-drámát játszott, amelyek nagy részét az
eredetiből fordíttatta újra; ezek között olyan ősbemutatók voltak, mint a Szentivánéji
álom, a Vízkereszt, az Ahogy tetszik. Ugyancsak gyakran adott elő Musset-komédiákat. Gyakran játszotta a lengyel szerzők közül a múlt században mindvégig népszerű
•és nem túl igényes Fredrot, és határozottan forszírozta Slowacki drámáit (csak az
1830—31-es felkelés tanulságait keserűen összegző nagy tragédiát, a Kordiant nem
adta — vagy nem adhatta — elő). Tudatosan törekedett a lengyel drámatörténet
klasszikus értékeinek színpadon tartására, gyakran játszotta a felvilágosodás nagy
komédiaíróját, Zablockit, és a lengyel színháztörténet legnagyobb alakjának, Wojciech
Boguslawskinak darabjait (amelyek ugyan nem kiváló drámák, de bizonyos átalakítással még ma is játszhatók).
Általában szombaton tartottak bemutatót, egy szezonban átlag negyvenet, és a
nyári szünetet figyelembe véve ez körülbelül egyheti próbaidőt jelent minden bemutató előtt. Mai szemmel nézve ez igen kevés, akkoriban azonban a bevételből élő
színházak az egész világon ennyit tudtak csak próbálni. Nem szabad elfelejtenünk,
hogy a játékstílus akkor még adva volt, és egy-egy dráma színpadra állításakor nem
kellett ú j és ú j stílust megteremteni. A színészek színháza volt a krakkói is, és
más-más darabban nagyon hasonló típusokat alakítottak, tehát a művészi fogások
átvihetők voltak egyik előadásról a másikra. A színházba járók köre egyelőre szűk,
egy-egy darabot nem lehet sokszor játszani. Ez a gazdasági kényszerből adódó
-drámabőség már előlegezi a kilencvenes évek eredeti lengyel premierjeinek sokaságát. Kozmian ugyanakkor a kor vezető festőit, Matejkót, Kossakot kéri fel díszletés jelmeztervezésre. Ismerve az említettek festői stílusát, némi fogalmat alkothatunk
magunknak a játszott darabok látványának stílusáról. A díszletek jelentőségének
előretörésével megszűntek a nyíltszíni változások, a díszletelemek elnehezedtek, kevés volt a színpadi munkás, tehát több jelenetet, nagyobb drámai egységeket kellett
azonos díszletben játszani. Átdíszletezésre csak a szünetben, a leeresztett kortina
mögött volt mód. A pompásabb látványért cserében Kozmian lemondott a sok színhelyen játszódó drámák (például Shakespeare, Slowacki) laza dramaturgiájáról, és
ezzel két színháztípus felé közeledett egyszerre: a klasszicista francia típushoz, valamint az Európában már kezdődő naturalizmushoz. Ezt a díszletezési szokást találja
majd húsz év múlva a krakkói színházban Wyspianski, és ehhez kell alkalmazkodnia. A gyakran kizárólag Wyspianski újító szándékának tulajdonított különösség: a
•42

naturalizmus és a klasszicista felfogás egymásra vetítése sokkal egyszerűbben magyarázható a színház működésével, mintsem egyetlen zseni újító szándékával, s mint
láttuk, már Kozmian megteremtette. Segítette ebben a színház aránylag korszerű
világítása, amit már a díszletközpontú színházi szemlélet következtében létesítenek;
ez a szemlélet él tovább majd az ú j színházban, ahová elektromos világítást
vezetnek be.
Kozmian már felfedez kortárs lengyel szerzőket (Balucki, Anczyc). Minthogy
igazgatása alatt gyakran hagyták el legjobb színészei a többet fizető varsói színpadok kedvéért (például Modrzejewska, Rapacki, Leszczynski, tadnowski), és csak
Antonina Hoffmann és Feliks Benda tartott ki mellette mindvégig, Kozmian kényszerűségből az együttes játék erősítésére törekedett, ami a rendező szerepének némi
növekedéséhez vezetett.
A havi három-öt bemutató csak úgy volt megtartható, ha gyakran játszottak
kevés szereplős, egy-egy népszerű színész kabinetalakítására alkalmas egyfelvonásost
— ez viszont a népszerű színészek jelentőségét növelte, és színészközpontú színház
alakult ki. (A cenzúra viszonyai között egyébként valamennyi lengyel területen ez
volt a színházi hagyomány legelevenebb és legjelentősebb tényezője.) A színészek
nagyon sokat játszottak. Ludwik Solski, aki Kozmian színházában kezdte pályafutását, és 99 éves korában, az ötvenes években halt meg, ezer szerepet számolt össze
emlékiratában, és pályafutása első időszakában egyfelvonásosok százaiban játszott.
Kozmian és az őt követő Glikson igazgatása alatt még érvényben volt a már
említett emploi-rendszer, vagyis a színészek szigorúan meghatározott szerepekre szakosodtak. Csakhogy nagyon kevés volt a színész, és nagyon sok a bemutató; a játszott drámák egymást kizáró stílust követeltek volna meg (Offenbachtól és Nestroytól
Schillerig és Gogolig az égvilágon mindent játszottak), úgyhogy már Kozmian idején
kialakul egy fregoli-játékstílus, amelynek a keretei között minden eljátszható.
A fiatal Tadeusz Pawlikowski, a következő nagy igazgató már Kozmian színházában megjelent. Lipcsében, Weimarban, Meiningenben és Münchenben végzett
színházi és zenei tanulmányokat. 1893-ban vette át a színház irányítását, vagyis
akkor, amikor megnyílt a város saját anyagi eszközeiből, részben közadakozásból
épített új, ezer személy befogadására alkalmas kőszínház (a korábbi, amely ma
Modrzejewska nevét viseli, nagyrészt fából van). A férőhelyek száma igen magas
egy kisvároshoz képest. Elvileg egy dráma ötven előadását az egész lakosság látná,
a csecsemőket is beleértve; ilyen körülmények között öt-hat előadás már óriási
sikernek számít. Tovább nő tehát a színház drámaéhsége. Mindent kell játszani:
kortárs lengyeleket, kortárs külföldieket, valamint klasszikusokat — annál is inkább,
mert kizárólag prózai társulatról van szó, anyagilag a színház soha nem lesz olyan
jó helyzetben, hogy operatársulatot és balettet is tudjon fizetni. Kortárs lengyel
szerző eleinte nem nagyon akad, az írókat rá kell beszélni a színházra, a külföldi
sikerdarabok azonban azonnal beszerezhetők és sürgősen lefordíthatok, akár Ibsenről, akár Maeterlinckről, akár Gorkijról van szó. A naturalista és szimbolista drámák ú j f a j t a játékstílust követelnek, és már Pawlikowski igazgatása előtt ezt az ú j
színházat képviseli Krakkóban egy lelkes, bár szerény színészi adottságokkal rendelkező színésznő, aki Antoine Théatre Librejében játszik egy ideig, és aki a krakkói
színészínségben elég gyakran játszik, ha otthon tartózkodik: Gabriela Zapolska, a
drámaíró, akinek Dulszka asszony erkölcse című művét magyarul is többször bemutatták. A naturalista szemlélet erősen szociologikus; Zapolska élénken érdeklődik
a proletariátus és a krakkói zsidóság problémái iránt; Zapolska már maga készíti
el mind maszkját, mind jelmezét, és ezt a gyakorlatot hamarosan az egész színház
átveszi.
Krakkó kis város, ahol az értelmiség aránylag szabadon és szabadosan élhet és
sok mindent kimondhat a sajtóban és a színházban, amit más lengyel területeken
az idő tájt el sem lehet képzelni. Persze zárt kör ez, politikailag — ezt az osztrákok
tudják — veszélytelen. A viszonylag szabad élet a színházon kívüli életet is színházzá teszi. A közélet és magánélet ebben a kicsi, ölmeleg tenyészetben nem válik
43

ketté. A színház ügyei keverednek a szerelmi és hatalmi machinációkkal, a szabados gondolkodás hedonizmussal és reménytelen misztikával keveredik; Solski például, aki színész létére rendkívül racionalista beállítottságú, magától értetődő t e r mészetességgel számol be emlékiratában arról, hogy évekig folytak Krakkóban spiritiszta szeánszok, amelyekben a színészek vezető szerepet játszottak, ö , m á r m i n t
Solski, saját állítása szerint bárkit, bármikor hipnotizálni tudott. Hogy a szellemidézés művészkörökben mindennapos gyakorlat, annak m a j d nagy jelentősége lesz
Wyspianski szellemekkel operáló dramaturgiájában is. Az sem lehet véletlen, hogy
az ilyesfajta közös lelki gyakorlatokon sűrűn megforduló Mickiewicz ősök című,
szintén szellemekkel működő drámája éppen Krakkóban kerül színpadra először,
történetesen Wyspianski húzásaival és rendezésében, 1901-ben.
Pawlikowski harmincéves korában került a krakkói színház élére, addigra behatóan ismerte a korabeli európai színházművészetet, és Zapolskához hasonlóan ő is
dolgozott Antoine asszisztenseként. A színház igazgatói tisztéért kandidálnia kellett,
a városi tanács a jelentkezők között titkos szavazással döntött. A választás előtt
nyilvános sajtóháború folyt, igazi korteskedés zajlott. A szokás később is megmaradt, így harcol majd az igazgatásért Wyspianski és a több Wyspianski-drámában
remekül játszó Solski (az utóbbi kapta meg a tanács bizalmát, vagyis a tanácsnak
volt akkora hatalma, hogy a számára ellenszenves jelöltet még akkor is megfúrja,
ha az rendelkezett a lelépés nem éppen alacsony összegével). A színház birtoklásáért folytatott harc az akkori krakkói viszonyok között a legfontosabb politikai-parlamentáris megnyilvánulás, az ú j színház megnyitója pedig a város életének nagy
eseménye. (A megnyitó rendhagyó műsoráról a Színház című folyóirat ez év januári
számában írtam.)
Az ú j színházban, a korábbi gyakorlattól eltérően, minden nap játszottak. P a w likowski a kezdeti lelkesedést kihasználva kizárólag lengyel drámákat adott elő
(Mickiewicz, Fredro, Korzeniowski, Narzymski, Kraszewski, Blizinski, Balucki stb.).
Solski, aki még nem volt vezető színész, az első Pawlikowski-szezonban 30 szerepet
játszott. Ha egy darab a premieren megbukott, akkor is ezer ember látta, vagyis
több, mint ahány példányban a verseskötetek megjelentek — általában a szerzők
saját pénzén. A könyvkiadás a nagy színházi korszak legvégéig nem képes versenyezni a színházzal: a már nemzeti váteszként számon tartott Wyspianski drámái
1905—1907 között maximum 4000 példányban jelennek meg nyomtatásban (pár évvel
korábban ő is csak 200 példányt tudott nyomatni belőlük), ugyanakkor sikeres drámáit — így a Menyegzőt, majd halála után egy évvel a Novemberi éjt — többen
nézik meg, mint Krakkó egész lakossága (!).
Pawlikowski az első hetek sikerei után természetesen kénytelen visszakozni, és
ő is a közönséget jobban vonzó francia és német bohózatokat játszik. A teljesen
vegyes repertoárban egymás mellett szerepel Sudermann, Lemaitre, Beaumarchais,
illetve a Hamlet. Ez így is marad egy ideig; ahol a színház nem kap magas szubvenciót, ott mindig ilyen vegyes a műsor. Az évad legjobb rendezése egyébként
Pawlikowski nevéhez fűződik, Ibsen Vadkacsáját olyan sikeresen állította színpadra,
hogy Európa-szerte elterjed a híre.
A megfeszített próbákat és a heti bemutatókat azonban nem lehet győzni. P a w likowski nagyrészt a közönségből él, ilyen tempó mellett ninçs ideje és ereje a
naturalista színészi játék kimunkálására, ami pedig a célja. Arra kell tehát törekednie, hogy egy-egy dráma minél több előadást érjen meg, addig nyugodtan dolgozhat a következő előadáson. A pénzt és közönséget hozó könnyű — zömmel külföldi — bohózatokat a liberális értelmiség, a sajtó, a hangadó közvélemény erősen
támadja. A megoldás elvileg egyszerű: kortárs lengyel szerzőket kell toborozni, akik
vihart, sőt botrányt kelthetnek (a botrány mindig jót tesz a kasszának). Pawlikowski
átvészeli az első két szezont, közben szervez. A harmadik szezonban m á r diadalmaskodik: megnyer a drámaírásnak két ifjú költőt, Sarneckit és Lucjan Rydelt. ő k
szimbolista drámákat írnak, hangjuk ú j és érdekes. Felfedez azonban egy m á s f a j t a
tehetséget is: Jan Szutkiewicz kezdő színész és kezdő író naturalista drámát ír
44

<Popychadlo), amely egy elővárosban játszódik, és a szereplők rendhagyó módon
dialektusban beszélnek. Kitör a várva várt botrány, nagy sajtóvita támad, és míg
átlag csak háromszor adnak egy-egy drámát, ezt a botrányos darabot már hússzor
lehet játszani. A színház és Pawlikowski fellélegezhet; Szutkiewicz még abban az
évadban másik darabot is szállít — de váratlanul, pályája elején, egészen fiatalon
meghal. Pawlikowski kénytelen tovább keresni a botrányos darabokat szállító fiatal
tehetségeket, ú j és ú j szerzőket nyer meg. Zapolska botrányos darabot ír a zsidó
proletariátusról, a heves sajtóvitára válaszként Pawlikowski drámát írat a krakkói
sajtó ellen (Checinski: Krytycy), és magát Zapolskát is fellépteti benne; Zapolska
következő — botrányosnak ígérkező — drámáját már akkor meghirdetik, amikor
még csak két felvonás van készen belőle (ez a magyarul nem olvasható, lengyelül
klasszikusnak számító Tamten); Zapolska mellett Pawlikowski azzal is kiáll, hogy
az Ősök részleteinek előadásakor kulcsszerepet bíz rá (Rollinsonné szerepéről van
szó; az ősök olvasható magyarul). A kortárs lengyel szerzők már nagy sikerrel szerepelnek Pawlikowski színházában, amikor Wyspianski először lépi át az igazgatói
szoba küszöbét — egyelőre mint barátja, Rydel képviselője. Wyspianski első színházi
munkája a szintén Rydel szerzette Epilógus díszleteinek és egy Mickiewicz-est befejező életképének a tervezése, Wyspianski ugyanis hivatásos festő, Matejko-tanítvány.
Pawlikowski hat év alatt 84 lengyel drámát adott elő, többségük élő szerző
műve. Minden kezdő drámaíró számíthatott a bemutatóra. Az első drámát mindenkitől előadták, legföljebb utána nem tartottak igényt a másodikra. Egészen kivételes helyzet a kelet-európai színháztörténetben: nem a szerző házal a darabjaival,
hanem a színház könyörög. A színháznak mindegy, milyen stílusban ír az író, csak
párbeszédes legyen, valahogy majd csak előadják.
Részben naturalista: a jelenben játszódó, társadalmi színművek születtek így,
részben költői-szimbolista művek, részben történelmi tragédiák a német és lengyel
romantika eszköztárával. Már ekkor felmerül a Kosciuszko-felkelés drámai ábrázolása (Anczyc); majd Wyspianski lép tovább és több drámát szentel az 1830-as felkelésnek. A legutolsó felkelésről nem születik csak dráma: túl közeli, még élnek a
résztvevők és a leverői, azt azonban a feltűnően enyhe cenzúra elnézi, hogy a legutolsó felkelés problémáit korábbi felkelések történéseibe vetítsék vissza. A többi
lengyel területen a cenzúra sokkal erősebb, és előfordul, hogy a Krakkóban simán
engedélyezett Wyspianski-művekre Varsóban majd nagyon bonyolult engedélyezési
formulát kell találni.
Wyspianski e három műfajban indul drámaíróként. Első előadott drámája a
kilencvenes években a Warszawianka, amely az 1830-as felkelésről szól, sikere is
van, noha nem sikerült dráma. Wyspianski a költői-szimbolista műfajba sorolható
Legendával szeretett volna debütálni, amely a Rydel által kedvelt vonalba illett
bele, de Pawlikowski a jelek szerint nem nagyon értette. (Egyébként nem is nagyon
érthető mű, Wyspianski zsengéi közé tartozik, bár. később átdolgozta.) Az első
nehézség Wyspianski Átok című drámájával volt, Pawlikowskinak nagyon tetszett, minthogy azonban a dráma arról szól, hogy egy katolikus pap szeretőt tart,
gyereke is van tőle, és a nő a szárazság miatt lázadó nép babonáinak nyomására a
gyereket máglyára veti, majd a nőt megkövezik, az egyház nyomására a cenzúra a
darabot betiltotta. Az 1899-ben előadott következő Wyspianski-dráma, a Lelewel,
ismét az 1830-as felkelésről szól; a főszereplő Lelewel és Czartoryski olyasfajta, a
történelemből közismert személy, mint nálunk például Kossuth és Görgey; a dráma
érdekességét a plebejus és arisztokratikus nézetek konfliktusa adta, játszották néhányszor, közepes sikerrel.
Az előadott Wyspianski-drámák beleillettek a Pawlikowski által kedvelt és
közönségsikerre számító műfajokba. 1900-ig, vagyis Wyspianski nagy fordulatáig —
amelyről itt nem lesz szó — Wyspianski csak egy a számos ígéretes tehetség közül.
A színház ekkor nyeri meg a drámaírásnak Kisielewskit és a krakkói művészvilág
izlésdiktátorát, a már nagy és európai hírű költőnek számító Stanislaw PrzybyT
szewskit (aki egyébként németül is írt drámát). Pawlikowski a másik híres költővel,
45

Jan Kaprowlczcsal is írat darabot. Látható, hogy az egyszerű gazdasági kényszer
mellett Pawlikowski művészi fordulatot is szeretne elérni. Meggyőződése, hogy a
közönséget érdeklő problémákról élő íróknak kell drámát írniuk, és nem törekszik
arra — ami a huszadik században szerte a világon bevett szokás —, hogy a klaszszikusok ú j értelmezése, esetleg teljes félreértelmezése révén közöljön valami újat,
aktuálisat a nézőkkel. Az is látható a műsorpolitikából, hogy Pawlikowski, noha
egyértelműen a naturalista iskola neveltje, egyáltalán nem dogmatikus, mondjuk a
sztanyiszlavszkiji értelemben. Nem is lehet az. Krakkóban csak egy színház van, az
övé; ő csak saját magával vitatkozhat, és nem más színházakkal; részben a közönség különböző igényei miatt, de részben józan belátásból arra törekszik, hogy színházának egymást követő bemutatói vitatkozzanak egymással mind a témájukat,
mind művészi megformálásukat tekintve. Az utókorból visszanézve úgy tűnik, P a w likowski tisztában lehetett a kelet-európai — jelen esetben lengyel — fáziskésés
művészi következményeivel. Valószínűleg látta, hogy a neoromantikus költői játék
és a naturalizmus csak nyugaton szegezhető szembe egymással és az előző korszak
szimpla társalgási színműveivel; azt is látnia kellett, hogy a Nyugat-Európában már
véglegesen halott romantika Lengyelországban a színházban még mindig nem halt
meg, miután színre sem kerülhetett igazán. A drámai műfajok egymásmellettisége
Pawlikowski színházában szükségszerű jelenség: az 1830—31-es felkelés leverésével
a lengyel színpadon megszakadt egy folytonosság, és a fokozatosan formálódó és gazdagodó krakkói színháznak hetven év drámai stílusait kell egyszerre pótolnia. Az
előadások számaiból arra következtethetünk, hogy a krakkói közönség sem volt
dogmatikus, vagyis ízlése nyitott volt minden irányban, és egyik drámai formát sem
részesítette eleve előnyben vagy hátrányban.
Amikor 1899-ben Pawlikowski beleun a krakkói harcokba és a nyugodtabb
lvovi színház vezetését vállalja, az egész kelet-európai drámatörténetben páratlan,
általa felnevelt drámaíró-nemzedék búcsúztatja ünnepélyesen. Hat év elegendő volt
— a Kozmiantól örökölt színházi személyzetnek is hála —, hogy a semmiből drámaírók tömegei lépjenek elő. Pontosan száz évvel korábban történt valami hasonló a
lengyel színháztörténetben, 1790—1794 között, az úgynevezett Négy Éves Szejm idején, amikor Boguslawski klasszicista udvari színházában a korábbi lassú és fokozatos fejlődés minőségi ugrással a színházat és a drámát tette meg a lengyel szellemi élet központjává; a napóleoni háborúkat követő évekig tartott ez a színházi
virágkor, és az 1830-as felkelés leverésével szűnt meg teljesen. Azóta a lengyel
dráma hiába adott nagy műveket (Mickiewicz, Slowacki, Krasinski, Norwid), ezek a
színházba nem jutottak el.
Pawlikowski korszakában a modernizmus szinte valamennyi európai válfajának
lengyellé honosítása közben egy párhuzamos folyamat is lejátszódott: megélénkült
az érdeklődés az addig csak irodalomként létező lengyel drámák iránt. Slowackinak
egész ciklusát adják elő, bemutatják Mickiewicz, Krasinski legfontosabb műveit, a
romantika egyszerre van jelen a naturalista és szimbolista színpadon.
A tendencia a következő igazgató, Kotarbinski korszakában is érvényesül
(1899-től 1905-ig vezette a színházat). Az általa kezdett évadban mutatják be Slowackitól például a Kordiant, a Zlota Czaszka című drámát, majd a Salomea ezüst
álmát; 1901-ben van az ősök már említett ősbemutatója (amelynek színháztörténeti
jelentősége azonos a Paulay rendezte Tragédia előadásának jelentőségével), 1902-ben
játsszák először Krasinski Istentelen Színjátékát, vagyis a hetven éve írott könyvdrámák sorozatban kerülnek színre a napi aktualitású darabok mellett. Ilyen előzmények után, ilyen színházi környezetben mutatják be 1901. március 16-án Wyspianski Menyegzőjét, amely döbbenetesen nagy sikert arat. Attól kezdve a krakkói
színházról csak Wyspianski drámaírói művészetének függvényeként lehet beszélni.
Most nem ez a témánk; mindenesetre a krakkói színház fénykorának utolsó évtizedéről, amely magába foglalja Wyspianski diadalait és a színházzal folytatott elkeseredett harcait, majd halála után a korábban visszautasított Wyspianski-drámák előadásait is, és amely a világháború kitöréséig tart, külön kellene írni, bár alapjában,
46

színházi értelemben, ez az utolsó évtized nem különbözik minőségileg az előzőtől.
Ha a színház kilencvenes éveit tekintjük, meg kell állapítanunk, hogy ez a k o r szak Wyspianski nélkül is a lengyel színháztörténet egyik legnagyobb korszaka.
Bizonyos értelemben a véletlen műve, hogy ebből a pezsgésből váratlanul egy valódf
zseni is előpattant. Lehetséges volt annyiban, hogy előtte és mellette a többi lengyel
drámaíró végigjárja a lehetséges dramaturgiai utakat — a tévutakat, a zsákutcákat
éppúgy, mint a követhetőket, a zseninek tehát adva volt a mások által felhalmozott
színházi és dramaturgiai tapasztalat, és már éppen kialakult korstílusba csöppenhetett. Más kérdés, hogy Wyspianski abban a pillanatban vált az egész európai drámatörténet páratlan alakjává, amikor saját addigi kísérleteit is radikálisan megtagadva,
a felhalmozott tapasztalattal és a virágzó színpadi gyakorlattal szemben egészen eredeti, mások által kezdetben követhetetlen irányba fordult: lemondott a drámai cselekményről, lemondott a reprezentatív főhősről, az akcióról, a drámai ívről általában, lemondott az addig használatos konfliktustípusokról és az egész XIX. századi
emberszemléletről.
Nyilvánvaló, hogy ebben nemcsak a krakkói színházi fellendülés segítette. Wyspianski anyanyelvi szinten tudott németül (fennmaradt egy németül írott drámatöredéke is), jól beszélt franciául, és nyugat-európai útjain elsősorban a Lengyelországban éppen csak tengődő, Krakkóban pedig nem is létező opera felé tájékozódott. Tájékozottsága azonban nem különbözött krakkói kortársainak műveltségétől.
Krakkóban a szellemi pezsgés korántsem csak a színházra korlátozódott. A filozófiában, szociológiában, történettudományban ugyanaz a lázas útkeresés, szempontváltás zajlik le, mint a Monarchia valamennyi kultúrközpontjában Bécstől Budapestig, Prágától Zágrábig. A lengyel történettudománynak és szociológiának a századforduló ugyanolyan nagy korszaka ez, mint a színháznak. Külön krakkói iskolák
alakulnak ki a szaktudományokban, Wyspianski gondolkodására is hatással volt
például a történész Szymon Askenazy vagy az esztéta Stanislaw Brzozowski ú j szemlélete. Ugyanakkor van a krakkói tájékozódásnak egy, a Monarchia egészére nem
jellemző vonása is: az erős francia és a szintén hagyományosan erős orosz kapcsolat. A krakkói színházi világ egyaránt jól ismeri a párizsi, bécsi és moszkvai színházi kísérleteket, nemcsak Brahmtól és Antoine-tól tanulnak, hanem Sztanyiszlavszkij legelső kísérleteiből is, és Craig színházelméleti írásaival egyidőben megszületnek a lengyel színházi elméletek is.
Rittner, Staff, Brzozowski drámai kísérleteiből is megszülethetett volna a k o r szak reprezentatív dramaturgiája, ha Wyspianski történetesen nem alkotja meg a
magáét. Természetes jelenség, hogy Wyspiaúski berobbanásával a másirányú kísérletek elhalnak — mi ezt Ady költészetének egyszerre felszabadító és bénító hatásából ismerjük. Ugyanakkor azt is látnunk kell, hogy ez a színház utolsó fellángolása,
a legutolsó pillanat a huszadik század populáris műfajának, a filmnek térhódítása előtt.
Ha a krakkói színház játékstílusát rekonstruálni próbálnánk, nagy nehézségekbe
ütközünk. Az akkori színikritikák nem írták le részletesen az előadásokat — ez
különben is nagyon ritka, és a mai színikritikákból sem rekonstruálhatók általában
az elemzett előadások. Nem volt még film, az előadások rövid részletei sem maradtak fenn filmen vagy valamilyen hangrögzítés segítségével; a fényképek a korszak
technikájának megfelelően műteremben készültek, és csak a jelmezek, esetleg a
színpadkép látható rajtuk. Ez azonban némi segítséget nyújt a tájékozódáshoz, akárcsak a fennmaradt díszlet- és jelmezrajzok, némi túlzással rendezői példánynak
nevezhető, meghúzott darabok. A legnagyobb segítséget azonban ezúttal is az.
előadott művek szövege jelenti, valamennyire visszakövetkeztethetünk az előadásokra.
A krakkói színházban az elsőrendű szerep mindenképpen a szövegé. Átmeneti
pillanatban vagyunk, amikor a látvány már nagyon fontos — hála a világításnak
és a naturalizmus elveinek —, de a szöveg súlya még a XIX. századi hagyományt
őrzi. A kortárs szerzők drámái különös kettősséget tükröznek — a legélesebben
Wyspianski szövegei, természetesen —, ugyanis a művek többsége még akkor is
47'

•versben íródott, ha történetesen naturalisztikus hűséggel követik a nyelvjárási és
egyéb, beszélt nyelvi fordulatokat. Ez emelkedett hanghordozást, szavalást feltételez
még a társalgási színművekben is. A színészek jelmeze a fényképeken korhű és
gondosan, naturalisztikusan kidolgozott, tartásuk azonban patetikus, mintha romantikus jelmezt hordanának. A díszlet többnyire szintén aprólékosan naturalista, monumentális elemekkel vegyítve (hiszen az ú j kőszínházban sem volt forgószínpad,
tehát ott sem lehetett átdíszletezni, csak a szünetben).
Azt pozitívan tudjuk, hogy egy-egy rövid karakterszerepet is gondosan formáltak meg; Solski például egyik legnagyobb sikerét egy nyúlfarknyi Wyspianski-szerepben aratta, öreg katonaként. Vagyis a tömör színpadi jellemzést m á r észrevették
és becsülték, és nemcsak a főszereplőket tüntették ki a nézők érdeklődésükkel. Ebből
színpadilag is érthető, miért mondhat le Wyspianski a vezető szerepek alkalmazásáról, miért alkot sorozatban olyan drámákat, amelyekben mindenki csak epizodista.
A krakkói színház nagy korszaka után az utódok — Witkiewicz, Gombrowicz és
mások — elég sok paródiát írtak Wyspianski és a krakkói játékstílus ellen, feltehető
tehát, hogy már a korszak végefelé sem volt ez a patetikus, hősi játékstílus igazán
magától értetődő és elfogadható. Egészen feltűnő, mennyire kevés komédiát játszanak Krakkóban húsz-huszonöt évig, holott Kozmian színházát még a bohózatok
tömege mentette meg a bukástól, és a Kozmian és Pawlikowski közötti interregnum
idején Glikson vissza is fordult a komédiák, a farce-ok felé.
Zbigniew Raszewski professzor, a nagy színháztörténész pár éve felhívta a
figyelmemet a krakkói színház e különös, Wyspianski szemléletét is meghatározó
fordulatára. Raszewski szerint egy terjedelmes dolgozat témája lehetne, hogyan fordul át a lengyel komédia egyszerre tragédiába; hasonlata szerint mintha egy-egy
Fredro- vagy Zapolska-vígjátékban váratlanul meglátnák a tragikus mélységeket,
holott a dráma témája és közege közben nem változik meg. Raszewski professzor
úgy látja, hogy a saját fejlődésből származó tragédiákat mindig megelőzik a hasonló
•tematikájú komédiák, tehát időrendben mindig a komédiától haladunk a tragédia
felé, amennyiben egy-egy témának, egy-egy drámai formának megvan a maga kifutási lehetősége.
Raszewski megfigyelése a krakkói színházat illetően tökéletesen igaz. Talán
•annyit lehetne még hozzáfűzni, hogy a korábban komikusnak érzett élettények tragikumba fordulása nyilvánvalóan a közönségben és a színházban párhuzamosan ját•szódott le, és nem köthető kizárólag Wyspianski nevéhez. Ha nem így lenne, semmivel sem tudnánk magyarázni a mindenfajta humort, iróniát nélkülöző Wyspianskidrámák hatalmas közönségsikerét. A fordulat az egész közegé; fokozatosan eltűnik
a krakkói értelmiségi gondolkodásból a könnyedség, a relativizmus; a lengyel helyzetet tarthatatlannak és kilátástalannak érzékelik egyszerre, a közönség azonosul
•azokkal a hősökkel, akik hatalmas kérdések szorításában, ám kiúttalanul vergődnek.
Ha Wyspianski, tőle szokatlanul, történetesen szatírát ír saját közege ellen — mint
a Menyegzőben —, a közönség valójában a művet nem szatíraként, hanem saját
hősi, nagy voltának bizonyítékaként kezeli. Ez a közfelfogás nyilvánvalóan érzékelhető volt a színészi játékban is; elképzelhetetlen, hogy ilyen hangulatban virtuóz,
•de nem mélyen átélő színészek arassanak sikert.
Ironizáló visszaemlékezésekből tudjuk, hogy a krakkói színházban a színészek
állítólag általában előrejöttek a rivaldához, és ott zengzetesen deklamáltak, m a j d
dolguk végeztével átadták helyüket a következő deklamátornak. Ha van is a visszaemlékezésekben túlzás, illetve az ú j színházi ízlés teszi a memoárírókat elfogulttá,
-valószínűleg nem jártak messze az igazságtól. Valószínű, hogy csak a díszlet és a
jelmez volt igazán naturalista, a szereplők közötti kapcsolatok ábrázolásában a
krakkói színészek még nemigen törekedhettek a valóság pontos másolására. Erre
szövegszerű bizonyítékként szolgálnak maguk a drámák, amelyek mindig stilizáltabbak, mint a korszak európai naturalista művei. Csakhogy ez a deklamálás, úgy
tetszik, egyáltalán nincs kárára a drámának. A színészi eszközök csiszoltsága egyelőre sehol sem járt együtt nagy drámák születésével, ellenkezőleg: a nagy drámai
•48

korok éppenséggel tökéletlen színészi játékkal jártak együtt. Talán az a gyanú is
megfogalmazható, hogy a mai értelemben vett színházművészet, ez az önállósult
művészeti ág fékezi, maga alá gyűri a drámát. S noha az elemzők Wyspianski színházművészetét általában mint a színházi Gesammtkunst első megvalósulását szokták
elemezni, talán fordítva áll a helyzet: a szöveg volt ebben a színházban az elsődleges. Erre utal az a tény, hogy Wyspianski igen kevés próbával hozta színre drámáit,
és — szintén a visszaemlékezések szerint — a színészi játékkal szinte nem is törődött. Rydel, Przybyszewski és a többi drámaíró hosszú, költői monológokat ad hősei
szájába, akárcsak Wyspianski a legtöbb művében; ezeket a monológokat valóban
nem lehet másképpen elmondani, mint deklamálva, szemben a közönséggel.
Ha ma az ilyen színház első pillanatban primitívnek is tűnik, figyelembe kell
vennünk, hogy a színház a közönségével együtt hal meg, hogy a színház lényege a
jelenben való hatás elérése, és tökéletesen mindegy, a hatást milyen eszközökkel éri
el. Ha egyszer kialakul egy használható konszenzus a színház és a közönség között,
a színház teljesítheti funkcióját. Ez az elsősorban a szövegre építő, hősi-deklamáló
szín játéktípus fokozatosan, és több, egymásnak ellentmondó stílus keveredéséből jött
létre Krakkóban, és meglepően hosszú ideig, hozzávetőlegesen tizenöt évig lehetett
alkalmazni nagyobb változtatások nélkül. Körülbelül ez az a korszak, amikor a
Matejko-típusú — nálunk Benczúr által képviselt — nemzeti-romantikus, illusztratív
festészet még éppen eleven. A színpadon is ez a festői látásmód él. S ha korábban,
másutt Wyspianskit már Csontváryhoz hasonlítottam, talán tovább szőhetem a hasonlatot: Wyspianski megtartja Matejko túlérett heroizmusát, legalábbis ösztöneiben,
miközben már bírálja, kifigurázza, és igyekszik a lengyel kérdéseknek világtörténelmi dimenziót adni, mintha Csontváry tartaná meg Benczúr anakronisztikus szemléletét úgy, hogy azt világméretűvé tágítja, s az előd képi világát relativizálja. Megmarad a nemzeti neoromantika heroizmusa, de úgy, hogy a külső, tágasabb szempont a nemzeti kérdéseket váratlanul kétségbevonja.
Ügy kell elképzelnünk a századforduló krakkói színházát, hogy a színpadon és
a nézőtéren érzelmeikben, vágyaikban Ady Endréhez hasonló emberek foglaltak
helyet, akik Ady tisztánlátásával is rendelkeztek a maguk korlátai között, akik a
lengyel kérdések megoldhatatlanságát és a változás későn benyújtott számlájának
keserűségét cipelték magukban. Humortalanok voltak, hősök, borúlátó váteszek.
A tehetségesebbek színésznek álltak vagy írónak, a csupán érzékenyek közönségnek.
Egy Ady-nagyságú zseni volt köztük. Wyspianski.
A maga módján primitív lehetett a krakkói színház, és bizonyára gyakran adtak
elő valódi giccseket. Kosztolányi valószínűleg ugyanúgy nekitámadhatott volna ennek a színháznak, ha ismeri, mint Ady költészetének. A krakkói színház kapcsolatot
tartott egész Európával, de valószínűleg nem európai mércével kifinomult színház
volt, hanem annál vadabb, tagolatlanabb, erősebb.
Egy-egy színházi korszakot később csak a színház hatására írott drámákból, e
színházi kövületekből lehet megítélni. Ez a megítélés már független a színház és
saját közönsége, illetve a színház és a dráma közvetlen kapcsolatától, ú j dimenzió
lép be, az egész emberi kultúra szempontja. Ahogy a Sztanyiszlavszkij-féle színházat
Csehov drámái minősítik (annak ellenére, hogy éppenséggel nem volt felhőtlen a
viszonyuk), úgy minősíti a krakkói színházat Wyspianski életműve. (Noha viszonyuk
felhőtlennek szintén nem mondható.)
A krakkói színház aranykorának csaknem hetven éve vége. Azóta sem volt ilyen
jelentős színház a világon.

4 Tiszatáj

49

aTADEUSZ KANTOR SZÍNHÁZÁRÓL, A CRICOT—2-RŐL
JN KLOSSOWICZ

A megállított élet színháza
1980. január 19-én nyitották meg a Cricot—2 Színházi Központot Krakkóban, a
Kanonicza utcában. Tadeusz Kantor hontalan színházának néhány hónap alatt két
székhelye is lett, az egyik Krakkóban a Wawel szomszédságában, egy másik pedig
Firenzében, egy román stílusú bazilikában, közel ahhoz a színházhoz, ahol Edward
Gordon Craig dolgozott. Huszonöt év telt el azóta, hogy Kantor megalapította a
Cricot—2-t, és harmincnyolc éve annak, hogy a náci megszállás idején megszervezte
a földalatti Független Színházat.
Az alkalomhoz illően e két színház történetéről kellene most írni, vagy tán
Kantor nem mindennapi művészi fejlődéséről, festészetének és színházi m u n k á j á n a k
különféle állomásairól és változásairól. Nemzedékéből számos művész — aki a negyvenes években ért alkotóvá —, amikor élvezni kezdte a kortárs klasszikusnak k i j á r ó
tiszteletet, egyben mintha pályájának végére is ért volna. Kantor egészen más jelenség. Igaz — tán egy szemernyit provokatívan —, a Központ megnyitásakor ő is beszélt pályája végéről, de ezután egyetlen gesztussal tüstént félresöpörte — a magyarázatokkal már-már betemetett — eddigi alkotói hagyományait. Csak az életbevágóan fontos számára, amit most csinál, vagyis az, ami az 1975-ben színre vitt
Halott osztály című darabbal kezdődött, vagyis az ú j színházi tevékenység időszaka.
A darab hatásáról és értékéről már sok mindent elmondtak, s a színháztörténetbe bizonyára úgy fog bekerülni, mint a hetvenes évek egyik legkiemelkedőbb
alkotása. De szem előtt tartva azt, amit Kantor a Központ megnyitásakor mondott
— ahol saját elveiről és a Firenzében jelenleg próbált ú j darabról beszélt —, érdemes egy pillantást vetni színházi munkája jelenlegi — eddig legjelentősebb — szakaszának főbb jellemzőire. Elméletről nem sokat beszélt. Csak néhány mondatot
szólt színházának realizmusáról — ahol az ismétlés a való világ művészi átformálása
—, a megnyilatkozás személyes természetéről beszélt, mely már önmagában is védekezés a jelennel szemben; szólt az alkotó cselekvésről, amely a legtitkosabbat, a
legmeglepőbbet mutatja meg az emberben, a művészben, mégpedig azzal, hogy —
bár a könnyek zavarba ejtőek — a színpadi látvány könnyeket vált ki, s azt is kell
kiváltania. Nem haragot vagy méltatlankodást ébreszt, mint a hatvan évvel ezelőtti
avantgarde (a dadaisták), hanem érzelmet. Ugyanilyen fontos volt az a gondolat,
amit Kantor színháza anyagáról mondott. Arról, ami (a díszleteken, kosztümökön,
irodalmon túli) kizárólag színházi elem, amiből egy előadás kompozíciója áll. Ezeknek az elemeknek mindenekelőtt megnyilatkozás formáját kell ölteniük, és a színházlátogatókra érzelmileg és szellemileg kell hatniok, mint egy előzetesen megírt,
szövegkönyv nélküli darabnak. Kantor a játékot ebben a színházban élő szobrászatnak nevezi. Jeleneteit azokhoz a gipszöntvényekhez hasonlította, melyeket Pompeji
feltárása után a hamuban rejlő üvegekről készítettek, s ahol emberi testeket cselekvés közben borított be a láva, és egy pillanat alatt égtek el. Mindez úgy viszonyul
Kantor színházelméletéhez, mint egy olyan fénykép, amely az emberi élet egy pillanatát rögzíti, de amely — az idő és a mozgás megállításával — öl. Az előadás így
egymást követő, egymástól független jelenetek sorából áll, melyeknek értéke egyenlő.
Nevezhetnénk ezt az életfilm kimerevített képsorának is. A Kantor által elmondottak fényében a Halott osztállyal kapcsolatos reakciók és elemzések azt bizonyítják,
hogy olyan színpadi munkával állunk szemben, amely nagyrészt ugyan irodalmi elemekből áll, de mégsem mint szavakban, mondatokban, jelenetekben rögzített szín50

darab létezik. Ugyanakkor — bár a színház „halandó" művészi forma — erőteljes
és különleges szemantikájának köszönhetően a darab az előadás befejezése után
tovább munkál a tudatban. Ebben a hatásmechanizmusban az érzelmi felfokozottságnak és a tökéletlen tényközlésnek is része van.
Nagy történeti és elméleti jelentőségű nyilatkozatában Kantor szakított Witkiewiczcsel. Egészen odáig ment el, hogy azt állította: a drámaíró Witkiewicznek gyakorlatilag nincs jelentősége jelenlegi világunkban. Arra az előadásra utalva, amelyen
most dolgozik, Kantor magát az irodalmat is elutasította. Beismerte, hogy keresett
egy olyan könyvet (könyvet és nem színdarabot!), amelyben védelmet találhatna a
jelenlegi világ ellen, de ilyen könyvet nem talált. Ezért maga kezdte ezt a könyvet
megalkotni — sajátmagáról, mások számára, színházának színészei és nézői számára.
Ennél a pontnál talán hasznos lesz néhány dolgot elmondani színházának történetéről é t , a rá vonatkozó legutóbbi összehasonlító tanulmányokról. A hatvanas
éveket a kollektív színpadi munka megjelenése jellemezte, az irodalom és szöveg
nélküli színház, a színpadi kompozíció, a színpad és nézőtér közötti határ megszüntetése, a színészek és nézők összevegyítése, az ú j f a j t a színjátszás megteremtésére
tett erőfeszítések, az emocionalizmus és az exhibicionizmus. A negyvenes és ötvenes
évekhez hasonlóan Kantor ekkor is saját irányát követte. Megteremtette az „informális", a „zéró", a „happening" színházat. Ezek az elnevezések a festészettel való
folyamatos kapcsolatát tanúsítják. A hetvenes években, amikor az ú j színházi mozgalom lendülete alábbhagyott, s ennek következtében a mozgalom kilépett a színházból, Kantor a „lehetetlen színházon" át eljutott ahhoz, amit ő a „halál színházának" nevezett, és amelyet én inkább úgy hívnék, hogy a „megállított élet", a
„lezárt élet" színháza. A Halott osztály 1975-ben került színre. A látványosságot
Kantor nem „színdarabra" alapozza a szó hagyományos értelmében, s nem az „új
színházat" képviseli. Kantor elválasztotta a színpadot és a nézőteret; a hatalmas
érzelmi feszültséget és a szellemi tevékenységet a gondolatok, gesztusok, jelek, tárgyak, szavak és jelenetek folyamatos ellenpontozása inspirálta. Itt a mindennapi és
a közönséges is nagynak és jelentősnek látszott, a dagályos és komolykodó pedig
szétpukkadt, mint a buborék. A Halott osztály kompozíciójában és szemléletében
nincs semmi mágikus vagy rituális, de a művészi munka minden jegye megtalálható
benne. A darab különlegessége a „karmester", vagy egyszerűen a művész szerepe.
A szerzőé, aki ugyanúgy van jelen, ahogyan az író egy olyan könyvben, amelyben
közvetlenül fordul az olvasóhoz.
Kantor újra — és talán egyértelműbben mint valaha — igazi avantgarde művésznek bizonyult. Egészen ú j színházat teremtett, olyant, amely a XX. század művészetében és irodalmában gyökerezik. Olyan formát adott színházának, amely tagadja a kortárs avantgarde irányait, áttöréseit, válságait, kiábrándulásait. Abból,
amit Kantor a jelenleg Firenzében készülő darabjáról mondott, feltételezhető, hogy
ugyanehhez a vonalhoz ragaszkodik: nem fél olyan színpadi művet alkotni, amely
— bár színészek segítségével — önmagáért beszél.
Túl korai még Kantor színházi munkájának jelentőségéről beszélni a mai színház teljes összefüggésein belül. Ö maga talán egy meglepően ú j attitűdöt fogad majd
el, amelyhez ragaszkodik. Krakkói és firenzei központjainak — melyeket, miután
hosszú ideig kereste a legmegfelelőbb nevet számukra, könyvtáraknak nevezett el —,
élő intézményeknek kell lenniük. Nem hasonlíthatnak múzeumra vagy archívumra,
s olyan hatást kell terjeszteniük és fejleszteniük, amely nem halhat meg az előadás
végével. Elhihetjük, hogy meg is teszi.
BÁBA IVÁN fordítása

4»

51

Beszélgetés Eleonora Udalskával
Tadeusz Kantor gyermekkorától kezdve Krakkóhoz kötődik. A várostól nem
•messzire fekvő Wielopole faluban született, a Képzőművészeti Főiskolát Krakkóban
végezte. A főiskola után — már a német megszállás idején — színházi előadásokat
szervezett. Az illegális Független Színházban mutatta be Slowacki Balladynáját Wyspianskitól pedig az Odüsszeusz visszatérését. A színpad szigorú egyszerűsége, a szedett-vedett anyagok a háborús évek, a „megalázott élet" atmoszféráját fejezték ki.
Ezekben az előadásokban már ott volt Kantor „halál-színházának" csírája, ami a
legteljesebben a Halott osztály című előadásban (1975) fejeződött ki. A halál t é m á j á t
klasszikus krakkói elődjénél, Wyspianskinál találta meg Kantor. Wyspianski hősei a
romantikus halál — hőstett, áldozat, csoda — lenyűgöző hatásával küzdenek. Ugyanígy vergődnek Kantor színészei is a holt tárgyak súlya alatt, így próbálják áttörni a
színpadi tér tehetetlenségét és káoszát. Jelentős különbség viszont a két művész
között, hogy Wyspianski világvíziója katasztrofikus, kultúraszemlélete megingathatatlan és egynemű művészetével, Kantor pedig a kultúra mítoszait a mindennapokkal, a történelem által meghatározott szürke kisember mércéjével közelíti meg. Festők és színészek egy csoportjával 1955-ben alapította meg Tadeusz Kantor nem
hivatásos színházát, amely a Cricot nevű, két világháború közötti művészkabaré
•törekvéseit kívánta folytatni.
Kantor egyénisége, szigorú gondolati fegyelme, következetes avantgard szemlélete tette lehetővé, hogy a Cricot—2 színház a tiszta művészet szolgálatát népszerűsítse. Mindig következetesen elutasította a naturalista illúziószínház elvét, a díszlet
illusztratív voltát. Az ötvenes évek óta Kantor színháza több fejlődési szakaszon
ment át, ezek a szakaszok élesen elkülöníthetők egymástól s valamelyest a modern
színház útkeresését is tükrözik.
A hatvanas évek elejére megszületett az „informel", azaz a forma nélküli színház; ez az elnevezés a kor egyik legjelentősebb képzőművészeti mozgalmára utal.
Ennek a korszaknak Witkacy Egy kis udvarházban című drámája volt a legjellemzőbb alkotása a színházban. Witkacy-Witkiewicztől, a két világháború közötti avantgard vezető képviselőjétől később sem szakadtak el. A Cricot—2 történetének ú j a b b
fordulópontját, a „zérószínház" kezdetét is az ő darabja (ezúttal az őrült és az
apáca című műve) jelentette. Ennek a korszaknak a lényege az a gondolat, hogy a
•színház teljesen autonóm, mindentől független forma. Tadeusz Kantor így nyilatkozott erről: „Akkor autonóm a színház, h a kizárólag saját létének tényét a k a r j a igazolni, szemben az irodalmat kiszolgáló színházzal. Hogy autonómmá válunk, az nem
azt jelenti, hogy elfordulunk az irodalmi szövegtől; az a különbség, hogy az »elavult« színház a szöveget kiindulópontnak tekinti, nálunk pedig az a végcél. S hogy
eljussunk oda, ahhoz nagyon fontosnak kell tekintenünk a vizuális faktort."
Ezut 'n egy sor happeninget vittek színre Lengyelországban, a Német Szövetségi
Köztársaságban, Olaszországban, Franciaországban és a skandináv államokban. K a n tor színházának 1965 és 1969 közötti szakaszát „happeningszínháznak" nevezhetjük.
Továbbra is úgy dolgoztak, hogy a hagyományos színházi keretekben nem érzékeltethető társadalmi-politikai tendenciákat korszerű eszközökkel, mindenkinek érthető
nyelven fogalmazzák meg. A Cricot—2 művészi törekvéseiben a következő szakaszt
„lehetetlen színháznak" nevezik, ismét egy Witkacy-mű, az Örökszépek és bestiák
című darab volt ennek a szakasznak a legkiforrottabb alkotása. Erről az előadásról
mondta Kantor: „Szeretném megvalósítani a »lehetetlen színházat«, amely több a
happeningnél. Tovább fokozza a tárgyak és az események már a happeningben is
mutatkozó manipulálását. Nem ábrázolom, nem utánzóm, hanem egyszerűen bekebelezem a valóságot. Nincs már többé szó műalkotásról, megelégszem a mindennapi élet folyamatának színre vitelével. A darabnak nincs semmiféle vége, célja."
52

Kantor legújabb alkotásának szülőfaluja neve a címe: Wielopole, Wielopole.
Az év elején járt Magyarországon Eleonora Událska, a katowíceí tudományegyetem
színháztudományi szakának docense, előadásában főleg a sokoldalú krakkói művész
színházi tevékenységével foglalkozott.
— ön szerint mi Kantor színházának legfontosabb forrása?
— Színházának forrásai szorosan összefüggnek civilizációnk mai problémáival,
és az embernek a modern civilizációban elfoglalt helyével. Kantor egész munkásságát végigkíséri egy rögeszme, a mítoszok kutatásának rögeszméje. A mítoszoknak
fontos szerepük van a mai ember tudatában is, Kantor mindegyik előadása épít a
mítoszokra. Színházát elemezhetjük a lengyel nemzeti hagyományok, illetve az
európai kultúra jelenségei felől is.
— Véleménye szerint melyek a Cricot—2 történetének legjelentősebb
állomásai?
— Az első szakasz a kezdet, a megszállás ideje. Azokat a képeket próbálta bemutatni, amelyek tartósan megragadtak az ember képzeletében. Ezt a korszakot ezért
a kép színházának, ikonikus színháznak is nevezhetjük. A második szakaszban kezdett el érdeklődni Witkacy dramaturgiája iránt. Nem a drámák szöveghű színrevételét kísérelte meg, hanem inkább az író filozófiáját igyekezett színre vinni. Az
örökszépek és bestiák című darabban jelentek meg először azok a jellegzetes elemek, amelyek máig szinte minden előadásában megtalálhatók. A „piszok" színházában a színész egy szürke, átlagos és felbolydult világ része. Kantor aktivizálni akarta
a nézőket, és nem csak szellemileg, hanem fizikailag is. Ekkor lépett először színre
a titokzatos, fekete „művész", aki nem tartozik sem a nézők, sem a színészek világához, de mindenkit ő tart hatása alatt. A harmadik, legérettebb szakaszban született meg a Halott osztály és a Wielopole, Wielopole című előadás.
— Miért olyan jelentős minőségi változás Kantor pályájának jelenlegi szakasza?
Mi az új színházában?
— A Halott osztályt Kantor „drámai szeánsznak" nevezi, sajátos szintézise az
egyre jobban kiteljesedő halálszínháznak és az egyre bizonyosabbá váló entrópiának.
A cselekmény laza vázát Witkacy Agya Tumorowics (Tumor Mózgowicz) című darabjának a szövege adja. Kantor, a nagy színpadi karmester és mágus, aki személyesen
is mindig jelen van az előadásokon, itt a nézők szeme láttára „megidéz" egy iskolai
órát a békebeli Galícia egyik zsidó felekezeti iskolájában. Az előadás dramaturgiája
a páros szembeállítások rendszerén alapul: élet és halál, az élő színész kerül szembehasonmásával, a bábuval. Az idős emberek mindent megtesznek, hogy visszatérhessenek fiatalkorukhoz, gyermekkorukhoz; folyton cipelik magukkal a fiatalságukat
jelképező bábukat. Egytől egyig mindannyian — és valamennyien külön-külön is —
a legkülönbözőbb módon és mértékben gyermekkoruk gyilkosai. Nem túl rokonszenves típusok. Ezek az emberek felnőtté válva megteszik mindazt, amit önvédelmi
magatartásnak nevezhetünk. Nem valóságos kultúra ez: csupán a képmutatás kultúrája, ez mindazoknak a szerencsétlenségeknek az oka, melyekben korunk embereszenved. Tevékenységükkel és magatartásukkal ők mindannyian válaszfalakat építenek közösségek és emberek közé: falakat, melyek mögött végül is nincs semmi,
vagy ha igen, az maga a halál.
— A „manökeneket", a bábukat a szerző-rendezőnek
az a szilárd meggyőződése
szólította színpadra, mely szerint: „az életet a művészetben csak az élet hiányával
lehet kifejezni, a HALÁLhoz folyamodva, a LÁTOMÁSOK és az ÜRES TÉR útján,
minden ÜZENET megkerülésével.
Színházamban
a MANÖKENnek
modellé kell'
válnia, mely a HALÁLnak
és a halott állapotának súlyos érzését testesíti meg és
közvetíti — a manöken legyen az eleven SZÍNÉSZ modellje." A Cricot—2-ben elégkülönös helyzete van a színészeknek. Ügy érzem, kicsit háttérbe szorítja őket a fekete
ruhás „művész". Mi erről a véleménye?
— Kantor színházában anonim a színészi játék. Ezt a csoport tagjai az első pillanattól kezdve vállalták. Nagy részük nem hivatásos színész, hanem Kantor festő,
költő és színész barátai. Még felesége is színre lép az előadásokban. A titokzatos
fekete ruhás „művészt", a főszerepet mindig Kantor játssza maga. Jelentőségét azzal
53:

érzékelteti, hogy mindig másképp cselekszik, mint a többiek. Például, ha a többiek
élénken mozognak, akkor ö egy szobor pózában ül valahol. Máskor meg kiabál, kihívó pillantásokkal kényszerít arra bennünket, hogy együtt éljük át vele az eseményeket. Gondosan ügyel arra mindvégig, hogy színészei ne játsszák túl szerepüket.
Ezért néha lökdösi őket a színpadon, hangosan rájuk szól. Ez így furcsa talán, de
az előadásokon egyáltalán nem zavaró, szervesen beleépül a darabba.
— Végül szerettem volna Kantor legutolsó előadásáról kérdezni. Azt
mondta,
hogy a Wielopole, Wielópole élete egyik legnagyobb színházi élménye. Miért?
— Ezzel az előadással eljutott a művész az általános víziótól saját egyéni látomásának bemutatásához. Az első érdekesség maga a bemutató helye. A krakkói Legia
Sportklub egyik régi rozoga tornatermében adják elő a darabot. Kantor állítólag az
előkészületek során tizenhárom tornateremből választotta ki a legrosszabb állapotban
levőt. Egy szűk, nyomasztó folyosón jutottunk el a ruhatárig, utána pedig meredek
lépcsőn kellett fölfelé gyalogolni, végül kényelmetlen, roskadozó padokon foglalhattuk el a helyünket. Egy darabig várakozni kellett, kiderült, hogy Kantornak, a „karmesternek" rossz kedve van, s csak később lehet kezdeni. Hogy igaz volt-e, nem
tudom, az előadás végén mindenesetre megbocsátottam neki.
Régi fényképek nézegetésével kezdődött az előadás, s ezzel a motívummal fejeződött is be, de az utolsó jelenetben a színészek már saját fiatalkori képeiket nézegették. Hogy a kétszeri fényképnézegetés közötti két órában miről volt szó a színpadon? Nincs az előadásnak cselekménye, nincs meghatározott időrend és logika.
Gyermekkori emlékfoszlányokat idéznek föl, amelyeket elmosott a háború. Marian
Kantor kisfiának története villanásokban jelenik meg, anyjával és a falusi plébános
nagybácsi alakjával együtt, hol a gyerekszoba valóságos, hol az emlékezés képzeletbeli terében. Kantor azt mondta egyik nyilatkozatában, hogy három részből áll az
előadás. Az első a Gyerekszoba, kisgyermekkori élményeiről számol be, a második a
Katonák, ez a legmegrázóbb, ez n y ú j t j a a legtöbb asszociációs lehetőséget, az utolsó
pedig az Evangélium. A Halott osztályban az Ótestamentum képei jelentek meg, itt
a négy evangéliumra találunk utalásokat. Az előadás Krisztus utolsó vacsorájának
képével fejeződik be, Kantor Krisztusként jön elő, s felhajtja az abrosz négy szélét,
ami azt jelenti, hogy legördül a függöny.
Emlékeztet az előadás a Halott osztályra, de ezúttal tömörebb és személyesebb
a feldolgozás. Egy idős ember gyermekkori emlékeiről van szó. Misztikus visszatekintés egy titkokkal és félelmekkel teli múltra. Kantor álomképei az élet és a
halál víziói, fekete foltos ruhába öltözött figurák kavarognak a színen, fülsiketítő
templomi és katonazenétől kísérve. Kantor szimbólumai egyszerűek és mégis misztikusak, képei még akkor is szuggesztívak, ha nem egészen érthetők. Az ismétlődő,
variált, irracionális és fenyegető jelenetek egy gyermekkori lázálmot idéznek fel a
felnőttek kísérteties világáról, amelyben mindig és mindenütt jelen van az életünket
fenyegető erőszak és a halál. Ezek a személyes emlékképek a történelemmel fonódnak össze, így a családi portré érvénye túllép az otthon falain.
BÁBA KRISZTINA

54.

JAN BLONSKI

Gombrowicz szarmatizmusa
(Részletek)

A VÁROSI ÉS A FALUSI
A lengyel irodalmi fantázia — írta Irzykowski — gyógyíthatatlanul falusi.
Gombrowicz életműve egyáltalán nem mond ellent a bölcs igazmondó véleményének. Gombrowicz életének négyötödét sokmilliós nagyvárosokban töltötte, regényei
azonban egytől egyig f a l u n . . . vagy üdülőhelyen játszódnak: félig vagy egészen úri
környezetben, ahol az ember — a szó eredeti értelmében — múlatja magát. Íróként
nemesi udvarházban és panzióban érzi magát a legjobban, az urak és a nélkülözhetetlen személyzet k ö r é b e n . . . 'Naplóját Gombrowicz főként Buenos Airesben írta.
Mégis milyen szívesen beszél az Argentína belsejébe tett kirándulásokról, barátai
birtokán tett látogatásairól, üdülőhelyeken és olyan kisvárosokban töltött nyaralásairól, amelyek közelebbi kapcsolatban vannak a természettel, mint az európai
kisvárosok. Mulattatja, hogy La Faldá-ban „az avenida Eden-en a kávéházi asztaloknál hölgyek és urak refrescost iszogatnak, miközben mellettük kikötött szamarak
rágcsálják a fa kérgét". Mar del Platától el van ragadtatva: „Ezt már ismerem.
Hatalmas, susogó kerti fák, kutyák és kaktuszok. Gyümölcsöskert. Majdnem falu."
Európában pedig Berlint, a kertvárost szembeállítja Párizs kőrengetegével. A Tiergartenben ismerős szellő csapja meg, „az az illat, füvek, víz, kő, fakéreg, s ki tudja
még minek a keveréke... igen, Lengyelország, ez már mintha lengyel volna, mint
Maloszycében vagy Bodzechówban" — írja a Naplóban.
Amikor Mickiewiczet Dantéval hasonlítja össze, Gombrowicz az itáliai költőt —
elismerően — városi embernek nevezi, s magasabbrendű, mélyebb szellemnek tartja,
amiért jártas az emberélet dolgaiban. Hosszabb töprengés után azonban, élete
vége felé, amikor már igazán ismeri a nagyvárosi Európát, Gombrowicz az emberi
kapcsolatokat inkább a falusi élet privilégiumának, nemesi örökségnek tartja. Mert
éppenséggel a polgárság irtotta ki azokat a szokásokat, amelyekben az ember kedvét
leli! Emberi szóra vágyva Párizsba érkezik, és — beszélgetni akar. De Párizsban
m á r senki sem társalog senkivel... Vajon miért? Fukarságból talán? A följegyzett
gondolatokat és tréfákat nehezebb ellopni, érdemes-e hát olyasmivel törődni, aminek
semmi nyoma sem marad? Az ilyen óvatosság — dohog Gombrowicz — a közönséges, fösvény polgárokra jellemző, akiknek sem fantáziája, sem egyénisége nincsen:
„Bútorral a comtesse fogadásán találkoztam. Mondom neki, örülök, hogy együtt leszünk Berlinben, ott majd kedvünkre kibeszélgethetjük magunkat, ha másról nem,
akkor a noveau román frangais-ről. Válasz helyett az avantgard vezér fennhangon
elnevette magát — tisztán udvariassági, saját különállását hangsúlyozó, tökéletesen
hermetikus nevetés volt, ahogy egy doboz szardínia nevet a Szaharában."
Gombrowicznak a beszéd majdnem olyan fontos, mint az írás: ez teszi ugyanis
lehetővé, hogy élő embereken próbálja ki magát. Az írói alkotásnak — éppúgy, mint
a beszédnek — az a célja, hogy meghódítsa a másik ember figyelmét és pszichikumát. Mindkettőnek lényege a játék, amely a partner „legyőzésére", alárendelésére
irányul; ez volna a „tehetség tudatos megszerkesztése" az író szavával. A pléhpofájú
Bútor viszont a művet szolgálja, ahelyett, hogy azon lenne, hogy a mű szolgálja őt.
• A krakkói irodalomtörténész tanulmánya a Tradycje szlacheckie w kulturze polskiej
(Nemesi hagyományok a lengyel kultúrában) cimű kötetben Jelent meg 1976-ban, Varsóban.
55

A művet becses tárgynak t e k i n t i . . . s ki tudja, talán piaci értékét is fontolgatja?
Az embert — és önmagát is — tárgyaknak rendeli alá. TJriember így nem viselkedik. „A földtulajdonos — legyen lengyel nemes vagy amerikai farmer — szükségképpen bizalmatlan a kultúrával szemben (...). Azt akarja, hogy a kultúra legyen
őérte — s nem ő a kultúráért (...). Ki nem állhatom az olyan költőket, akik túlságosan költők akarnak lenni, és az olyan festőket, akik túlságosan odaadták magukat
a festészetnek (...). Én önmagam akartam lenni — magam, nem pedig művész, nem
is saját műveim egyike, hanem — magam" — olvashatjuk a Naplóban. A gyakorlatban ez annyit jelent, hogy Gombrowicznak a művészet legfontosabb funkciója a
kifejező erő.
Műveinek hőse, narrátora, porte-parole-ja elsősorban olyan ember, aki szereti
és keresi a társaságot. Az embereket talán nem mindig s z e r e t i . . . de mindig van
ideje számukra. Ugyanilyen volt — ha szabad emlékeztetnünk rá — maga Gombrowicz is. írásaiban és az életben is mindig olyan találkozó helyet keresett, ahol a
lelki párbaj és a pszichodráma lejátszódhat. Vajon megfelelő színhely ehhez egy
szalon? Nem valószínű. A szalon természeténél fogva arisztokratikus, kötelező szabályai merevséget, mesterkéltséget kényszerítenek az emberre. Gombrowicz pedig
fesztelenségre, mókára, minden — legalábbis formális — kötöttségtől mentes életre
vágyott. Olyan helyet keresett tehát, ahol mindenkivel találkozhatott és mindenkit
fölkereshetett anélkül, hogy alá kellett volna vetnie magát levelek, bejelentkezések,
telefonok szertartásának, ami Nyugaton kivétel nélkül mindenki számára kötelező.
Éppen ilyen hely a kávéház. Oda úgy lép be az ember, amint h a j d a n á n — minden
előzetes értesítés nélkül — behajtott szomszédja u d v a r á r a . . . aki pedig szívesen,
örömmel fogadta. A kávéház Gombrowicznak városi környezetben művészi szempontból is helyettesíti az udvarház fogadószobáját vagy akár tornácát. Nem tőzsde
ez, nem piactér, és nem is szalon. Olyan hely, ahol az ember szabadnak érzi magát
egyenlő jogú szomszédai között.
Gombrowicz társas természete és tréfás kedve kétségtelenül a nemesi — vagy
egyszerűen lengyel, amennyiben ez nemesi örökségnek tekinthető — szokásokban gyökerezik. Maga is beszélt erről, s túl gyakran ahhoz, hogy e vallomásokat taktikus
provokációnak tekintsük. Brzozowskiról vitatkozott Milosz-sal, amikor elmondta, hogy
Brzozowski mennyire gyűlölte azokat az embereket, akik „földhözragadt" módon
lenéznek minden szellemi erőfeszítést, vagy egyszerűen rá sem hederítenek. Paradox
módon azonban Brzozowskival szemben a „földhözragadtság" oldalára áll. Manapság
— mondja Gombrowicz — az eszmék és a könyvek túlzott bősége megsemmisíti
egymást. Megvalósíthatatlan követelményeket támasztanak az olvasóval szemben
(hogy megértsük Sartre-ot, el kell olvasnunk Heideggert, hogy megértsük Heideggert,
Husserlt, és így tovább a végtelenségig). Erőfeszítésre kényszerítenek minket annak
a látszatnak az érdekében, amelyet éppen fölidéztek. Az intellektuális tömegben
mindenki magányos lett, az eszmék feszültségében — fölöslegessé és mesterkéltté; a
túlzott komolysággal pedig — hazuggá és nevetségessé. A lengyel „mértéktartásnak",
teljesen váratlanul, esélye lett abban a világban, amelyben — a nagyokosoknak
köszönhetően — egy ú j f a j t a tudós ostobaság harapódzott el. Az embernek a közbülső,
a könnyebben elviselhető szférában kell maradnia, ahol kellemes az é l e t . . .
Gombrowicz tehát nyilvánvalóan azoknak a szomszédsági kapcsolatoknak a mai
megfelelőit akarja megteremteni, amelyek egykor a nemesek között voltak szokásban. A németek már a XVI. században így tréfálkoztak: „a lengyel egész élete a
következő három dolog jegyében telik el: szónoklás, múlatás és utazás (declamationes, comessationes et profectiones quotidianae)". Ezek mindegyikéhez hozzátartozik
a játék, és az egyén jelentőségét növelik egy kis közösségben... „A társasági erényeket: az udvariasságot, a vidámságot, a szomszédok és barátok iránti szívélyességet és mindenekelőtt a vendégszeretetet a régi Lengyelországban emberségnek nevezték" — írja a történetíró. Gombrowicznál is az „emberi" (ami az emberre jellemző) legelőször és mindenekelőtt „társaságit" jelent.
Társaságban Gombrowicz presztízsjátékot játszik. Ez persze csak játék, ami néha
fájdalmas ugyan, de sohasem halálos. Mindig félbe lehet szakítani. Ennek a mérték56

letességnek is megvannak az előzményei a régi lengyelségben. A játszótársnak m i n dig van hová visszavonulnia: az odújába, vagyis a portájára, ahol nem kisebb úr a.
vajdánál (a lengyel szólás szerint portáján a nemes ember egyenlő a vajdával —
a fordító megjegyzése), vagy akár egy milliomosnál sem. Gombrowicz agresszivitása
soha nem hevesebb a kelleténél. Külföldi kritikusai közül csak François Bondy
érezte meg homályosan, hogy mit jelentenek a nemesi hagyományok Gombrowicz _
egész magatartása szempontjából. De még ő is megkérdezte: „A Napló a világtól
való elfordulást, a távolságtartást, a békés elmélkedést, ai konzervativizmust, a tolerancia mérsékelt éghajlatát dicsőíti. De hová lettek ezek az erények a többi műből?'
A távolság helyett itt állandó az erőszakos támadás. A képből és a gondolatból
dráma lesz, a dráma pedig őrjöngésben tetőzik." Ha Gombrowicz párbajai árnyékviadalok csupán, akkor azért azok, mert Gombrowicz „saját álom-színjátékának,
belső drámájának részei" — írja a francia kritikus. Bizonyára. Akkor mégis miért,
tompítja az álmodó Gombrowicz a következetesség élét, mintha tartana a végigvitt,
gondolat serkentő hatásától? Hiszen „őrjöngései" nevetésben oldódnak föl (Ferdydurke, Trans-Atlantyk,
Operett), vagy a semmiben foszlanak szét (Kozmosz, sőt a.
Pornográfia is). Ez annyit jelent, hogy az „őrjöngéseket" mindig láthatatlan idézőjelbe t e s z i . . . A regények és a drámák mindegyike kaland, expedíció a sötétbe; a.
Napló feladata pedig az arányok visszaállítása, és — ha szabad ezt mondani — az.
elszabadult képzelet szocializációja.
„Ne csináljatok belőlem olcsó démont — írja a Naplóban Gombrowicz. — Én,
az emberi rend oldalán fogok állni (és az Istenén is, bár nem vagyok hivő), napjaim
végezetéig, még a halálos ágyamon is." Különös szavak. Létezik egy norma, mely szerint az őrjöngésnek nem kell vérengzéssel járnia (a Pornográfia kivételével, nem.
véletlenül Lengyelországban ezt tartják a leggyöngébb Gombrowicz-regénynek). Nehéz pontosan megmondani, honnan ered ez a norma. Egyik forrása kétségtelenül a .
kulturális hagyományban keresendő. Honnan származik a régi lengyel tolerancia?
A történészek között nincsenek véleménykülönbségek. „A más vallásúak iránti megértésben — írja Czaplinski — szerepet játszott a lengyel nemesség született i d e g e n kedése a nemesi kiváltságok megsértésétől, mondhatnánk úgy is, hogy a nemzet
idegenkedése mindenfajta kényszertől és erőszaktól." Tazbirnál ezt olvassuk: „A l e n gyel tolerancia elsősorban a lengyel nemesség történetéből magyarázható." A nemesség körében és érdekében jött létre. A lengyel slachta kivételesen széles körű.
privilégiumokat élvezett. A bűncselekményekért járó büntetés végrehajtása viszont
gyakran bizonytalan, eredménytelen volt. A lengyel nemesség mégis kifejezetten.
óvakodott megsérteni a tisztesség alapvető normáit! Félt a súlyos törvényszegéstől!
Éppen a társasági, jószomszédi kapcsolatok emeltek korlátot a mindenki által elfogadott, íratlan törvények megszegése elé. Ez volt az „emberség" erkölcsi normája,
ami nélkül nem volt nemes a nemes, legalábbis elméletben...
„Engem, aki szörnyen lengyel vagyok, és szörnyen fellázadtam Lengyelország,
ellen, mindig dühített a másodlagos, rendezett, istenfélő lengyel gyermekvilág."
Ugyanakkor: „Vajon azt kívánom-e ma az emberiségtől, hogy haladó legyen, leküzdje az előítéleteket, emelje magasra az oktatás és a kultúra zászlaját, hogy gondoskodjék a művészet és a tudomány fejlődéséről? Bizonyára... de legelőször azt
szeretném, hogy a másik ember ne marjon belém, ne köpjön le, és ne kínozzon meg" '
— olvashatjuk a Naplóban. Még egy ellentmondás? Lehetséges. Gombrowicz nézeteiben nincs semmi — legalábbis logikai — következetesség. Teljesen hiábavaló,
rendszerezni vagy összhangba hozni őket. Állandóan ebbe buknak bele a kritikusok,
nem is beszélve a politikusokról. Én csak Gombrowicz magatartását szeretném megmagyarázni, amely mindig előbbre helyezi az életet az eszménél, a józan észt az
értelemnél, a kellemest a hasznosnál, a rendkívülit a szokásosnál, a művészetet a
tudománynál...
A falusi „mértéktartás" legnagyobb ellenzője a városi nagyokos, aki látszólag
józan, valójában azonban elvakult, s mindenkitől feltétlen engedelmességet követel
eszméi és tanai iránt. A nagyokos ma természetesen a tudomány emberének köpö-

5r

-nyegét ölti magára, hiszen a tudomány abszolút következetességet kíván. A tudományban nincs ellentmondás és meglepetés: minden a kizárólagosság eszköze csupán.
A professzorok bizonyára erkölcsös emberek. „A professzorok szeretik a feleségüket.
•Jó apák. Szelíden és bocsánatért esedezve ragaszkodnak a családi tűzhelyhez, mert
jól tudják, hogy sehol sincsenek otthon" — í r j a Gombrowicz a Naplóban. Nem más
-erkölcs ez, mint a félelem erkölcse. Az író nemesi szellemiségű világában mindenkinek, aki ér valamit, van saját lelki és lehetőleg fizikai portája, háza,
home-ja...
Örökölte, szerezte magának — bátorsággal vagy tehetséggel. így már valaki. A mai
•tudományos és technikai világban, melynek zászlaját holmi professzorok emelik
magasba, jut mindenkinek egy kis kuckó, mert valahol lakni kell. Kap mindenki,
félelemből és óvatosságból, a köz hasznára, ö maga pedig egy fogaskerék a gépezetben, egy tétel a számlán, szóval — senki. Itt van a modern civilizáció konzervatív
"kritikájának a lehetősége. Gombrowicz is elindult e r r e . . . de nem ment messzire,
'csak néhány lépést tett ebben az irányban, ű ugyanis ügyesen összekapcsolta az
ifjúság vállalását a múlt iránti nosztalgiával... Ebben azonban nem volt egyedül
— még a legradikálisabb, forradalmárnak látszó művészek között sem.
.A LENGYEL ÉS A KÜLFÖLDI
A nemesi mitológiát Gombrowicz végül az otthon és a világ, Lengyelország és
Európa viszonyába szőtte bele. „Lengyelországhoz való viszonyomat a formához való
viszonyom magyarázza — úgy szeretnék meghajolni Lengyelország előtt, ahogy meghajlok a forma előtt — úgy szeretnék Lengyelország fölé szállni, ahogy a stílus fölé
emelkedem — itt is, es ott is ugyanaz a feladat (-••). Az a b a j csupán, hogy én a
•ti szemétdombotokról származom. Bennem az szólal meg, amit ti évszázadokon keresztül hulladékként eldobtatok. Ha az én formám a forma paródiája, akkor a lelíkem a lélek paródiája, én pedig az egyén paródiája vagyok. (...) Szemétre dobtátok mindazt, ami bennetek színház és színjáték volt, és igyekeztetek megfeledkezni
róla — ma pedig látjátok az ablakból, hogy fa nőtt a szemétdombon, a fa paródiája"
— írja a Naplóban. Hogy értsük ezt a vallomást, amely legalább annyira kihívó,
mint amilyen gyakran idézik? Megértéséhez nagyfokú lojalitásra és alaposságra van
•szükség.
A lengyel kultúra története az idegen minták utánzásának története. Függetlenül
.attól, hogy az ősrégi, a keresztény vagy az újabb, felvilágosodás korából származó
mintákat követték-e a lengyelek, mindig utánoztak, nem alkottak. Ezért érezték magukat eredetiség híján valónak, szellemi rabszolgának. Itt emlékeztetnünk kell arra,
"hogy Gombrowicz csak az „emberközit" tartja értéknek; pontosabban szólva nem
.'létezik számára sem Isten, sem Értelem, csak emberek: istenfélők vagy szabadgon.dolkodók, tudományosan önhittek vagy hagyományosan s z e r é n y e k . . . A lengyel
tehát azt hiszi, hogy az absztrakt Értéket üldözi. Valójában azonban konkrét emberek rabja lesz: tetszeni akar a franciának, versengeni akar a némettel, kacérkodni
.az angollal... Innen az ellentmondás: minél magasabbra emeli Lengyelország eszméjét — függetlenül attól, hogy az milyen —, annál nagyobb rabságba dönti a lengyelséget! Meg akarja győzni az egész világot, hogy Chopin nem rosszabb Mozartnál,
.Sobieski János Nelsonnál, a krakkói Mária-templom pedig a chartres-i katedrálisnál.
Egyenlő akar lenni a hasonlók között. A hasonlóság azonban mindig átvételt, utánzást tételez f ö l . . . A lengyel „emelkedni" akar mások szemében. De ezzel elismeri,
hogy az idegen bölcsebb n á l a . . . Hogyan lehet hát kijönni ebből a kelepcéből?
A lengyelek évszázadokon át felnőtté-éretté, európaivá akartak lenni. Szemétre
wetették ezért azt, ami csak az övéké volt: a színlelés képességét, a színészetet, az
éretlenséget... azt, ami elszakíthatatlan a szabadságtól, a könnyelműségtől, a komolytalanságtól. Ma a lengyelek csak egyetlen korszakot szégyellnek, azt, amikor
lenézték a világot: a szarmatizmus korát. A szarmata korszak valójában a lengyel
«elmaradottság és provincializmus „szemétdombja" volt. Hogyan tévesszük meg akkor
mégis Európát, hogy állítsunk olyasmit vele szembe, amiről fogalma sincs? Ügy,
.hogy a szarmata, nemesi hagyományt folytatjuk. A romantikusok úgy vélték, hogy
.58

meg kell szelídíteni a szarmata nemest. Gombrowícz szerint elég filozófiát csinálni
hozzá. így nő azután a lengyel szemétdombon a „fa paródiája" — Gombrowicz
életműve.
Hogyan lehetne tehát összegezni az elmondottakat? A Napló szavaival: „A lengyelnek az a természete, hogy lengyel. Ezért hát, ha a lengyel minél inkább önmaga, annál inkább lengyel. Ha pedig Lengyelország miatt nem elég szabadon gondolkodik és érez, ebből az következik, hogy Lengyelország nem engedi, hogy egészen
önmaga — vagyis egészen lengyel legyen." Ez úgy hangzik, mint egy szofizma...
és az is tulajdonképpen, mert fölcseréli a szemantikai mezőket. Mit is jelent itt az
a szó, hogy Lengyelország? A lengyelség olyan absztrakt modelljét, amelyet az idegenek kényszerítenek ránk, vagy legalábbis egy olyan fogalmat, amely külföldi
hatásra, külföldieknek készült. Ha elfogadjuk ezt a definíciót — hiszen tudjuk, les
définitions sont libres... —, Gombrowicznak lesz igaza. Mint nem autentikus forma,
absztrakció, irányelv — Lengyelország valóban gúzsba köti a lengyelt. A lengyel
csak a hasonszőrűek között, a szomszédok körében, az ismerősök és a saját maga
szemében lehet igazán eredeti ( = lengyel). Lehet, hogy ilyenkor szeszélyes, felelőtlen
és könnyelmű. De mindenképpen bátor és konok, készen áll ú j kalandokra és tapasztalatok szerzésére. És ki tudja, egyszer nem vállalja-e majd valóban a felelősséget?
A Trans-Atlantyk című regénye befejezése után jegyezte föl Gombrowicz: „Véget ért
száműzetésem ideje. (...) Hiszen egykor ifjúkoromban odahaza Lengyelországgal
szemben teljesen tehetetlen voltam, nem tudtam mihez kezdjek vele, nem találtam
stílust hozzá, még beszélni sem tudtam róla — csak gyötrelmet okozott. (...) Ma
másképpen áll a dolog: konkrét kívánságaim vannak, tudom, mit követelhetek a
nemzettől, és azt is tudom, én mit tudok ezért cserébe adni. így lett belőlem honpolgár." Polgár — és nem alattvaló. A szónál maradva: megkérdezhetjük tehát az
írót a nemzet, az állam, a társadalom fogalmáról.
Gombrowicz csodálkozott — talán nem őszintén? —, hogy a Trans-Atlantyk
olvasói nem háborodtak fel jobban azon a szentségtörő háborún, amelyet a regény
lapjain a „szülőföld" és a „fiúföld" folytat egymással. De az olvasók nemcsak az
írói szándékot ismerték fel ösztönösen, hanem azt is, milyen hagyományból táplálkozik. Mivel itt is megtalálhatjuk — bármilyen homályos, elmosódott formában —
a nemzeti érzés nemesi modelljét. A nemes szemében „Lengyelország" fogalma szorosan kapcsolódott az otthonhoz, a családhoz, a baráti körhöz. Az állam és az otthon
két egyenrangú partner volt: a nemesi gondolkodás nem választotta szét saját maga
és szomszédai dolgát a nagyobb közösségétől. A haza egy bizonyos laza szövetség
volt — inkább a szokások és a kultúra, mint a politika tartotta össze. „A nemesi
köztársaság szomszédságok föderációja volt, kis- és többségükben nagybirtokok, vajdaságok szövetsége. A szomszédi-szövetségi, nem formális kötelék ezért szociológiailag fontosabb volt, mint az állami-politikai szervezet" — írja a történész. így vehettek részt a szejm ülésein azok a követek is, akik olyan területeket képviseltek, amelyeket Lengyelország elvesztett, s a svéd király vagy a moszkvai cár fennhatósága
alá tartoztak. De továbbra is a nemesi köztársaság állampolgárai voltak.
Térjünk most vissza a társadalmi-politikai szférából a művészet és a kultúra területére. Vajon Gombrowicz, az argentínai emigráns, nem érzi magát
néha egy kicsit parnawai pohárnoknak? Hiszen a nemzeti kultúra is épp olyan,
mint a nemesi köztársaság: kicsi — természetesen szellemi értelemben vett —
szomszédállamocskák föderációja. Nem annyira a közös érdek, mint amennyire a
közös stílus fűzi egybe őket; valami nehezen megfogható lelki kapocs, amely nemcsak, hogy nem ajánlja, hanem egyenesen tiltja az egyén igazát alárendelni a közösségének. Ennek a köztársaságnak minden sarkából hangosan zúg a „nie pozwalam",
a „nem engedem"! (A szejmben egyetlen ellenszavazat is elég volt a javaslat visszautasítására — a fordító megjegyzése.) És ezt a „nie pozwalam"-ot a közösség szívesen elfogadja. Éppen azért, mert saját eredetiségét az egyéni kiváltság eltűrésében
— sőt! — támogatásában látja biztosítva. Gombrowicz egyáltalán nem volt modern
anarchista. Föltétlenül szüksége volt az állandóság érzésére, a hagyományokra —
59

legalábbis mint háttérre. És ha már szóba került a múlt: ez a múlt össze tudta
egyeztetni az egyéni úrhatnámságot a nyájszellemmel, a burjánzó individualizmust
a nagyszerű egyetértéssel, az anarchizmust a konzervativizmussal... Mivel a haza
— az egyénnek széles körű kiváltságokat nyújtva — biztosítja magának a nemesi
rend támogatását és egyetértését... Ez az aranyszabadság — ha szabad így mondani
— „filozófiai" értelme. „A bene natus et possessionatus szabad volt a szabadok
között, és mindenkivel egyenlő. Ügy érezte, jogcíme van arra, hogy egyéni szempontból döntsön közügyekben" — állapítja meg a történész. Igen, a politikában ez
Targowicával végződött. (1792-ben a nemesség egy része a cári csapatokat hívta be
az országba; az úgynevezett targowicai konföderáció a reakciót képviselte a társadalmi reformokkal szemben — a fordító megjegyzése.) De mondjunk csak „közügyek"
helyett „szellemet", „erkölcsöt" — s megkapjuk a kulturális eredetiség nemzeti
képletét.
Gombrowicz szórakoztatóan beszéli el, hogy az ő szarmatizmusának „európaibbnak" kell lennie, mint a réginek. De hogyan lehet a szarmatizmus európai? Ezt az
ellentmondást szintén könnyű feloldani: annak a magatartásnak, amely bizonyos
distanciával szemléli az eszméket, formákat és értékeket, mindenképpen alapos
ismeretekkel és tapasztalatokkal kell rendelkeznie mindarról, amit Európa eddig
Lengyelországnak kínált. A Napló írója sorra végigpróbálta a kereszténységet, a
marxizmust, az egzisztencializmust, sőt még a struktralizmust is (ahogy Argentínát,
Berlint, Párizst stb.). Miután elsajátította mindazt, ami neki megtetszett az adott
tanból, tapasztalatból vagy országból, örömmel bizonyítja, hogy önmaga m a r a d t :
más. Gombrowicz tökéletesen tisztában van azzal, hogy saját viselkedési stratégiáját
teszi szemléletessé nemzeti vagy társadalmi párhuzammal. „Az a kérdés csupán,
hogy nem vetítem-e rá a nemzetre az én programomat, melyre csak nekem van
szükségem?" (Napló.)
REIMAN JUDIT fordítása

GOMBOK ÉS KAPCSOK BÁTHORI ISTVÁN MENTÉJÉRŐL

60

KISS GY. CSABA

Nemzeti mítoszok nyomában
FRANCISZEK ZIEJKA: W KREGU MITÓW POLSKICH

A modern nacionalizmus kritikája gyakran mutat rá arra — teljes joggal —,
hogy a nemzeti ideológia kizárólagosságot hirdető változatai általában minden fönntartás nélküli érzelmi azonosulást követelnek meg a nemzeti közösség tagjaitól.
A nemzetkarakterológia néhány jelzőben összefoglalt ítéletei, a más népekről alkotott sztereotípiák és a nemzeti történelem mítoszai ezt az érzelmi azonosulást segítették. A nemzeti tudattal foglalkozó tudományágak azt bizonyítják, hogy nem
készíthető például vérmérsékleti kategóriákkal operáló jellemkép egy nemzeti közösségről, hogy a történelmi — írásos és szóbeli — hagyomány számos valótlan elemet
is tartalmaz. Ez persze korántsem bizonyíték arra, hogy nincsenek nemzeti sajátosságok.
Közép-Európa keleti felén igen gyakori a publicisztikában a nemzeti mítoszokkal való leszámolásnak egy sajátos „mitikus" formája. Ez a megközelítés igen hevesen tagadja a nemzeti mítoszokat, de lényegében a kiinduló kérdésföltevés által
adott keretben marad: mítoszok helyett ellenmítoszoknak hódol. A lengyel történelemből példát véve, a nemesi köztársaság 1795-ös végső bukása óta számos vitából
úgy látszott, hogy a barokk nemesi kultúra, a szarmatizmus vagy rendkívül pozitív,
vagy rendkívül negatív jelenség. Létezett egyrészt a szabadságára büszke, a máshitűek iránt türelmes, pompás keleties öltözékű szarmata nemes mítosza, másrészt
az ellenmítosz, a gőgös, provinciális, minden idegent lenéző, anarchiát szító lengyel
nemesről. Mindkét mítosz tartalmazott valóságos elemeket és egyszerűsítéseket, túlzó
általánosításokat is; és persze egészen mást jelentett a nemesi kultúra a XVII. század elején, mint a XVIII. század végén.
A művelődéstörténet kutatója a mítoszok keletkezésére, alkalmazásuk körülményeire, változó ideológiai funkciójukra kíváncsi. Hogy milyen eseményekből lesz
mítosz egy kulturális közösségben, hogy a mítosz „szövege" milyen elemekből épül
föl, és hogy miként szolgálja a nemzeti ideológiát — többek között ez is jellemez
egy-egy nemzetet. A kulturális antropológia kutatásai nyomán ugyanis elfogadottá
vált az a nézet, hogy az archaikus kultúrákhoz hasonlóan a mítosz megjelenik a
modern kultúra alkotó elemeként is. Különösen a modern nemzetté válás folyamata
kedvez nemzeti mitológiák kialakulásának. Közép-Európa keleti részén még talán
fokozottabb mértékben, mint másutt, hiszen ezeken a tájakon a létrehozandó nemzetek állami keretei gyakran csak a képzeletben, illetőleg korlátozott közjogi vagy
területi autonómia formájában álltak rendelkezésre. A történelmi múlt mítoszaira,
az egykori nagyság valódi vagy kitalált képére nagy szükség volt. A felvilágosodás
és a romantika korában születtek meg ezek a nemzeti mitológiák, elsősorban tudományos (történetírói) és szépirodalmi szövegekben. Írók, népdalgyűjtők, tudós professzorok népesítik be a nemzeti panteont. Munkásságuk eredménye hosszú ideig —
gyakorlatilag egészen napjainkig — maradandó nyomot hagyott a nemzeti tudatban.
Föltárásuk, objektív szemléletű megismerésük elengedhetetlen a nemzeti önismeret
számára. Ez segíthet legyőzni a térség népeinek egymásról alkotott negatív sztereotípiát csakúgy, mint túllépni a mitikus gondolkozáson.
Ehhez a munkához látott hozzá Franciszek Ziejka krakkói irodalomtörténész.
1977-ben jelentette meg Lengyel mítoszok között (W kríjgu mitów polskich) című
munkáját, melyben Stanislaw Wyspianski Menyegzőjének (Wesele) nemzeti mítoszait vette górcső alá. Pontosabban arra tett hallatlanul izgalmas kísérletet, hogy
61

miképpen értékeli át a nagy drámaíró századunk elején a XIX. század lengyel nemzeti mitológiájának néhány döntően fontos elemét. Wyspianski klasszikus művét
1901-ben mutatták be Krakkóban. Ez a színházi bemutató olyan korszakos eseménye
volt a lengyel kultúrának, mint Ady föllépése a magyar irodalomnak. A d r á m á t
Andrzej Wajda nagyszerű filmje alapján megismerhette a magyar közönség is néhány évvel ezelőtt. A bronowicei lakodalomban fölvetődik a századelő minden lengyel sorskérdése, csak a legsúlyosabbakat említve: a galíciai konzervativizmus kiürülésétől kezdve a nemzeti függetlenség és a társadalmi ellentmondások egymással
összefonódott súlyos dilemmájáig.
Ziejka munkája azokat a történelmi mítoszokat veszi sorra, amelyek megjelennek a Menyegzőben. Végigkíséri útjukat visszafelé az időben, hogy milyen körülmények között keletkeztek, és milyen célokat szolgáltak „életük" során az egyes történelmi korszakokban, a változó ideológiákban. A nemzeti mítoszok — ókori elődjeikhez hasonlóan — egy megtörtént valóságos esemény legendája nyomán születtek,
s viselkedési mintául szolgáltak a mindenkori kortársaknak. Van közülük olyan,
amely kapcsolatban áll ókori toposszal, van, amelyik a lengyel történelem legendája
nyomán keletkezett. A krakkói tudós óriási anyag alapján következtet, s nemcsak
az irodalom, a történetírás példáival érvel, fölhasználja illusztrációként a képzőművészetet és a folklórt is. A lengyel mítoszoknak változatos és gazdag előéletük
volt, amíg eljutottak Wyspianski drámájába, kiterjedt rokonságuk révén a földközitengeri-európai civilizációba is mélyen bele vannak ágyazva. Megjelenésük f o r m á j a
és módja, azaz konkrét ideológiai funkciója a tipikusan lengyel.
A vizsgált nemzeti mítoszok tulajdonképpen két olyan kérdés köré csoportosulnak, amely a századfordulón égető problémája volt a lengyelségnek. Az egyik kristályosító pont a parasztság helyzete, sorsa és a nemzethez, a nemzeti fölszabadító
mozgalomhoz való viszonya. A másik: a lengyelek és a történeti lengyel területeken
élő nemzeti tudatra ébredt többi nép — ukránok, fehéroroszok, litvánok — ellentmondásos kapcsolata.
Wyspianski drámája az ünnepi, a lakodalmi falu képét mutatja. A híres K r a k k ó
környéki viseletben lépnek elénk a paraszti szereplők, színes köpönyegben és lengyel
fehér szűrben, pávatollas krakkói kalapban. Kiöltözött, cifra r u h á j ú legények és
lányok. Ünnepi, „boldog parasztok", amilyenek a lakodalomban szoktak lenni. Ezt
a képet örökítették meg a századvég festői, akik tudományosan is foglalkoztak a
népművészettel, és maguk is gyakran jártak a nép közé. Akárcsak a „Menyegző"
városi, értelmiségi vendégei. A „boldog paraszt" alakjának hosszú a genealógiája.
A lengyel tudós egészen az ókori Árkádia pásztoraiig vezeti vissza őseit. Az idilli
földműves élet képeit innen kölcsönözték a lengyel reneszánsz klasszikus műveltségű
írói-költői. A nemesi származású tollforgatók elégedettnek és derűsnek ábrázolták a
szántóvetőt. Olyannak örökítették meg, amilyennek látni szerették volna, jókedvűnek, helyzetébe belenyugvónak. Érdekes módon, a lengyeleknél még a nemzeti uralkodóház, a Piastok is kapcsolatban állnak a parasztsággal. Az első Piast a monda
szerint földművelő volt, akit a bőkezű vendéglátás tett királlyá, ahogyan gesztájában az első lengyel krónikaíró, a legendás Gall Névtelen följegyezte a XII. század
elején. A történet későbbi változataiban a Piastok őse kerékgyártó és gazda. A mítoszként funkcionáló mondából ezután hol a vendéglátó „ünnepi" Piastra, hol a
dolgosra kerül az ideológiai hangsúly. A felvilágosodás például a szorgalmas munkás
királyőst népszerűsítette, a romantika inkább a pompás mulatót.
A piasti mítosz szerepel a parasztok szájába adva is a drámában, a Gazda büszkén hivatkozik arra, hogy a parasztokban is csörgedezik a piasti vér. A mítosz a
paraszti méltóságot, a földhöz tartozás erejét, az egészséget jelenti. A XIX. században a lengyel jövő kulcskérdése földesúr és jobbágy, úr és paraszt viszonya. A földművelő Piast-ős mítosza biztatást nyújtó allegóriaként szolgált, mint a lengyelség
lehetséges fölemelkedésének példája. A békés és vendégszerető földművelő képe
hasonlít arra, amit Herder rajzolt meg a szlávokról. A Rousseau nyomán természetközeli embert kereső német gondolkodó a boldog egyszerűséget a szlávoknál találta
62

meg. Az országjukat a XVIII. század végén elvesztett lengyelek természetesen örömmel kaptak a német tudós által megjövendölt szláv ébredésen és fölszabaduláson.
Hogy mire lehet képes a paraszti „őserő", azt pedig egy korabeli történelmi élmény
bizonyította szemükben, a raclawicei csata. Kosciuszko kaszás népfölkelői 1794..
április 4-én hálált megvető bátorsággal rohamozták meg a cári orosz ágyúállásokat,
s ezzel eldöntötték a csata sorsát. Wyspianski drámájában is megjelennek hajnalbana lakodalmas ház udvarában kiegyenesített kaszával a parasztok.
Raclawice mítosza a győzelem lehetőségét csillantja meg. Fölszabadulhat Lengyelország, ha megindul a paraszti őserő. A modern nemzet létrejöttének nagy kérdése a lengyeleknél is az érdekegyesítés, a parasztság beemelése a nemzetbe. A romantikus nemzeti ideológia — elsősorban Herder nyomán — felfogása szerint azigazi szláv kultúra ősi elemeit a parasztság őrizte meg, a nemzeti jelleg náluk alegérintetlenebb és ezért a legegészségesebb. Az 1830/31-es szabadságharc bukásaután a raclawicei népfölkelő a radikális demokraták érdekegyesítő programjának a
szimbóluma. Ez az ideológiai funkció csak a század végére változik meg. Ekkor a•
jobbágyfelszabadítás már évtizedek óta tény a három részre osztott Lengyelország
mindegyik területén. A kilencvenes évek elején a félfeudális Galíciában komoly
méreteket öltő parasztmozgalom bontakozik ki. A konzervatív nemzeti mozgalom
nehezen talál választ az ú j „kihívásra". Továbbra is a békés, idilli falu képét kívánják népszerűsíteni a krakkói „staúczykok" (így hívták a galíciai lengyel földbirtokosok és hivatalnokok konzervatív pártját, mert első programnyilatkozatuk Stanczykra,.
ö r e g Zsigmond király igazmondó bolondjára hivatkozott). A raclawicei kasza —
ahogy Ziejka meggyőzően bizonyítja — történeti rekvizitum lesz Jan Matejko festményén (Koáciuszko Raclawice alatt) és a százéves évfordulóra készített, Lwówban
fölállított panorámán is. A nemzeti egység jelképe, a dicső múlt tartozéka, de nem
programot nyújtó, nemzeti és társadalmi fölszabadításra buzdító szimbólum. Wyspiaáski azt fogalmazza meg drámájában, hogy Raclawice mítosza tragikus módonelvesztette eredeti funkcióját, a kiegyenesített kaszával gyülekező parasztoknak nem
lesz vezetőjük.
A lakodalom egyik túlvilági vendége Jakub Szela szelleme. Azé a Szeláé, aki
1846-ban a galíciai mészárlás idején a parasztok vezére volt. Ügy jelenik meg a darabban, mint történelmi lelkiismeret-furdalás. Igen érdekes, hogy miként torzult
Szela alakja a század második felében gonosztevővé az írók tollán, pedig az események szemtanúi nem festenek róla annyira sötét képet. A „véres szűr" mítoszának
az a jelentése szerzőnk állítása szerint — különösen a nemesség körében —, hogy a
népre, a parasztságra nem lehet számítani a nemzeti szabadságharcban. Zárójelben
jegyezzük meg: ismeretes, milyen sokkhatást váltott ki a galíciai vérengzés a magyar
liberális politikusok körében. A parasztok között más kép őrződött meg Szeláról.
A kevés megmaradt utalás (például a folklórban, egyes visszaemlékezésekben) szerint a parasztok oltalmazója volt, nem pedig a nemesi szabadságmozgalmat osztrák
buzdításra hátbadöfő vérengző parasztvezér. A kilencvenes évek elején a népmozgalmak számára pozitív szimbólum Jakub Szela alakja, másrészt viszont a megoldatlan társadalmi kérdéseket jelképezi.
A Menyegző dramaturgiájában kulcsfontosságú mozzanat Wernyhorának, az ősz
lantosnak éjféli megjelenése. Ezzel kap ú j dimenziót a mű, ekkor kezdődik a nemzeti mitológia alakjainak színrelépése. Wernyhora, a puszták lantosa állítólag a bari
konföderáció idején élt eredetileg, s híres jóslata 1768-ban hangzott el. Az ukrán
dalnok a lengyel nemesek és az ukrán parasztok testvériségét hirdette a monda
szerint, épp egy közöttük dúló gyilkos háború idején. Wernyhora mítosza Lengyelország újjászületésének mítosza. Az ukrán lantos megjósolta ugyanis a közös haza
elbukását, a rabság keserves gyötrelmeit, de az újjászületés reménységét is. A lengyel
irodalomtörténészek szerint 1809 körül születhetett a jóslat, amikor a Napóleon által
létrehozott Varsói Nagyhercegség csalódást okozott a lengyel nemzeti mozgalomnak,
hiszen a történeti Lengyelországnak nagy része határain kívül maradt. A lengyel
2£

függetlenség gondolata egyet jelentett az egész fölosztott ország újraegyesítésének
tervével. A történelmi lengyel—litván állam jelentős nagyságú, etnikailag nem lengyel lakosságú területeket is magában foglalt. A modern lengyel nemzetfogalom
kialakítása során ugyanazzal a dilemmával kellett szembenézni, mint nálunk: államnemzet vagy kulturális nemzet?
Lengyelország sem csak lengyelek országa volt, illetőleg a „lengyelek" fogalma
jelentette egyrészt azokat, akik ezen a nyelven beszéltek, másrészt a Lengyel Köztársaság lengyel, litván és ruszin ( = orosz, később ukrán és fehérorosz) lakóit. Wernyhora mítosza a lengyel nemzeti mozgalomban azt volt hivatva bizonyítani, hogy
az ukrán nép hazájának vállalja Lengyelországot. Hogy milyen tragikus dilemmákról volt valójában szó, szerzőnk többek között a nagyszerű romantikus költő, Juliusz
"Slowacki Beniowski című drámai költeményével illusztrálja, melyben az ukrán dalnok Lengyelország és népe iránti hűsége között vívódik. Az 1830/31-es szabadságharc
utáni „Nagy Emigráció" demokratikus gondolkodói és írói körében általános volt a
történelmi Lengyelország visszaállításának gondolata. Két elképzelés vitatkozott egymással, az egyik egységes centralizált nemzetállamot kívánt, a másik föderális államot, három, viszonylag autonóm országrésszel (Korona, vagyis a szűkebb értelemben
vett Lengyelország, Litvánia és Ukrajna). Az 1860—70-es években különösen sok
föderalisztikus elképzelés látott napvilágot. Az 1863-as felkelés idején a forradalmár
"Ludwik Mieroslawski olyan pecsétet használt, amelyen három részből állt a címer:
a lengyel fehér sas mellett r a j t a volt a litván lovas vitéz és Szent Mihály arkangyal,
Ukrajna védőszentje. A múlt század negyvenes éveitől azonban egyre jelentősebb
ukrán nemzeti mozgalom bontakozik ki, a cári Oroszország területén is, de főleg
Galíciában. Az alkotmányos monarchiában azután éles ellentétek robbannak ki a
galíciai lengyel és ukrán mozgalom között. A század végére pedig egyre határozottabb lesz az ukrán értelmiségnek az a meggyőződése, hogy jövendő sorsát nem
kívánja a lengyelekkel közös államhoz kötni.
Wyspianski darabjában nem kívülről veszi szemügyre az éppen elmúlt XIX.
század nemzeti mítoszait; a Menyegző írója tudja, hogy a nemzet d r á m á j á b a n ő
maga is szereplő. Tisztán akar azonban látni, nem tévesztik meg a lengyel Árkádia
csillogó ünnepi színei, sem az egyoldalúan festett képek. A mítosz helyébe nem
másik mítoszt állít, hanem a valóságot, a lengyel parasztban látja a nemzeti szabadságért küzdő kaszás népfölkelők lehetőségét és a nemességen bosszút álló vérengzők
örökségét is. Az író a forradalmi demokraták örökségének folytatója, hisz abban,
hogy a parasztság kész lesz majd fegyvert ragadni a nemzeti és a társadalmi felszabadulásért.
A lengyel mítoszok sorsát nyomozó kötet legérdekesebb következtetései Wernyhora Wyspianski drámájában betöltött szerepével foglalkoznak. A Menyegzőben az
ukrán lantos nemzeti fölkelést hirdet, és a „szövetségről" óhajt tárgyalni. Szerzőnk
meggyőző gondolatmenete szerint Wernyhora az ukránság képviselője is egyben.
Hiszen azt parancsolja, tegyék meg az előkészületeket és várjanak hajnalig, akkor
majd visszajön az arkangyallal együtt. Mihály arkangyalról lehet csak szó, az ukránok patrónusáról. A Menyegző vendégei és a kaszás parasztok azonban hiába várnak.
A hagyományos kritikai és irodalomtörténeti magyarázat szerint azért, m e r t Jasiek,
a hírvivő legény elvesztette az aranytülköt, amit meg kellett volna f ú j n i . Ziejka
•szerint Wernyhora azért nem tért meg az arkangyallal és a segédcsapatokkal, mert
a híres jóslat nem valóság már, csak mítosz; és Wyspianskinak volt ereje szembenézni azzal a ténnyel, hogy az ukránok nem kívánnak harcolni Lengyelországért.
A befejező jelenet, a Szalmabáb andalító ritmusára bódultan és tehetetlenül
táncolni kezdő lakodalmi vendégsereg szerzőnk fölfogása szerint a múlt századi
nemzeti mitológia haláltánca. „Wyspianski művészi tevékenysége mérföldkő az irodalomban, és mérföldkő a lengyel nemzeti mítoszok történetében is" — olvassuk a
befejező oldalon. A nagy művészi erővel kifejezett illúziómentes önismeret is hozzájárult ahhoz, éspedig nem kis mértékben, hogy 123 évnyi szünet után Európa térképén 1918 őszén ismét megjelent Lengyelország. (Wydawnictwo
Literackie,
Kraków, 1977.)
-64

Pismo
Harminc év után Krakkónak ismét van irodalmi havilapja. Az Írás — Pismo —
első száma áprilisban jelent meg: márciusi dátummal. A lengyel — ezen belül a
krakkói — írótársadalom, a város vezetőinek támogatásával, kilenc évig hadakozott
az ú j folyóiratért. Kazimierz Wyka, századunk, azóta elhunyt, egyik legkiemelkedőbb
lengyel irodalomtörténésze lépett elsőként a szellemi élet szorítójába, hogy kiverekedje azt, amitől városát harminc évvel ezelőtt megfosztották. A Twórczosc —
Alkotás — címen Varsóban megjelenő kitűnő irodalmi havilap ugyanis krakkói alapítású, s a háború után éveken át Krakkóban látott napvilágot, míg az ötvenes évek
elején át nem telepítették a romjaiból feltámadó Varsóba. A tavaly januárig Iwaszkiewicz által szerkesztett Twórczosc hosszú évtizedek óta töretlen ívű: a legjobb
lengyel irodalmi orgánum.
A Pismo színvonalát tekintve testvérfolyóirata kíván lenni a Twórczoscnak. Kiderül ez a szerkesztőség beköszöntőjéből, programnyilatkozatából is: „Az irodalmi
élet az elmúlt esztendőkben Lengyelországban szerfölött bonyolult volt és nem szűkölködött drámai momentumokban. Többféle irodalmi csatorna keletkezett. Idehaza
ma is alig ismert, hogy mit alkotnak a határon túl élő lengyel írók. Ez az állapot
megnehezítette a lengyelül születő irodalom áttekintését, zavart okozott a jelenségek
hierarchiájában — mindennek a nemzeti kultúra látta kárát. Bízunk abban, hogy az
— oszthatatlan — lengyel irodalom minden megnyilvánulásában hozzáférhetővé válik
az egész társadalom számára. Ehhez kívánunk hozzájárulni.
A Pismo az így értelmezett lengyel irodalmat akarja szolgálni, ügyelve arra,
hogy gazdagsága kellőképpen bemutatást nyerjen, s igazi értékei domborodjanak ki."
Ehhez a programhoz imponáló anyagot „mellékel" — az első szám. Lengyelországban és kötetben eddig még nem publikált Milosz-verseket tesz közzé. Szám
szerint kilencet. A költeményeket Aleksander Fiúinak Czeslaw Miloszsal folytatott
1979-es párizsi beszélgetései követik „nyersanyagként". Ezekből főleg Milosz költői
indulásáról, a harmincas évek lengyel irodalmi életéről, mozgalmairól tudunk meg
érdekes részleteket. A Milosz-blokk a költőről írt tanulmányokkal, recenziókkal zárul.
A lap prózaanyagát Stanislaw Lem regényrészlete, Stanislaw Baranczak és Wieslaw Pawel Szymanski írásai alkotják. Irodalomtörténeti dokumentumokat tartalmaz
a Régi fiók címet viselő rovat. Az első számban Maria Dqbrowskának, az Éjjelek és
nappalok szerzőjének Kazimierz Wykához írt leveleit olvashatjuk.
A következő számokban megjelenő írók névsora valóban színvonalas munkatársi
gárdáról tanúskodik. Az „előrejelzés" szerint olyan kiválók költők verseit olvashatjuk majd, mint Tadeusz Rózewicz, Ewa Lipska, Jerzy Ficowski, Ryszard
Krynicki,
Wislawa Szymborska. (A Tiszatáj egyébként már mindőjüket bemutatta.) Prózát közöl
Zbigniew Herbert, Kornél Filipowicz, Marék Nowakowski, Jan Józef
Szczepanski.
Tanulmányát ismerhetjük meg Jan Blonskinak, Maria Janionnak, Jan Kottnak,
Julián Kornhausernek, Henryk
Markiewicznek.
Jan Pieszczachowicz szerkesztői gárdájának a jó munkához töretlen kedvet és
növekvő nyugalmat kívánunk.
KOVÁCS ISTVÁN

5 Tiszatáj

65

LAGZI ISTVÁN

Magna pars
MAGYAR VONATKOZÁSOK JAN DABROWSKI TÖRTÉNETÍRÓI
TEVÉKENYSÉGÉBEN

A XX. századi lengyel történettudomány egyik jelentős művelője, a lengyel—
magyar történelmi kapcsolatok kiváló kutatója Jan Konstanty Dabrowski Krosnóban
született. Élete, munkássága azonban Krakkóhoz kapcsolta. A történelmi és politikai
kérdések iránt már a gimnáziumi évek alatt nagy érdeklődést tanúsított. 1908—1912
között a krakkói Jagelló Egyetemen történelmet, földrajzot és jogtörténetet hallgatott. Tudományos érdeklődése a késő középkori témák, az államfejlődés és a lengyel—magyar kapcsolatok irányába fordult. Az osztrákok által megszállt Galícia
fővárosában, Krakkóban a fiatal Dabrowski részt vállalt a lengyel nemzeti felszabadító mozgalomban. Az első világháború kitörése után a Lengyel Nemzeti Főbizottság katonai részlegének sajtóosztályán referensként dolgozott, ugyanakkor — magyarországi — levéltárakban, könyvtárakban búvárkodott, számos tanulmányt, könyvet
publikált. A Lengyel Nemzeti Főbizottság magyarországi propagandájának érdemi
szervezőjeként gyakran megfordult Budapesten. Kiterjedt kapcsolatokat épített ki.
Magyar tárgyú munkáinak anyagát zömmel 1913—1918 között gyűjtötte össze.
Jelentős tudományos eredményeinek köszönhetően 1919-ben a Jagelló Egyetem, majd
a vilnoi Báthori István Tudományegyetem magántanára lett. 1920-ban a Jagelló
Egyetem professzorává nevezték ki. A lengyel—magyar kapcsolatok kutatása terén
elért eredményei elismeréseképpen a Magyar Tudományos Akadémia 1924-ben kültagjává választotta, érdemrenddel tüntették ki. A krakkói Lengyel—Magyar Baráti
Társaság az ismert tudóst, Jan D^browskit választotta elnökéül. A Lengyel Tudományos Akadémiának 1925-ben levelező tagja, 1934-től rendes tagja volt. A második
világháború kezdetén — Lengyelország német megszállását követő hónapokban — a
krakkói egyetemi tanárokkal együtt D^browskit is letartóztatták, egy időre koncentrációs táborba került. Részt vett az illegális egyetemi oktatásban. 1944 után jelentős
munkát vállalt a Lengyel Tudományos Akadémia (Akadémia Umiejetnosci) átszervezésében. Részt vett a krakkói egyetem, a helyi tudományos élet újjászervezésében,
majd később a Lengyel—Magyar Történész Vegyesbizottság létrehozásában is tevékeny részt vállalt. 1965-ben bekövetkezett haláláig munkáival, közéleti szereplésével,
aktív ápolója volt a lengyel—magyar barátságnak.
Magyar tárgyú munkáit a megjelenés időpontjainak részbeni figyelmen kívül
hagyásával két nagy területre lehet osztani: az első csoportba azok az írások tartoznak, melyek a középkori kérdésekkel foglalkoznak. A második tematikus egységet az első világháború alatti lengyel—magyar kapcsolatokat tárgyaló (érintő) munkák alkotják.
Tudományos tevékenységének kezdetén Jan Dqbrowskit a középkori lengyel történelem és a lengyel—magyar dinasztikus kapcsolatok kérdései foglalkoztatták. Első
munkái a középkori lengyel—magyar kapcsolatok témaköréből íródtak: Kraków a
Wegri u> wiekach srednich (Kraków, 1911); Elzbieta Lokietówna (Kraków, 1914).
A középkori krónikákról és historiográfiáról több kisebb dolgozata is napvilágot
látott. Egyetemi doktori értekezése után a Lengyel Tudományos Akadémia megbízásából Jan Dabrowski — lengyel kutatócsoport tagjaként — magyarországi levéltárakban kutatott. A levéltári és könyvtári munka eredményeképpen a Ostatnie lata L,ud66

wika Wielkiego — Nagy Lajos utolsó évei (Kraków, 1918) címmel az Anjou-kori
magyar—lengyel dinasztikus kapcsolatokról írt monográfiát. Nagy Lajos lányának,
Hedvig (Jadwiga) királynő uralkodásának is önálló munkát szentelt. Az utolsó Piast
király Nagy Kázmér magyar kapcsolatairól (Polityka andegawenska Kazimierza Wielkiego) 1922-ben jelent meg könyve. I. (Jagelló) Ulászló uralkodásáról, a második
magyar—lengyel perszonálunióról [Wiadyslaw 1. Jagellonczyk na Wqgrzech (1440—
1444)] című műve (Warszawa, 1922) ú j eredményekkel gazdagította a történetírást.
A várnai csatamezőn 1444-ben tragikus körülmények között elpusztult I. Ulászló
(más néven Wiadyslaw Warnenczyk — Várnai Ulászló) magyarországi négy évének
körültekintő vizsgálatához Dabrowski — többek között — Budapesten, Kassán, Lőcsén, Iglón, Debrecenben, Pozsonyban és Bártfán gyűjtött anyagot. A Jagelló-kor
négy évének elemzésénél a belső helyzet mellett a nemzetközi politika alakulását és
a török elleni közös fellépés kérdéseit helyezte előtérbe. Olyan problémákra is felhívta a figyelmet, melyekre az 1920-as években alig, vagy nem voltak tekintettel.
A Jagelló-kor és a török elleni harcok irodalma fontos munkával gyarapodott. A tragikus várnai csatavesztést megelőző hónapok fő kérdéseihez — a Szegeden, 1444.
augusztus 1-én törökökkel kötött béke vizsgálatához — később is visszatért. Tanulmánya (L'Année 1444) a Lengyel Tudományos Akadémia Biuletinjében 1952-ben
jelent meg. Lengyel nyelven (Rok 1444. Spór o traktat Szegedynski) 1966-ban került
a szakemberek kezébe.
A humanizmus és a reneszánsz kori lengyel—magyar kulturális kapcsolatokról
írt tanulmányában (Kraków, 1952) az elsők között irányította a figyelmet a művelődéstörténet terén végzendő kutatásokra. Krakkó és a krakkói egyetem szerepe a
magyar kultúra történetében című tanulmányában (1969) a „legmagyarabb" lengyel
város, Krakkó XV—XVI. századi kultúrateremtő erejéről, a korabeli lengyel—magyar
kulturális érintkezésekről, a Krakkóban tanult magyar diákok kultúraközvetítő tevékenységéről olvashatunk. Jan Dabrowski Magyarország történetének megírására is
vállalkozott. Az 1924-ben megjelent Wegry című könyve hosszú évtizedekig egyedülálló munkának számított.
Jan Dabrowski az első világháború kitörése után a sajtó és propaganda területén is kamatoztatta ismereteit. A Lengyel Légiók című munkájának (Budapest,
1915) elsősorban agitációs és propaganda feladatai voltak. A Lengyel Nemzeti Főbizottság — Naczelny Komitet Narodowy Magyarországon tevékenykedő aktivistái a
sajtón keresztül is felhívták a figyelmet a lengyel függetlenség ügyére, az alakulóban levő lengyel fegyveres erők első ütőképes egységeinek hősi harcaira. A légiók
Magyarországon is nagy népszerűségnek örvendtek. „Mindenütt, ahol a légiók megfordultak, Gácsországban és Orosz-Lengyelországban, sőt Magyarországon is önkéntesek csatlakoztak hozzájuk" — írta Jan Dabrowski. A légiók egységei részt vettek
a híres limanowai csatában, a Kárpátok előterében (Ökörmező, Fenyves-Csusztka)
vívott véres ütközetekben, a Visztula menti harcokban. A légiók kórházainak egy
része magyar területen működött. Dabrowski munkájából kitűnik, hogy a Warszawianka legendás sorai mottóként szolgáltak a függetlenségi harcok — a légiók —
katonáinak: Kto przezyje, wolnym bedzie, kto umiera, wolnym juz — Ki túléli szabad lészen, aki meghal, szabad már. Jan Dabrowski a légiók katonai, politikai jelentőségét összefoglalva megállapította: „...a
légiók ereje nem a számokban
rejlik.
A légióknak azt kell bebizonyítani, hogy Lengyelország mint szabad nemzet él és
életet érdemel." Ezek a gondolatok irányították Dabrowski magyarországi tevékenységét. Ebben a szellemben írt, szervezett.
A „lengyel él és életet érdemel" alapelv vezérelte Dqbrowskit. a Sprawa polska
na Wqgrzech 1914—1916 című munkájának megírásában is. Szenvedélyes hazafiként
kereste azokat az erőket, melyeket meg lehet nyerni a lengyel függetlenség ügyének.
A reformkorhoz hasonlóan az első világháború éveiben is neves személyiségek (Andrássy Gyula gróf, Jászi Oszkár, Nyár Albert báró, Nagyatádi Szabó István,
Marcali Henrik, Ugrón Gábor, Giesswein Sándor) emeltek szót a lengyelek érdekében. A könyvben Dabrowski részletesen ismertette — többek között — Arad,
5*

67

Bács-Bodrog, Temes, Csanád vármegyék; Kecskemét, Debrecen, Szeged városok részéről megnyilvánuló lengyelbarát rokonszenvet, a segítségnyújtás lehetőségeit. Az
első világháború évei alatt Dabrowski naplóban rögzítette élményeit, magyarországi
benyomásait. Az 1977-ben napvilágot látott Napló (Dziennik) lapjain a lengyel kérdéshez való viszonyulás, a Magyarországon töltött napok emlékei, a politikusok és a
sajtó állásfoglalásai elevenednek meg
*

Jan Dabrowski professzor történetírói munkásságát, a lengyel—magyar kapcsolatok terén végzett tevékenységét Divéky Adorján — a magyar—lengyel kapcsolatok
egyik legkiválóbb magyar kutatója — a Századok 1961. 1. számában találó szavakkal
méltatta:
ő az a lengyel történetíró, aki legtöbbet foglalkozott a magyar—lengyel
kapcsolatokkal. (...) Fellépéséig nem volt lengyel történész, aki annyit
dolgozott
volna a magyar és a lengyel nép történelmi kapcsolatainak feltárása,
bemutatása
terén mint ő. (...) Jan Dabrowski elévülhetetlen érdemeket szerzett...
a két baráti
nép közös történeti hagyományainak
ápolása terén." Ahogy a tudományos munkássága 50. évfordulója tiszteletére kiadott kötetben (Mediaevalia, 1960) is olvashatjuk:
Dabrowski professzor történetírói teljesítménye magna pars volt. A középkori történelem kutatása terén kiemelkedő hely illeti meg nem csak Lengyelországban, hanem külföldön is.

A COLLEGIUM MAIUS UDVARA

68

„...beléje ivódik az én életem is"
BESZÉLGETÉS W A C L A W FELCZAK TÖRTÉNÉSSZEL,
A KRAKKÓI JAGELLÓ EGYETEM DOCENSÉVEL

— Láttam az ön nevét az Eötvös-kollégisták 1938-as névsorában. Mi indította
Magyarországra? Hogyan lett az Eötvös Kollégium tagja?
— Magyarországra a lengyel kormány ösztöndíjasaként érkeztem 1938 októberében. Tartózkodásom célja: doktori disszertáció elkészítése. A XIX. századi lengyel—
magyar kapcsolatok néhány kérdését kellett volna feldolgoznom. Hogy mi keltette
fel érdeklődésemet a magyar történelem iránt? Nos, ez eléggé bonyolult, mondhatnám, kissé furcsa história. Ma már némi végzetszerűséget is látok benne. Hogy a
legelején kezdjem a választ: Magyarország már kisiskolás koromban magával ragadott. Ez annak a népiskolai tanítónak köszönhető, aki nebulóinak, így nekem is,
aki akkor kilencéves lehettem, színes nyomatokat mutatott Árpád országáról, s történelmi nagyjai közül Kossuthról is. A képeket lelkes szavakkal fűszerezte, amelyek,
ha nem is álltak össze tudományos előadássá, engemet mindenesetre bűvöletükben
tartottak. Különösen azok, amelyek Kossuthot és a 43-as magyar forradalmat ecsetelték. Tehát a hajdani tanórák köteleztek el engemet a magyar történelem mellett,
pontosabban véve, azok mellett az ügyek mellett, amelyek a lengyel históriához is
kapcsolódtak. Később, a plocki gimnáziumban, történelemtanárunk, Mieczyslaw
Zywczyriski, aki idővel kitűnő tudóssá nőtte ki magát, szintén a magyar 48-ra irányította figyelmünket. Ekkor már homályosan körvonalazódott bennem annak terve,
hogy majdan ezzel a korszakkal foglalkozzak. A harmadik meghatározó motívum,
akár egy ócska regényben, a Poznani Egyetem tanárától, Chodynski professzortól
ered, aki első proszemináriumán mindjárt az idegen nyelvek tanulásának szükségességét hangsúlyozta nekünk, diákjainak. Többek között azt is megemlítette, hogy
— még ma is emlékszem a hangjára: — „tisztelt hallgatóim, a magyar lektorátus
ez évben nyitotta meg kapuját egyetemünkön. Nagyon kérem, hogy jelentkezzen
valaki Önök közül a lektorátuson, és tanulja meg a magyar nyelvet, amelynek
ismerete elengedhetetlen a lengyel—magyar kapcsolatok vizsgálatához." Hát én voltam az, aki jelentkezett. A rokonszenves magyartanár óráit szívélyes légkör hatotta
át. Redkívüli szorgalommal tanultam ezt a rendkívül nehéz nyelvet... Egy idő
után azonban, a szótár kulcsának segítségével, megnyíltak előttem a magyar szövegek . . .
— 1938 előtt járt már Magyarországon? ...
— Igen. A Poznani Egyetem 1936-ban kirándulást szervezett a debreceni nyári
egyetemre. Ekkor kerültem első ízben személyes kapcsolatba Magyarországgal. 1936
augusztusában érkeztünk meg. A Kárpátokon át vonatoztunk Csapra, s onnan közvetlenül a nyári egyetem városába. Engemet azonnal megragadott az a táj, amely
Debrecen felé menet szemem elé tárult, sík vidéki ember vagyok én is, és akárha a
szülőföldemen, Kujáviában jártam volna. Mintha Kora ifjúságom emlékképei is életre
keltek volna a zakatoló vonat ablakában . . .
Debrecenben öregek, fiatalok, professzorok, diákok egyaránt nagy-nagy szeretettel fogadtak és vettek bennünket körül. Szinte kiváltságos helyzetben érezhettük
magunkat abban a nemzetközi táborban. Életreszóló élményekben volt részünk. Debrecenből azután magyarországi körútra indultunk. Első úticélunk természeteser)
Budapest volt. Életemben először láthattam ezt a gyönyörű várost, méghozzá augusztus 20-án, amikor az ünnepi fények még varázslatosabbá tették az esti Duna-partot
és környékét. Egy fiatalember számára túl sok volt az, amit látott és átélt, ahhoz,
hogy ne megbabonázva térjen haza . . .
69

Nem csoda, hogy azonnal megfogant bennem az igény, tenni valamit a személyes és tudományos kapcsolatok létrehozása, fejlesztése érdekében. Debreceni utunk
után szerveztük meg egyetemünkön a Magyarbarátok Egyetemi Körét. Alapítója és
tanulmányaim befejeztéig vezetője voltam ennek a körnek. Talán furcsa, de ez az
1936 őszén létrejött társadalmi szövetkezés túlélte a történelem minden viharát —
kicsit más néven, de ma is létezik Poznanban.
— Mi volt az első jelentősebb munkája, amit érdeklődési körének
szentelt?
— Magyar fogalmak szerinti szakdolgozatom, amelyet Wojtkowski professzorhoz
írtam, ö javasolta, hogy dolgozzam fel Wladyslaw Bentkowski politikai pályáját.
Bentkowski a Poroszországhoz tartozó Poznani Nagyhercegség, vagyis az egykori
Nyugat-Lengyelország lengyel politikai mozgalmainak kiemelkedő alakja volt. 1848
áprilisában ott találjuk a poroszok ellen felkeltek soraiban. Miután a porosz túlerő
győzött, Magyarországra sietett, és mint önkéntes, végigküzdötte a szabadságharcot.
Tegyük hozzá: ő valóban a végső pillanatig harcolt, hisz Orsovát, Kossuth menekülésének utolsó magyarországi pontját, az a lengyel üteg védte az üldöző osztrákok
ellen, amelynek Bentkowski volt a parancsnoka. Elmondható, hogy a Népek Tavaszának harcaiban az elsők között ragadott fegyvert lengyel földön, s azt magyar földön az utolsók között tette le. Van ebben valami lélekemelő jelképesség...
Mindezeket megírtam szakdolgozatomban is. Munkám egyik fejezetét a többinél
részletesebben kidolgoztam. Arról szólt, hogy a Poznani Nagyhercegség lengyelségében
milyen visszhangot váltott ki a magyar szabadságharc. Ez a rész, mint önálló tanulmány 1939-ben, még a háború előtt megjelent. Elmondható hát, hogy első tudományos publikációm ez a lengyel—magyar kapcsolatokkal foglalkozó munka volt. Tudományos munka. De mégis mennyire beléje ivódik az én életem is. Az a poznani
férfiú, akiről írtam, mintha az én sorsomat is magában hordta volna. Ki gondolta, hogy a közeljövőben én is hasonló politikai küldetéssel követem sorsomat
Magyarországon.
— Gondolom, elérkeztünk az első kérdéshez ...
— Hogy hogyan lettem Eötvös-kollégista? Egyetemi tanulmányaim befejezésével,
az említett szakdolgozat, azaz magiszteri munka eredményeként, az egyetem rektora
kijárt nekem egy ösztöndíjat a Kulturális Minisztériumnál. Az ösztöndíj két évre és
Magyarországra szólt. így történt, hogy 1938 októberében ismét Budapestre érkezhettem. A Ménesi úton nyertem elhelyezést. A kollégium óriási hatással volt rám,
mert még sohasem laktam egyetemi diákszállóban. De az Eötvös Kollégium több volt,
mint diákotthon. Amikor a benne élők sajátos közösségével kapcsolatba kerültem,
megcsapott valami az ősi kollégiumok légköréből, melyeket addig csak olvasmányaimból ismertem. Természetesen életre szóló barátságok fogantak ott, olyanok,
amelyek csak az egymásra utalt, szorgosan dolgozó diákok között születhetnek. Otthon és műhely volt a kollégium, amelynek atmoszférája azóta se kerített hatalmába
bárhol is jártam, beleértve a Sorbonne-t is. A háború után egy ideig ott is voltam d i á k . . .
ösztöndíjam első magyarországi esztendeje, a diákélet minden kelleme és fénye
ellenére, már ideges légkörben, fenyegető politikai események árnyékában telt el.
Emlékszem 1939 márciusára, azokra a napokra, amikor Magyarország közvetlen
szomszédja lett Lengyelországnak. Eötvös-kollégista társaim megkértek, hogy a m á r cius 15-i ünnepségen beszédet mondjak. Szavaim nagy hatással voltak a hallgatóságra, de önmagamra is. Anélkül, hogy a közös határ kérdésének mélyebb politikai
elemzésébe belemennék, leszögezhetem: később, 1939 tragikus szeptemberében ennek
felbecsülhetetlen jelentősége lett a lengyelek számára. Mert e határszakasznak a
megléte tette lehetővé a lengyelek — katonák és polgárok — nagy tömegének a
menekülést: Magyarországra. Számos fontos szerepet játszó politikai és katonai személyiség az ott megnyílt határsorompóknak köszönhette életét, szabadságát.
— Az ön élete hogyan alakult ezekben az időkben?
— 1939-ben hazautaztam, hogy a vakációt otthon töltsem. Azzal mentem el,
70

hogy szeptember végén visszajövök. De jól tudjuk, hogy ez nem következett be.
Mint diák Budapestet én már soha többé nem láttam viszont. 1939 szeptemberéről
nem akarok hosszasan beszélni. Sorsom, életem ekkor semmiben sem különbözött
egy átlag lengyelétől. A front, bár nem voltam katona, messze vetett a szülőháztól.
Hosszú hányódás után kerültem haza. És v á r t a m . . . a sors által rám szabott feladatot. 1940 tavaszán, Varsóban, a függetlenségi lengyel politika képviselői, akik elkezdték a hitleristák elleni földalatti hatalmi szervek kiépítését, azzal a kéréssel fordultak hozzám, hogy menjek Magyarországra, „ön ismeri a magyar társadalmat, a
nyelvet, ismeri Budapestet" — mondták — „így ö n r e bízhatjuk annak feladatát,
hogy megszervezze a mi állandó magyarországi képviseletünket, amely a földalatti
Lengyelország varsói vezetőségének lesz alárendelve..., és amelynek az lesz a célja,
hogy állandó kapcsolatot tartson fenn Varsó és az emigráns lengyel kormány között."
Így kezdődött el ú j életpályám, amely ezúttal már teljesen politikai jellegű volt.
De ki bújhatott volna ki a politika, a politikai tevékenység kötelessége alól azokban
a sorsdöntő időkben? Mindenki tette azt, amire tehetségéből, lehetőségéből, képességéből futotta. Nekem az lett a feladatom, hogy kidolgozzam a képviselet megszervezésének módját, részleteit.
— Ez már gyakorlatilag Magyarországon történt. Mikor és hogyan jött Magyarországra?
— Magyarországra 1940 májusában érkeztem. Vonattal, repülővel — tenné hozzá
ma az ember. Akkoriban az idejövetel számunkra bonyolultabb, nehézkesebb és
veszélyesebb volt. A határt Lengyelországból Szlovákiába, majd Szlovákiából Magyarországra, vagy hetvenszer-hetvenötször, illegálisan léptem át. Hogy miként,
annak jelképéül elmondom első és ezzel együtt egyik legnehezebb utamat.
A lengyel ellenállás két embert rendelt mellém vezetőül. Kísérőim ezt az utat
már többször megtették oda-vissza. A szlovák—magyar határon, Kassa közelében,
belefutottunk egy szlovák járőrbe. Hárman háromfelé rohantunk, de engemet végül
elfogtak. Az lett volna a törvényszerű, ha a szlovák katonai szervek elvisznek a
szlovák—lengyel határra és ott átadnak a Gestapónak... Talán a kérlelésem hatotta
meg az idősebbik katonát, vagy talán nem rokonszenvezett különösebben a németekkel, nem tudom. Tény, hogy lehetővé tette, hogy megszökjek. Vagyis amikor bevetettem magam a sűrűbe, nem tüzelt utánam. Se ő, se a bajtársa. Átmenetileg
megmenekültem, de fogalmam se volt, melyik irányban lehet a magyar határ. Meg
kellett várnom a napfelkeltét. Akkor eldönthettem, merre van dél, és elindulhattam.
Végre sikerült kikeverednem a kassai erdőségből, és akár a tenyeremen, előttem
feküdt Kassa, előttem kígyózott a Hernád. Megérkeztem! — állapítottam meg kitörő
örömmel, s ahelyett, hogy kerülő utakon, észrevétlen osontam volna be a városba,
nekivágtam a főútnak. így aztán nem csoda, hogy hamarosan igazoltatott két határőr.
Természetesen nem vallottam be, hogy lengyel vagyok. Budapesti diákigazolványomban a nemzetiségem nem volt feltüntetve, s nevemnek is legfeljebb csak furcsa
jelentésén akadhattak fenn a magyarok, nem pedig az ortográfiáján: Félcsak. így a
katonák azzal a meggyőződéssel engedhettek el, hogy magyar emberrel diskuráltak.
Már a külvárosban jártam, amikor egy arra kerékpározó magyar katonatiszt megállított és igazoltatott. Ö egy-kettőre rájött, hogy valami hibádzik a személyazonosságom körül. Visszakísért és átadott az ismerős járőrnek. A katonákat jól lehordta,
amiért fényes nappal beengedtek egy idegent az országba. Ök a csendőrségre kísértek. Ott, a hosszadalmas kihallgatás során nem nagyon akarták elhinni, hogy lengyel
menekült vagyok. Valószínűleg szlovák kémnek néztek. Tény, hogy elrendelték
visszatoloncolásomat Szlovákiába. Még amikor az est leszálltával kikísértek a határra,
akkor is azt hittem, hogy kitoloncolásomnak csak formálisan tesznek eleget, egyébként futni hagynak. Az erdőben haladva meg is kérdeztem a katonákat, hogy merre
van Szlovákia, és merre Magyarország, és hol a legközelebbi magyar vasútállomás.
Mindent aprólékosan elmagyaráztak, csak éppen fordítva. így útmutatásukat követve,
a legközelebbi szlovák vasútállomáson kötöttem ki. Mindent kezdhettem elölről.
Ezúttal azonban már óvatosabb voltam. Igaz, egy újabb éjszakát megint a kassai
71

rengetegben odüsszeáztam, de másnap szerencsésen bejutottam a városba, s megtaláltam azt a címet, ahol a Lengyel Vöröskereszt álcája alatt a lengyel összekötők
és futárok bázisa volt. Jól emlékszem arra a napra: m á j u s 29. volt, a születésnapom.
— Mit tapasztalt Budapesten az utolsó békehónapokhoz
képest?
— A kassai bonyodalmak azonnal rádöbbentettek azokra a változásokra, amelyek Magyarországon végbementek. Meggyőződhettem arról, hogy az országot kormányozó apparátusban két orientáció létezik: az egyik németbarát, a másik németellenes. Tudatában voltam annak, hogy politikai tevékenységünknek szükségszerűen
e két „irányzat" között kell lavíroznia. Politikai képviseletünknek ez a lavírozás
lett az irányelve.
— Hogyan szervezte

meg a

képviseletet?

— Azzal egyidejűleg, hogy a varsói instrukciókkal végül is Kassán át megérkeztem, befutott a párizsi lengyel kormány kiküldöttje is, ugyanezzel a feladattal.
A megbízásnak így közösen tehettünk eleget. A képviseletet, amelynek az említett
párizsi kiküldött, Edmund Fietowicz lett a főnöke, a koalíciós kormány m i n t á j á r a
építettük fel: tanácsadó testületében ott voltak a különböző politikai pártok megbízottjai. A tényleges tevékenység azonban a végrehajtó apparátusra hárult. Én
ebbe nyertem beosztást. Feladatom az országgal kapcsolatot tartó futárszolgálat megszervezése volt. Ez abból állt, hogy különféle embereken keresztül állandó kapcsolatot kellett fenntartanunk a földalatti Lengyelország varsói vezetőségével. Ügyelnünk kellett, hogy a futárok a feladatnak minden tekintetben megfelelő emberek
legyenek. Vállalniuk kellett, hogy Budapestről Varsóba, illetve Varsóból Budapestre,
két-két határon átcsúszva megteszik az utat. Önkéntesekben nem volt hiány. Ezek
részben zakopanei góralok közül, részben újszandeciek közül toborzódtak. Mit kellett a futárnak Varsóba vinnie? Titkos postát, amely különféle információkat tartalmazott az európai helyzetről, a lengyel kormány utasításait, pénzt a földalatti lengyel szervek kiadásainak fedezésére. Elmondható, hogy a háború első felében, 1940
és 1943 között Varsó és London között Budapesten keresztül állott fenn a legelevenebb kapcsolat. Hozzá kell tennünk, hogy e nélkül a via Budapest összeköttetés nélkül a földalatti Lengyelország se építhette volna annyira ki a vezetőségét. A kapcsolattartásnak később más- akadtak más módjai is, például ejtőernyőkön ledobott küldemények által. Ezzel magyarázható a budapesti lengyel politikai képviselet hallatlanul nagy szerepe a jelzett években.
A kapcsolattartásnak csak az egyik felét tette ki a Budapest—Varsó közötti
összeköttetés. Ha csak ez állhatott volna fenn, attól még béna maradhatott volna
tevékenységünk. A küldemények forgalmát még Párizs és Budapest, később Budapest
és London között is le kellett bonyolítani. Ez azonban jóval körülményesebb és
nehezebb volt. Az első időszakban, ameddig lengyel nagykövetség működött, vagyis
1941 januárjáig, rendelkezésünkre állott a követség diplomáciai futárszolgálata,
amelynek útvonala Belgrádon és Isztambulon keresztül vezetett Párizsba. Ez az
út azonban, miután a lengyel követséget megszüntették, lezárult előttünk. Hosszú
időn a legkülönfélébb módon kellett küldeményeinket eljuttatnunk Isztambulba. Ez
csaknem megoldhatatlan feladatokat rótt ránk, hiszen a futároknak Szerbián és
Bulgárián is át kellett kelniük. Némelykor a semleges államok — Svájc, Svédország
— követségeinek segítségét is sikerült igénybe vennünk. Feladatunk ezzel együtt
nagyon nehéznek bizonyult.
— Mikor és miért lett könnyebb

a képviselet

futárszolgálatának

a dolga?

— 1943-tól megszűnt a ránk nehezedő nyomás. Ettől kezdve küldeményeinket
magyar diplomáciai futár vitte havonta kétszer Lisszabonba és a londoni „csomagokat" is ugyanannyiszor hozta onnan el nekünk. Erre a magyar kormánnyal, pontosabban, a magyar kormány bizonyos embereivel kötött titkos egyezségünk következtében kerülhetett sor. Ennek előzményeiről szeretnék egy kicsit bővebben szólni.
Kezdetben, amikor Teleki Pál volt a miniszterelnök, úgy tetszett, hogy ügyünk,
72

a lengyel ügy érdekében kifejtett tevékenységünk semmilyen akadályba se fog ütközni. Orlowskit, a távozó lengyel követet, maga Teleki biztosította arról, hogy követség híján, ő, a magyar kormány feje lesz a lengyel érdekek magyarországi képviselője és védelmezője. Tény, hogy mindabban, ami a lengyelek érdekében történt,
nagy része van Teleki íratlan irányelveinek, titkos utasításainak.
Teleki halála után azonban hátrányunkra változtak a körülmények. Bárdossy
kormányzásának időszaka rendkívül próbára tett bennünket. Meggyőződhettünk róla,
hogy Bárdossy teljesen behódol a hiteri birodalomnak. Biztos volt Németország
győzelmében, s az ország szekerét alig eloldhatóan a horogkereszthez kötötte. Ez természetesen nem maradhatott nyom nélkül a magyar—lengyel viszonyban sem. Bárdossy alatt került sor több fontos lengyel személy letartóztatására Budapesten. (Rövid időn át magam is a Hadik-laktanya foglya voltam.) Képviseletünk vezetője,
Edmund Fietowicz, nyolc hónapot ült. Mivel azonban addigi tevékenységünk során
rendkívül körültekintőek voltunk, a konspiráció minden íratlan szabályát betartottuk, küldetésünknek, mégha nagy nehézségek árán is, de továbbra is eleget tehettünk.
A szovjetek sztálingrádi győzelme után a hivatalos körök hangulata is megváltozott. Kié így, kié úgy. Már korábban is megtaláltuk azokhoz az utat, akik aztán
legmegbízhatóbb barátainknak bizonyultak. Mindenekelőtt Csekonics Iván, a volt
varsói magyar követ. Ide számítható a volt miniszterelnök, Bethlen István is. Mindenről pontosan tájékozódhatott Keresztes-Fischer Ferenc, az akkori belügyminiszter.
Amikor érettnek láttuk az időt a magyarországi politikai cselekvésre, akciónkba
beavattuk Csekonicsot. Nyitányként egy fontos kérésünk ügyében, mintegy kísérletként is, Csekonics közvetített Keresztes-Físcherhez. A belügyminiszter teljesítette a
kívánságunkat: hamis magyar útlevelet állított ki képviseletünk vezetőjének, akinek
fontos szervezési kérdéseknek a megtárgyalása végett személyesen kellett megjelennie Londonban, a Sikorski-kormánynál. Edmund Fietowicz így valóban hamis magyar útlevéllel repült Isztambulba, s onnan Londonba, majd Isztambulon keresztül
vissza Budapestre. Elhozta magával Sikorski tábornok Csekonicshoz adresszált levelét, amelynek tulajdonképpeni címzettje természetesen a magyar kormány volt. Ez
a levél konkrét politikai lépésre, cselekvésre tett javaslatot. Indítványozta, hogy a
magyar kormány titokban, de hivatalosan ismerje el a magyarországi lengyel képviseletet követségnek. Ez be is következett. Attól kezdve valóban hivatalosan elismert testületként működhettünk. Erről természetesen mit se tudhattak a kitűnő
szimattal rendelkező német ügynökök.
— Mi történt ezután?
— A magyar kormány jószándékának első bizonyítéka tehát megvolt. A mi tevékenységi lehetőségünk volt az. Ez nyilvánvalóan Keresztes-Físchernek köszönhető,
de lehetetlen, hogy Horthy jóváhagyólag ne tudott volna róla. Amikor már „bevett
dolog" volt, hogy a titkos lengyel küldemények a magyar diplomácia közvetítésével
jutnak el rendeltetési helyükre, az ú j feladat fogalmazódott meg: Magyarországot ki
kell szakítani hitlerista szövetségesei közül. A lengyel képviselet volt az első kezdeményezője és közvetítője az ezzel kapcsolatos megbeszéléseknek. Ezek aztán később
mint ez a magyar történeti irodalomból eléggé ismert, más közegekben és területeken — Svájc, Törökország — is folytak. Mindazonáltal Kállay politikai hintájának
meglendítésében a lengyel képviselet nagyon fontos szerepet játszott. Szerettük
volna, hogy a háború befejezésével Magyarország ne álljon megint a rossz oldalon,
mint negyedszázaddal korábban. Mint köztudott, ez nem sikerült. Felelősség terheli
ezért a magyar kormányt, de része van ebben „annak a megkülönböztetett figyelemnek", amelyet Németország a gazdaságilag és stratégiailag oly fontos szerepet
játszó Magyarországnak szentelt. Így következett be az ország katonai megszállása
1944. március 19-én. Ezzel a nappal vége szakadt a magyar kormánnyal folytatott
tárgyalásoknak is. Vagyis lényegében vége lett a lengyelek politikai tevékenységének.
Március 19. így nemcsak magyar, de lengyel szempontból is tragikus nap. A képviselet valamennyi tagja német kézre került, s hitlerista táborokban halt meg a későbbi hónapok folyamán. Nekem személyesen sikerült elkerülnöm a letartóztatást,
73

így rám hárult az a szomorú feladat, hogy a képviseletet felszámoljam, az ügynökeinkhez vezető szálakat eltépjem. De az én kötelességem lett az is, hogy hasonló feladatok céljából megpróbáljak ú j képviseletet szervezni. Az 1944. március 19-ét követő körülmények azonban már nem voltak kedvezőek a lengyelekre nézve, így az
én kísérletem csekély eredménnyel járt. Március 19-én a képviselet gyakorlatilag
megszűnt. Ez a nap a magyarországi lengyel menekültek életében is fordulópont
volt. Ekkor tizenegynéhányezren tartózkodtak Magyarországon. Ennyien telepedtek
le átmenetileg abból az ötvenöt-hatvanezer emberből, akik magyar földön rövidebbhosszabb időt töltöttek menekültként. Közismert az a szívélyesség, amellyel a magyarok, beleértve a hivatalnokokat is, a menekülteket fogadták. Legnagyobb jelentősége talán a lengyel iskolahálózat megszervezésének volt. Egy időben a balatonbogiári gimnázium volt a világ egyetlen lengyel gimnáziuma. E tények a magyar—
lengyel kapcsolatoknak szintén fényes lapját alkotják.
— Hogyan értékeli

a menekülttéma

feldolgozását?

— Ma számos történész foglalkozik a menekültek históriájával. Ez érthető. Több
•okból is. Izgalmas és szükség van rá. Szükség azért, mert az ezeréves lengyel—
magyar barátságot illetően motiváló ereje van. A kérdéssel foglalkozók közül nem
mindenki mondható felkészültnek. Talán azért se, mert híján van az eredeti, forrásértékű dokumentumoknak. Az iratok szétszóródtak a nagyvilágban.
Van, aki a magyar forrásokra támaszkodva éri el a legfontosabb eredményeket,
akad olyan, aki főleg lengyel forrásoknak kerül birtokába. A lengyel anyagok egy
része a londoni Sikorski Intézetben található, más része Varsóban. Hozzájuk férni
nem a legkönnyebb. Örömömre szolgál az, hogy egy magyar történész, elsősorban a
magyarországi anyagokat lelkiismeretesen összegyűjtve és feldolgozva, megírta a m a gyarországi lengyel menekültek történetét. Ez a történész Lagzi István, a szegedi
egyetem munkatársa, aki az említett munkát — Lengyel menekültek
Magyarországon
,a U. világháború éveiben — Lengyelországban megjelentette. Mint az egykori események részese és tanúja, meg kell mondanom, hogy ez az első, témával kapcsolatos
megbízható feldolgozás.
— ön miért nem irt semmit,

legalábbis semmi lényegeset

ezekről a

kérdésekről?

— Ennek részben pszichikai okai vannak: nincs hozzá lelkierőm. Mint történész
"tisztában vagyok azzal, hogy előbb hozzá kellene jutnom azokhoz az autentikus
dokumentumokhoz, amelyekhez ez ideig nem fértem hozzá. Már azokra se emlékszem, amelyeket annak idején én rejtjeleztem. Emlékezetből különben se lehet történelmet írni. Források nélkül nincs történelmi munka. Talán, ha alkalmam lenne
átrágni magamat azon a hatalmas anyagon, amely a Sikorski Intézetben van összegyűjtve, nekivágnék a feladatnak. S ha elkészülnék vele, akkor az jól kiegészítené
•Lagzi István méltatott monográfiáját.
— Miként alakult, hogy annyi év után ismét azzal foglalkozik, ami életét annak
idején meghatározta: a történelemmel. S hogyan kerülhetett egy poznani a krakkói
Jagelló Egyetemre?
— Nem közvetlenül Poznanból kerültem a krakkói egyetemre. A sztálinizmus
"korszakát én is megszenvedtem. Erről csak annyit, hogy aki olvasta Kazimierz
Mo.czarski Beszélgetések a hóhérral című — mint hallom, nemrég Magyarországon is
megjelent — könyvét, az elképzelheti az én életem nyolc esztendejét is. A tudománnyal így csak 1957 végétől kezdhettem el újból foglalkozni. Azóta dolgozom a
Jagelló Egyetem Történeti Intézetében. Érdeklődési területem a XIX. század Dél"kelet-Európájának históriája, ezen belül Magyarországé. Megjelent munkáimnak ez a
földrajzi és időbeli k e r e t e . . .
— Az ön „magyar érdeklődése" Kossuthtal
kezdődött...
— I g e n . . . Értem ö n t . Valóban... Már néhány évvel ezelőtt rászántam magam a t , hogy Kossuthról monográfiát írjak. Bele is fogtam. A munka egy részével kész
.74

vagyok. 1848-ig már lengyel életre kelt Kossuth. Aztán egyéb feladataim elodázták
ezt a munkát. Nem baj. Ezalatt is érlelődött a „téma". Ma már kényszerítő szükségét érzem annak, hogy a monográfia írását folytassam az utolsó pontig. Szeretném, ha életem főműve lenne egy Kossuth-monográfia.
KOVÁCS ISTVÁN

Gondolatok
a Krakkóban kiadott magyar könyvekről
Az egykori Galíciában a múlt század hatvanas éveiben nőtt meg az érdeklődés
irodalmunk iránt. Ez nem meglepő, hiszen a mai Lengyelország déli része is a Monarchiához tartozott. Itt adták ki a János vitézt, Az ember tragédiáját, több Jókairegényt és — varsói—krakkói közös gondozásban — A Pál utcai fiúkat, amely azóta
csaknem hússzor megjelent. A két világháború között viszont említésre sem érdemes
magyar műveket fordítottak le a lengyelek „második fővárosában". Az egyetlen kivételt egy Petőfi-verseskötet (1930) jelentette.
A felszabadulást követően sokáig szinte kizárólag varsói kiadók népszerűsítették
irodalmunkat, pedig Krakkó az ötvenes években rangos, korántsem „vidéki" kulturális központtá nőtt. A helyzet egy évtizeddel ezelőtt változott meg. A Wydawnictwo
Literackie vállalkozott Csapláros István Kocham twój kraj (Szeretem országodat,
1971) című, lengyel tárgyú magyar verseket tartalmazó antológiájának gondozására
és Molnár Ferenc igen népszerű ifjúsági regényének megjelentetésére (1972).
Az irodalmunk iránti krakkói érdeklődés véletlenszerűsége 1977-ben végleg megszűnt, mert az Irodalmi Kiadó Humánum est elnevezésű, immár igen kedvelt sorozatában napvilágot látott Ady Endre verseinek első lengyelországi (de, hála a háborús menekülteknek, nem első lengyel nyelvű) kötete. A kis könyv másfél ezer példánya hamar elfogyott. Ekkor már Etelka Kamocka volt a kiadó szerkesztője, aki
nagy hozzáértéssel, jól válogat a XX. századi magyar irodalom legjavából.
1978-ban csak egy magyar regény (Heltai Jenő: Álmokháza) jelent meg Krakkóban, a következő év azonban olyan „rekordot" hozott, amilyennel eddig a varsói
kiadók sem igen büszkélkedhettek. Ebből a városból került a lengyel könyvesboltokba Nagy László válogatott verseinek kötete, Déry Tibor két regénye, a G. A. úr
X-ben és a Niki, Balázs József alkotása, a Koportos, Mezei András Csodatevője és
Passuth. László Lagúnák című műve. 1980-ban — a Humánum est sorozat harmadik
magyar darabjaként — itt látott napvilágot az első lengyel nyelvű
Radnóti-verseskötet, Beney Zsuzsa bemutatkozásaként a Rontás, valamint két, a Visztula mentén
is népszerű alkotónk, Illyés Gyula és Németh László egy-egy műve, a Kháron ladikján és a Gyász. A krakkói szépirodalmi kiadó ez évi terveiben újabb két Déryregény (Képzelt r i p o r t . . . , A kiközösítő) mellett ismét szerepelnek költészeti kötetek:
egy bővebb Ady-válogatás és Csoóri Sándor lírájának keresztmetszete.
A lista nem rövid, ezért lehetetlen minden könyvet méltatni. Be kell érnünk a
legfrissebbekkel, a legutóbbi két év termésével.
Déry Tibor legjobb műveit a hetvenes években olvashatták el a lengyelek, de a
G. A. úr X-ben rutinos és ezúttal különösen sikeres átültetője, Camilla Mondral
helyesen tette, hogy utószavában ismertette írónk pályáját, és Bessenyeitől Babitsig
haladva a legfontosabb magyar fantasztikus regényeket. Hangsúlyozza, hogy bennük
a társadalmi problémák iránti érdeklődés jutott döntő szerephez. Déry ebben az
alkotásában sem „szökött" a valóság elől. Az életet értelmétől megfosztó, abszurd
„anarchikus szabadság" megmutatásával az egzisztencialista filozófia egyes tételein
75

gúnyolódott. „Az olvasót partnerének, magával egyenrangúnak tekinti, és megengedi,
hogy levonja a következtetéseket" — állapítja meg a mű fordítója, majd felhívja
a figyelmet írónk nyelvének kifejező erejére.
A krakkói hetilap (2ycie Literackie 1979 25) recenzense „negatív utópiáról" beszél, és csak az ábrázolt fantasztikus világ képének érdekessége köti le. Jóval többet
mond a könyvről egy fővárosi kritikus (Nowe Ksiazki 1979 23). „A rend nélküli szabadságról szóló regény a maga fantasztikus-groteszk valóságmegragadásával meglepte
a magyar kritikát és olvasókat, akik megszokták a realista Déryt" — állapítja meg.
Hasonló és kellemes meglepetés érte most írónk lengyel kedvelőit, nem kevesebb,
mint húszezer példány megvásárlóit.
A Trybuna Ludu korábban soha nem írt olyan gyakran magyar könyvekről,
mint 1979-ben. Egy gondolatot érdemes kiemelni ismertetéséből: „A modern filozófiák kérdéseit... Déry Tibor a nem létező X város fantasztikus képét megalkotva
mutatta be, de a történet társadalmi-erkölcsi üzenete messzire ható és általános
emberi. Arra készteti ugyanis az olvasót, hogy eltöprengjen azon, milyen világot
épít ő maga." A Nikit, kiadását lelkesen üdvözölve, ugyancsak a LEMP központi
lapjában a legnevesebb prózaírók egyike, Wojciech Zukrowski méltatta: „A mű azokról az alapvető változásokról tanúskodik, amelyek Magyarországon végbementek.
Azokról is, amelyek nálunk. Érdemes hát emlékeztetni, milyen állampolgári jogokat
sikerült Lengyelországban is megszilárdítanunk" — írta.
A legérdekesebb számunkra mégis az, amit a Miesi?cznik Literacki című fővárosi folyóiratban (1980/3) olvashattunk a regényről. Recenzense szerint a Niki igen
fontos helyet foglal el Déry munkásságában, „ugyanis realista és parabolikus-groteszk korszakának határán foglal helyet. A könyv mintegy magába olvasztja a kettőt, mind a stílus, mind a világkép síkján". Ügy találja, írónk mesteri módon használta ki az állatmesékből vett allegorikus poétikát, amely az alkotót „felmenti az
emberi sors közvetlen bemutatásának kötelezettsége alól, és ezáltal lehetővé teszi
története mélyebb és kifejezőbb ábrázolását". A kritikus végkövetkeztetése az, hogy
a parabolaformula az ú j realizmus formulája volt Dérynéi, és az Egy kutya története (ez a fordítás alcíme) után mindig a művészi transzformáció prizmáján át kell
nézni a műveiben ábrázolt valóságszeletet.
Eleget mond-e egy termékeny idegen költőről pár tucat verse? — vetődhet fel
a kérdés a Kto przeniesie milosc (Ki viszi át a szerelmet) című lengyel Nagy Lászlókötet kapcsán. A válasz igenlő lehet, mert Gimes Romána jól válogatott lírikusunk
1953 utáni terméséből. Akkor is, ha arra gondolunk: Illyés, Kassák, Weöres, József
Attila és Ady után ő a hatodik XX. századi költőnk, akinek verseskönyve napvilágot látott lengyelül. Néhány alkotását már jóval korábban közölték egyes folyóiratok, a mostani címadó vers, a Tűz, az Álomi beszédem, a Virágok térdelnek és a
Szerelmem, csonttörő élet pedig bekerült az 1975-ös magyar antológiába. Átültetőjük
Tadeusz Nowak volt, aki ezúttal a Nagy László-versek többségét fordította. A régebben hosszú ideig Krakkóhoz kötődő alkotó annak a nemzedéknek kiemelkedő alakja,
amely az ötvenes évek második felében tört be a lengyel irodalom élvonalába —
ahogy magyar kollégája itthon. Nálunk inkább regényíróként ismerik, de hazájában
jelentős költőnek számít. Ars poeticája közel áll a magyar lírikuséhoz. Szép utószava
is ezt igazolja, amely szerint Nagy László „egész hatalmas intézménye, végső menedéke volt mindannak, ami magyar, nemzeti, népi, ami a legemberibb".
Kettejük eszmei és művészi közösségének lényege, hogy egyaránt a népből jöttek, életművük annak kultúrájából nőtt ki, és e termékeny talajtól akkor sem szakadtak el, amikor az egyetemes emberit kísérletezve, ú j eszközökkel fejezték ki.
Nagy Lászlót nem könnyű fordítani. Nowak ott oldotta meg feladatát a legsikeresebben, ahol költőnk természeti képeinek a sajátjával rokon „mágiáját", festői vízióit
kellett visszaadnia. Ezért olyan jó például a válogatás címadó darabjának lengyelítése. A Menyegző kitűnő átültetése a két lírikus másféle rokonságára utal. Amilyen
otthonos tudott lenni Nagy László saját — és ezáltal nemcsak saját — népe ősi
szokásvilágában, hagyományőrzésében, olyan mértékben sikerült ezt Nowaknak kifejeznie.
76

A versek másik fordítója a hetvenes évek elején beérkezett, a középnemzedékhez tartozó Bohdan Zadura, aki ugyancsak régóta próbálkozik költészetünk népszerűsítésével. A Nagy László-versek lendületes türelmetlenségét, emberjavító szándékát hűen érzékeltette lengyelül. Ezt bizonyítja a Fenyegetések vagy az Inkarnáció
ezüstben átültetése.
Ha vannak is bírálható fordítások (mint a Vendégek jövetele), a lengyelek jó
verseket olvashatnak a kötetben. Igazat kell azonban adnunk a kapcsolatainkat kutató Jerzy Róbert Nowaknak, aki az Üj Könyvekben így írt: „Nem hallgathatom el
azt az érzésemet, hogy néhány átültetés esetében a költő-fordító invenciógazdagsága
túlságosan eltávolodott az eredeti szövegek szerzőjének szándékaitól." Valóban: Tadeusz Nowak itt-ott mintha egy-egy saját sorát lopta volna bele a Nagy László-i
strófákba.
Reméljük, a Nagy László-válogatás nálunk alacsonynak, a lengyeleknél átlagosnak számító kétezres példányszáma miatt ú j kiadásra lesz majd szükség — úgy,
ahogy azt is szeretnénk, hogy a tavalyi Radnóti-kötet
még egyszer megjelenjen.
A Spienione niebo (Tajtékos ég) című válogatás nem ismeretlen szerző lengyelországi bemutatása. Néhány versét folyóiratok, antológiák közölték, majd az egyik
varsói kiadó vállalkozott az Ikrek hava (Pod znakiem blizni^t) megjelentetésére.
A negyvenöt vers — a költő lírájának egyhatoda — nem kevés, különösen ha
kimondjuk: Konrád Sutarski, a régóta hazánkban élő lengyel lírikus (akinek magyar
nyelvű kötete is van), szerencsés kézzel válogatott. A három ívnyi terjedelem adta
lehetőségekkel élve nem a kezdő, hanem az érett alkotót szándékozott bemutatni,
aki a harmincas évek derekán bontakozott ki. Ezért az első Radnóti-kötetekből mindössze négy, a Járkálj csak, halálraítélt és Meredek út címűből viszont hat-hat vers
kapott helyet a válogatásban. Költőnk legismertebb alkotásait posztumusz verseskönyve tartalmazza, tehát csak helyeselhető, hogy Sutarski egy híján harmincat felvett közülük a Tajtékos égbe.
Mind a válogató, mind Tadeusz Nowak és a krakkói Tadeusz Sliwiak egy-egy
tucatnyi verset ültetett át, míg a többit a nyelvünket ismergető, kevésbé neves
Feliks Netz fordította. A lengyel változatok nagyobb részének színvonalával elégedettek lehetünk.
Nowak Radnóti érzéseit, gondolatait többnyire sajátjává tudta tenni, de azokat
más költői képekkel, eszközökkel kifejezve szép, ám néha szinte ú j verseket írt.
Kitűnő átültetés az Ötödik eclogáé. Befejezése így hangzik: „Két bordámat fájdalomra feszíti a rossz szenvedés, / és végül reszketek, s emlékezetemben milyen élőn
jelennek meg / régi szavaid, és érzem tested jelenlétét, / mint a halottakét — / Ma
mégsem tudok írni rólad!" Radnótinál: „Két bordám közt már feszülő, rossz fájdalom ébred, / reszket ilyenkor s emlékemben oly élesen élnek / régmondott szavaid s úgy érzem testi valódat, / mint a halottakét — / Mégsem tudok írni ma
rólad!"
Sliwiak fordításainak színvonala sem sokkal alacsonyabb, bár a Chartres című
vers átültetésében megtöri az eredeti költőiségét, az Éjszakában pedig a jelen idejű
igealakokat múltba téve megváltoztatja a mű alaphangulatát. Sikerült viszont a Tajtékos ég, a Levél a hitveshez, a Töredék, az A la recherche... és talán a legjobban
a Nyolcadik ecloga fordítása, amelyben megtalálta a bibliai nyelvezet megfelelőjét.
Igyekezete ellenére Netz átültetései a legszíntelenebbek. A Himnusz a békéről dinamikáját az eredetinél hosszabb sorokkal nem adta vissza. Dicséretet a nehéz feladatnak számító Harmadik ecloga hű fordításáért érdemel. Sutarski átültetéseinek színvonala a legkiegyensúlyozottabb. Alaposan megismerte Radnóti líráját, annak előzményeit, költészetünkben elfoglalt helyét. Magyar nyelvtudása kitűnő, ahhoz hasonlóval a lírikusainkat népszerűsítő lengyelek közül senki más nem büszkélkedhet.
Az eredeti versformákat, képeket, hangulatokat jól és hűen tolmácsolja a Törvény,
a Csütörtök, az Októbervégi hexameterek, a Hetedik ecloga, az Erőltetett menet,
vagy a Razglednicák lengyel változatában.
Sutarski írta a kötet utószavát. Radnóti életútját vázolva hangsúlyozza DélMagyarország kulturális központjának, egyetemének és a Szegedi Fiatalok Művészeti
77

Kollégiumának a költő fejlődésében játszott szerepét. „Radnóti lírája elméletileg
már Szegeden megalapozódott, amikor a költő mint egyre radikálisabb nézeteket
valló művész beérett" — állapítja meg. Kár, hogy röviden szól arról, hogy Radnóti
életművének helye a magyar avantgard-törekvések és a mérsékeltebb újító tendenciák között van, így az olvasók nehezebben vethetik össze lírikusunkat kissé távoli,
de mégiscsak fellelhető lengyel rokonaival. Radnóti költészete számos közeli vonást
mutat a korabeli lengyel katasztrofistákéval, köztük az immár Nobel-díjas Czeslaw
Miloszéval. Sutarski kimondhatná ezt, hiszen jól látja, hogy lírikusunkra jellemző a
civilizált világ deformálódásának és a természet, az emberi élmények szépségének
szembeállítása. Ugyanúgy, ahogy a háború elején meghalt Józef Czechowiczra is.
Az a mód pedig, ahogyan Radnóti a káoszban a harmóniát igyekezett meglelni, a
fasizmus áldozatául esett Krzysztof Baczynskival rokonítja.
Általánosításokra egyébként nincs sok lehetőségünk, hiszen irodalmunkat főleg
Varsóban népszerűsítik a lengyelek. Az viszont tény, hogy a mennyiségi előrelépés
Krakkónak köszönhető, mert a fővárosban 1977 óta is körülbelül annyi magyar
alkotás jelenik meg, mint pár évvel korábban. Azt sem tudjuk, hogyan osztják meg
egymás között a lengyel kiadók a magyar irodalom megismertetésének feladatait.
Valószínű, hogy a krakkóiaktól nem várhatjuk például XIX. századi íróink alkotásainak lefordíttatását. Az azonban észrevehető, hogy a „második fővárosban" gyakrabban bízzák az átültetés munkáját kezdőkre, fiatalabbakra. Leírjuk a nevüket is,
abban a reményben, hogy többször találkozunk majd velük: Dabi István, Krystyna
Hrycyk, Alicja Pilat, Marék Sadowski. Az utóbbi kettő magyar szakot végzett a
varsói tudományegyetemen, ugyanúgy, ahogy a már korábban „befutott" Hanna
Kuzniarska vagy Krystyna Pisarska. Egészséges törekvésre vall, hogy sokan fordíthatják prózánkat.
D. MOLNÁR ISTVÁN

FARAGOTT ÉS FESTETT BETLEHEM-FIGURÁK. NAGY LAJOS ANYJÁNAK.
ERZSÉBET KIRÁLYNŐNEK AJÁNDÉKA A KRAKKÓI KLARISSZA KOLOSTORNAK

78

TÓTH BÉLA

Tiszajárás
XVIII.

A VIZES MÉRNÖK SZÁRAZON
A vállalati bérlemény karosszékében ül mellettem Zoli, mesél. Csak az imént
hagyta abba. Amig levegőt vett.
— Évek óta kézhez szoktatott brigáddal dolgoztam. Ami azt jelentette, amit a
török közmondás tanít: Az okosnak elég egy biccentés is.
Embereim látták, hogy vigasztalgattam, vettem magunk közé a síró kis cigányt,
hát délután úgy mentek vele munkára, mintha örök életükben együtt jártak volna.
De a lány se tett hűségesküt, igaz nem is várta tőle senki. Kapta a szintező lécet,
szaladt vele cövekről cövekre, ahogy a mérés haladt előre. Futása nesztelen, mint a
szálló fecske suhanása.
Arra sem emlékeztem a nyári szünet után, hogy is köszönt el tanulótársai csapatával. Egyszer csak nem voltak. Az ördög győzte ügyelni őket. Brigádba mentése
nem esett nagyobb súllyal latba, mint a töltés koronáján megmentett házas csiga
sorsa. Ha utunkba esett, elkerültük vagy vittük magunkkal addig, amíg biztonságos
helyen le nem pakolhattuk. Ennyi volt első felbukkanása a kis feketének. Amúgy is
akadt bajom. Ha nem akadt volna, hát csináltam volna magamnak. A tevékeny
ember nagy buzgalmában magának keveri ki a masszát, amiből aztán nehezen bir
kimászni.
Örök pénzmizériában voltunk a családdal. Soha nem volt nekik elég. Épp az
időben is kapom asszonyomtól a levelet, hogy bezzeg az ötezer kevés! Bezzeg Sóhajós Lukács elmarkolta a szerencse kezét Nyíregyházán. Nyíregyházának akkoriban
ment fölfelé a csillaga. Mindenféle szorgalmas termeléseiből anyagi eszközei csurogtak össze, s vele az ambíció. Hogy művészei is legyenek. Ezért hozott áldozatokat.
Kertes villákat is tudott már adni egy-egy Sóhajós Lukácsnak, aki Szegeden a harmincadik rajvonalban gebürcölő piktorka volt csupán, de itt gomblyukba tűzhető
tubarózsa. Író urak telepítéséről is harsant egy időben a trombitaszó, és aranyozott
zabot kínálnának nekik tenyéren, ha jönnének. De hát ez is természetes. Nem?
Békés megyének alig van felsőfokú tanintézménye. Más megye, mint Csongrád is,
fullákol a bőségtől. De nem is ezt akarom mondani. Hanem az asszony biztatását,
hogy markolnám már el én is a nyíregyházi isten lábát, ha már annyira böcsülnek
ebben a nagy tájban, legyen meg a kézzelfogható értelme.
Bezzeg Sóhajós Lukács disznókat hizlal, félmilliója röfög a takarékban. Most is
új üzletbe kapott. Egy öreg embertől potom pénzért kivett egy hold szőlőt. A kapáját
se kellett beleüsse, csak ősszel szedte a szőlőt. Hát énnékem nincs ennyi eszem,
amikor két lányom is a férjhezmenés idejéhez közeledik lassan?
Én már régóta nem győzködtem az otthoniakkal. Minek írtam volna, hogy ne
nézzenek engem Sóbajósnak. A következő fizetéskor is ötezret küldtem. Jött a válasz,
hogy kevés! Egyre kevesebb. De én nem erőltettem magam. Nem kerülök én a családomnak egy huncut grandjába sem. Soha nékem egy gatyát a leadott fizetésemből
79

nem vettünk. Mi vagyok én, bankóprés? Tekerni kell egyet-kettőt rajta, s jön k:
belőle a ropogós Ady?
Ilyen gondfelhők takargatták előttem a kis cigány alakjának halovány emlékét.
De a legőszintébben, soha eszembe sem jutott. Más no sem. Nem bizonygatom szentéletűségemet. Megértem én is a pénzemet. Bár soha nem szaladoztam utánuk. Amíg
normálisan éltünk az asszonnyal, addig azért nem. Később, olyan koromhoz illőekkel
hol egyszer, hol másszor összevert az élet. De érzelmeimmel nem bocsátkoztam játékokba. Szemétség? Lehet. Egyébként nem volt központi témám. Hideg vérű állatnak születtem, vagy csak nem gyújtották még föl bennem a puskaporos hordót?
Nem tudtam, nem is kutattam, ötvenéves korában már nagy vágyai nem támadnak
a magamfajtának. Kihúzott lutri vagyok. Mi történhet még velem? Reméltem, hogy
semmi új. Illetve nem reméltem én semmit. Mentem a mániáim után, menekültem
a pénzéhes otthontól. Megvan mindenük. És ha most veselkednék a milliomosodásnak, talán tíz év alatt azt is össze lehetne gabalyintani. De nem. Megállapodott
anyagi helyzetben vagyok, és nem lazítok. Hajtok, mint a vadászkutya. Ha azt bezárnák, megdöglene. A versenyló elpusztul, ha minden nap nem zavarják habosra.
Kocsmás barátaim mondják: munkabuzi. Lehet. Engem ez tart meg. Ez az életem,
a patikám, a kenyerem, egészségem, vidámságom, mozgató erőm. A munka. Nem a
pénz. Jó, ha van. Nem szeretek pénz nélkül lecengélni. Egy jó könyvsorozatra, a barátaim megvendégelésére, hóbortjaimra, útjaimra, szép ingre, ruhára mindig is
legyen. Csináltassam meg a síremlékemet karrarai márványból, netalán a kelelt
koporsómat, és saját kezűleg húzzam magamra? Ahogy ellenségeim várnák? Ezt
hagyom legutoljára. Nekem addig még dolgom van! Sok toronymagas ismeretkupacot fel akarok mérni, sok vízpartot megcentizni, benne levő szépséget magamba
szívni. Magamat megismerni! Mire volnék képes, ha a belém épült hangszert mind
a tíz ujjammal megzendíthetném? Egyáltalán megzendíthetem? Pénzt hajszolni?
Netán újra nősülni, ú j fészket sikeríteni? Érdemes erre a rövid időre?
Egyszer valami nyamvadt fertőzés keveredett a mutató ujjamra. Elmérgesedett.
Az itteni orvosok mindjárt vágni akarták. De hát az ember a jobb keze mutató
ujját nem olyan könnyen teszi a kés alá. Hát az nekem a fél eszemmel fölér, hogy
is tudnám nélkülözni. Bementem a kórházba, ott is a szikét fenték. Könnyen nem
akartam adni, beugrottam Debrecenbe, hátha az ottani klinikusoknak több esze van
az én kezemhez. No, úgy is lett. Ambuláns beteggé lettem, sétálgattam be vagy két
héten keresztül mindennap, mire megmentették az ujjamat. Csak elég az hozzá, egy
igen szemre való orvosnő istápolt, aki beszédes kedvességgel próbálgatott, hogy
érzéstelenítés nélkül kiállom-e a lápiszolást. Persze a virtus fölágaskodik a magunkfajta bolond emberben, ha egy nő előtt kell a fogunkat összeszorítani.
Kétheti betegeskedés közben a szó is kiforogta, hogy ki vagyok, mi vagyok.
Elvált ember vagyok, mint ahogy lélekben én már vagy öt-hat éve elváltnak is tartottam magam. Az orvosnő komolyan vette. Ö is ilyenképp élt. Gyógyulásom utolsó
hetében mondja, hogy meg kellene ünnepelni. Már az ujjam megmentését. Megünnepeltük. A hét minden napjának estéit csupa ünnepléseknek szenteltük. Tudtam,
ennek a bolondos korszakomnak is vége, mert megyek, ú j r a belevetem magam elfoglaltságaimba. Igen, de az utolsó estén azért a kapcsolatok további rendezésére is
sor került. Ki ír először? Én. Megírtam, hogy az orvosi utasításokat betartom. Harmadnapra már jött a válasz, hogy főorvosi vizit szükséges! Ettől kezdve úgy háromnaponként felülvizsgálatok következtek, amit hol az én itteni lakásomon eszközöltünk, hol egyenesen a klinikák városában. Ment ez heteken keresztül, mire legutoljára, bár azelőtt is adott magára, fenemód kicsipekedve jön az én orvosom. De mint
a szidolozott arany, olyan. Vakít. Sejtettem, egyet könyökleni akar az élet. Nem
sokat kellett várnom. A nő szellemes, fennkölt intelligenciájú valaki létére, a parasztokkal született gátlásokat nem ismerte, azt mondta, hogy most pedig vegyem el.
Mindjárt!
Nem vagyok én nagyon ijedős, ahogy nagyon bátor sem. De akkor megijedtem.
Ügy éreztem magam, ahogy a csapdába esett kutya. Hát erről eddig nem volt szó!
.80

öreg fejjel úgy fognak meg, mint a csízmadarat. Léppel? Mit csináljak, mit csináljak? Kidobjam? Hazudjak? Holnap szavamon kap.
Mondom neki, nézze kedvesem, a játék az igen, de ú j hajó az én életemben
már nem indulhat. Hová is mehetne? Hol kötne ki? Szerencsére szörnyen megsértődött. Magázott, nem engedte, hogy lekísérjem.
Valameddig hallgatott. Egyszer levelet kapok. Hogy másképp gondolta. Nem jól
értettem. A játék is jobb, mint a semmi.
De én voltam olyan piszok, hogy nem válaszoltam. Váratlan kapok egy táviratot, hogy ekkor és ekkor meglátogat. Félórás előnnyel fölugrottam a szegedi vonatra,
s elég meggondolatlanul hazaugrottam. Hiába tudtam jól a franciáktól, hogy tapintatos férj hosszú idő után jelzés nélkül ne essen haza. Hazaestem, és hanyatt.
Hajnal felé érek haza. Alszik a ház. Megyek a fürdőszobába, egy teljesen ismeretlen fiatalember mered rám, majd pofon üt, tolvajt is kezd emlegetni, hogy de
addig takarodjak, míg a rendőrségnek, de azonnal nem telefonál, és különben i s . . .
Szó szót követett, hangoskodásunkra belép a lányom, szűzanya meztelenül.
A nyakamba ugrik, mintha az utcán találkoznánk.
— Mi van itt, nyilvános házat nyitottatok? Ki ez az ember?
— A hapim!
— Hapi, hapi, vőlegény?
— Még nem volt időnk erről beszélni. Az este a diszkóban voltunk, két-három
órája vagyunk itthon. Mi is vagy te, hogy is hívnak? — fordult a fiúhoz.
De engem akkorára már éppen harmadszorra került meg a hányinger, elparancsoltam őket a fürdőszobából, s kihajítottam a taccslobogót. El tudod képzelni, hogy
érzi magát egy lányos apa? Különösen a hozzám hasonló. Mondják, hogy a tolvaj
fél a tolvajtól. Igaz!
Hová legyek? Ha visszaszaladok, pedig nagyon is futásra állt a lábam, ott vár
az orvosnő, hogy gyerünk az oltár elé. Na, nekem éppen ez hiányzik. Itthon is sütős
a talaj. Hát hová a francba legyek már m a g a m . . . ?
Ahogy gyerekkorunkban tudott a Miatyánk úristen valamelyik félszavában szemünk bekoppantával elállni a hangunk, Zoli úgy váltott át hortyogásra.
Langyos nyári éjszaka ül a nyakamon, keveset kesergek a megkezdett gondolatfonál szakadásán, biztos lehetek a folytatásban. Két éjszaka már nem aludtunk,
s nekem is álom ül a szempilláimon.
Most itt kucorogjak reggelig? Csak amikor napkeltével rám köszönt Julcsi, szégyellem el magam. Hogy a nagy éber is elpilledt!
Szabadkozásra nincs okom, se időm, Julcsi kipihenten siettet, noha Zoli holmi
kávékról, pár falat harapnivalóról, szatmári szilváról beszél, amire csak intünk.
Julcsi izgatottan rám ragad. Igaz is, a vizeknek nincs zárórájuk, mint a lónyai toronynak, így aztán bujkálhatunk a kelő nap küllői között, sietve.
Julcsi, amíg kikulcsolja a ház alatt levő garázs ajtóját, olyan zavartalan folyékonysággal beszél, mintha most hagytuk volna abba.
— Már ne is tessék haragudni az író bácsinak, ha szabad így szólítanom, mert
ahogy tetszett észre venni sehogy sem szólítottam, de mi, a barátnő húgommal jobban ismerjük az író bácsit Zoli bácsi jóvoltából, mint ahogy azt gondolni lehetne!
Hogy magáról Zoli bácsi mennyit beszél, hányszor idézi. Zoli bácsinak minden
könyve megvan magától. Olvastuk is.
— Szegény emberek, hát nincs maguknak jobb dolguk?
— Nincs okom a hízelkedésre, mert nem abból élek, s mire is mennék vele, de
amikor az első napon annyira gátlástalanul a nyakába estünk, ne higgye, hogy
kurvaságból tettük. Azt hittük, magát annyira vagy jobban ismerjük, mint Zoli
bácsit, hogy a kedvére leszünk és nem valami utálatot váltunk ki magunk iránt. És
ezt most nem biztatásnak szánom, hogy ami elmaradt az első napon, íme, most a
harmadik u t á n . . . Mi csak kedveskedni akarunk, mert mint mondom, a nagyon szeretett Zoli révén magát látatlanból és gátlások nélkül elfogadtuk. És most több
napos útnak indulunk. Ne legyen közöttünk fal. Hadd legyen maga nekem olyan,
g Tiszatáj

81

amilyennek én összeraktam magamban. Oldjon fel az alól, hogy kerítéseken át beszéljünk egymással. Aztán, úgy lehet sohasem találkozunk többet. Jó, maga még ír,
hozzám is eljut. Élvezhetem. Olyan némelyik írása, mintha velem beszélne. Erre
Zoli bácsi hívta fel a figyelmem.
Ha rossz nőnek néz, megkukulok. Ezt maga nem akarja. Magának mindegy, ki
vezeti nyomra a Tisza vonalán, csak az ismerje a tenyérnyi helyet, amely valamit
mond az öregről, hogy a maga szavával éljek.
Megegyeztünk ?
— Annyira lekötelez, hogy egészen el vagyok pirulva.
— Netán, ahogy maga mondaná, mint a fehér kutya?
— Maguk tényleg beszélni szoktak a hátam mögött. Szép dolog ez?
— Nem gonoszságból tesszük.
— Akkor el lehet viselni. De sokáig nem állom, ha szembe jön.
— Vigyázok, ne legyek kellemetlen. De ennyit szükségesnek tartottam azért,
hogy szabadabban szaladjon a szó selyme, hogy megint c s a k . . .
— Maga nagyon tanulékony.
— Tudja, lánynak, különösen a cigánynak, ha versenyben akar maradni, nem
szégyen, ha odafigyel. Ennyi. Szeretnék sodorvonalban, az élet vizében megfürödni.
— Tehát akkor te, és ne teccikelj nekem, mert eltöröd a nyelved vagy nekem
tömődik el a fülem a törmelékkel. S akkor nem megyünk semmire!
Rám se néz, kocsija futását ügyeli, az úton szalad szeme, de könnyedén eregeti szavát.
— Általános iskolás koromban engem még tanított Babus Jolán tanárnő. Szakkörben. Vele bóklásztuk össze a tájékot, amely szülőföldünk. Ö még beszélt olyan
öreg emberekkel, akik látták a közvetlen szabályozás utáni Tisza birodalmát. Ahonnét még nem tudott elmenni a víz. így aztán számon tartottak 23 patakot, 13 tavat,
mocsarat, halmokat.
A nagyobb patakok neveit megőrizte az emlékezet.
Csaronda, Kácsva, Kirva.
A tavak: Bikaréti tó, Czakómocsár, Demjén sásassa, Diák kaszálója, Kalakistya,
Két ér laposa, Köpörcz laposa, Mesterrét, Sásas-tó, Sulymos-tó.
A tavakat szárazulatok, dombok, halmok választgatták el egymástól. Azok is
szép nevekre hallgattak.
Kékdomb sorja, Mogyorós porond, Eszternahát, Baratnaköz és így tovább.
Hosszú a lónyai Tisza-part. Mátyustól Szalókáig tart. A használatban levő földterületek nevei máig életben vannak.
Rózsáskert, Benki kert, Kiszátony, Zátonszeg, Nagyzátony, Zátonyfarka, Kapu
kert, Lekenye mezeje, Lázka.
Az alsó-tiszaiak azt tartják, ők voltak az igazi vadvízország valamikor, a szabályozás előtti időkben. Itt is a maga birodalmát istápolta és szegényítette a Tisza.
Áradáskor megtöltött minden horpadást. Lónyát úgy körülvették tavaszonként a
vizei, hogy minden háznál tutajok álltak készen a menekülésre. Hozta a víz a halat,
a jó termő pocsolyát, csak az nem volt bizonyos, hogy érkezése lesz-e benne a
gabonának megérni. Néha éveken át ő aratott. A Tisza. Panaszukat ilyenkor a harangok jajgatták világgá:
Lónyán nincs kenyér!
Lónyán nincs kenyér!
A szomszédos Benk harangja azt válaszolta r á :
Benken sincsen!
Benken sincsen!
A nagyharang szomorúan kongott:
Boldog isten, mivel élünk
A mezőkászonyi kis csintalan, gyors beszédű harang vigasztalgatott:
Csíkkal, hallal
Csíkkal, hallal
82

Mert a kiöntések teli voltak pocsolyát tűrő csíkhalak tömegeivel és vízi madársággal. Akkor a vadászathoz nem engedély kellett, de a szükség. Az éhség minden
embert halásszá, vadásszá tett. A tollas vadak közül ették a kácsát, libát, vízityúkot,
vízicsirkét. Nem fogták, nem vadászták, nem ették a bölömbikát, vagyis a dobosgémet, a bíbicet vagy itteni nevén a libucot. Valamikor csapdával fogták a seregélymadarat, nagyon ízes csemegének tartották a kastélyos urak is.
Ennek a tájnak a népe is magáénak tudta mindazt, amit a természet adott.
Pedig mindig jobban szorítgatták kifelé erdejéből, csíkászó helyeiből, nádtermő
vizeiről. Azért, amit meg tudott nagy ínségében fogni az erre lakó, azt nem vetette
meg. A szabályozás előtti erdőségek vadméheit füstöléssel üldözték ki az odvakból,
s a virágmézet nem annyira ételízesítésre, mint inkább orvosságnak használták. De
ha már a gyógyításnál tartunk — magyarázott Julcsi kicsit tanárnős kézmozdulatokkal —, akkor, engedelmével, illetve most már engedelmeddel, ajánlanám, hogy egy
ismerőshöz menjünk, aki tudós asszonya a gyógyfüveknek. Nem kuruzsló, nem b ű bájos, nem kenyő asszony. Csak odafigyelő, akit sok gyereke, rokonsága, szegénysége révén odamuszájított az élet, hogy maga gyógyítsa magát, mert orvos elé kicsinek tűnő, de megnövekvő bajaival ő soha nem kerülhet. Nincs kifogásod ellene?
— örülnék a megismerkedésnek, de ebédelnünk is kellene.
Kellemes üldögélő helyek kínálgatták magukat a töltés tetején. A víz felől a
galériaerdő, a mentett oldalon a gondosan megmunkált kis földcsíkocskák. Mondom
is kalauzomnak, ugyanvalóst egy kicsikét nem tudnánk mi ülve is beszélgetni,
hiszen nem h a j t bennünket a tatár, és gyalogolunk vagy harmadik órája. A magnómban is fordítanom kell a szalagot. Amíg ülünk, egy perc hiába, haszontalanul
el nem veszhet, mert Julcsi nagyon rá akar szolgálni a bizalmamra. Beszél.
— Az én rokonaim, úgy rokonaim, ahogy kácsa a kácsának. Szőke cigányok.
Furcsa, nem? Író, olvasó emberek. A néni, lány nevén Fecske Juhonka kiscseléd volt
a kisvárdai papáknál. Mint talált gyerek került közéjük. Megtanulta a konyhát, a
betűt, s a magáénál százszor különb életet. A nevet úgy adták rá a papék, ahogy
az első pöndölyt. Semmit se tudtak róla, senki sem jelentkezett érte soha. Állítólag
valamilyen csendőröktől hajkurászott kolompárcigány hadnak a szekeréről. pottyant
le menekülés közben.
Éppen a fecskék érkeztek, tavasz idején, s egy juhpásztor talált rá a messzi
határokban. Nem tudott vele mit kezdeni, a varangyos békájával, hát bevitte a papnak. A papnak az a dolga, hogy gyámolítsa az elesetteket, árvákat. Az tette is a
dolgát, Sárospatakon tanult ember volt, aki botanizált, füvészkedett. Nem csak az
embert, az állatot is gyógyította. Meg a felesége is. Itt ragadhatott Juhonkára a vonzalom, vagy minden cigányasszonyban benne él a bűbájosság? Sokszor állították már
az irodalomban, de annyiszor cáfolták is.
Juhonka, amikor eladó sorba senderedett, azt pedig cigányéknál úgy a tizenharmadik esztendőben már bekövetkezik, hát a papék, bár sajnálták a gyönge csontú
kislányt, férjhez adták egy Tuli Kálmán nevű teknővájóhoz. Szőke, szeplős arcú
legény volt, dolgos, akit megszerettek a papék annyira, hogy az ú j pár náluk lakhatott évekig az udvari féltetejű kis házban. Tuli jól keresett, szépen kimunkált dagasztó, lábmosó készségeivel, fakanalaival, keverő lapockáival. A legendák szerint
voltak szűkebb esztendők, amikor a papéknak is megcsappant a jövedelmük, víz
vitte, jég verte a vetéseiket, tán nem is egyszer Tuli Kálmán adott kölcsön nekik.
Amikor a maguk emberségéből házat ragaszthattak Kislónyán, már két fiúgyerekkel
költöztek bele.

6*

83

A sarkítás Akhilleusza
EÖRSI ISTVÁN: ÜRÜGYEIM

Egy rádió-előadásban Hankiss Elemértől hallottam azt a meglepő jellemzést
lakosságunkról, hogy nálunk manapság „sikk" a betegség, a testi-lelki nyavalyákról
való panaszkodás. Annyira, hogy a panaszfalat telesírók szinte versengenek a kórságaik felnagyításában, sorolgatásában — kultiválásában! —, s a csökkent értékűség
hovatovább erénnyé színeződik át, ellentétben azokkal az egészségesebb lelkületű
népekkel, országokkal, ahol az emberek inkább épnek, erősnek, munkaképesnek
akarnak látszani egymás szemében.
Eörsi István, Ürügyeim című tanulmánykötete utolsó darabjában, egyebek közt
így jellemzi magát, játékos, házassághirdetői modorban: „Feltűnően egészs. vagyok."
Ez ő: ha a többség a bántalmaival (megfélemlítettségével, óvatosságával, alkalmatlanságával stb.) kérkedik, akkor ő kiáll a sorból és világgá kiáltja, hogy kutya baja.
Kihívó és kihívásokra válaszoló magatartásának, az elharapódzott kisebbrendűségi
komplexusokkal és más, emberhez méltatlan szokásokkal dacoló egyéniségének ez a
megnyilvánulása nem úgy értendő, mint a plautusi hetvenkedő katona korunkbeli
változatainak dicsekvése. Nem a patkószöget megemésztő gyomor, a csókbajnoki
képességek vagy az izomerő fitogtatásáról van szó. Ilyesmi értendő rajta: jó a szellemi emésztése, vagyis a humora; nem tartozik a betegesen hiú művészek sorába;
nem félemlíthető meg névtelen levelekkel, följelentésekkel. S nem tartozik irodalmi
életünknek azon figurái közé, akik illetékes helyeken rendszeresen smúzolnak a kitüntetéseikért, s ha a plecsni meg a boríték elmaradozik, akkor fájdalmas elégiákat
zengenek az értetlenül és igazságtalanul mellőzött zseni szomorú sorsáról, az őszi
levélként elhullott babérokról. Eörsi körülbelül úgy van a babérokkal, mint az éhes
szakács: jó, ha van a háznál, de ha nincs, az se baj, még jobb az erős paprika és a
bors. Kedvenc drámaírója, Brecht hősétől ő maga idézi az ide vágó szentenciát:
„Szeretem gondosan megítélni mindazt, amit látok, és hozzáadni, ahogy mondani
szokás, a magam borsát."
A konyhaművészeti hasonlat nyomában álljon itt az irodalmi példázat — akkor
is, ha a „belletrisztika" balettmesterei előtt egy politikai riporternek nem sok köze
lehet a szépirodalomhoz. Günter Wallraff, a baloldali újságírás Cápája (értsd: Róbert
Capá-ja, aki a politika mélytengeri áramlatait kedveli) mondta egyszer a tévében:
„Föltehető, hogy az új könyvemmel sikert aratok, s az élmezőnyhöz fogok tartozni
az irodalomban. Ez magában hordozza az irodalmi prostitúció veszélyeit." Ennek a
távlati veszélynek a tudatosítása már annyi, mint elsőrendű óvóintézkedés az elkerülésére.
Eörsit egyelőre közvetlenül nem fenyegeti ez a veszély, mert irodalom-, színház-,
film-, filozófia- és egyéb kritikai megnyilatkozásait, valamint ezek hatását és ellenhatását úgy tekinthetjük, mint a szellemi demokrácia szúrópróbáit. Ez pedig áldozatokkal jár: aki — mint nemzedékéből Csoóri Sándor is — minduntalan elébe megy
a közérzület és közgondolkodás demokratizálásának, az könnyen egérutat nyer a
84

Wallraff által vázolt veszélyek elől. S valóban, ahogy egy másik nemzedéktársa,
Mezei András írta, Eörsi agya legalább öt percet siet, s lehet, hogy Mezei csupán a
gondolkodás türelmetlen váltásaira, vágásaira, kihagyásos ugrásaira gondolt, én
főleg úgy értelmezem ezt a többféleképp is találó jellemzést, hogy a történelmi fejlődés óráját öt, történelmi léptékű „perccel" előbbre állította tudatában, mint amenynyit például a napihírek hivatalos kommentátorainak órája mutat.
Derűs gondolkodó, de csöppet sem derűlátó. Közkeletű marxista (gramscista)
formulával szólva, pesszimistán ítéli meg a dolgokat, de optimistához méltón bizakodik benne, hogy javíthat rajtuk, ha megnevezi a bajt. Élvezi a kételkedést, mert
dialektikus elme, aki mindent ellentéteinek tükrében is megvizsgál, s a látszólag
egyértelmű jelenségekre rákérdez: miként őrzik meg egyértelműségüket rendellenes
körülmények között? Márpedig amióta világ a világ, hajlamos arra, hogy rendhagyó
feltételeket teremtsen, különösen a morális természetű jelenségek számára.
A tetszetős ornátus alól kibukkanó lóláb látványa, a szentesített látszatok mögül
előkandikáló hamisság észrevevése különös örömmel tölti el. Más alkatúak szemében
ez, meglehet, érthetetlen öröm, mert a világot általában barátságosnak és veszélytelennek szeretnénk tudni. Eörsit azonban afféle szellemi vadászkutya-ösztönnel áldották meg a múzsái, s olyankor van igazán elemében, ha az álcázásban, bújkálásban oly gyakorlott kártevőt minél látványosabban sikerül felhajtania, s a nyilvánosság előtt a morálisan kivégző tekintetek kereszttüzébe hajszolnia. Másik nagy kedvtelése a butaság leleplezése; ez ellen a — lehet, néha ártatlan — nyulacska ellen is
vérszomjas kopófalkát mozgósít, s nincs kegyelem, tudniillik az esetek többségében
a butaság egyáltalán nem ártatlan nyulacska, hanem „ős patkány", mely a meg
nem gondolt gondolat kórságát terjeszti. Kicsalogatása rejtekéből több, mint sikerélmény: szenvedély, kaland és humorban bővelkedő gyönyörűség. De nemcsak az;
nem puszta káröröm. Odúban című írásában mondja: „a legértékesebb humor mindig egy reális lehetőség könyörtelenül következetes végiggondolásából f a k a d . . . Nincs
ennek köze a nálunk dívó, kedélyesen anekdotázó jópofasághoz, humorpótló élcelődéshez, SZTK-rendelvényre felírt jókedvtablettához, mely a kritikátlan vagy álkritikus megbékélést szorgalmazza, az igazi humor pokolian rossz közérzetnek vagy
angyalian szép lázadásnak a szülötte, mely úgy győz önmagán és anyagán, hogy
kínlódva gyönyörködik végső konzekvenciáiban". Ez a kínlódva-gyönyörködés érezteti azt a feszültséget, ami a borúlátón megítélt jelenség és a feltárásának hasznosságába vetett bizalom között fennáll; elképzelésem szerint a mesterdetektív is akkor
igazán tisztességes, ha a fárasztó és kockázatos nyomozás végére jutva, a nyakoncsípett bűnöző láttán nemcsak a sikert élvezi, hanem valami szánalomfélét is érez,
a börtönbe, villamosszékbe juttatott személynél is inkább a nemzet és az emberiség
iránt, mely íme, hová hagyja zülleni fiait.
A „reális lehetőség könyörtelenül következetes végiggondolására" jó példa, ha
azt vesszük, hogyan látja a nagy emberek iránti tisztelet átlagos működését. Kellő
tájékozatlanság vagy önáltatás esetén valóban reális lehetőségnek tetszik, hogy a
nagyjából közös eszmékért küzdő kitűnőségek egymással karöltve, mosolygós csoportképekben örökülnek meg, „ha olykor voltak is nézeteltéréseik". Eörsi jókora főbekólintással intézi el ezt a hiedelmet. Széchenyi és Kossuth, Ady és Babits vagy Kassák és Lukács György között korántsem volt olyan egyetértés, mint amilyennek
sokan látni szeretnék, akkor sem, ha mindhárom „páros" valamelyikének voltak
időnként lovagias vagy éppenséggel baráti gesztusai a másik fél iránt. A harc sokkal
elkeseredettebb és életbevágóbb volt köztük, mint a szövetség (kezdetben még Ady
és Babits között is), noha nyílt vagy lappangó vetélkedésük a közös célt szolgálta,
már azért is, mert a vetélytárs nagysága rájuk parancsolta a bizonyítás többleterőfeszítéseit. A köztük lezajlott „dráma" pedig értékesebb, mint a megnyugvás,
hogy közös pantheonban nyugosznak. (El ne feledjem: ha Csoóri Sándor nevét az
övé mellett említettem, ez korántsem jelenti azt, hogy mindenben egyetértenek;
vitáik a radikális progressziónak nagyjából azt a két lehetőségét villantják föl, hogy
85

a haza és haladás hogyan fonódhat össze, vagy mikor lesz az egyik fontosabb — időszerűbb — a másiknál és miért.)
Az ellentétek elvtelen összebékítése olyan értelmiségi magatartásforma Eörsi
szemében, mint a kiélezése: a torzulatok felé mutat. Van például egy művészmentalitás, ami tyúkszemtiprásra ingerli: a profi gőgből, pályatársi féltékenységből,
stréberségből, potyaleső hírnévhajhászásból és csúf bosszúkra kész sértődékenységből
(vagy pipogya mimózaságból) összetett viselkedés. Lukács György szavával, ez a partikuláris érzelmek és érdekek eluralkodása a személyiségben, az értékteremtő, kockázatokat vállaló, közhasznú tevékenység rovására. E tulajdonságok épp olyan filiszterivé nyomoríthatják a művészt, mint a hivatásos bürokratát vagy az amatőr
besúgót.
Elérkeztünk tehát Eörsi legkövetkezetesebben karikírozott ellenfeléhez: a filiszterhez. „Mi a filiszter? Egy üres bél, akit rettegés tölt ki és remény, hogy isten
majd segít" — mondja Goethe, épp Eörsi fordításában. Füst Milán, a róla festett
Eörsi-féle portrében így dörög prófétaian, a Hamlet-beli Poloniust jellemezve: „A világ filisztere! k i á l t o t t a . . . A világ filisztere vetkőzik itt pucérra előttünk! Minden
idők nyárspolgára, örökös urunk, erkölcsrendszere legyűrhetetlen!... A szeme láttára
fordulhatnánk fel az árokparton, arca se rezzenne, de azért jó ember, megáldja a
fiát, templomba megy, vagy a haza sorsát intézi... A megbízhatóság, az éberség
s z o b r a . . . Ö hallgatódzik az ajtónknál, ő bólint, ha beszélünk hozzá, ő jelent fel a
királynál..."
Amikor sok-sok változatában ezt a laposkúszásban közlekedő lelket éri tetten
Eörsi, előfordul, hogy a hajánál fogva cibálja elő a szőnyeg alól; megesik, hogy oda
képzeli, ahol nincs jelen. Vagyis: fantomként nagyítja filiszterivé az olyan megnyilatkozásokat, amelyekre a filiszterség legalábbis pontatlan meghatározás. Eörsi hősies
küzdelmében, melyet a maga közírói módján vív, a túlságos sarkítás veszélyei r é m lenek föl. Ha a radikálisan végiggondolt jelenségek Akhilleusza ő, akkor a mesterkélten eltúlzott sarkításban látom a sebezhető pontját — az Achilleus-sarkát.
Mindjárt azt a vitairatát veszem példának, mely az egész kötetből a leghevesebb
ellenkezésre ingerel: az Érzelmes hazafiasság címűt. El kell ismernem: attól, akivel
vitatkozik — Perjés Gézától — szívesebben kérnék tanácsokat hadtörténeti kérdésekben, mint történelemfilozófiaiakban; sarkalatos kérdésekben is el-elveti a sulykot.
De hogyan érvel ellene Eörsi? Például: amikor Perjés azt a vitatható nézetet vallja,
hogy XIV. Lajos személyi uralma nem volt jobb az osztrák kormányzati rendszernél, akkor ő azzal vág vissza, hogy a Napkirály „fontos szem volt abban a láncban,
mely biztosította Franciaország normális, világtörténelmi fejlődését, míg a Habsburgbirodalom a felbomlás felé zötyögött, és utódállamai a történelem perifériájára penderültek". Ez igaz, de mi ebből a tanulság? Épp az ellenkezője annak, amire Eörsi
jut. Illetve: nem csak az, hogy XIV. Lajos haladóbb uralkodó volt a Habsburgoknál,
hanem az is, hogy egy nemzet egészséges történelmi fejlődése nem állhat szemben a
nemzeti, nemzetiségi érdekekkel, márpedig a Habsburg-uralom egy csomó nemzet
brutális elnyomásán és ravasz egymás ellen uszításán alapult.
A másik, Perjésnek szánt mellédöfését szó szerint idézem: „A hazaszeretet Perjés-féle, fölöttébb korszerű meghatározása: »Szeretni kell a hazát, mert enélkül élni
nem lehet, a hazaszeretethez viszont szervesen odatartozik a haza történelmével
való bensőséges azonosulás.« A mondat első felét csak kedvetlenül kommentálom.
Egyrészt nincs ínyemre ez a hisztériás hang — ki mondta, hogy nem kell szeretni a
hazát? Másrészt, micsoda érv a »mert enélkül élni nem lehet«?" Abban egyetértek
Eörsivel, hogy bár történelmi tudatomba Werbőczi és Dózsa egyaránt beletartozik,
de a „bensőséges azonosulást" szívesebben vállalom Dózsával, mint hóhérával. De
Eörsi „egyrészt" a demagógiával határosan érvel, amikor azt kérdezi: ki mondta,
hogy nem kell szeretni a hazát? „Másrészt" elfelejtkezik Kölcseyről, aki Parainesisében majdnem ugyanazokkal a szavakkal mondja, mint Perjés: „Szeresd a hazát."
Miután Perjéstől (joggal) elvárta, hogy ne állítsa szembe a haladásért harcoló Zrínyit a hazáért küzdővel, nem teheti meg, hogy Kölcsey Parainesiséből elfogadja a
86

„Szeretni kell az emberiséget" szentenciáját, de merő hisztériának minősíti az egy
bekezdéssel alább olvasható „Szeresd a hazát" felszólítást. (Talán a hang retorikája
az, ami ma már avittasnak hat.) Azt pedig mondanom se kell, hogy a hazát is, az
emberiséget is úgy szeretjük helyesen, mint a történelmünket: gyűlölve bűneit, kártékony egyedeit, megvetésünkkel sújtva árulóit. A hazáért való fáradozás vagy a
megbízhatóság még nem lesz önmagában filiszterség, amiért Polonius e tulajdonságokat megjátszva spionkodik és keveri a mérget.
Vitatkoznék még vele néhány kérdésben, például a könyvében nem szereplő
pamfletjével, amelyet Orbán Ottóról írt. Egyetértenék vele, ha nem sarkította volna
mondandóját a végletekig; ha a célzó mosolyú szemmel kiszúrt gyöngéket nem fújná
föl egy kitűnő költő és esszéíró totális filiszterségévé. Ha nem hanyagolná el, hogy
Orbán számtalan írói vívmánnyal feledteti vagy ellensúlyozza azokat a tetszelgő
gesztusait, amelyek ürügyén a nyárspolgároknak fenntartott pokolbugyorba tuszkolta.
Elvileg azért értek vele egyet, mert én sem szeretem, ha a közélettől tartózkodó
költők „minden lében kanál"-nak minősítik a közéletben részt vevő költőket, ahogy
Orbán Csoóri Sándort. Orbán Csoóri-tanulmánya mégis az egyik legjobb elemzés a
költőről, ami valaha íródott róla. A szenvedélyesen, önzetlenül és közhasznúan végzett munka sosem filiszteri.
Az egyén megítélésében azért nem osztom Eörsi radikalizmusát, mert alapjában
tehetséges és tisztességes embereket is könnyen azonosíthatóvá tesz a hibáikkal,
melléfogásaikkal. Ennek a szemléletnek akár Petőfi, Ady és József Attila is áldozatul
eshetne, ha mélypontjaik, ballépéseik szerint ítélkeznénk róluk (Vörösmarty denunciálása, „duk-duk affér", Babits-gyalázó próza és vers) — és ezt, úgy hiszem, Eörsi
is elviselhetetlennek érezné. Éppen írott szavainak súlya, morális és gondolkodói
tekintélye késztethetné arra, hogy több felelősséget érezzen az általa bírált személyek értékrendi elhelyezésében. Igaz, hogy Marx is említést tesz Goethe vagy Hegel
„filiszter-copfjáról", s ezt ő nem jellemhibaként érti, csupán arra céloz, hogy miképpen szabnak korlátokat gondolkodásuknak a német történelmi adottságok és társadalmi viszonyok. Az objektív meghatározókról azonban Eörsi néha megfeledkezik,
vagy kénytelen megfeledkezni.
Árnyaltan és dialektikusan szemléli viszont a jelenségeket, amikor például az
ultrabalos gondolkodás veszélyeire hívja föl a figyelmet. Amikor például Györe
Imre „végső soron" a fasizmus javára munkálkodó Thomas Mannt emlegeti, Eörsi
nem tesz mást, mint hűvös tárgyilagossággal végiggondolja ennek elképesztő konzekvenciáit. Amikor a különféle nonkonformista felbuzdulások mögül mintegy kihallja Karinthy kivénült bohémjének recsegő hangját: „operettet kell írni, örezsem",
vagy a hippidivat követőinek nyomába ered, s végiggondolja, évek múltán majd
hogy is élnek házipapucsba bújt családapaként, vagy amikor a különféle nyugati
pinceszínházak hóbortosán lázadó szellemét elemzi — akkor fölismerjük az emberiség jövőjéért felelősséget érző publicista megnyerő vonásait, akinek semmi szüksége
a személyeskedésre.
Az iróniában és az abszurdban talált rá arra a kisprózai formára, amellyel
ellentmondásos világunknak megfelelően beszélhet az emberi viszonyokban, ha úgy
tetszik, a lélekben rejlő, szimptomatikus torzul átokról: az irónia dicsérő vagy behízelgő hangon leplezi le tárgyát, az abszurd pedig nyilvánvaló tódításnak állítja be
a kendőzetlenül ábrázolt ostobaságot, embertelenséget. Gondolkodói nagyvonalúságra
való hajlama abból táplálkozik, hogy a dolgok felemás, ingatag természetével egyértelmű meggyőződést képes szembeállítani. S aki eléggé erősnek érzi az igazát, nem
fél, hogy egy-két részletkérdésben támadható felületet hagy önmagán vitapartnereivel szemben. Ilyen gondolkodókra nagy szükség van, mert a gondolatok mintha
mostanában több erőt fordítanának a kibúvókeresésre, mint a célbajutásra. (Magvető.)
ALFÖLDY JENŐ

•87

Rákos Sándor: Harc a madárral
Rákos azon kevés költő közül való, aki minden újraolvasás számára tartogat
meglepetéseket. Az immár négyévtizedes pálya legjavát adó válogatás, a Harc a
madárral utolsó költeménye, Az emlék jelene a befejezhetetlenséggel zárul, a kötetcímmé emelt Harc a madárral motívumára rímelve a soha meg nem szűnő küzdelem, a nem lankadó erőfeszítés férfias gesztusára irányítja figyelmünket: „meredek
hegyoldalon
hegyoldal bozótjában / talpalatonként
följebb-följebb". A sokszor
„privát bánatok", az ezoterikus rezignáció költőjének hitt Rákos bátorsága, magát
meg nem adó bizakodása fokozódik itt cselekvési kényszerré: „nincs vége
nem
lehet abbhagyni / előttünk van nem látjuk". A költői hitvallás nemcsak a harc
újrakezdésének emberi helytállását jelenti, hanem ennél jóval többet: „följebb-följebb
talpalatonként / nem lehet abbahagyni
az ember befejezhetetlen". A személyiség a maga egyensúlyát az állandó erkölcsi erőfeszítéstől kapja, ebben leli meg
léte értelmét, a győzelmet, a boldogságot. A Harc a madárral, s a Rákos pályáján
való, általa biztosított végigtekintés az ember befejezhetetlenségének eszméjét állítja
költői gondolatvilágának centrumába.
Az eb válaszol lázadó tehetetlensége, szózuhatagos eget ostromlása a történélem
szorítását kiálló ember pátoszát adja vissza oly módon, hogy nem önmagát, még
kevésbé a történelmi helyzetet, a félelmeket, rettegéseket szólaltatja meg, hanem
mintegy sajátos önszemléletéből, önmagához való viszonyából, panaszból, önundorból és tiltakozásból formál létértelmező, romantikusan nagyszabású költészetet.
A Férfikor a történelmi végzet után a történelmi lehetőség vonzásterében állítja
elénk a reményt, életkedvet visszanyert egyéniséget. Ez idő t á j t (1949 és 1952 között)
keletkezett verseinek a legkézzelfoghatóbb a konkrétsága, a lírai hősnek határozott
társadalmi és karakterológiai arculata van. A lezártság, a befejezettség, a megmásíthatatlanság elleni tiltakozás itt abban nyilatkozik meg, hogy a személyiség erői
biztatást kapnak a hétköznapi valósággal való kontaktus megteremtésére, a lét szenvedőleges elviselése helyett a tájékozódás és a szuverén önteremtés alkalmai szaporodnak el.
A tűz udvarában ismét a reménytelenség poklába utalja, a megbántóttság és a
szégyen, szenvedés mazochista módon való újra és ú j r a átélése sorjáztatja verseit.
Olyan tükörben látja magát, amely kegyetlen igazmondással tudatosítja benne szánalmas kiszolgáltatottságát. Ez a közérzet lesz a Szegények vonulásának a kiindulópontja. Mintha Az eb válaszol keménysége térne vissza: nem tud és nem akar belenyugodni a létezés értelmetlenségébe és céltalanságába, nem fogadja el azt, hogy az
élő embert némaságra ítélt tárggyá lehessen lefokozni. Egyre nagyobb mértékben
eltávolodik az eddig használt versnyelvtől, s a Fény felé, a Táguló körök kötetekben
sokszorosan tömörített és többértelmű, nyitottabb versnyelvet teremt. Eddigi töprengései, szenvedései valamiféle lezártság, megváltoztathatatlan izoláció érzetét keltették. Az ú j kötetek, s különösen az újabb fejlődést betetőző Kiáltásnyi csönd verseinek gondolati és művészi sokértelműsége, az elhallgatások helyén támadó sokféle
továbbértelmezés egy újfajta, magasabb rendű létezés perspektívájával kecsegtet.
Nem sajnálni kell az embert, nem kiteregetni nyomorúságát, hiszen ezáltal egy kissé
le is nézzük, teljesen reménytelen, kilátástalan helyzetben levőnek láttatjuk. A Kiáltásnyi csönd és Az emlék jelene a befejezettség, a visszavonhatatlan ítélet ellen
lázad, mert belátja, hogy az emberi személyiség nem teljesen kiszámítható erők,
tényezők, körülmények következménye, éppen ezért mechanikusan meg nem h a t á rozható. Mindenkiben van valami, amiről csak ő tud, mindenkiben van valami r e j tett, nem sejtett többlet, valami még ki nem bontakoztatott lehetőség. A halál tudatában, a halál tényével szembenézően élő ember mozgósítja a maga erkölcsi, emocionális, értelmi, kreatív energiáit, s ezáltal kerekedik felül, ezáltal győzi le a csüggesztő determinizmust.
•88

Az életet mint vállalkozást sohasem lehet elintézett ügynek tekinteni, mert az
ember csodája éppen az, hogy mindenkiben van valami bensőleg befejezhetetlen,,
valami lényegileg lezárhatatlan. A Három Dosztojevszkij maszk (nagyon is a dosztojevszkiji emberszemlélet jegyében) fogalmazza meg a végső kérdésekkel kapcsolatos humanista magatartást: az ember utolsó percéig ura önnön sorsának, nincs kimondva az utolsó szó, nincs megfellebbezhetetlen ítélet. Az első kötetek íétértelmezésével perel tehát az utolsó másfél évtized lírája: a korai komorság, a derűs közjáték, a reménytelenségbe való visszazuhanás egy egyoldalú létszemlélet kifejezői:
tulajdonképpen külső megítélése, kegyetlen, leegyszerűsítő minősítése volt ez az
emberi sorsnak. Gyöngédség és szeretet nélkül való összegzése volt ez az emberi
sorsnak, mert figyelmen kívül hagyta a személyiség benső nyitottságát.
A gyűjteményes kötet, a Harc a madárral, mint minden igényes és szigorú válogatás, ú j jelleget kölcsönöz Rákos Sándor lírai életművének, ráirányítja a figyelmet
az életmű két felének egymást kiegészítőén eltérő létértelmezésére.
meredek hegyoldalon
hegyoldal
bozótjában
talpalatonként
följebb-följebb
előttünk van
nem látjuk
abbamaradhat
bármikor vége lehet
nincs vége
nem lehet abbahagyni
előttünk van
nem látjuk
följebb-följebb
talpalatonként
nem lehet abbahagyni
az ember
befejezhetetlen
A versrészlet elején a „meredek hegyoldal" a fölfelé tartó mozgással, az emelkedéssel társul: „talpalatonként
följebb-följebb". Az emlék jelene (1944) a már-már elképzelhetetlen szenvedések és megaláztatások végtanulságául állítja az emberi küzdés és jobbratörés kategorikus parancsát. Az ember befejezheteten, külső tényezőkkel meghatározhatatlan és kiszámíthatatlan gazdagsága a jövő garanciája: nem is
sejtett lehetőségekkel, titkok és csodák reményével. (Magvető.)
IMRE LÁSZLÓ

Hervay Gizella: Száműzött szivárvány
Antigoné, ahogy a görög mítoszt Sophoklés drámája elmondja, a szigorú királyi
tilalom ellenére temette el lázadó öccsének holttetemét, mert jól tudta, hogy inkább
a természet törvényének kell engedelmeskednie, mint az uralkodó parancsának. De
hadd idézzem a klasszikus dráma szövegét: „Parancsaidban — fordul Antigoné a
királyhoz — nem hiszem, hogy oly erő / Lehet, mely engem istenek nem változó /
íratlan törvényét áthágni kényszerít. / Mert nem ma vagy tegnap lépett életbe az, /
De nincs ember, ki tudná, mióta áll" (Trencsényi-Waldapfel Imre fordítása). Miért
idézem Sophoklés hősnőjét Hervay Gizella ú j verseskönyvének bemutatása előtt?
Mert úgy hiszem, hogy a Száműzött szivárvány Erdélyből Budapestre költözött költője két vonatkozásban is antigonéi sorssal viaskodik, ö is eltemette halottait, s
noha az ő sirató ját nem akarta elnémítani tilalom, megpróbáltatásában és gyászában
volt valami, ami a görög tragédiák mindent elpusztító kegyetlen végzetére emlékeztetett. Ugyanakkor ő is szüntelenül egy nagyobb igazság erkölcsi és emberi erejét
szegezi szembe az elvadult történelmi erők parancsaival és szándékaival.
•89

A tragikus végzetről és a teremtést elborító gyászról beszélt előző verseskötete:
a Kettészelt madár. Az ott felhangzó siratok mit sem veszítettek érzelmi erejükből,
a Száműzött szivárvány költői hangját és karakterét ugyancsak a gyász szabja meg.
Halottainak emléke ma sem hagyja nyugodni a költőt, zaklatott álmaiban velük
viaskodik, ébren őket idézi. A személyes gyász mégis valami egyetemesebb fájdalomnak adta át helyét: Hervay Gizella most mintha mindazokat elsiratná, akikre embertelenül s minden méltóság nélkül tört rá a pusztulás. Költészete így lesz egyetlen
nagyszabású rekviem, amelynek sötét orgonahangja mindent elborít. A költő, aki
„lábon hordta ki a halált", s szüntelen halottakért perel, az emberi létezés tragikus
korlátait ostromolja. Világképét a gyász mindent magával sodró ereje szabja meg,
élete a halál árnyékában telik: „meghaltam, mégis itt vagyok / vérköreimben lassan
keringnek / a földre száműzött napok" — í r j a új kötetének első lapján. Képzeletét
a pusztulás ejti rabul, a táj, amelyet rajzol: „galambvérfoltos mező", a történelem,
amelyet felidéz, Dózsa György vérétől fekete; a jövő, amelyet fürkészni próbál, a
„radioaktív félelem" árnyékában érkezik. Múlhatatlan gyászból, gyötrelmes haláltudatból születik meg tiszta hangú — valójában az élet értelme mellett tanúskodó —
költészete.
Mert Hervay Gizella sötéten ragyogó versvilága végül is az értelmes és szabad
élet mellett érvel. Ennek igazságát fordítja azok ellen a kiábrándító személyes és
történelmi tapasztalatok ellen, amelyekkel nehéz emberi sorsa elárasztotta. A pusztulás tragédiáját nemcsak övéit gyászolva kényszerült átélni, emberi közösségek lassú
sorvadásának és széthullásának is tanúja volt. Emberekkel találkozott, akik elveszítették közösségi múltjukat és nem találták meg jövőjüket, tétova és arctalan emberi
sorsok fölé hajolt, s a látvány, amely fogadta, nem egyszer borzasztotta el. Költészetét korábban is fájdalom hatotta át az örökölt és természetesnek tekintett kulturális értékek romlása és veszte miatt. Az értékvesztés, az értékhiány mára olyan
mindent átható élményévé vált, amelyről hallgatni vétek lenne, amelyet teljes
valójában nem kifejezni immár nem lehet. A verseket egyéni és közösségi gyötrelmek és megaláztatások képei töltik meg, a költemény mögöttes terében mindinkább
megjelenik az üldözöttség és a száműzetés érzése. Hadd idézzek szinte találomra
egyet e versek közül: „koronatövis kihagyult ikonokon / festett fájdalom Krisztusa /
kitárt karú történelem / a kiűzőitekért mit tehet?" A történelem így lesz „tudathasadásos", a világ „senkiföldje", a tájban a „száműzetés útjai" vonulnak, s „huszadik századi Dózsa Györgyök / sülnek terített tereken".
A Száműzött szivárvány költője — Antigonéhoz hasonlóan — nem fogadhatja
el a kor hamis parancsait, szüntelen protestál ellenük. Azt a magasabb igazságot
tartja szeme előtt, amely minden embernek és emberi közösségnek jogot ad a maga
otthonához, a maga múltjához és jövendőjéhez, s amely éppen e jog maradéktalan
érvényesülésében látja a kölcsönös megértés és testvériesülés zálogát. Erre a magasabb emberi igazságra tekint, midőn a reménytelenség mély szakadékából felemelkedik: „mássz ki négykézláb a földre / állj lábra ne félj van erőd / emeld magasra
fejedet / tied itt minden fájdalom". Az emelt tekintetű igazságkereséstől és igazmondástól kapja költői önérzetét, egyszersmind küldetéstudatát is. Mint Hervay Gizella
;ars poeticáját érdemes idézni a kötet XXVIII. versét: „nem! a vers nem vígasz — /
lelkiismeret / kiszúrhatják a szememet / akkor is énekelek! / mindig énekel valaki /
élni csak így lehet / világ virága: vers / lelkiismeret".
A költészetet erkölcsi elvek kinyilvánításának tekinti, s minthogy ez a kinyilvánítás szüntelenül küzdelemben történik, a vers állandó belső dráma színtere. Hervay Gizella lírája korábban is erős drámaiságától kapta igazi karakterét, a történelem és az emberi létezés drámai, pontosabban tragikus szemléletének a Zuhanások,
-oratorikus költészetében vagy a Kettészelt madár siratóiban is nyelvteremtő hatása
volt. Nem egyszerűen abban, hogy a vers szembeállította egymással az életet és a
halált, a szerelmet és a magányt, a természetes emberi jóakaratot és a gyűlölködést,
.a tragikus látás a költői nyelv elemi részecskéit, a szóképeket szőtte át. Ez történik
a Száműzött szivárvány verseiben is: a képek mindig erős kontrasztra épülnek, belső
,90

dráma feszül bennük, anyaguk bármennyire konkrét, ennek az anyagnak látomásos
vagy groteszk szerkezete van. „ . . . és nem kel fel többé a nap / becsapódik szemgödreinkbe / kiürített koponyánkban rozsdás szegek / csont a csontot felzabálja" —
jelenik meg pár sorban egy rémületes látomástöredék. „ . . . az áldozat még megkérdezi / a gyilkostól a pontos időt / biztonsági öv a szájon / zuhan a történelem" —
kap szerepet a groteszk. „ . . . a halált daráló gépezetben / mindnyájan meztelenek
vagyunk / csak hús a késnek ész a mozdulatnak / mely beint hogy kezdhetik megint"
— vált valósággal horrorba a groteszk képzelet.
A groteszk rémlátomások valami végső kataklizmát sejtetnek: Hervay Gizella
képalkotó fantáziája a bibliai apokalipszisre utal. Igen, egyfelől Antigoné szigorú
morálja, másfelől János apostol szörnyű jelenései: ez a két szellemi tradíció szabja
meg azt a teret, amelyben a Száműzött szivárvány eszmei és költői világa elhelyezkedik. A költő apokaliptikus képekben vet számot gyötrelmes tapasztalataival és
szorongató félelmeivel, hódolni mégsem fog előttük: a tisztább értelem és az igazabb
erkölcs nevében küzd velük. E mindig megújuló küzdelemtől kapja személyes és
történelmi drámájának emberi katarzisát. (Magvető.)
POMOGÁTS BÉLA

Szőcs Géza: Párbaj avagy
a huszonharmadik hóhullás
A hetvenes évek közepén és második felében a romániai magyar irodalomban ú j
költőnemzedék indult a második Forrás-nemzedék törekvéseitől határozottan eltérő,
céltudatosan különböző költői programmal és szemlélettel. Az ú j költői rajzás vezető
egyénisége Szőcs Géza. Gyors egymásutánban megjelent három verseskönyve (Te
mentél át a vizén?, 1976; A kilátótorony és környéke, 1977; Párbaj avagy a huszonharmadik hóhullás, 1979) határozott magavállalásával, konvencióktól idegenkedő,
szélsőségekre is hajlamos bátorságával egyre erősebb vonásokkal rajzolja ki költői
karakterét, s ezzel egy ú j költészeti irány főbb jellegzetességeit is láthatóvá teszi.
Már az 1974-es Varázslataink című antológiában, s még inkább 1976-os Forrás-kötetében szembetűnik bravúros könnyedsége, virtuóz szakmai tudása, költői képeinek
szemléletessége és szürrealisztikus látomásokat teremtő invenciója. Könnyedén mozog
a közvetlen szemléletesség és a vízió világában egyaránt. Pályakezdő kötetében az
utóbbi van túlsúlyban, káprázatos víziói olyan költői világot teremtenek, amelyiknek
önállóak a törvényei, amelyikben minden megtörténhet. Mintha egy mitikus vagy
mesei világban járnánk, Szőcs Géza valóban száraz lábbal vezet a vizeken bennünket. ö r ü l a költészetnek, a szabadság tiszta terepét találta meg a maga számára
benne, élvezi határtalan lehetőségeit. A közvetlen tárgyszerű szituációból könnyedén
lép át a képzeletbeli tájakra és képzeletbeli események közé. Nyilvánvaló, hogy a
lírai szituáció ekkor is folytonos: a költő tehát nem tesz különbséget a reáliák és a
képzelet között, mert igazi otthona a teremtett versvilág. Tehetségét bizonyítja, hogy
mi sem vesszük észre, mikor tűnik át egymásba a valóság és a képzelet. Ez a különbségtevés egyáltalán nem is fontos. Marad tehát az a szuverén, valóságból és
varázslatból kevert színes világ, melynek egységességére néhány gyakran ismétlődő
motívum, mozgásképzet és tárgyi elem is nyomatékkal figyelmeztet. Ebben a kötetben maga a varázslat a fontos, különösebb etikai vagy eszmei, gondolati értékeket
nem is mutat, könnyedén és szabadon önmagáért való.
•91

A kilátótorony és környéke, valamint a Párbaj avagy a huszonharmadik
hóhullás-kötetek éppen ezen a ponton mutatnak jelentős előrelépést: a szabadon váltogatott idősíkokon, nézőpontokon, a sokféle, olykor már-már követhetetlenül könnyed
játékon lépten-nyomon átüt a költői személyiség gazdag értéktartománya: érzelmi
gyöngédsége, élesen villanó gondolati ereje, nagy kultúrája és etikai érzékenysége.
Avantgarde ihletésű lírája számtalan alakváltozatban villódzik, különféle montázsok,
kották, idézetek, stílusvariációk rendeződnek benne nagyobb egységgé. Különleges,
lebegő költői világot teremt, melyben most már a vizionárius elemek reflexiókkal
és a köznapiságot hangsúlyozó közvetlenséggel váltakoznak egy-egy versen belül is.
Ez a megfoghatatlannak látszó lebegés gyakran a versbe emelt szemléleti elemek
sokféleségéből származik. Az olvasóra gyakorolt sokkszerű hatás pedig abból ered,
hogy az olvasó szeretne valamiféle megfogható, belső rendet találni a vers színes
és tágas világában. Ez azonban nemegyszer hiábavaló vállalkozásnak bizonyul, mert
a költő szándékosan hagyja nyitva a verset, szándékosan építi a játék elve szerint:
nem formálja indulatilag és gondolatilag, de még hangulatilag sem egységessé, szándékosan egyensúlyozza a legkomolyabb gondolati elemet ötletszerű, más irányba
induló képpel, dallammal. Ez a lebegés, nyitottság kétségkívül nagy költői lehetőségeket ad Szőcs Gézának, költői személyiségének integritását is nagy erővel védi
meg. De többféle veszéllyel is jár. A költői személyiség túlságosan feloldódik ebben
a nagy nyitottságban, sokféle lehetőséget villant meg, de nem kísérli meg ezek
kathartikus hierarchizálását. Pedig ha létezik ez a sokirányú nyitottság, éppily fontos
a költői személyiség meghatározottsága is, élményei, karaktere révén. Szőcs Géza
vers világában ezt a személyes rendet egyelőre inkább a versrészletek mutatják, egyegy eleven gondolatpárhuzam, vagy a vízió és reflexió egységének ragyogó pillanatai.
Ez a különlegesen lebegő, többértelműségre is igényt tartó költészet — mivel legfőbb
vonásai közé tartozik a játékosság, a sziporkázó ötletek sorjáztatása — túlságosan bő
teret enged a szándékos aránytalanságoknak. A túlírtság súlytalanítja gyakran a
versvilágot, a versben korábban már erősen testet öltő üzenetet, üzenetsejtelmet.
A Párbaj avagy a huszonharmadik
hóhullás-kötet következetes folytatása A kilátótorony és környéke verseinek. Nem jobb és nem rosszabb kötet, mint az. Lényegében ugyanolyan. Színes, varázslatos és szaggatott vízióinak erős koherenciája van,
de fogalmilag általában csak nagyon általános szinten közelíthető meg. A versek
jelentős része quasi-allegória: a vers belső világának részletezése, a motívumok változása és összetartozása, ismétlődése értelmezési, „lefordítási" igényt ébreszt, a képek
szürrealisztikus építése, a versben megfigyelhető belső folyamat merészen asszociatív
inszcenírozása viszont lehetetlenné teszi a közvetlen értelmezést. Ennél fontosabbnak
minősül a felkavaró, felrázó, izgató élmény, melyet a kötet egészét nézve valamiféle,
pontosabban körül nem határolt heveny létküzdelemben jelölhetünk meg. Nemcsak
a címmé is emelt, s a kötetben többször visszatérő párbajmotívum jelzi ezt, hanem
a teljes versvilág. A költői személyiség versbeli helyzeteiről, lírai szituációiról következtethetünk arra, hogy e versek élményi alapja többnyire valamiféle döbbenet, felháborodás, csodálkozás, feszültség, ontológiai vagy társadalmi, történelmi igazságtalanság, megvalósult képtelenség.
Szőcs Géza könnyed lebegésű, s gyakran ezzel ellentétesnek látszóan mély villanású verseiben roppant feszültség nyilatkozik meg játékba, groteszkbe, iróniába
öltözötten. A feszültséget a nyitottság is növeli. A fogalmi elemek is látomás részévé
emelkednek. Világosan fogalmazódik meg a verhetetlen csapat tagjának döbbenete,
midőn látja, hogy nélkülük kezdődik a bajnokság. Aztán a groteszk elemekben bővelkedő részletezés, a köznapi fordulatok ironikus hangvétele persze kizárja a f u t ballt, megmarad a küzdelem, helyesebben annak lehetetlensége az adott körülmények között. A látszólagos alaptéma így válik tágabb lehetőségű kifejezési keretté.
Ugyanez a helyzet a párbajmotívummal: „Én egyedül vagyok, úgyszólván fegyvertelenül; ők pedig? Ök pedig sokan vannak, erősek, sok a fegyverük, gátlástalanok
és arcátlanok, pökhendiek és gonoszak, és az idő nekik dolgozik. Annak, hogy kihívtam őket, semmi értelme. De mégis: így kívánja meg a . . . " . Belső kényszerből
•92

vívott reménytelen küzdelemről, párbajról van szó, olyan létkeretről, amelyet a
költő jórészt nyitottan hagy, szinte ki-ki a maga személyes küzdelmének motívumaival töltheti meg. Más esetekben a versvilág belső feszültsége a látomás képi elemeiben nyer kifejeződést: a teljesen üres Szentgyörgyre beköltöznek a varjak, „széttárt
szárnyakkal feküdtek a párnákon, hortyogva"; Orbán eltöpreng azon, hogy „zongorájából otthon kifityeg egy véres cápauszony s egy fehér kesztyű is kifityeg, kifityeg"; a versvilágot szinte sokkolóan ellenpontozza a refrénszerűen ismétlődő, ily
módon rendkívül hangsúlyos kép: „nyúl rágcsált a liliomoskertben"
(Születésnap
Szentgyörgyön, A pokoli pingpongmeccs, Nyúl a liliomoskertben). Szőcs Géza verseit
a Párbaj-kötetben is gyakran rontja a fegyelmezetlenség, az ökonómia hiánya, a
szinte szándékolt bőbeszédűség, tetszelgés a mindent szabad, mindent lehet eufóriájában. A játék túlbecsülése ez. Kötetének emlékezetesebb versei — Első hallásra
is közérthető...;
Dal; Kurtág-dallamra;
Nyúl a liliomoskertben; A hollóvölgyi fegyveresek; és talán leginkább a Délkelet — az egységes szemléleten belüli sokszínű
lehetőségeket mutatják megvalósult értékként. Úgy látszik, Szőcs Géza mindennek
birtokában van, ami a nagy költészethez kell, már csak nagyobb koncentrációra,
bátrabb pokoljárásra van szüksége. Mert egyelőre úgy látszik, sokszor túlságosan
könnyed mozdulattal rántja magát biztos pontra. Abból a képi, gondolati, etikai
alkotó energiából, amelyik — a maga tudatos költészetalakító törekvésének alárendelve — verseiben többnyire szétszórtan villan fel, irodalomtörténeti léptékkel mérve
is jelentős versek születhettek volna. (Kriterion.)
GÖRÖMBEI ANDRÁS

Mester Zsolt: Koppantó
A föl-fölborzongatóan mély érzésnek, a gyönyörrel teli vesszőfutásnak csak
Szendy Ilka halála vethet véget. Utolsó lobbanásával nem csupán egy szerelem, de
egy család is eltemettetik. „Et sepultus est" — hangozhat majd a válasz a gonoszan
is szeretetet csiholó asszony fölött az egész família sorsát faggató aggodalomra, hogy:
— Mi lesz velünk?
Mi lesz a csömörrel, az el nem fojtható megalkuvásérzettel, mely ráérősen el terpeszkedik, s éppúgy nem keres magának okot összébbhúzódni, mint ahogy az öröm
sem szeretne szabadulni kiváltó okától. Undornak és büszkeségnek, önsajnálatnak és
önutálatnak ez a különös kevercse a pusztulástudat, a veszteségbelátás érzelmi
kísérője.
Akár Szendy Ilkáról s Jajdonról van szó, Szilágyi István Kő hull apadó kútba
című, klasszikus értékű regénye főhőséről és helyszínéről, akár pedig Szilágysomlyóról és a Kraft családról, Mester Zsolt Koppantójának
szereplőiről.
Mert mondják bár — több-kevesebb okkal — a francia „új regény" ábrázolási
eszménye követőjének, a modern tárgyilagosság megteremtésére tett sikeres kísérletnek a kolozsvári ideggyógyász szakorvos eddigi egyetlen regényét — a Koppantó
elsősorban mégiscsak az elmúlás, az elkerülhetetlen veszteség, a szükségszerű pusztulás könyve, s ekképp rokon Szilágyi István remekművével. És legyen igaz az is,
amiről Panek Zoltán beszél a kötetborítón, hogy nemigen írtak „az utóbbi negyven
évben Közép-Európában olyan regényt, amelyben több tárgy szerepelne" — ezek a
tárgyak azonban nem a leltározó szenvtelenség, a hűvös leírás kellékei, a laboratóriumi kísérletezés eredményei, de nagyon is „átlelkesítettek", érzelmet árasztok,
humanizáltak, emberi viszonyba állítottak, kapcsolatot kifejezők — a szerzői értékelés
•93

mozzanatát ily módon tartalmazók. Szó sincs itt arról, hogy a leírásokkal, megnevezésekkel, felsorolásokkal, az aprólékos, pontos részletekkel az egyszerűen „jelen levő",
a fürkésző-elemző tekintettel szemben ellenálló, a tudattól függetlenül létező világ
megrajzolására tört volna az alkotói szándék. A Koppantó tárgyaiból nem az olvasható ki, amiről az „új regény" teoretikusa-írója, Robbe-Grillet beszél, nevezetesen,
hogy a világ sem nem jelentésbeli, sem nem abszurd, egyszerűen csak „van" —
Mester Zsolt éppenhogy egy „volt" világot elevenít meg, saját maga gyermekkorának
s egy nagybirtokos életformának az eltűntét, azzal a mélyen humánus, a lehetetlent
kísértő nosztalgiával, hogy a tűnt világ díszletei, eleven szereplői és tárgyai között
megtalálja s megértse önmagát.
S annyiban tárgyilagos ez a múltidézés, amennyiben az emlékező szabadulni tud
a regénynyitó szavakban emlegetett sok szomorú tapasztalatától, amennyiben túlteszi
magát a félelmen, hogy „egy ú j rendben a réginek még a végnapjaira is gyanús és
veszélyes visszaemlékezni", és amennyiben vissza t u d j a fogni magában az eseményeket, történéseket kommentáló-magyarázó hajlamot. A Koppantó szerzője, tán
mert legszemélyesebb ügyeiről, dolgairól vall, szerencsére nem tud személytelen,
objektív lenni — ami esztétikai szempontból viszont nem jelent föltétlenül szerencsét: a sajátszerű, öntörvényű regényvilág megteremtése Mester Zsoltnak nem minden vonatkozásban sikerült. Azáltal, hogy ebből a belső, csak a műben létező, külön
teremtett világból, „kvázi-valóságból" gyakorta kilép — mikor azért, hogy az ábrázolás, az alkotás nehézségeit emlegesse; mikor, hogy mintegy magában is tisztázza
az emlékezés idő- s térviszonyait, vagy hogy a cselekmény folyását megszakítva jellemezzen egy-egy figurát — azáltal tehát, hogy a mű belső világát a külső valósághoz hasonlítja, méri, az egyneműség, az egységes esztétikai átformáltság csorbát
szenved. A műalkotásvilágból az objektíve létező világba való át-átcsapásnak megvannak azonban a néprajzi, szociográfiai, erkölcsi és történelmi hozadékai.
Volt róla szó: tartják a Koppantót a tárgyak regényének is: s e tárgyak, többnyire gazdasági és háztartási eszközök, a vetőgéptől a törekhordó bárkán, saroglyaés kerékkötő láncon vagy „rezerva gyenge lánc"-on, aztán különböző boronákon,
„ökör hajtó szily korbács"-on, fenkőn és hévéren, „béjagzó"-n és abrakos ládán,
„iligátor"-on és vizes dézsán keresztül a „sebpricoló gúmi"-ig, „fenyő foszni deszk á d i g és annyi más szerszámig, alkalmatosságig éppúgy egy gondos és lelkiismeretes
gazdálkodás, nagybirtokosi életlehetőség és nagybirtokosi-polgári életvitel tartozékai,
mint a bőrfotel, a majolika váza, a plüss paraván, az árgamán szőnyeg vagy a
szmirna puff. S az emlékezetbe emelt szilágysomlyói napok életstílusához éppúgy
hozzátartoznak a kártyacsaták, a kaszinóban eltöltött esték vagy a hegyi vityilló —
üdülő? — magányos töprengései, mint a „nehéz dolgok", a „különös szakértelmet
igénylő" feladatok. Ami a felnőttnek esetleg kényszer, a gyermek-kamasz elbeszélőnek játék: megtanulni a gazdálkodásnak, a gazdaság irányításának minden csínjátbínját. „Trágyahordás, vetőmagcsávázás, vetés, kapálás, kitakarás, kötözés, permetezés; ültetés, egyelés, gyomlálás, kapálás; begyűjtés, behordás, a termény értékesítése;
kaszálás, forgatás, boglyázás; kapálás, permetezés; aratás, cséplés, behordás; metszés,
kacsozás, karikázás, kapálás; nyüvés, áztatás, tilolás; permetezés; vetemény, len,
kender, gyümölcs, szőlő; gabona, kukorica, cukorrépa, dohány; kapálás, permetezés
— a végtelenségig... És hol van még az ezernyi gond az állatokkal?" A nagyjából
önellátó gazdálkodás végtelenségig ismétlődő folyamataihoz hozzátartoznak, persze,
a vevők s az eladók, a borra, juhra, marhára alkuvók, a tojáslámpázót, molyirtót
és csodagyógyszereket kínálók — s hozzá a mesterek, az üvegestől az óráson át a
miskárolóig vagy a sonkolyos emberig. E tárgyak, dolgok és mesterségek leírása,
részletező ismertetése nem csupán néprajzi szempontból lényeges, s nem is csak
szociográfikusan, amennyire a foglalkozásokról és árakról, elosztási arányokról és
„szakmai" rangsorokról ad hírt. Az aprólékos megidézés mögött ott lüktet, mintegy
az árnyalatokat is igazolva-hitelesítve, a munka tisztelete és szeretete. A munkáé,
mint erkölcsi elvé s normáé, mint megtartó erőé. Mert a széthullással, a család és
a birtok „végromlás"-ával Mamuka és Józsi bácsi, az Apa és a történteket elbeszélő
•94

szerző a Kraft család jelmondatát szegezi szembe: a munkát. „A világ változhat,
változik is — mondja az öröktevékeny Mamuka —, de mi maradjunk olyanok,
amilyenek vagyunk."
Az ú j rend, a történelmi változás, a földbirtokok felosztása nem csupán a nagy
vagyonra, a több mint 510 holdra alapozott életmódot semmisíti meg, de a munkára
épült életelvet is — értéket pusztítva ezáltal. A Koppantó nagy érdeme — ha a
változó világ túl sarkos-éles váltásai mellett el-elmegy is, szűkszavúan intézi is el
például a második bécsi döntést követő szilágysomlyói időket, és Kolozsvár háborús
végleteit is alig-alig láttatja —, hogy az 1944—45 és 1952 közötti évekről, a család
kilakoltatásáig terjedő időszakról lényegében előzmények, ihlető-ösztönző művek nélkül tud szólni. Finom érzékkel egyensúlyoz, nosztalgiától, érzelmektől nem részrehajlóan mindaközött, ami egyfelől objektív, másfelől viszont nagyon is szubjektív
erők hatása volt. Dokumentumokat szólaltat meg, de nem csupán így .,dokumentumhitelű" akkor is, amikor a szükségszerű változásról beszél, az önszántukból állami
szolgálatba lépett egykori béresekről, alkalmazottakról, vagy hogy mennyire siratták
meg mások a gazdát — és amikor a törvényszerű helyett az önkényes vagy igazságtalan intézkedések, a család kilakoltatása, az Apa meghurcoltatásai tolulnak tollára,
akkor is hiteles szavú.
Ez az érzékeny különbségtétel, munkaszeretetet és birtokjogot, törvényszerű
változást és önkényes változtatást, történelmien szükségszerűt és emberi-gyarlóan
esetlegest elkülönítő ábrázolás végül igazságot szolgáltat a tárgyaknak is. A tárgyakat nem lehet gyűlölni, mert ú j rend csak belőlük építhető — írta a regény egyik
kritikusa —, s „ez a par excellence nem politizáló könyv ezzel a tanulsággal válik
a humánum nevében politikussá". Így felel özvegy Szendy Krisztina és egyszersmind
Mamuka fojtogató kérdésére, hogy: — Mi lesz velünk? (Kriterion.)
MÁRKUS BÉLA

A SZT. K A T A L I N TEMPLOM
KAPUZATA.
INNEN NYlLT
A MAGYAR
KÁPOLNA

•95

Zelk Zoltán (1906—1981)
„Volt, aki azt írta rólam, úgy vagyok
költő, ahogy a rigó rigó. Vállalom. Szeretnek még néhány évig fütyülni, de
nemcsak tavasztól őszig, ahogyan a
rigó — hanem télen is" — írta egyik
prózai önvallomásában. Ha úgy veszszük, hogy a természetes, a saját magát közvetlenül adó érzelemkifejezésre
értette ezt, akkor nagyon találó a jellemzés. Mert abban
tekintetben már
sántit a hasonlat, hagy ez a „fütyülés"
hosszú-hosszú évek óta egyáltalán nem
volt derűs és gondtalan, sőt egyre inkább éppen az ellenkezője.
Zelk, aki egyszer régen szemlélődőidillikus öregkori költői magatartásról
és napokról álmodozott és így remélte
megteremteni a magasabb lírai harmóniát, végül is pontosan egy másik úton,
súlyos válságokkal küzdve és megküzdve, megpróbáltatásokkal szembeszegülve
s a végén évekig ágyhoz láncoltán harcolta ki a vágyott költői összhangot.
Mind a „takart seb", mind a „festett
vérzés" költői egyéniségéhez nem illő
végleteit elkerülve, a mindig zaklatottban-fájóban folyton rendet teremtve írt

egyre nemesebb veretű költészetet, eredendően érzelmi poétaként már az
emóció és a gondolatiság egyensúlyát is
megteremtve.
„És el jő majd az éjszaka . . . " — írta
néhány esztendeje éppen lapunknak
küldött egyik versében. Nemcsak a „világot tudta", t u d t a már a halált is,
bölcsen és fölényesen, mondhatni játékosan, ő, a gyerekek és a játék nagybarátja :
Villanykörtémet dér lepi,
de tudom a világot,
az én labdám már sohasem
zörgeti meg a h á l ó t . . .
Testileg már nem zörget hálót Zelk
Zoltán. De mert r ö g e s z m é j e volt
a költészet, a szó hatalma, szimbolikusan igaznak tudjuk, amit S z á z e s z t e n d ő s k o r o m b a n című költeményében írt, hogy versei-szavai messzemessze túlélik őt:
Egyik szavából zöld ág lett,
másik szavából madár lett,
nőtt az erdő, a madárhad,
soha, soha ilyen sátrat!
V. L.

Németh
László-emlékszobát
avattak
május 11-én Hódmezővásárhelyen,
az
egykori
leánygimnázium
épületében.
Megnyitó beszédet Király István akadémikus mondott. A kiállítást gazdagítja az a sok-sok személyes
használati tárgy, eredeti dokumentum,
amely-

lyel az író özvegye járult hozzá e jelentős irodalmi emlékhely
létrehívásához.
Ugyanaznap délután a Bethlen
gimnázium előcsarnokában
Grezsa Ferenc
irodalomtörténész
méltató szavai mellett leplezték le Szervátiusz Tibor Németh
László-domborművét.

•96

