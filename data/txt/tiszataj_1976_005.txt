5

>1

y

i

i

tiszatáj
R O D A L M I ÉS K U L T U R Á L I S

FOLYÓIRAT

Megjelenik havonként

Főszerkesztő: VÖRÖS LÁSZLÖ
Főszerkesztő-helyettes: ANNUS JÖZSEF

Kiadja a Csongrád megyei Lapkiadó Vállalat. Felelős kiadó: Kovács László
Szerkesztőség: 6740 Szeged, Magyar Tanácsköztársaság útja 10. Táviratcím: Tiszatáj
Szeged, Sajtóház. Telefon: 12-330. Postafiók: 153. Terjeszti á Magyar Posta. Előfizethető bármely postahivatalnál, a kézbesítőknél, a posta hírlapüzleteiben és a
Posta Központi Hírlap Irodáinál (KHI 1900 Budapest, József nádor tér 1. sz.) közvetlenül vagy postautalványon, valamint átutalással a KHI 215-96162 pénzforgalmi
jelzőszámra. Egyes szám ára 6 forint. Előfizetési díj: negyédévre 18, fél évre 36,
egy évre 72 forint. Kéziratot nem őrzünk meg és nem-adunk vissza. Indexszám: 25 916.
76-1535 — Szegedi Nyomda — Felelős vezető: Vincze György

Tartalom
X X X . ÉVFOLYAM, 5. S Z Á M
1976. M Á J U S

ILLYÉS GYULA versei: Szótváró asszony, Elalvás előtt,
Nem lesz háború, Világjárás után, Kézen a jövő ...
ötven

éve jelent meg a

3

Korunk

Dokumentumok a Korunk-ról
6
Gaál Gábor a Korunk-ról
16
BALOGH EDGÁR: A régi és az ú j Korunk
18
Beszélgetés a Korunk szerkesztőségében (kérdező:
Pomogáts Béla)
20
TANDORI DEZSŐ: Utószó a „Négy romantikus szonett"hez (vers)
BOR AMBRUS: Húszezer kilométer (útijegyzetek)
HORGAS BÉLA versei: Szénagyűjtő-dal, A hazatérő,
Embléma, Ötlet-dal
GUTÁI MAGDA: Francia kastély (vers)
DÖBRENTEI KORNÉL: Naplövő (vers)
TÉGLÁSY IMRE versei: Cellám, Delírium
ESTERHÁZY PÉTER: Egy mondat körmönfont megidézése (elbeszélés)
Hetvenöt

éve született

Németh

27
28
32
33
34
35
36

László

KERESZTURY DEZSŐ: Utazás közben
FODOR ANDRÁS: Három találkozás
JÁNOSY ISTVÁN: A fészek-tervező (vers)
TÜSKÉS TIBOR: Két emlék Németh Lászlóról ...
NÉMETH LÁSZLÓ: Káin és Ábel (Paraszttörténet
egy felvonásban)
Németh László Vásárhelyen (Dokumentumok, közli:
Grezsa Ferenc)
GREZSA FERENC: A Németh László-i regény és
az Égető Eszter
FÜLÖP LÁSZLÓ: A regényíró személyessége

40
43
49
50
55
61
66
70
1

DOMOKOS MÁTYÁS: Németh László utolsó ítélete
(Az Irgalom-ról)
IMRE LÁSZLÓ: Gondolatok az Irgalom értelmezéséhez
KOCSIS RÓZSA: „Szerettem az igazságot..." (Németh László történelmi drámái)
VEKERDI LÁSZLÓ: Németh László, a gondolkozó
KISS FERENC: Németh László és az orosz irodalom

81
87
91
96
99

KRITIKA
VEKERDI LÁSZLÓ: Apáczai „itt léte" (Fábián Ernő:
Apáczai Csere János)
107
RADNÓTI SÁNDOR: A teórianélküliség esélytelensége
(Tamás Gáspár Miklós A teória esélyei című könyvéről)
109
CSURKA ISTVÁN: Búcsú Szabó Istvántól

ILLUSZTRÁCIÓ
Stéhlik János rajzai a 17., 26., 31., 35. és a 112. oldalon
Sonkodi István rajza a 39. oldalon
Fényképek a Németh László-összeállításhoz: az 54., 65.
oldalon és a Műmellékleten (A sajkódi képeket
Tüskés Gábor készítette.)

111

ILLYÉS

GYULA

Szótváró asszony
Szóljatok, keressétek
csak a szót,
ki ahogy képes.
Próbálkozzatok
susogást kínálva — szellő
fűszálnak,
mosolyt kínálva — szemérmes
szerelmes,
s kívánva válaszul épp csak
mosolyt,
de pattogva is — magánnyelvű
lángok,
magánnyelvtanú
záporok s pörölve,
szótárt nem kapott parti
hullám,
magában dödögő tanyai szú,
homlokráncaival
is további
harcot
szavaló szabadsághős
a kötélen,
szélütötten
is még torz
fintorokkal
jól végrendelkező
öregapánk,
jajkiáltással,
— fagytól dörrenő fa,
rianás dörejével
tavi jéglap
Nem igaz, hogy meghalt a lehunyt szemű
asszony.
Vagyis, hogy nincs kinek
beszélni,
mert hogy már senki nem vár ily
beszédet;
csak elszokott a szótól, ott
heverve
az az asszony a csalánban,
Tisza-mélyben,
sír-mélyben,
hogy ha mégis
eltemették.
Attól ül föl, ha szót leltek ti, ha
föl fülelhet a ti
szavaitokra,
bár kőfalon keresztül, attól áll föl,
áll neki főzni,
meleget
fiainak,
attól terít meg a tiszta
szobában,
kanalat osztva vendégeknek
is.

3

Elalvás előtt
Le silence éternel des espaces i n f i n i s . . .
í g y , így! Be rég volt
alkalom ilyen
szabadon
mérföldes
elnyújtózással
feküdnöm!
Az ablakon a Tejút a
függöny,
a csupa
fényfoltlyukasztgatta
(„azsúros")
égbolt?
Benéz egy i f j ú holdvilág.
Elfeledt
ángyikák
hosszú ingében a hideg
agyag-padlaton
ágyamig
tipeg.
Szószerint
értem itten még a
baglyok hajdani
nyelvtanát
és szószerint
a kerti
béka
ajkán az esőt-esdeklő
imát.
Ki susog még?
Pascal-kötet?

A székre

tett

Aztán a cél előtt véve dolgát
futóra
iramúit egy utolsót s megállt a falióra,
majd életem helyett — mert úgy fülelt a csend
ketyegtetett
agyamba
dermesztő
végtelent.

—

Nem lesz háború
A hajnali szendergéséből
fölriadó N. N. ágyához öles gorilla
ködképe
közelgett.
Am az állat képtelenül
nagy termete (kb. két és fél méter),
hat
hatalmas tépőfoga, nemcsak emberi, de állati mértéken
túli vigyora s vele
az ölhetnék oly álomszerű
volt, hogy N. N. megnyugodva
hunyta le szemét s hajtotta
vissza fejét vánkosára.
Lévén hite a világban
kikezdhetetlen. Reggel — másnap-e,
más évtizedben-e
— véres darabokra
szaggatottan lelte a Nap.

4

Világjárás után
Lábam alá parancsolhatom
minden hátralevő percemben
a
tengert.
Le sem kell térnem a dűlőútról, máris nyújtja a sajkát felém, hol hízelegve, hol alázatosan, tenyerét
a koldus, pracliját a puli, beleegyező
kacsóját a hölgy. Aszerint
utazom, födélzeten
állva, hajam lobogtatva,
az
önkéntes
száműzöttek
mosolyával.
Nem hátranézve,
hanem csak
előre,
már-már
dúdolva.
Egy jó hajdani tengerésznótát.
Kiürítettem
minden
poharat.
Szélfútta arccal térek meg vacsorára őseimhez. Egyre ritkább a kérdés: Ma merre jártál? Kedvem
volna beszélni a szigetekről,
tanulságos
kalandjaimról,
távoli barátaimról,
tanácsaikról,
de csak akadozva
tudnám
átváltani azokat a távoli („tengerentúli")
nyelveket
erre az ittenire s ezért
csak legyintésem
mondja: a szokott helyen. S ürítek még egy ráadás legutolsó poharat. Búcsúzóul
folyvást.

Kézben a jövő
Az volt, igen, az én korom, a néhány
pillanat, midőn erdőnyi
lehántolt
fenyőfa rohant a vizén, fehér
vásznasan be-beszíva
dagadóra
a szél dühét,
midőn
szálerdőnyi
recsegő faderék
közt
lett nekünk is egy
karmozdulatomra
gyeplős lovunk a föl-föllendülő
ladik!
Az volt a remény s a bizodalom
kora és helye. Te elöl az orrban
kisdededdel,
én meg
kezemben a rúddal s kötéllel
szemben veletek
felelősen
vállalva legalább egy percre
biztosan
a rám bízott
jövőt.

5

ötotn

éne jelent

miq

a

KORUNK
VILÁGNÉZETI Ésró)DALMI HAVI SZEMLE
ötven

évvel

ezelőtt indult a

Korunk.

Történelmének egész irodalma van már. Megfontoltabb, vagy torzabb viták
folytak körülötte, percszempontok szerinti elhallgatások és hamisítások sem hiányoztak. Még ezekből is kiderül azonban, hogy egy valamit nem lehet vitatni: történelmi jelentőségét.
Bármennyi lenne is a még elemzendő és értékelendő, a legfontosabbak talán
mégis tisztázhatók már, két következtetés (kutatások által bizonyított módon) mindenképp levonható.
Változások és átalakulások jellemezték történetét, de erős cezúráról nem lehet
beszélni. Munkája és küzdelme egységes és természetes fejlődés volt: az elsőtől az
utolsó számig. Marxistának tudjuk és népfrontos politikájúnak emlegetjük a Korunkat. Mindkettőt Gaál teljesítette ki — a Dienes által megvetett alapokon. A marxizmus megújulást akaró vágyából, a baloldali radikális elkötelezettségből és tisztázási szándékbői nőtt ki a Korunk — éppen abból tehát, aminek szellemében Dienes az első évfolyamokat szerkesztette. Együtt kezdik a marxistává alakítás folyamatát. A népfrontgondolat pedig a kezdeti széles összefogás folytatása; a megváltozott körülmények feladatai szerint.
Egyértelmű az is, hogy mindkét szerkesztőnek mindig alapelve és célja volt az
egész haladó magyarságot átfogó lapot valósítani meg. Világosan és ismételten kifejtik ezt mindketten. Határok felett nyúltak át, így akartak összefogást. Határozott
elvek nevében tették ezt, egy másik Magyarországot építve, az uralkodó politikával
szemben a másik magyarságot szolgálva, a bárhol élő magyarokat a társadalmi változás érdekében összefogni. Ezért rágalmak ellenére, Erdélyben is kezdettől fogva
honos volt a lap. Az első tartalomjegyzékek névsora bizonyít. És tágabban is a közös
ügy, a népek egymásratalálása nevében törekedtek: a közép-európai országok közötti
egységre. Volt így a lap európai is, Európa jelenléte is. Európai: hány hasonló létezett a két háború között Európában? Elkötelezetten baloldali, elvszerűen küzdő —
a dogmatikus nézetek ellen is?
Az indulás évfordulója alkalmából emlékezni a lapra: lehet-e jobbat tenni,
mint a szerkesztőknek azon írásait megjelentetni, amelyekben ők jellemzik a lapot,
a lehetséges és tényleges olvasókhoz szólva? Három ilyen — nehezen hozzáférhető
— dokumentum ismeretes és mind a három igen tanulságos. Ezeket közöljük teljes
szövegükben. (Majd szemelvényeket Gaál Gábor vallomásaiból.)
Az első egy beharangozó-toborzó írás 1925-ből. Ezt Mózes Huba, a kolozsvári
Nyelvészeti és Irodalomtörténeti Intézet igen tehetséges kutatója fedezte fel, ő számolt be róla A hét című lap 1975/21-es számában. A Korunk ezen első programját a
6

kolozsvári Lapkiadó R. T., a Keleti Üjság kiadója nyomatta, 4 lap terjedelemben,
18 cmX10,9 cm-es tükörrel, s az úgyszintén kolozsvári Lepage könyvkereskedés és
könyvkiadó vállalat hozta forgalomba, a magyar, román, német, olasz, francia és
más nyelvű könyv- és folyóirattermésről tájékoztató, Ex-Libris című szemléje 1925.
évi augusztus—szeptemberi kettős számának (I. évf. 5"—6. sz.) lapjai közé fűzve.
(Erre az „előzetes jelentés"-re utal a Korunk 1926 februárjában megjelent első
számának utolsó lapján olvasható, A Korunk hírei című szerkesztői közlemény,
amely jelzi, hogy az ú j szemle csaknem két hónapnyi késéssel s a tervezettnél egyelőre szűkebb körű munkatársi gárdával és tematikával indul útjára.)
A második dokumentum, a Beköszöntő, a Korunk első számának „vezércikke",
az 1926. februári szám 1—7. oldalán jelent meg. Erre hivatkozik Gaál Gábor a
Korunkra vonatkozó, 1938—1940 közötti előadásaiban, mint amelynek elveit szerkesztésében követte, folytatta.
A harmadik végül a lap 1938-ból való előfizetési felhívása, amelyet — megszületésének körülményeit is ismertetve — Sándor László közölt a Népszabadság
1973. szeptember 2-i számában.
T
r

Korunk
HAVI SZEMLE
SZERKESZTI
DIENES LÁSZLÓ
MEGJELENIK 1925 KARÁCSONYÁRA
Hatodik éve már, hogy az utódállamok magyarsága ú j államkeretek közé került, s ennek folytán elvesztette azokat a kulturális kapcsolatokat, amelyek az összmagyarsághoz s ezen keresztül a nagy európai kultúrközösséghez fűzték, és népi
életének szellemi támaszt adtak. Pedig a megváltozott államjogi helyzet az utódállamok magyarságát ú j és súlyos problémák elé állította, amely kritikus helyzetben a szokottnál is nagyobb szüksége volna erős lelki tartásra. S tényleg, az ú j
problémák hirtelen rászakadása a szellemi hinterlandjától megfosztott magyarságot
néhány évre szinte megbénította nemcsak cselekvő, hanem a dolgokra reflektáló
képességében is, úgyannyira, hogy képtelen volt a napi parancsoló szükség kényszerűségein felülemelkedve, higgadtan és távolabbra néző szemekkel venni vizsgálat
alá azokat a problémákat, amelyek elé a háború utáni ú j európai helyzet és ezen
belül saját ú j helyzete az ú j államkeretek között állította.
Ma már ez nincs így. A nagy változások első beteges bódulata elmúlt, s kijózanodva nézünk körüL De teljesen tájékozatlanul. A súlyos problémák pedig még
mindig megvannak, s jól megfontolt cselekvést követelnek. Cselekvést, amely alkalmazkodni tud a megváltozott világhelyzethez és a magyarság változott helyzetéhez,
s meg tudja találni azokat az eszközöket, amelyek segítségével biztosítani képes ú j
helyzetében gazdasági és kulturális továbbfejlődését.
A megfontolt és jól alkalmazott cselekvésnek előfeltétele, hogy tisztába jöjjünk
azon feltételekkel, amelyek között cselekednünk kell. A létfeltételek azonban, amelyek közé a világháború helyezett bennünket, újak, s régi, megszokott fogalmakkal
hozzá nem férhetők. Más ma közvetlen környezetünk, amelyben élünk, s más ma
7

Európa levegője, amelyet belélegzünk. Ezeket az ú j adottságokat kell tudatosítani
magunkban, ha hozzájuk alkalmazkodni és bennük élni akarunk.
Ez a tudatosítás csak úgy történhetik, hogy lelkileg reflektálunk ú j helyzetünkre,
s igyekszünk világosan megfogalmazni tennivalónkat. De ez a reflektálás csak mindnyájunk kollektív munkája lehet, s hogy belőle helyzetünk teljes képe kikristályosodhassék, szükség van egy objektív, független, a napi szükségleteken felülemelkedő
s pártpolitikai szempontoktól magát függetleníteni tudó, mert egy magasabb szempontot képviselő nyilvános fórumra, amelyen a vélemények kicseréltessenek,' és a
problémák a napi politika szükségképpen kicsinyesebb szempontjaitól mentesen,
minden részletükben megvilágítva megtárgyaltassanak.
Ez a független és komoly fórum kíván lenni a Korunk.
Programja közvetlenül folyik a célból, amelyet maga elé tűzött. Hogy közreműködjön az utódállamok magyarságának ú j helyzetét tisztázó munkájában, a
Korunk törekvéseinek két fő irányban kell mozognia. Először objektív és
szenvedélymentes megállapításokat kell keresnie az új államok mindazon viszonyairól,
amelyek
az ott élő magyarságot valamelyes szempontból érintik, hogy e megállapítások alapján megfogalmazható legyen a legésszerűbb politika, amelyet a kisebbségi magyarságnak, ha a távolabbi jövő érdekeit is szemmel kívánja tartani, követnie kell.
De a legésszerűbb kisebbségi politika nem egyedül a belföldi viszonyok helyes
mérlegeléséből vezethető le, hanem annak megállapításánál éppen úgy, sőt talán
még jobban tekintetbe veendő a világ, különösen pedig Európa helyzete. Ezért igen
fontos gyakorlatilag is, hogy az utódállamok magyarsága a világpolitikai helyzetet
és a világot ma mozgató eszméket ismerje, mert csak a világpolitikai helyzet helyes
felismerése akadályozhatja meg, hogy ne tápláljon kilátástalan és energiatörő álmokat, s csak a világot ma mozgató eszmékből építheti fel azt a szellemi erődítményt,
amelyből népi jövőjét megvédheti.
Ezért a Korunk programjának második épp oly fontos pontja kell legyen, hogy
a világ, különösen pedig Európa megváltozott politikai és világnézeti
helyzetképét
adja az utódállamok gondolkodó magyarságának, s közreműködjön azon kulturális
kapcsolatok ú j r a kiépítésén, amelyek a magyarságot a nagy európai kultúrközösséghez fűzték.
Objektív, szenvedélymentes megállapításokat keresni belső viszonyainkról s
belekapcsolódni az európai eszme- és kultúrközösségbe, ez röviden a Korunk programja, amelynek megfelelően minden száma hoz
egy-két világnézeti
tanulmányt,
egy-két politikai vagy társadalmi
egy hosszabb
regényfolytatást,
egy novellát.

tanulmányt,

Ezen kívül öt állandó rovatában számon tartja a bel- és külpolitika, valamint
a világkultúra nagy eseményeit.
A Korunk irányának és programjának közelebbi jellemzéséül álljon itt azon
politikai és világnézeti témák listája, amelyeket a legközelebbi jövőben alapos s
mégis közérthető modorban megírt tanulmányokban feldolgozni kíván.
A Korunk-ban legközelebb megjelenő politikai
tanulmányok:
A magyar kisebbségi politikai élet az utódállamokban.
A romániai, jugoszláviai
és a szlovenszkói magyarság politikájának retrospektív áttekintése. Három tanulmány, írják odavaló magyar politikusok és publicisták. A magyar
kisebbségek
összeműködése. Ankét az utódállamok magyar és többségi köreinek minden árnyalatú közéleti egyéniségei között. A magyar kulturális élet az utódállamokban.
Három
tanulmány, mindegyik odavaló magyar író tollából. A magyar iskolaügy az utódállamokban. Három tanulmány, odavaló szakemberektől. A magyar iskolaügy
Romániában. Ankét. A szászok kisebbségi politikája. A földbirtokreform
Romániában.
Az
erdélyi Magyar Párt és a demokrácia. A romániai parasztpárt programja. A gyulafehérvári határozatok és a kisebbségi élet. Kisebbségi pártok összeműködése
az
8

uralkodó nemzet pártjaival. Ankét. A politikai munkásmozgalmak
az
utódállamokban. Három tanulmány. A magyar emigráció hat évi mérlege. A Bethlen-regime
és
a magyar politika jövő kilátásai. A magyar ellenforradalom. A magyar
szociáldemokrata párt az ellenforradalom
alatt és után. A Duna-konföderáció
politikai és
gazdasági jelentősége és kilátásai. A cionizmus általános emberi jelentősége. A Népszövetség mérlege. A világpolitika új útjai. Az angol munkáspárt szerepe a világpolitika alakulásában. A német demokrácia és német reakció. Az európai politikai
munkásmozgalmak
és a demokrácia világlehetőségei.
Ellenforradalmi
és fasdszta
törekvések Európában. Ázsia politikai ébredése és Európa világpolitikai
,eltolódása.
Európa gazdasági alkonya. Trösztösödés vagy szocializálás. Az életstandard
leesése
a háború után.
A Korunk-ban legközelebb megjelenő világnézeti
tanulmányok:
A metafizika újraébredése korunkban. A korunkat mozgató világnézeti
izmusok.
Tanulmánysorozat. Kelet világképe. A keleti ember lélektana. Korunk vallási mozgalmai. (Adventisták, Bibliakutatók, Űjapostoliak, Darbizmus, Templomosok társasága, a Pünkösdi mozgalom, a „Christian science", a Bahai-világvallás stb.) Tanulmánysorozat. Az erdélyi vallásos szekták. Tanulmánysorozat a szekták fő reprezentánsainak tollából, egy összefoglaló, kritikai tanulmánnyal. .4 vallás
térhódítása
korunkban. Korunk nagy filozofémái. Tanulmánysorozat. A régi egyházak
reformtörekvései. Korunk nagy vallásbölcselői.
(Troeltsch, Ritschl, James, Ottó Scholz,
Max Scheler stb.) Tanulmánysorozat. A természettudományi
kutatás és korunk spiritualista törekvései. Civilizáció és kultúra-technika
és belső élmény. Az anyag szerkezete mai tudásunkban. A relativitás világnézeti jelentősége. A majompör (a fejlődéstan és a vallás). A neovitalizmus és az élet új koncepciója. A freudizmus új
hajtásai. Rudolf Steiner antropozófiája. A spiritizmus és a lélek mai
tudományos
fogalma. Korunk irracionalizmusa.
A mai asztronómia kozmológiai világképe. Az
expresszionizmus
világképe. A misztikus líra. Irodalmi szekták Párizsban.
Spengler
és az új történetfilozófia.
Tagore Európában. A film művészete. A történelmi
materializmus a spiritualista
világképben.
A Korunk
szépirodalma:
A komoly szépirodalom is egyik értékes megnyilatkozási formája lévén egy kor
lelkének, a Korunk minden száma fog hozni egy regényfolytatást és egy novellát.
A magyar és külföldi irodalomból azt fogja kiválogatni, ami igazi érték, a mát jellemzi és a mának való. Igyekezni fog kiterjeszkedni az egész magyar nyelvterületre,
azaz úgy a Magyarországon és az utódállamokban, mint a távolabbi külföldön szétszórtan élő magyar írók írásainak legjavából adni. Emellett fontos feladatának tartja
jól kiválasztott írásokkal és jó fordításokban megismertetni a magyarul olvasó
közönséggel a mai külföldi irodalmat.
A Korunk állandó rovatai:
Az utódállamok politikai krónikája. Ausztria, Csehország, Jugoszlávia, Magyarország és Románia havi politikai eseményeinek kritikai összefoglalása.
Egy hónap világpolitika. A világpolitika utolsó havi eseményeinek összefoglaló
méltatása.
Korunk kultúrája. A kulturális (irodalmi, tudományos, művészi, technikai) események havi szemléje.
Nyugati szemle. Nem száraz könyvismertetések, hanem a könyvpiac világnézetileg jelentős tudományos és irodalmi újdonságainak olyan beszámolója, amely
annak is fogalmat nyújt Nyugat szellemi életének legújabb momentumairól, aki a
megbeszélt könyvekhez nem fér hozzá.
Folyóiratszemle.
A legjelentősebb bel- és külföldi folyóiratoknak a nyugati
szemléhez hasonló feldolgozása.
A Korunk munkatársai a Magyarországon, az utódállamokban és a távolabbi
külföldön szétszórtan élő írók, szakírók és publicisták legjobbjai.
A Korunk Kolozsváron jelenik meg minden hónap elején nyolcvan nagy oktáv
oldal terjedelemben.
9

A Korunk minden anyagi érdekeltségtől független kíván maradni, ezért kiadó
bevonása nélkül jelenik meg. Tehát kizárólag előfizetőire épít. A Korunk csak annyi
példányban jelenik meg, ahány biztos olvasóra számíthat. Ezért mindenki, aki a
Korunk-at olvasni óhajtja, fizessen elő egy évre. Ezer előfizetőre van szükség, hogy
a Korunk megjelenjen és megéljen. Minthogy pedig tőke igénybevételét a megindulásnál is kerülni óhajtja a Korunk, szükséges, hogy az előfizetők legalább
félévi
előfizetési díjat előfizetéskor
befizessenek.
A Korunk

előfizetési ára:

Romániában
Csehszlovákiában
Jugoszláviában
Magyarországon
Ausztriában
Egyéb külföldön

egy
egy
egy
egy
egy
egy

évre
évre
évre
évre
évre
évre

720
140
280
260.000
28
22

Lei
Kő.
Dinár
kor.
Schilling
Sv. fr.

félévre
félévre
félévre
félévre
félévre
félévre

360
70
140
130.000
14
11

Lei
Ké.
Dinár
kor.
Schilling
Sv. fr.

Az előfizetési díjak felvételét és kezelését a kolozsvári Lepage
könyvkereskedés
vállalta, amely a beérkező összegeket szabályszerű nyugtával igazolni fogja. Azért
legjobb az előfizetést és az első félévi előfizetési díjat beküldeni „Korunk előfizetés"
jelzéssel a Lepage könyvkereskedés
Cluj-Kolozsvár, Pia(a Unirii címre. Az előfizetés
bejelenthető a szerkesztőnél is (Dr. Dienes László Cluj-Kolozsvár, Strada Regalá 47),
ahova minden egyéb postai küldemény is címzendő.
LAPKIADÓ R. T., CLUJ.

Beköszöntő
Korunk gondolkodása, akárhova nyúl, mindenütt problémát talál. Mi a probléma? Egy megoldatlan kérdés. Egy kérdés, amelyre nem tudunk meggyőző feleletet
találni. S ma csupa ilyen megoldatlan kérdések vesznek körül.
Problematikus lett körülöttünk az egész világ. Problematikus életünk gazdasági
alapja, az egyszerű kenyérkereset, amelynek szintén elvesztettük szilárd bázisát,
problematikusak társaséletünk alapformái, amelyek megrázkódtak, sok helyen megnyíltak alattunk, problematikusak szellemiségünk kiélésmódjai, amelyek vagy kiapadtak, vagy idegen vágányra terelődtek. Problematikus a tudomány, amely saját
maga alatt vágja szigorú önkritikájának baltájával a megtámadhatatlannak látszott
alapot, problematikus a művészet, amely csak keresést tud felmutatni, de elért
eredményt nem, problematikus a vallás, amelynek hagyományos formáiból kiszakadt az élet s amely ú j formát a lélek transzcendens .vágyainak adni még nem tud,
problematikus maga az élet, amelynek tartalmat és célt csak a problémákat lebíró
hit és meggyőződés adhat.
Nyúljunk bármihez, a legkisebbhez vagy a legnagyobbhoz, problémává válik
kezünkben minden. Olyanok vagyunk, mint a görög monda Midás királya, akinek
pénzsóvár kívánságát túlságosan meghallgatta az ég s minden arannyá vált kezében, amihez ért. Ügy vagyunk mi is. Mintha értelmünket megátkozta volna egy
isten, hogy minden, amihez hozzányúlunk, apró darabokra hulljon szét, amelyeket
egészbe összeforrasztani azután többé soha ne tudjunk.
S miként Midás király, úgy mi is túlságos nagy sóvárságunk büntetéseképpen
jutottunk idáig. Felfedeztük a logikus értelem fényét, beleszerettünk csillogásába
annyira, hogy most már csak benne megvilágítva akartunk látni mindent. Neki
adtuk néhány évszázadon át teljes magunkat s csak mikor már mindenünket vég10

letekig kiélézett racionalizmusunk romjaivá változtattunk, csak akkor ébredtünk rá,
hogy a csillogás, amely elvakított, csak a hasogató fejszéből kipattanó szikra s nem
a világot egyesítő élet derűs, állandó fénye volt.
Renaissance-nak nevezzük ma is még azt a kort, amelyben az európai emberi
lélek e negatív oldalra való kiélezése megkezdődött. A renaissance tényleg az az
idő, amikor az európai emberiség azt a meggyőződést nyeri, hogy a dolgok megértéséhez csak úgy lehet eljutni, ha előbb szétszedi őket. S azóta három évszázadon
á t nem csinál egyebet, mint élesíti az értelem boncoló szerszámát s szétszed, felvág, kinyit mindent, amihez csak hozzá tud férni.
S a racionalista analízis segítségével tényleg óriási eredményeket ért el a
részletismeretekben: mindenről megtudta, mint a bábuját szétszedő gyermek, hogy
nincs belől semmi. A pozitivista-természettudományi kutatás legnagyobb eredményének annak felismerését tekinti, hogy a dolgok látható részei mögött nincs láthatatlan mag, amely összetartja őket, az érzéki-tapasztalati jelenségek mögött nincs
metafizikai, a fizikai eszközök hatáskörén túl fekvő szubsztancia, amelynek a jelenségek csak megjelenési formái volnának.
A mindent szétvágó értelmi analízisnek ez volt s csak ez lehetett az eredménye:
jelenségek színes, változó világa, amelyet nem tart össze semmi. Egy végtelenül
gazdag, ezer formájú káosz, amelyben hiába keresünk egységet.
Egy századokig tartó, hosszú analitikus-kritikus korszak nagyszerűen véghezvitt
destrukciójának eredményei vagyunk mi magunk s ami körülöttünk van, minden
alkotásunk. Anyagi és szellemi romok vesznek körül: régi termelési formák, amelyekről kitűnt, hogy csak a kizsákmányolásra válna be, de nem a társadalmi termelés problémájának megoldására, régi társas együttélési formák, századokon át
intézményekbe kijegecesedve, amelyek alkalmatlanoknak bizonyultak az embernek
emberhez való viszonyát kielégítően megoldani, régi stílusok, amelyek nem tudják
kifejezni többé mai meglátásainkat, régi kutató módszerek, amelyek nem tudnak
választ adni mai problémáinkra, régi hitek, amelyekben ma már nem tudunk hinni,
mert nem felelnek meg lelkünk legmélyebb vágyakozásainak.
A bomlás sivár képe, amelyet korunk úgy anyagi, mint szellemi téren nyújt,
nem egy gondolkodót hangolt pesszimizmusra. Megjósolták és megjósolják a nyugati világ alkonyát: kultúránk felbomlóban, társadalmi testünk feloszlóban, gazdasági vérkeringésünk megzavarva, lelki egyensúlyunk megbomolva, gyors iramban
sietünk a pusztulás felé.
Jogosult-e a sötét pesszimizmus?
Egész világképünk, amelyen a mai európai életről alkotott pesszimisztikus benyomásunk felépült, a dolgok végletekig hegyezett relativitásán alapszik. Minden
bomlás, minden zavar legmélyebb forrása egy abszolút pont hiánya, amelyből kiindulni s reá támaszkodni tudnánk. Mert nincs semmink, amiben feltétlenül hinnénk vagy amit feltétlen bizonyossággal tudnánk, azért ingott meg bennünk, alattunk
és körülöttünk minden. A relativitás mindent varázsa alá nyűgöző gondolatának
részletes kidolgozása és az emberi tudás és cselekvés minden területére kiterjedő
alkalmazása húzta ki elméleti gondolkodásunk és morális cselekvésünk alól a
szilárd talajt.
De a relativitás gondolatának nem kompetenciáján túlterjesztése-e, ha annak
alapján alkotott benyomásunkból kultúránk pusztulására következtetünk? Ha minden relatív, az a benyomásunk is relatív, amelyet ma korunkról alkotunk. Igaz, elfogadhatjuk s talán el is kell fogadjuk igaznak amaz állítást, hogy relatíve, azaz
bizonyos szempontból, még pedig az elmúlt századok fejlődésében feltalálni vélt
fejlődési irány szempontjából mai európai kultúránk a bomlás és oszlás képét mutatja, amely nem is nagyon távoli véget jósol. De ez a szempont az egyedül lehetséges szempont-e? Éppen a relativitás nagy gondolata tanított meg arra, hogy
ugyanazt a jelenséget mindig több szempontból lehet nézni s hogy mindegyik szempont más képét mutatja. De vajon ez a szempont, a korunkat megelőző századok
fejlődésvonalából vett szempont-e a helyes szempont?
Egy görbe irányát megítélni, igaz, csak már leírt részletéből lehet. De nagyot
11

tévedhetünk, ha a görbe irányát túl kicsiny részletének hajlásából próbáljuk megkonstruálni. Esetleg éppen az ellenkező irányba jutunk.
A történelem görbéjének jövő alakulására is csak a már leírt részből következtethetünk De ma ez a görbe erős elhajlást mutat, hirtelen kanyarodást s mi az
irányt tévesen csak az előző néhány évszázad útjából akarjuk megítélni. S mivel az
elhajlás ezzel ellentétes, a görbe mintha visszafordulna, a kultúrának, amely amaz
irányt képviselte, végét hirdetjük.
Anélkül, hogy igazunk volna. Mert ha a történelem vonalát messzebb követjük
visszafelé, rájövünk, hogy ez nem egyenes vonal, amely egy pontból kiindulva a
legrövidebb úton törekszik egy célpont felé. Az emberiség történelme hullámos
görbe vonalban halad, amelyben az irányok az egyes vonalrészletek szemszögéből
nézve időnként nemcsak változnak, hanem egyenesen egymással szembe fordulnak.
Anélkül, hogy ez a véget jelentené.
Igaz, végét jelenti azon történelmi szakasznak s e szakasz emberei által egyedül
üdvözítőnek tartott irányvonalnak. Végét jelenti e kor legmélyebb érzéseinek és gondolatainak éppúgy, mint az ezeket kifejezésre juttató kultúrképleteknek, a kor t á r sadalmi intézményeinek, tudományának, művészetének, vallásának. A kor emberére
tehát teljes összeomlását jelenti mindannak, amit addig értékesnek és jónak tartott,
ami életének tartalmat és értelmet adott. Innen pesszimizmusa.
Amely azonban csak rövidlátásból ered. Meg nem látásából annak, hogy egy
kor relatív szemszögéből ítélkezünk az egész történelem fejlődésvonala felett. Ez
megbocsátható egy abszolutista kornak, amely megszokta, hogy mindent egy feltétlen hitelesnek vélt mértékkel mér, de nem bocsátható meg a mi relativista korunknak, amelynek leglényegesebb szerzeménye éppen annak felismerése, hogy minden
mérés csak egy bizonyos mértékhez viszonyítva mér és sohasem ad abszolút, e mérték kompetenciáján túlmenő eredményt.
Más szavakkal: a korunkból leszűrt benyomást nincs jogunk kiterjeszteni a
jövőre. Ezzel szemben a történelem előttünk ismeretes teljes görbéje megtanít valamire, amiből inkább megsejdíthetjük jövőnk alakulását. A történelem azt mutatja,
hogy egy kultúra életében a szintetikus és analitikus korok váltogatják egymást.
Vannak korok, amelyek a fejlődés eddig elért eredményeit egy kerek, önmagában
egész, grandiózus világképpé összegezik, amelyekben mindennek megvan a maga
pontos helye, ahol nincs semmi bizonytalan, semmi relatív. Egy jól megépített hierarchiát mutat az egész anyagi és szellemi mindenség, amelyben az embernek is
pontosan ki van jelölve a maga helye. Ezek a nagy építő, szintetikus korok. Ilyen
volt az európai középkor is.
De minden szintézis magában hordja felbomlásának csíráját. Minden szintetikus
kort egy szenvedélyes analitikus korszak követ, amely részeire bontja az előző kor
abszolút szilárdnak vélt világképét s kimutatja annak tarthatatlanságát. Ezt tette a
renaissance-szal kezdődő európai újkor is, amely kőről-kőre haladva lehordta a
keresztény középkor abszolút érvényességet igénylő vallásos hierarchikus építményét, s kimutatta nemcsak e kor, hanem minden más kor szintézisének relativitását is.
A szintézisek relativitásának igazolásával azonban még nem törölte el magának
a szintézisnek szükségességét. Ez ma is éppen úgy megvan és éppen úgy él bennünk,
mint azelőtt, minden korban. Egy pár évtizedig talán úgy látszott, hogy az emberiség
el tud lenni nélküle s tisztán az analízis alapján is tud nagy, hatalmas kultúrát
teremteni. Ma azonban már rájöttünk, hogy ez nincs így s amit analitikus tudásunkkal alkottunk, az csak civilizáció volt, külsőleges, nagy technikai-gazdasági haladás,
de nem benső, lelki kultúra. S ezzel megértettük azt, hogy a szintézis kell, nélküle
igazi nagy kultúra nincs.
Ennek a megértésnek vajúdása korunk lázas, beteges állapota. A régi, belénk
idegzett analitikus világfelfogás béklyóiba zárva, görcsös mozdulatokkal igyekezünk
kiszabadítani a hosszú racionális korszak alatt elzsibbadt intuitív képességeinket,
amelyek reaktiválása megadja egy ú j szintézis lehetőségét. Racionalista előítéleteink
12

még megvannak, önkéntelenül még mindig azok szerint gondolkodunk s minden
újat, amely elébünk kínálkozik, még ma is a régi kiélt, de még lelkünket üres vázai
közé szorító pozitivista-racionalista világnézet szempontjából ítélünk meg. Még nem
tudunk azonnal nem analizálni s relativizálni. Bármennyire építeni szeretnénk is,
rombolunk.
Ez az ellentét a ma embere krónikus lelki krízisének forrása.
S aki hozzá akar járulni a krízis gyógyításához, csak egyet tehet: igyekezzék
ezen ellentétre s ez ellentétnek mélyen a kor lelkiségében gyökerező okaira rámutatni, hogy ezek tudatossá tételével megkönnyítse az utat, amely e kritikus állapotból kivezet. Ez a rámutatás azonban nem egyszerű dolog, egyrészt, mert az ellentét ezer és ezer különböző változatban s sokszor alig felismerhető rejtett formában
húzódik meg, másrészt pedig, mert hasznossá csak akkor lesz, ha a mai ember krízisben vajúdó lelkét minden ú t j á n elkíséri s a naponként elébe kerülő, eleven problémákon mutatja ki a kritikus állapot mélyebben meghúzódó kórokozó csíráit.
A lelki konvulziónk gyökerén fekvő ellentét különösen a múlttal szemben történő állásfoglalásunkban jut élesen kifejezésre. Ez az állásfoglalás nehéz azért, mert
hogy harmonikus legyen, két ellentétes tendenciánk kiegyenlítését igényli. Az egyik
az ú j akarása és a régi tagadása. De bármennyire rossz legyen is a régi, s bármennyire is mást akarjunk csinálni, mint ami a régi volt, mégis érezzük, hogy ez
az ú j nem épülhet fel a múlt eredményeinek tekintetbe vétele nélkül. Innen az
ellentétes tendencia, amely a múlt értékelését kívánja.
Vannak, akik egy elhatározott gesztussal lemondanak a két tendencia szükségszerű kiegyenlítéséről s merész egyoldalúsággal valamelyiket kiragadják zsinórmértékül. Egyik oldalon a futuristák, akik csak előre néznek s a múltat teljesen
figyelmen kívül akarják hagyni. Ezek a kevésbé veszedelmesek, mert kevés meddő
kísérlet után a legforradalmibb futurista is kénytelen belátni, hogy az ú j szintézishez nem elég a szintetizáló akarat, hanem épp úgy kell a matéria is, amelyet szintetizáljon. Ezt pedig csak az eddig elért tapasztalatokból veheti.
A múltat tehát eléggé védi az a kiváltságos helyzete, hogy eredményei nélkül
a jövő nem lehetséges. Veszedelmesebb a másik irányú egyoldalúság. Azoknak egyoldalúsága, akik azt hiszik, hogy egy kiélt szintézisbe ú j élet önthető s ezért teljesen lemondanak az ú j igenléséről. Azok, akik azt hiszik, hogy mert csalódtunk a
racionalizmusban, a pozitív tudomány teljesítőképességében, most már el lehet dobni
ennek eredményeit s vissza lehet térni a pozitív tudományt megelőző kor állapotába. Azok, akik azt hiszik, hogy például restaurálni lehet a régi dogmákat, mert
ellenségük, a pozitív tudomány nem tudta helyettesíteni őket újakkal. Vagy azok,
akik azt hiszik, hogy vissza lehet térni a régi társadalmi formához, mert az ú j
nem vált be.
Ezek a negatív előjelű forradalmárok, mikor azt hiszik, hogy a múltat lehet
galvanizálni s ezzel ú j kultúrát teremteni, szintén félreismerik a történelmi szintézis
alaptermészetét. Nem lehet az ú j európai kultúra alapjait lerakni másként, mint a
most lezáruló analitikus korszak nagy eredményeinek felhasználásával. Minden
olyan kísérlet, amely ezen eredményeket ki akarná kapcsolni, szükségképpen bukásra van ítélve. Az analitikus értelem eredményeit nem lehet nem létezőknek
tekinteni, csak olyan magasabb egységben felolvasztani, amelyben érvényesek maradnak, anélkül, hogy egyoldalúak lennének, mivel helyük az egészben kijelöltetett.
Nem lehet ú j vallást elképzelni, amely ellentmondjon a tudomány tételeinek, sem
ú j társadalmat, amely ne honorálja a negyedik rend kívánságait.
Az ú j szintézisnek tehát, amelynek jönnie kell, hogy Európában új, életerős
kultúra fakadhasson, szüksége van a most lezáruló analitikus kor eredményeire, de
szüksége van éppúgy arra is, hogy az európai lélek kiszabaduljon a túlzottan egyoldalú analitikus beállítottságból s felébredjenek a szintézisre nélkülözhetetlen
intuitív képességei.
Annak tehát, aki egy alkotó jövő eljövetelét akarja, két irányban kell dolgoznia: egyrészt igyekeznie kell kiválogatnia a múlt eredményeiből azokat az eleme13

ket, amelyek a jövő épületének építőköveiül felhasználhatók, másrészt pedig hozzászoktatni saját magát és kortársait az ú j szintézis szükségességének gondolatához s
ami ezzel együtt jár, felébreszteni az ehhez szükséges pozitív alkotó lelki képességeket.
A jelen füzettel útjára induló szemle ehhez a munkához akar hozzájárulni erejéhez képest. Fő rendeltetésének azt tekinti, hogy a Nyugattól e kissé félreeső helyen, a maga szerény hatáslehetőségei között, ráébressze az embereket azokra a nagy
problémákra, amelyek megoldása nélkül nyugodt építő jövő el nem jöhet, s adalékokkal hozzájáruljon ahhoz, hogy a nagy nyugati szellemi áramlatok közvetlen érintésétől elzárt, de gondolkodó és tépelődő emberek könnyebben tisztázhassák önmagukban azokat a f á j ó kérdéseket, amelyek elől egy igaz ember sem zárkózhatik el.
A feladat természetéhez képest a szemle tevékenységének igen sokrétűnek kell
lenni. Mint mondottuk, a korunk lelki krízisét okozó ellentét a legkülönbözőbb területeken, a politikában és gazdasági életben éppúgy, mint a vallásban és a művészetben egyformán megnyilatkozik s mindenkinek azon a területen tudatosítható a legjobban, ahol a legotthonosabb. Ha tehát az építő lelkiismeret felrázása és a köztudat
megtisztítása a célunk, nem korlátozhatjuk magunkat egy speciális területre, hanem
mindenütt ott kell lennünk, ahol a m a nagy problémája megnyilatkozik. Ez bizonyos tarkaságot fog okozni, amit talán félre fog érteni az, aki nem érzi meg a szemle
igazi intencióit, de amit, úgy véljük, örömmel fog fogadni az az olvasó, aki mindenben meg t u d j a érezni a problematikusát.
Az sem lesz talán mindenkinek kedvére, hogy e szemle hasábjain nem ritkán
különböző felfogások megnyilatkozását, sőt egymással ellentétes világnézetek ismertetését fogja találni és bizonyára fel fog hangzani a kritika, hogy a szemle n e m hirdet egységes világfelfogást. S a külsőségek szerint a kritikának igaza is lesz. Mert
amennyiben egységes világfelfogás alatt a tantételek egységes rendszerét értik,
amelyekre esküdni kell, annyiban tényleg ez a szemle nem fog egységes világfelfogást képviselni. Nem pedig azért, mivel meggyőződésünk, hogy ilyen értelemben
ma senkinek sincs egységes világnézete Európában. Aki mégis állítja, hogy van, az
vagy önmagát, vagy a világot csalja meg. Tartalmában kiegyenlített, egységes világnézete csak annak lehet ma, aki a tények bizonyos része előtt szándékosan behunyja
szemeit. Az ilyen egyoldalúsága miatt egységes világnézetből mi nem akarunk, mivel
ez nem szolgálhatja a jövőt, amely csak a jelen ellentéteinek szintézisén épülhet fel.
A világnézeti egység azért mégsem fog hiányozni a szemléből. De ez az egység
nem külső lesz, hanem belső. Nem arra törekszünk, hogy bizonyos tételeket addig
ismételjünk olvasóink előtt, amíg azokat elfogadják. Senkire sem akarunk a régi
dogmák helyére újakat ráerőszakolni. Szándékunk szerényebb, de egyúttal • hasznosabb is: az olvasó elé akarjuk tárni közérthető, egyszerű szavakkal azt a matériát,
amelyből önmaga belső világnézeti egységének felépítésén dolgozhatik. A szemlénk
egységét nem a papíron, hanem az olvasók lelkében akarjuk megvalósítani. Mert
célunk erőnkhöz képest azon dolgozni, hogy Európa mai papiros egysége helyébe az
európai lélek eleven alkotó egysége szülessék meg, amely megteremti m a j d a mai
ellentéteket grandiózus szintézisbe foglaló ú j európai kultúrát.

K O R U N K
KOLOZSVÁR
KASSA
ÚJVIDÉK

Kassa, a postabélyeg kelte.

Tisztelt Uram,
a magyar szellemtudományok közel tizenhárom esztendős szakadatlan szolgálata bátorított fel arra, hogy bizalmát kérjük: négy ország haladó magyar eszmei erőit gyűjtjük egybe, ú j magyar társadalomtudományos felismerésekért, ú j történelmi realizmusért küzdünk, de mindmáig nélkülözzük a magyar értelmiségi körök teljes meg14

értését s maradéktalan támogatását. Mintha mai történelmi feszültségeink közt
lecsökkent volna a tiszta kutatás, a tárgyilagos szemlélődés é r t é k e . . . fel kell hogy
panaszoljuk: a mithoszok örvénylései, vad jelszavak kavargása közepette a tudás
elhivatottjai is meginognak s pusztába kiáltott hiábavaló szó minden ténytudatosító
felvilágosító munkánk.
Közel tizenhárom esztendő önfeláldozó kitartása mégis minket igazol. Amikor a
magyar szellemiség még a világháborút követő megrázkódtatások utórezgéseit élte
s széttagolódott határok, pártok és klikkek szerint, a KORUNK tört utat az ú j történelmi helyzet reális felmérésének. Sürgettük a magyar változások társadalomtudományi vizsgálatát s a valóság tárgyilagos számbavételével új, teremtő kapcsolatokat kerestünk Magyarország, a dunai utódállamok s a világba szóródott magyarság szellemi elitjei között. Büszkén valljuk, hogy mi alkottuk a hidat a Huszadik Század és Nyugat történelmi nemzedékétől a világháború utáni ú j magyar értelmiségi nemzedék öntudatos felsorakozásáig; be tudtuk ojtani az ú j nemzedékbe az
elemző társadalomtudományi gondolkozást s a magyar haladás bensőséges történelmi szellemét.
Négyországi felelősségei harcoltunk az ú j magyar gondolat reális tájékozódásáért: Magyarország, Románia, Csehszlovákia és Jugoszlávia legjobb fiatal magyar
erőit indítottuk útnak, hogy ma már a szellemi élet legszélesebb arcvonalán foglalják el a magyar művelődési érdekek bajvívásának legelőkelőbb hadállásait. Tudatosítottuk az ú j szlovenszkói magyar értelmiség egyetemes nemzeti hivatását: a Sarló
demokratikus magyar gondolatkörét kiemeltük a regionális lekötöttség esetlegességeiből s termékenyen bekapcsoltuk Magyarország és Erdély fiatal magyarságának
életébe. Üj, kelet-európai lehetőségeket tártunk fel cseh, szlovák, román, horvát
írók és kutatók bevonásával s a magyar elmaradás önrévült illuzionizmusával szemben világosan kifejtettük a magyar demokrácia s a dunai néptestvériség történelmi
szükségszerűségét.
Folyóiratunk főmunkatársai az egyetemes magyarság demokratikus szellemi arcvonalát képviselik. A folyóirat fennállásának tizenkettedik és idei tizenharmadik
esztendejében a következő hatvantagú főmunkatársi gárda vonult fel hasábjainkon:
Antal János, Bajomi Endre, Balogh Edgár, Barta Lajos, Barta Sándor, Bányai
Imre, Bányai László, Bárd Oszkár, Berda József, Berkó Sándor, Bolyai Pál, Brachfeld Olivér, Csehi Gyula, Danzinger Ferenc, Dési Huber István, Déry Tibor, Faludy
György, Fábry Zoltán, Fodor József, Forbáth Imre, Franyó Zoltán, Gaál Gábor,
Garbai Sándor, Gereblyés László, Geröly Kálmán, Gergely Sándor, Hatvany Lajos,
Hollós-Korvin Lajos, Jancsó Elemér, Jócsik Lajos, Jordáky Lajos, Kemény Gábor,
Komját Aladár, Korvin Sándor, Kovács József, Kovács Károly, Köves Miklós, Lőrincz Gyula, Lukács György, Mándy Teréz, Méliusz József, Moholy-Nagy László,
Morvay Gyula, Nagy István, Neufeld Béla, Peéry Rezső, Remenyik Zsigmond, Salamon Ernő, Sándor László, Sellyei József, Sinkó Ervin, Szabó Imre, Szalatnai Rezső,
Szenczei László, Szentimrei Jenő, Tamási Aron, Tolnai István, Turnowszky Sándor,
Üjvári László, Veres Péter.
Kérjük: becsülje meg törekvéseinket, s előfizetésével támogassa és erősítse
munkánkat.
őszinte megbecsüléssel:
A „KORUNK"
csehszlovákiai szerkesztősége és
kiadóhivatala
Kosice-Kassa, Szivárvány ucca 38/1.
(Sándor László címén).

15

Gaál Gábor a Korunk-ról
A KORUNK ÉVEINEK MARGÓJÁRA — EZERKILENCSZÁZHARMiNCNYOLC
Eleinte, amikor Erdély legjobb olvasórétege segítségével megindult, azzal a káprázattál lépett a magyar írás sodrába, hogy a legjobban úgy tájékoztat és tudatosíthat, ha keresztmetszetét adja az időnek. A lap amaz idilli, első évei voltak ezek,
amikor a legélesebb ellentmondások megfértek az oldalain, mint ahogy akkor Európa
jó részében, főleg Közép-Európában, amely mindig leginkább érdekelt bennünket,
az ellentétek is burkoltabban jelentkeztek. A háború utáni felocsúdás évei voltak
ezek, amikor az értelmiségit főleg a lét tarkaságának, sokféleségének seregszemléje
inspirálta. 1928—29-ben azonban az idő erőinek álarcosbáljáról lehullottak a maszkok. A keresztmetszet-szemlélet vállalhatatlan iróniává lett. A jó értelmiségi számára — emlékezzenek vissza — életkötelesség lett a döntés az elfogadható és elfogadhatatlan, az igen és a nem, a jó és a rossz között. Az idő parancsa s az olvasó,
az önök igénye volt ez, s a Korunk hasábjaira bevonult a bemutatás helyett a bírálat, az irónia helyett a pátosz, a játékos keresztmetszet helyett a következetes és
irányt szabó rendszer.
*

Sohasem állítottuk, hogy a lap hiánytalánul töltötte be feladatát, de számos
munkatárssal együtt ez volt életünk egyetlen tartalma. Mindig láttuk, mi hiányzik
a lapból. Mindig láttuk, mi kellett volna még hogy legyen egy-egy friss számban,
még akkor is, amikor látszólag a legtöbbet adtuk. Mindig tudtuk, melyik megjelent
cikk lehetett volna helyesebb, jobb, s a legtöbbször még az elfogadható érv sem
volt vigasz számunkra. Az sem volt megnyugtató, hogy végül is vidéken jelenünk
m e g s a Korunk szerkesztősége csak levelekkel érintkezik a világ minden t á j á n
élő munkatársakkal. Mindig tudtuk, hogy a megírás kultúráját, könnyedségét, h a j lékonyságát, formásságát illetően is akad kivetnivaló. De elsősorban az ismeret, az
átvilágítás s a tudatosítás volt a célunk. Az ismeret és nem a szépség, a szerkezeti
összefüggés és nem a lineáris felszín.
*

Mi minden volt itt! Ki minden írt ide! Ha összeállítanám önök előtt a Korunk
minden valahai munkatársainak névsorát, s megmondanám, kik voltak itt nálunk,
és mik lettek például mára, úgy ezzel egyedül ki lehetne fejezni maradék nélkül a
legújabb kori kelet-közép-európai tudat egész mozgását. Kiderülne, kik kezdték itt,
kik maradtak velünk, kiket vitt el a pálfordulás, kiadói tőke, megtorpanás, halál.
Ne tagadjuk: csapatostul mentek át a lapon. Számosan hagytak cserben, illetve:
számosokat nem követtünk mi. S ha ez negatívum: csapatostul ragyogtak fel itt
először és ragyognak ma is, és ha sokan változtak is el titkon és lassan, észrevétlenül, úgy, hogy egyszer csak már nem válaszoltak leveleinkre, valójában ilyenkor
éreztük a legtudatosabban a magunk lapjain a történelem konkrét járását.

A KORUNK ÉVEINEK MARGÓJÁRA — EZERKILENCSZÁZHARMINCKILENC
Mi történik ma? — kérdeztük. A nagy élményben, amelyben ma idő az idő —
mi folyik és miért? A Korunk, ha összeveszem valamennyi eddigi évfolyamát, annyi
elmélkedés, tisztázás és elmemunka után elérkezett — mondom így — a férfikorához.
Mindaz, amit eddig tett, csupán előtanulmány. A munkatárs és olvasó, aki eddig
velünk haladt, tekintse iskolának az eddigieket. Hasonlattal élve — szellemiekben! —
most a gyakorlat következik. Napjainkban az európai történelem elérkezett eddigi
feszültsége tetőfokára. Ez a pillanat az a széles időben, amit a dramaturgia nyelvén
16

drámai helyzetnek neveznek. Számunkra, akiket mindig a világ történeti, társadalmi
mozgásának szellemi vetülete érdekelt, nem kérdéses ennek a drámai, de mondhatom
így is: tragikus helyzetnek az értelme.
*

Költőinkre, elbeszélőinkre tartozzék kiírni, kiénekelni azt az érzületet, mely a
militáns humanizmust fűti! Ha a lap munkatársai megkérdik, melyik művészi színvonalon jelentkező irodalom ma az időszerű szépirodalom, azt felelem: az az irodalom, amelynek millió tárgyi és formai változatában a militáns humanizmus a
formáló elv, melynek belső világát a mi lelki ellenállásunk feszíti, amelyik a művészet formáiban tiltakozik és felemel, s amelyikben az az erő és tisztaság jelentkezik,
ami 1789 legjobb eszményeiből sugárzik.

A KORUNK ÉVEINEK MARGÓJÁRA — EZERKILENCSZÁZNEGYVEN
Mondhatnám: munkatársak és olvasók gyönyörű varázslata volt az, hogy évről
évre, hónapról hónapra összeállt a Korunk egy száma, szerény jelképként a roppant
időről az olvasók és munkatársak felé. Mert a lap mindig így, közösen, az olvasók
és munkatársak asszisztenciájával készült, miért is állandó ellenőrzés alatt álltunk:
a munkatársak és az olvasók szeme és szava, a mindenkori társadalmi-történeti
időélmény ítélőszéke előtt.
*

Minden téren a döntésre készülő idő jegyeit, a nagy világtörténelmi munka
nyomait, az idő legújdonabb tusáira nyitó jelentéseket, értelmeket kerestük. Tizennégy teljes esztendő után ma nyugodtan mondhatjuk: tessék visszalapozni évfolyamainkban — ez a programunk. S ha megfigyelik: programunkban, az ezer és ezer,
sok ezer, tizenötezer, húszezer oldalon sorakozó szövegeinkben mindig a világtörténelmi célzataiban eleven időt állítottuk meg, hogy a célzatok kiemelésén, felmutatásán, tisztázásán át értsük és megértsük a világtörténelem munkáját.

2 Tiszatáj

17

BALOGH EDGÁR

A régi és az új Korunk
Dienes László és Gaál Gábor folyóiratát ünnepelve, azért mégiscsak gondolnunk
kell arra, hogy az ő tizenöt évfolyamukat 1957 óta egy második folyam immár húsz
vaskos kötete, sőt, ha a terjedelemre gondolunk, amely nem tűr meg egy bekötésben legfeljebb hat számot, kereken negyven kötete követi. Az alapítók s lapjuk —
az első folyam — emlékét hűen őrizzük, sok tekintetben mintául is vettük, de ú j
helyzetek ú j követelményeket támasztottak, s a másult feladatoknak is meg kellett
felelnünk. A második menetből tizenöt esztendőt töltöttem a lap szerkesztőségében,
s szívesen foglalom ma össze e másfél évtized mind elvi, mind gyakorlati tanulságait.
Először nem is a lap, hanem a közügyi környezet alapvető különbözőségét kell
érzékeltetnem. A régi Korunkról többször megírtuk már, hogy helyzeténél, m u n k a társainál és hatékonyságánál fogva „négyországi" folyóirat volt: nemcsak romániai,
hanem magyarországi, csehszlovákiai és jugoszláviai szerepet is betöltött, sőt, gyűldéje volt a levert magyar forradalmak szétszórt értelmiségének is, az emigrációnak
Párizstól Moszkváig. Harcban az egymásra acsarkodó nacionalizmusokkal és az egyre
fenyegetőbb fasiszta rémmel, közös és egyetemes emberi érdekeket szolgált, s ott
találtuk a magyar munkatársak mellett a román, cseh, szlovák, szerb és horvát
szerzők legjobbjait. Kelet-Európa tragikus sorsa azonban a lap történetén is kiütközött. A Horthy-rendszer Magyarországról tiltotta ki, Csehszlovákia feldarabolásával onnan is kiszorult, a második világháború kitörése folytán megszakadt kapcsolata
a nagyvilággal. De a lap a Román Kommunista Párt irányítása alatt egyre erősebben kapcsolódott be a honi antifasiszta népfrontba, elmélyült, meggyökerezett a
hazai feladatokban, az akkor még kisebbségnek minősített erdélyi magyarság társadalmi öntudatra ébredését szolgálta egy reális, az ország összes dolgozóival közös
„romániaiság" történelmi kibontakozásában. Nos, tulajdonképpen ez a konkrét valóságvállalás az, ami a szocialista rendszerben újra induló lap legjelentősebb öröksége lett.
Mert: amint a szocialista rendszer gazdasági, társadalmi és kulturális teljesedése
az összes szomszéd államokban is lehetővé vált, az ú j Korunkra nem várt többé
„négyországi" feladat, hanem — akárcsak a magyarországi, csehszlovákiai vagy jugoszláviai ú j marxista—leninista sajtóra — saját honiságának, hazai elhivatottságának
legmesszebbmenő megvallása. 1957-ben a szocialista humánum igézetében azzal az
elhatározással indultunk, hogy az ú j Korunk a romániai magyar nemzetiség önismeretének és közületiségének fóruma, a román néppel és más együttélő nemzetiségekkel közös szocialista társadalomépítő hazafiság intellektuális serkentője, s e
reális alapokról körültekintve, a proletár nemzetköziség szószólója lesz. A lapnak
egy rászakadó információs özön s forgó-tűnő divatok örvénylésében is ezt a határozott hivatást kellett magáévá tennie, a történelmi szerepvállalást itt és most.
A régi Korunk irodalomtörténeti kutatása során feltárultak a lap szerkesztőinek
és munkatársainak belső vitái, sodródásai, az áramlatok kavarodásai és a tisztulás
folyamatai. Egy szellemi kérdésekre intellektuálisan fogékony, de a dolgozók osztálytörekvéseivel szemben érdektelen polgári réteg liberalizmusát s az ebből adódó
eklekticizmust csak nehezen tudta levetni magáról az ötven esztendővel ezelőtt indult
folyóirat, s ahogy ez már történni szokott, neofita baloldalisága is elvont képletekbe
dugult, idegenül hatott, túlzásokba facsarodott. Ebből a szektás ellenvégletből is ki
kellett a lapnak kecmeregnie, s Gaál Gábor legnagyobb érdeme az lett, hogy teljes
szinkronban a párt népfrontpolitikájával, sikerült a Korunkat a konkrét hazai osztály- és nemzetiségi törekvések javára felerősítenie, maga köré gyűjtve a Magyar
18

Dolgozók Szövetsége, a Vásárhelyi Találkozó és a Népi Találkozó iskoláin átment
új, romániai magyar értelmiségi nemzedék legjobbjait. Az ú j Korunknak 1957-től
kezdve tulajdonképpen itt kellett folytatnia a régit, ezt meg is tette, ám az ú j helyzetben sem maradt a lap belső viták, feszültségek, útkereső kísérletek nélkül, de —
tegyük hozzá — egy végre is kialakuló szintézis, a felismert helyes honi célirányosság történelmi eredővonala nélkül sem.
Ez a kiforrás, a szándékok tisztázódása és a tervezgetések állandó eszmecseréje
válójában szükséges is volt. Ha a magam tizenöt szerkesztői esztendejére és szerepére visszatekintek, úgy érzem, legjobban akkor cselekedtünk, amikor százfelé próbálkozva, a kutatás egyéni szabadságát sohasem korlátozva, összegező eredménynek
mégis a hazai magyar nemzetiség társadalmi és kulturális felemelkedését, értelmiségünk felelős népszolgálatát s a szocialista államiságba való egyenrangú beilleszkedés realizmusát tekintettük. Sokszor kísértett egyfelől a meddő spekuláció, az
absztrakciók játéka, a laboratóriumi kísérletek ezotériája, másfelől az összefüggéstelen magazinszerűség szenzációhajhászása, a nyugatoskodó sznobság, de a belső
szerkesztőségi tisztulás, a marxi—lenini elmélyülés tudományossága és a mind nemzetiségi, mind államisági „mi"-tudat felülkerekedése bármily elidegenedésen ki tudta
heverni a túlzásokat. Végeredményben a kitekintéseket is javunkra fordítottuk a
felelős honi magatartás állandó korszerűsítésében. Kiszélesítettük szocialista pártosságunk demokratizmusát, vállaltuk kultúránk földrajzi-történelmi sajátosságait és
hazafiságunkkal illeszkedtünk be a teljes emberség nemzetköziségébe, kikerülve akár
a provincializmus antiintellektuális nyavalyáit.
Ez a mindenkori belső vita volt a szerkesztés éltető ereje, s kicsapódott nemcsak a lap sokféleségében, hanem szocialista nemzetiségi funkciójának egyértelműségében is.
De hozzátennék ehhez a vallomáshoz még valamit. Egy hivatásának tudatára
ébredt folyóiratgárda mindig konkrétan számol közönségével, vagyis felméri, hogy
kiknél mit akar elérni, s törekvéseiben végül is milyen a hatékonysága. A lapszerkesztés munkaképletéhez az olvasók számbavétele és az olvasmányosság hatásfoka
is beletartozik. Közép- és főiskolát végzettjeink tízezrei tartoznak (beleértve természetesen az autodidakta erők számadatait is) a Korunk virtuális közönségéhez, s ez
az állandóan hullámzó olvasótábor megtanulta, hogy ne szórakoztató kikapcsolódást, hanem a dolgokba való mélyebb beavatást, szocialista tudatművelést kapjon
ettől a nehezebb, komolyabb, tudományosabb laptípustól. Ez azonban, úgy éreztem
mindig: bent a szerkesztőségben arra kötelez, hogy stílusban, nyelvezetben, a műfajok arányos csoportosításában s a szétágazó anyag egymásbakötéseiben, időszerű
súlypontalakítással, művészi rávilágításban és képzeletserkentésben egyaránt közérthetővé tegyük akár legsúlyosabb mondandónkat is. Az ú j folyam huszadik évébe
érve, talán e téren is felmutathatok már eredmények. A kellő profilmegosztás más
lapjainkkal várat ugyan még magára, de annyi kétségtelen, hogy a Korunknak
hagyományainál fogva élszerepre kell vállalkoznia, anélkül, hogy a tömegfeladatoktól távolodnék.
öreg vagyok már, hiszen jóval túléltem példaadó mesterem, Gaál Gábor életkorát is, de nemcsak arra vagyok büszke, hogy már az első Korunk-járat népfronti
kiszélesedésében és szerepvállalásában ott lehettem, hanem arra is, hogy ezt új
viszonyok közt társaimmal együtt az ú j Korunk-folyamban folytathattam. Annak,
aki kifelé megy, legnagyobb öröme, ha utána jobban, fejlettebben, megfelelőbben
alakul mindaz, amiért hadakozott és dolgozott. Ügy gondolom, jóval tovább vittük
azt, amit Dienes László elkezdett és Gaál Gábor kifejlesztett, s megnyugvással látom,
hogy immár az is különb a Korunk életében, amit utódaim a szerkesztőségben a
romániai magyarság javára alkotni tudnak.

2*

19

Beszélgetés a Korunk szerkesztőségében
KÉRDEZŐ: POMOGÁTS BÉLA

Az alábbi beszélgetést a Korunk kolozsvári szerkesztőségében
vette fel a Magyar Televízió forgatócsoportja 1915. október 9-én. A beszélgetésben
a
következők
vettek részt: Gáli Ernő egyetemi tanár, főszerkesztő, Rácz Győző
főszerkesztő-helyettes, Ritoók János szerkesztőségi főtitkár, Herédi Gusztáv, Kántor Lajos,
Szilágyi
Júlia és Veress Zoltán, a szerkesztőség tagjai. A riporter Pomogáts Béla volt. A műsort szerkesztette Borús Rózsa, operatőr Szilágyi Virgil, gyártásvezető Péterfay
Attila,
vágó Somogyi Valéria. A felvételt a televízió 1976. április 20-án mutatta be.
Riporter: ötven éve, 1926 kora tavaszán indult útjára Kolozsvárott a Korunk
című folyóirat. Ritka évforduló ez, hiszen művelődésünk történetében igen kevés
folyóirat érte meg ezt a szép jubileumot. Kivált, ha ennyi évtizeden át a szocialista
gondolat szolgálatában állt, a marxizmus elkötelezettségében dolgozott.
Váratlanul érkeztünk a Korunk kolozsvári szerkesztőségébe, köznapi m u n k a
folyik, amelynek most mégis a közelgő jubileum ad különös jelentőséget. Elsőnek
Gáli Ernőtől kérdezem meg, miként született a folyóirat, kik voltak alapítói és szerkesztői, milyen helyet töltött be a romániai magyarság szellemi életében?
Gáli Ernő: Az 50 éves Korunk 1926-ban indult Kolozsváron. Első szerkesztője
Dienes László volt, aki a magyarországi kommün után emigrált Romániába. Később
az ő helyét vette át és 1929-től teljes érvénnyel szerkesztette a lapot Gaál Gábor.
Azt hiszem, nyugodtan mondhatjuk, hogy a lap a romániai magyar művelődés, a
haladó gondolat legnagyobb teljesítményeként vonult be művelődésünk (és nemcsak
a mi művelődésünk) történetébe. Persze a lap életének különféle szakaszai voltak;
jobbak és kevésbé jobbak. Én a népfronti szakaszt érzem a régi Korunk legjobb
szakaszának. Ez személy szerint is közel áll hozzám, hiszen azokban az években
kezdtem publikálni a lapban. Ennek a népfronti korszak Korunkjának néhány jegyét,
néhány vonását szeretném felvázolni, tudva azt, hogy nem merítem ki a témát.
Hiszen egymás között, humoros módon, ironikus módon „korunkológiáról" beszélünk.
Vannak kollégáink, barátaink, akik rendszeresen tanulmányozzák a Korunk történetét. Elsősorban Tóth Sándorra gondolok, aki könyvet írt Gaál Gáborról és a régi
Korunkról. Ennek a régi Korunknak egyik legnagyobb érdeme az, hogy Gaál Gábor
koncepciójának megfelelően az itteni, a romániai valóság felé tájékozódva egyre
határozottabban az ország nagy társadalmi és kulturális problémáinak, ellentmondásainak feltárására törekedett. És ennek a törekvésnek a jegyében következetesen
dolgozott azon, hogy a román demokrácia, a román haladó gondolat legkiválóbb
képviselőit a Korunk olvasóival megismertesse. Tehát együttműködést akart létreA Magyar Televízióban elhangzott beszélgetés közlésre alkalmazott s z ö v e g e . A szövegből
elhagytuk azokat a betéteket, a m e l y e k n e m a Korunk s z e r k e s z t ő s é g é b e n elhangzott b e s z é l g e tésből valók. Így a Balogh Edgárral, Lukács Györggyel, Mihal Beniuckal és D. R. P o p e s c u v a l
készített televíziós beszélgetések kisebb részletelt.

20

hozni a román és a magyar haladó gondolat és antifasiszta publicisztika legjobb
termékeinek a bemutatásával.
Riporter: Ügy tudom, hogy a régi Korunk román kapcsolataival Ritoók János
foglalkozott. Milyen román írók és publicisták dolgoztak a Korunkba?
Ritoók János: Megemlíteném a híres 1936-os román számot, amelynek egyik
főmunkatársa a ma is élő és alkotó Geo Bogza volt. Gaál Gábornak az ő közreműködésével sikerült ezt a számot megszerkesztenie. Ez a szám széles körképet
adott az akkori román kulturális valóságról. Megemlíthetnénk még olyan, Magyarországon is jól ismert neveket, mint Tudor Arghezi, Lucián Blaga, Mihai Sadoveanu,
Liviu Rebreanu és mások.
Riporter: A román baloldallal, a román kommunista mozgalommal is voltak
kapcsolatai a folyóiratnak. Erről is mondhatnál valamit!
Ritoók János: Nagyon szorosak voltak ezek a kapcsolatok. Gondolok például
olyan szerzőkre, mint Alexandru Sahia vagy mások, akik a baloldali mozgalommal
szoros kapcsolatban állottak.
Riporter: Beszélnünk kell itt egy könyvről, hallgassuk meg Szilágyi Júliát, aki
az ötvenéves Korunk készülő jubileumi emlékkönyvét szerkeszti.
Szilágyi Júlia: Egy Dienes anekdotáról szólanék. Dienesről azért, mert az az
érzésem, hogy amilyen kevés szó esett most róla, olyan igazságtalanul háttérbe szorított személye ő, az alapító, a Korunk történetének. Azt hiszem, hogy nem késő ezt
a méltánytalanságot jóvátenni. Nem ez az anekdota hivatott rá, de mindenképpen
jellemző egy bizonyos atmoszférára, amelyben a Korunk megindult. Nos, így szól az
apokrif történet: Dienes, mielőtt a Korunkat megindította volna, baráti társaságban,
több kortárs tanúsága szerint, azt mondta volna: „vagy tyúkfarmot létesítek, vagy
folyóiratot indítok". Nos, tudjuk, hogy nem tyúkfarmot létesített, nyilván nem
véletlen, hogy a Korunkat indította meg. Így született meg a Korunk. Ezt csak azért
mondtam el, hogy kicsit demitizáljak egy légkört, ugyanakkor jellemezzem is azt az
akasztófahumort és azt a póztalan magatartást, amellyel a Korunk alapítója belevetette magát a heroikus feladatba. Azt bizonyára sejtitek, hogy a Korunk alapítója,
illetve a Korunk második szerkesztője — Dienesről beszélek és Gaál Gáborról —
keserű szívvel érkeztek ide, kudarc után, mint a megvert sereg leszakadt harcosai.
Mindketten tevékeny részesei voltak a forradalomnak és üldözöttjei a fehér terrornak, akiket súlyos büntetés várt volna hazájukban. Hogyari lehetett a kudarcból, a
hontalanságból — és még valamiből, ami a kudarcot és a hontalanságot megelőzte
és túlélte: a meggyőződésből, a konok kitartásból, a mindenáron való helytállásból
— hogyan lehetett ilyen demitizáló, cinikusnak ható kifejezések és anekdoták körében az, ami a Korunk lett. Az, aminek ötvenedik évfordulóját most ünnepeljük. Ezt
szeretnénk rekonstruálni a Korunk Emlékkönyvben, amit én legszívesebben „emlékeztető könyvnek" neveznék. Három célkitűzés jegyében, ennek megfelelően hármas
tagolásban prezentáljuk az anyagot. Az első rész a Korunk-kutatásnak néhány közlésre kész eredményét, dokumentumokat és értékelő, értelmező tanulmányokat hozna
nyilvánosságra. Roppant érdekes dokumentumokról van szó, ízelítőül hadd mondjak
néhány címet: Hogyan tiltották ki a Korunkat Magyarországról 1934-ben. Fénymásolatot közlünk az ítéletről, az egész igazságügyi, ha ennek nevezhetjük, procedúráról. Arról, hogy a vádlott az a Szemlér Ferenc volt, aki sógora volt Dienes
Lászlónak, és akitől a Korunk-példányokat Veres Péter kapta. A másik: Milyen
volt a Korunk sajtóvisszhangja közvetlen az indulásakor. Azonkívül a Fábry-hagyatékból előkerült mintegy negyven levél, amelyről a kutatás eddig nem tudott, és
amelyet Csanda Sándor jóvoltából mi fogunk közölni. Dienes levelei, majd az utolsó
periódusban Gaál Gábor levelei Fábryhoz. Nem ismeri még őket a szaktudomány.
Molter Károly levelesládájából is előkerültek Dienes- és Gaál Gábor-levelek. Gondolom, hogy mindez nemcsak emlékeztetőül, hanem a kutatók számára serkentőül
is fog szolgálni. Az emlékkönyv második része memoár jellegű lesz, a még élő kortársakat szólaltatjuk meg Déry Tibortól és Illyés Gyulától Geo Bogzáig. Ennek
irodalomtörténeti jelentősége van; jellemző, hogy Déry regényéből, A
befejezetlen
21

mondatból, ami 1947-ig egyáltalában megjelent, az a Korunkban jelent meg. Illyés
Gyula Hősökről beszélek című költeménye is a Korunkban jelent meg 1934 decemberében és 1935 januárjában. Veres Péter első írásai szintén a Korunkban jelentek
meg. Műhelytanulmányok és esszék fogják alkotni az Emlékkönyv harmadik részét.
Az utóbbiak közül nyilván kiemelkedő hely illeti meg és nagy érdeklődés fogja
kísérni Sütő András: Engedjétek hozzám a szavakat című, nagyobb szabású esszésorozatának egy jelentős részét, amelyet ugyancsak közölni fogunk
Riporter: Gáli Ernő még a régi Korunk munkatársa volt, személyesen ismerte
Gaál Gábort. Mondanál-e nekünk valamit Gaál Gábor emberi egyéniségéről? Ó hogyan szerkesztette a folyóiratot és milyen körülmények között dolgozott?
Gáli Ernő: Diák voltam, kezdő, úgyhogy élményeim, benyomásaim viszonylag
szűk keretből meríthetők. Őrzöm azt az igényességet és szigort, persze ez ösztönző
igényesség és szigor volt, amivel kéziratainkat elbírálta, javította, és igen gyakran
visszadobta. Félelmetes volt ebben a legendás zordságában. El is nevezték a Duma
Postánál „mord majornak". A Duma Posta volt a kolozsvári értelmiség törzsasztala
az akkori újságíró klubban, ahol elég vegyes összetételű dialógus folyt a különféle
irányzatú magyar és nem magyar értelmiségiek között. Ott trónolt Gaál minden
délután, itta a kávéját és abból a legendakörből, amely a Duma Posta körül kialakult, származik ez a tréfás elnevezése is. Később azután, a háború és a felszabadulás
után volt alkalmam arra, hogy szorosabb kapcsolatot létesítsek vele. Ekkor az
Utunk szerkesztőségében dolgoztunk együtt. Sőt, kapcsolatunk történetének még van
egy olyan biográfiai mozzanata is, hogy haláláig egy házban laktunk. Közelebb kerülve hozzá, akkor ismertem meg, és ismertem föl azt is, hogy e mögött a legendás
zordság és tartózkodó magatartás mögött milyen érzékeny intellektus, milyen rendkívül fogékony, vérbeli írástudó húzódott meg.
Riporter: A felszabadulás előtt a Korunk nem ilyen kényelmes körülmények
között készült, mint manapság. Gaál Gábor híres arról a puritánságról és kitartásról, amellyel éveken keresztül nagyon nehéz körülmények között szerkesztette a
folyóiratot.
Gáli Ernő: így van. Éppen most, amikor a közelgő évforduló miatt a régi dokumentumokat és leveleket nézzük át újból, szinte sztereotip módon vissza-visszatér
a levelezésében, amit munkatársaival, barátaival folytatott, a kérés, hogy gyűjtsenek minél több előfizetőt. Jelentkezik ezekben a levelekben az a szorongás, az az
állandó gond is, hogy vajon miből tudja majd biztosítani a következő szám megjelenését. Gaál Gábor szerény, mondhatni szerzetesi feltételek között élt és dolgozott. Nagyon-nagyon puritán volt az életstílusa, de ez a puritánság részben külső
kényszer volt, részben belső fegyelem, a munkára koncentráló értelmiségi létformája.
Riporter: Nehéz körülmények között sikerült a szocialista gondolat, a marxizmus
folyamatosságát fenntartania a két világháború közötti időben magyarul.
Gáli Ernő: Valóban, a Korunk volt a leghuzamosabb időn át, minden megszakítás nélkül megjelenő magyar marxista folyóirat. Gaál Gábor szerkesztői rátermettségének a gyümölcse volt az, hogy sikerülhetett éveken át összegyűjteni és publikálni a magyar marxista, antifasiszta és haladó gondolkodás legkiválóbb képviselőit.
Gondolok az emigrációban élő magyar írókra és gondolkodókra, hiszen éveken át a
Korunk volt az a fórum, ahol együtt publikált Párizsból Bölöni György és Moszkvából Lukács György. Ebben a lapban, Gaál Gábornak köszönhetően, nem jelentkezett
az urbánus—népi ellentét, hiszen Illyés Gyula és Veres Péter éppúgy jelen voltak,
mint Déry Tibor és Molnár Erik.
Riporter: A Korunk első szakasza 1940-ben. zárult. A felszabadulás után jó
néhány évvel indult meg a folyóirat második szakasza. Rácz Győzőt szeretném megkérdezni, vajon ez a szakasz hogyan követte az első korszak valóban kitűnő és jellagadó hagyományait?
Rácz Győző: Ti is tudjátok, hogy a Korunk új folyama 1957 januárjában indult.
A lap élén akkoriban már Gáli Ernő és Balogh Edgár állott, akik természetesen
22

arra törekedtek, hogy azokat a progresszív hagyományokat, amelyeket a régi Korunk,
elsősorban a népfronti években elért, az ú j gazdasági, társadalmi és történelmi feltételeknek megfelelően tovább vigyék, tovább építsék. Természetesen ebben az ú j
történelmi konstellációban azok a feladatok állottak a lap tevékenységének homlokterében, amelyeket a román nép és az együttélő nemzetiségek szocialista építőmunkája az egyes szakaszokban megkövetelt.
Riporter: Ezek a feladatok meghatározták azt is, hogy a Korunk érdeklődése és
jellege elsősorban társadalomtudományi volt.
Rácz Győző: Igen, az újraindulás utáni években Gáli Ernő és Balogh Edgár, a
későbbi periódusban Gáli Ernő és én arra törekedtünk, hogy a lap társadalomtudományi és elméleti jellegét egyre inkább hangsúlyozzuk. Egyre több olyan tanulmányt akarunk közölni, amelyek kifejezetten társadalmi, filozófiai, történelmi problémákat tárgyalnak. Ez természetesen nem jelenti azt, hogy lemondtunk az irodalmi
vonatkozású írások közléséről.
Riporter: A társadalomtudományi jelleg azt is meghatározza, hogy a Korunk
érdeklődik a modern természettudomány, általában a természettudományi világkép
gondozása iránt. Természettudományi kérdésekkel Veress Zoltán foglalkozik.
Veress Zoltán: Belelapozva a régi Korunk évfolyamaiba, látjuk, hogy azok a
jelentős fizikai elméletek, amelyek akkor újdonságszámba mentek, hiszen nemrég
születtek, keletkeztek és járultak hozzá a mai tudományosság kibontakoztatásához,
mind ismertetőkre és népszerűsítőkre találtak. A kvantumelmélet, a relativitáselmélet és így tovább. Természetesen ma is megfelelő szerepet igyekszünk adni a folyóiratban a természettudományoknak. Mind régen, mind pedig az ú j folyóiratban az
elképzelés az volt, hogy a Korunk nem tudományos ismeretterjesztő vagy tudományt
népszerűsítő folyóirat; ezért a természettudományok vonatkozásában elsősorban az
érdekel bennünket, és azt közvetítjük az olvasóknak, ami ebből társadalmi és világnézeti, filozófiai érdekű. Legreprezentatívabb természettudományi közleményeink a
Korunk Évkönyvben jelentek meg. Nemrég indítottuk el kerekasztal-beszélgetéseink
sorozatát tudományáganként különféle alkotó tudósokkal. Ennek azt a feladatot
szánjuk, hogy a ma nagyon sokfelé divergáló, ugyanakkor bizonyos egységesülés
felé haladó résztudományok problematikáját kellő mértékben, kellő alapossággal
fejthessük ki. Igen szép volt, jól sikerült a marosvásárhelyi orvosokkal folytatott
kerekasztal-beszélgetésünk, amely az 1974-es októberi számunkban jelent meg;
Orvostudomány
és jelenkor címmel. Ugyancsak érdekes és sok aktuális kérdést
érintő kerekasztal-beszélgetést folytattunk a fizikusokkal, ennek az anyaga az idei
összevont 1—2. számunkban jelent meg A fizika forró pontjai címmel. Legfrissebb
számunkban is, amely nemrég jelent meg, az 1975-ös szeptemberiben, ott a nyelvészekkel folytatott beszélgetés, amely, igaz, nem természettudomány, habár a nyelvészek mindent megtesznek manapság a nyelvészet egzakt tudománnyá válása és
matematizálása érdekében.
Riporter: A Korunk egyik központi problémája és témája folyamatosan az irodalom ügye. A Korunk részt vállal abban a munkában, amely a romániai magyar
irodalom gondozása körül folyik. Kántor Lajost, a lap irodalmi szerkesztőjét szeretném megkérdezni arról, hogyan végzi a folyóirat ezt a munkát?
Kántor Lajos: Egészen más körülmények között szerkesztjük a Korunkat ma,
mint régebben, ez köztudott, de ami az irodalmi és művészeti rovatot illeti, még
különlegesebb a helyzet. A régi Korunknak bizonyos fokig egyeduralkodó helyzete
volt, és ebből következően olyan szerepe, hogy a haladó irodalmat, főképpen a marxista szemléletű alkotók munkáit közölte magyarul. Ma, mint erről szó volt, sokkal
tágabbak a lehetőségek. Meg kellett és meg kell keresnünk saját feladatunkat ezen
a téren. Sokáig nyomasztó volt a Dienes Lászlótól és Gaál Gábortól származó örökség, abban az értelemben, hogy a lap fokozottabban irodalmi és művészeti volt,
mint ma. Akkor vagyunk hűek a Gaál Gábor-i Korunk hagyományához, ha megkeressük és megtaláljuk a mi irodalmunkban és művészetünkben azt, ami a leginkább előremutató, ami olyan jelentős vagy olyan ígéretes, mint amilyen jelentős
23

és ígéretes volt annak idején az az irodalom és az a művészet, amit Gaál Gábor
támogatott és felfedezett. Ha 6 annak idején Fábryval és másokkal, közöttük Veres
Péterrel és egy időben Tamási Áronnal, a valóságirodalmat propagálta, nekünk
ezt a valóságirodalmat úgy kell folytatni, hogy a mai kornak a valóságirodalmát keressük meg és találjuk meg. Tehát olyan korszerű kifejezésmódot, amely
1975-ben vagy 1976-ban időszerű. Annak idején Nagy István volt Gaál Gábor fölfedezettje a szépirodalomban. Az ú j Korunk olyan nevekkel és művekkel büszkélkedhet, mint Lászlóffy Aladár, Szilágyi Domokos, Páskándi Géza, akinek itt jelent
meg a Vendégsége és az Apáczai-darabja. Kocsis István drámái közül több is jelent
meg nálunk. A valóságirodalomra utalva Pusztai János és Szilágyi István nevét
említhetném. Ezenkívül egy kritikus vagy esszéíró gárda is nőtt itt fel, Láng Gusztávot kell említenem, aki sokszor volt jelen a folyóiratban, vagy Szilágyi Júliát, aki
most a szerkesztőség t a g j a De itt vannak m á r a fiatalabbak, a nálunk jóval f i a t a labbak és a még fiatalabbak, a most végzettek Ezt ugyancsak nagyon fontosnak
érezzük, hiszen feladatunk az, hogy lehetővé tegyük az irodalmi és tudományos élet
állandó megújulását.
Riporter: Herédi Gusztávtól, aki most tért vissza vidéki körútjáról, kérdezem
meg, vajon miféle tapasztalatokat hozott magával, és ezek a tapasztalatok mennyiben színesítik, mennyiben igazolják azt az elméleti képet, amelyet az imént elénk
rajzoltak a Korunk szerkesztői?
Herédi Gusztáv: A Korunk és a valóságirodalom az én tudatomban nagyon
összeolvadt. Még gyermek voltam, úgyszólván, mikor először olvastam a „Magyarország felfedezése" című sorozat könyveit. Illyés Gyula, Kovács Imre, Szabó Zoltán,
Féja Géza remekművei nagyon megleptek, meghatottak és egyenesen felráztak,
ugyanis falut sose láttam addig, kolozsvári lévén. Egyszer az iskolában elmondtam,
hogy nekünk is kellene olyan irodalom, amely az erdélyi valóságot t á r j a fel, és
akkor valaki, nem tudom tanár vagy diák mondotta, hogy olvassam el a Korunkat.
Addig nem olvastam a Korunkat, amely ekkor már nem jelent meg, de elővettem
a régi számait, és meglepetten olvastam az ott megjelent szociográfiai írásokat.
Különösen Jordáky Lajosnak a kolozsvári téglagyár munkásairól szóló szociográfiai
felvétele lepett meg. Én ugyanis a téglagyár közelében laktam, a téglagyárban, mint
gyermek, dolgoztam, és úgy éreztem, Jordáky írása a saját életemről szól, a mi
világunkat, azt a sajátos Kolozsvár széli peremvilágot, a tudatos munkásság és a
lumpenproletári szint között lebegő létet mutatta be. Nos, ezt tekintem kiinduló
pontnak munkásságomhoz, amit a valóságfeltárás és a „Hazai Tükör" rovat vezetése
terén a Korunknál igyekszem elvégezni.
Gáli Ernő: Itt jegyezném meg, ennek a szociográfiai vagy szociológiai hagyománynak az összefüggésében, hogy a régi Korunk egyik komoly érdeme és teljesítménye éppen a magyar falukutató mozgalom ösztönzésében az, hogy közvetítette a
Gusti-féle falukutató bukaresti „monografikus" iskola tapasztalatait. T u d j u k Ortutay
Gyulától és másoktól, hogy Gustiék szerepe, módszertana és technikája, mondjuk
így, nagyon serkentő hatást gyakorolt a barátom által előbb méltányolt magyar
falukutató mozgalomra.
Riporter: A Korunk sok mindennel foglalkozik, sokfajta kérdésről közöl tanulmányt, nemcsak irodalomról, hanem a román és a romániai magyar képzőművészetről, ennek a művészetnek a fiatal alkotóiról is. Ügy gondolom, illusztrációból témává
lépett elő a képzőművészet.
Kántor Lajos: Sőt súlyponttá, ezt akarom mondani. A leglátványosabb teljesítményünk ezen a téren a Korunk legterjedelmesebb száma: egy tizenkét íves szám,
amelyben színes műmellékleteket hoztunk és igyekeztünk nem nemzetiségi katasztert készíteni a romániai magyar képzőművészetről, hanem azokat az élő problémákat fölvetni, amelyek a mi művészetünket jellemzik. Szerkesztőségi kamarakiállításaink úgy kezdődtek, hogy először föltettük a falra egy-egy művész alkotásait.
Később azután programszerűen következtek egymás után ezek a kiállítások, és most
24

már a harmincadikon is túl vagyunk, több mint harminc képzőművész állított ki
nálunk. Közöttük Fülöp Antal Andor, Balázs Péter, most éppen Tóth Szűcs Ilona.
Idevárjuk a közeljövőben Gy. Szabó Béla és Nagy Imre munkáit. Mint érdekességet
említeném, hogy Kós Károly munkáiból még a közeljövőben rendezünk tárlatot.
Abból, ami összeszedhető még, néhány eredeti munka, fotók az épületeiről. Így bővítenénk a galéria profilját, ez egyúttal alkalom arra, hogy elbeszélgessünk ezekről
a munkákról. Képzőművészeti szakembereket, művészeket, műkritikusokat gyűjtünk
össze és egy-egy kiállítás után, közvetlenebb formában, bensőségesen elbeszélgetünk
a kiállított munkákról. A kiállítások jóvoltából megnőtt a szerkesztőségbe látogatók
száma is.
GáZI Ernő: Valamit meg akartam jegyezni: elmondanám, hogy amikor ezekről
a törekvéseinkről az irodalom, a szociográfia, a képzőművészet ápolása terén beszámolunk, akkor e törekvéseket mindig az ország egészében helyezzük el, egész kultúránk összefüggésében. A közös célok és közös törekvések jegyében kezdeményezzük őket, az egész ország kulturális életében veszünk részt, e kultúra részének
érezzük magunkat.
Ritoók János: A Korunknak összetett arcéle van, olyan széles színképről van
szó, amelybe az irodalomtól a műszaki tudományig minden belefér. Amikor a
Korunkban megjelent román vonatkozású anyagokról beszélünk, akkor ebben is
érvényes a széles nyitás, a sokirányú érdeklődés a román kultúra, a szélesebb értelemben vett kultúra legfontosabb kérdései iránt. Azért hangsúlyozom azt, hogy a
legfontosabb kérdései iránt, mert mindenre nem reagálhatunk, ebben a vonatkozásban is választanunk kell.
Rácz Győző: A jelenlevők közül én szeretném megemlíteni D. R. Popescu nevét,,
aki a mai román irodalom egyik kiemelkedő egyénisége. Itt él Kolozsvárott, nemcsak mint a Kolozsvári Irodalmi Társaság elnöke, hanem mint aktív közéleti ember,,
a román—magyar testvériség egyik fő szószólója és támogatója.
Kántor Lajos: Fel szeretném hívni a figyelmet arra, hogy Ok ketten vagy akik
csak az erdőt látták című munkája előbb jelent meg magyarul a Korunkban, mint
ahogy románul megjelent volna, hiszen még csak részletek jelentek meg a román
lapokban, miközben készült a könyv, mi viszont teljes terjedelmében hoztuk FodorSándor fordításában. Nem pusztán egy regényről van szó a sok közül, hanem e g y
igen jelentős alkotásról, amely számunkra létkérdést tárgyal: a román—magyar
együttélés kérdését, őszintén veti föl a problémákat egy múltbeli esemény kapcsán.
Ez az a regény, amelyet véleményem szerint mindenkinek el kellene olvasni, akit
ez a kérdés érdekel. Méltó módon folytatja azt a kezdeményezést, amit annak idején Tamási Áron Erdélyi csillagok című híres novellája jelentett.
Riporter: A beszélgetés befejezéseként Gáli Ernőtől és Rácz Győzőtől szeretném
megkérdezni a szerkesztőség soron következő terveit.
Gáli Ernő: Ezeket a terveket most hangulatilag a közeledő évforduló határozza
meg. Idézem Kántor Lajost, aki egy szerkesztőségi gyűlésen nagyon okosan és találóan mondotta, hogy az ötvenedik év küszöbén energiánkat és figyelmünket az ötvenegyedik évre kell koncentrálnunk, hogy az évforduló a „megőrizve meghaladás""
jegyében ú j energiákra és ú j kezdeményezésekre serkentsen minket. Szeretném, hogy
ez az egyébként valóban emlékezetes évforduló ne csak a múlthoz terelje érdeklődésünket. Azt hiszem, erre megvan a garancia. Erről majd Rácz Győző mond
néhány szót.
Rácz Győző: Kiegészítésül ahhoz, amit Gáli Ernő elmondott, azt szeretném hozzátenni, hogy a közeljövőben egy szociológiai számot jelentetünk meg, a decemberi
számban pedig főleg esztétikai kérdésekkel szeretnénk foglalkozni. Természetesen amár sokat említett, „elméletközpontúság" szellemében főként elméleti és ideológiai
beállításban akarjuk tárgyalni a kérdéseket. Az alkotó marxizmus szellemében
figyelve mindenre, ami az országban és a nagyvilágban a legkülönbözőbb t u d o mányterületeken megvalósult és eredményként él.
25-

Gáli Ernő: A műhely, amit ma felvonultattunk, törekvéseiben és eredményeiben,
valóban alkotó közösség abban az értelemben is, hogy nagyrészt, túlnyomórészt
egyetértünk a munka során. Amikor itt egymás szájából vettük át a szót, akkor
mindig tudtuk, hogy amit a barát, a kolléga, a szerkesztőtárs mond, az a közösség
véleményét tolmácsolja.
Riporter: A beszélgetést úgy kezdtük, hogy a szerkesztőség köznapi munkájába
cseppentünk bele, úgy folytattuk, hogy az ünnepet szerettük volna megvilágítani, és
most ismét a köznapi munkát hagyjuk magunk mögött. Azzal a tudattal, hogy az
ünneplést is valójában ez a köznapi munka fogja kifejezni. És azzal, hogy jó munkát kívánunk az ötvenegyedik esztendőre.

26

TANDOR1

DEZSŐ

Utószó a „Négy romantikus szonett"-hez
(,,... ha hívsága mögött nem állhat
valami mozdulatlanul.")
(Rilke: Így lettünk ...)
Tudom, minderről
szólnom sem
szabadna:
egy regény elemeit szórom el,
regényét,
melyet már-már
követel
a Nagy Koala K. C. „bármi
tagja":
vagy . . . de épp ez az! csak
belezavarna
félkész dolgomba,
ha
akármivel
tovább utalnék arra, ami hely
híján úgysem férhet verses
alakba.
Majd! De meddig mondom: „Majd"? Míg
vagyok?
Vagy: „És mert én úgyis ..." — ahogy a Nagy
Kimondó
hagyta ránk
fogalmazását?
Készül csak az ember, hogy „földi mását" — ?
— hogy egy földi mást — ? végképp
odahagy?
Ök, ők, ők máris
mozdulatlanok.
„Azt se kívánd, hogy mondjam:
mi az ok.
Azt se kívánd tudni: Kik ők? Ki v a g y ?
Ne támasztassák
semmilyen
kívánság.
És ne fedettessenek
föl a
kártyák.
Hadd szeressem
e
barátaimat;
velük se végleges,
hogy
megvagyok!
Velük s valakivel
még.
Elfogadva,
ami körülvesz.
Egyébbel perel
regényem:
csak azzal, hogy innen el
kell menni majd, és itthagyni,
bitangra
— vagy: becsre? mindegy! — mindazt, am,i van
ami-aki azt kéri: h i g g y e m el,
és elhiszem! de hova v i g y e m el,
ha nem méltattatom
már
moccanatra?"

ma,

27

BOR

AMBRUS

Húszezer kilométer
Lavrion, este. A kávézó előtt horpadt bádogasztalok, bádogszékek. Minden
szék a tenger és Makroniszosz feketülő sziluettje felé fordítva; az üldögélő
vendégek nem fordulnak az asztalhoz és egymás felé: a tenger felé fordulva
ülnek, hallgatnak. Tizenegy férfi, tizenegy kávé, barna arcok. Hat barna kézben török gyöngyfüzér pereg, imakövecskék csőrünkéinek halkan. Idegenre itt
senki se néz, figyel föl. Aki ugyanúgy ül, hallgat, feketülő tenger és sziget felé
néz, mint ők, közéjük tartozhat. Rajta múlik, ha nem.
A zsúfolt kishajó a Giudecca előtt pöfög a Stazione Marittima felé; sok
turista. „Itt laktak a velencei zsidók, Shylock." Szemben, a szűk hármas ülésen egy nyúzott fiatalasszony, tömött szatyrokkal, három diószemű kisgyerekkel: két kisfiú, egy kislány. A kislányon maszatos fehér ruhácska, kinőtte, a
fodor nem takarja a csúnya, zsugorodott sebhelyet a jobb térde fölött. Tallérnyi heges folt. A diószemeket nem a nyúzott asszonytól örökölték a gyerekek: színehagyott szürke a szeme. Diószemű egy nyúzott Mario lehet, a Marittima valamelyik raktárházában, vagy egy kilencven kilós Mario, egy kávébár
pultjának dőlve, fecsegve, langyos szagokat kavaró mennyezeti ventillátor
alatt. Az asszony a szemben ülő utasra mered, keze megrándul, rácibálja a
kislány sebhelyére a kinőtt ruha fodrát, szeméből valami kiszívja a maradék
szürke színt is, talán tehetetlen szégyenérzet, talán szenvedélyes harag.
A rozzant kis szálló előtt a parton ferdén elfutó hullámok sustorognak,
sustorgatják a kavicsokat. A tenger éjjel is jelen van, a kis telep mögött az
Olümposz nincs jelen. A ház előtt repedezett táncbeton, bent zenegép szól.
Hat gyerek körbetáncol egy koros férfit. A gépzene buzukipengetés, szirtaki
vagy hasszapikó. A koros férfi komolyap veszi a táncot, kezét lengetve vezényel a gyerekeknek, aztán váratlanul dobbant, szilaj tánclépésekkel megdübögteti a repedt betont, ugyanolyan váratlanul megáll megint, és csak vezényel. Miért lehetetlen odaállni mellé, táncolni, táncolni, hullámsustorgás, acélhúrpengés, életpillanat.
Anacapri, sziklafalsétány, sziklafal-kilátóterasz. Egy üldögélő férfi, mozdulatlan. Tésztás arc, negyvenesnek elhízott, lusta test. Nem néz senkire, csak
előre és lefelé. Mélyen lenn: Marina Grandé. Felhős, borult ég, két csepp eső.
A férfi megszólal, nem mondja senkinek: „La bellezza di Capri é il sole."
Banális. Elmenőben egy pillanatra látható a kőpad mögött a férfi két lefektetett mankója.
Argosz és Tripolisz közt Mili. Jellegtelen. A falu előtt, a falun túl sovány,
rőt szántóföldek, rögösek, kövesek. Az országúttal párhuzamosan eszelős
Louvre-menet rohan, bukdácsol, tapossa egymást a szikkadt földből ekével
28

kifordított márványhölgy felé, vén amerikai nő sikít gyönyörében, kis japán
vállán két fényképezőgép, kezében súlyos fekete koffer, az objektívek, a színszűrők. Hőség, örvénylő porfelhő, a Louvre-folyosó kiöblösödő körtermében
ah és ah, márványpadlón dobogó lábak, vakuk villognak, külön fizetett
engedéllyel.
A nápolyi utcán három férfi szerencsejátékot játszik. Egy testes három
egyforma falemezkét csereberél, tologat egy kis kecskelábú asztalkán: Itt a
nyerő, hol a nyerő, tessék tenni. Egy ingujjas, gyanús alak tízezret tesz, egy
alacsony, törékeny vagy cingár emberke habozva ötezret. A testes fölteríti a
falemezkéket, a bal szélső alján tarka likőrcímke, a másik kettőn semmi, mind
a kettő vesztett. A címkét piros gumigyűrű tartja, ez egy picikét ferdére csúszott, a másik két gumigyűrű egyenes, alattuk semmi. Itt a nyerő, hol a nyerő.
Az ingujjas újabb tízezret tesz, megint rossz lapra, a cingár habozva közelíti
a másik rosszhoz az ötezer lírást. Szólni kell. Mutatóujjal a ferde gumis lapra
bökni: Oda. Lapok föl, a cingár nyer. Itt a nyerő, hol a nyerő, tessék tenni.
A cingár kezében a két ötezres bankjegy, a szemében villanó kérdés. Mutatóujjal: Oda. Lapok föl, az ingujjas megint veszít, a cingár tízezret nyer, tízezret
zsebre gyűr, barna tízezres a kezében, pillantásában hirtelen vad bizalom. Oda.
Megteszi, nyer. Nyertünk, uram! Mi nyerünk, uram! Miért megy el az ember,
miért nem száll be, miért hiszi, hogy eddig az egész csak csalétek, beugratás,
és ha az is, miért nem mer és bír emberközelbe menni? Még ötven lépésről is
a cingár emberke kiáltozása: Ne dobja el a szerencséjét, uram, játsszunk
együtt, uram, felesbe.
A misztrászi Pantanassza-kolostor földszintes, cellái a templomudvarra
nyílnak, a fehér falnál itt-ott fekete apácák ülnek, széken, zsámolyon. Az
apácafőnöknő mindössze három kézimunka-terítőcskét tud kínálni, vagy apró,
olcsó emléktárgyakat. A fogadószoba-félében antik bútor és gyertyafüstszag.
Békülten szomorú arcú asszony, halk francia szó. „Olvastam, tanulmányoztam
magyar népművészeti könyveket. Az egyetemen néprajzot tanultam. Néhány
motívumra megtanítottam a nővéreket: a mieinkkel rokon öltésmintákra. Kevesen vagyunk már." Még egyszer visszamenni az elnémult bizánci fővárosba,
palotaromok és hallgatag székesegyházak közé, Szentendréről vinni egy tűzben
kiégetett, csillogó Boldogasszonyt, Kovács Margit kemencéjéből a Pantanasszatemplom valamelyik boltíve alá, sárga viaszgyertyákat gyújtani előtte. A falba
vágott kiskapun kilépőben egy pillanatra még a mozdulatlanul ülő apácák a
cellasor előtt, a főnöknő távolodó arcán egy lassan és végleg elmúló mosoly.
A kocsi akkumulátorába víz kell. A Bartók Béla úti patikában sok ember.
„Ilonka, adjon ki, legyen szíves, desztillált vizet." A takarítónő kilép a laboratóriumajtóból, elveszi az üveget, megnézegeti, kimegy. Másik, színtelen, teli
üveggel jön vissza. Kihúz egy fiókot, címkét vesz elő, golyóstollat keres, ír. Írás
közben kicsit csücsörít. Negyvenöt éves lehet, talán több is, kék köpenyéből
kihegyesedik a válla. Fölragasztja az üvegre a címkét, két hüvelykujjával kétfelé elsimítja. Egy gombolyagról piros spárgát húz, gondosan lehurkolja a
dugót. Átadja a pult üvege fölött az ezer köbcenti vizet. A címkén nehézkes
írással: „Aqua destillata" és a kiadás kelte. Ha lánya volna, ha felnőtt lánya,
ha gyógyszerész lánya, vagy orvos.
A kávézóban, a Tiberius-palota alatt, a kecskehát horpadásában délelőtt
tízkor senki. A teraszon négy-öt terített asztal, hűvöskés szél. Odabenn a pult
mögött egy tizenkét-tizenhárom éves kislány. Vörösbort, igenis. És a signorénak? Kávét, igenis. A pulton egy kerek bádogtepsi. „Nézd: almáslepény."
A kislány a pult elé perdül, sebes szóval magyaráz. Lekapja a pultról a tepsit,
a signora felé nyújtja az aranybarnára sült, illatozó lepényt. Aztán megfogja
a signora fehér kezét, szelíden odasimítja a maga gyerekkeze mellé a tepsi
29

aljára, két kézzel érzik ketten, hogy még meleg. Vörösbort kortyolgatni délig,
almáslepényt eddegélni délig, az ajtóban időnként a kislány.
A kasztáliai forrás hasadékába, a bozótba rejtett, benőtt szurdokba csörtető, fölfelé kúszó-kapaszkodó turista férfiak, a lihegésük, a síkos köveken
megcsúszó lábbelik, az odaverődő fényképezőgépek, a szentély és kristálytiszta
forrás mögött, az ősi tisztálkodómedencék és adományfülkék mögött a meghasadt-föltárult hegytestbe törekvők, Géa, ősanya-birodalom, profanizálók törpesége, visszafelé csúszkálok csalódott arca, egy kőnek csapódott fénymérő
betört üvege, béna mutatója.
Június elején Golfe-Juanban még nincs főidény, a kis szálló üres. A penziósnő legalább negyvenhét lehet, a társa legföljebb harminchét. A compagnon
inge hófehér, lábbelije gumitalpú, illata illatszeres, járása puha, gépies udvariassága elbűvölő. „Bonsoir les Dames, bonsoir, Monsieur. Bonjour, Madame,
bonjour, Mademoiselle, bonjour, Monsieur." Reggel hétkor a folyosón: Madame
éppen kilép a szobájából. Friss, feszes, fésült, gyors, vászonruhája mértékkel
mintás, szandálja magas sarkú. A nyíló ajtón át egy fehér pipereasztalt, ovális
tükröt látni: az asztalon kristálydugós üvegek, kerek dobozok, hasábos dobozok, kék-fehér permethenger, kristálypohárban nyeles fésűk, a tükör sarkán
fehér vászonmaszk lóg, két lyuk a két szemnek, egy az orrnak, egy a szájnak.
„Bonjour, Monsieur." „Bonjour, Madame."
Indulás előtt minden rendben, gyújtás és fék kifogástalan, csak a bokály-«
ban nincs még ivóvíz. A „Xenodoheion Galaxi" kis előterében az öreg álldogál.
Szerafim, a rózsaszín öltönyös fiatalember még alszik, a fiatalasszony már
takarít. Az öreg söprögetni szokott a ház előtt, néha ő szolgálja föl a reggelit,
nagyon bütykös keze bizonytalanul fogja a kis nikkeltálcákat. Mikor a bokályt
meglátja, rögtön mozdul, elveszi, bemegy a konyhába. Csap zubog. A víznek
ezen a sziklás, száraz tájon nagy a becse. Az öreg visszajön, kezében a bokály.
Mielőtt átadná, csupasz tenyerével kétszer körülsimítja a mázatlan, nedves
cseréptestet. A mozdulat áhítatos, a bokály pillanata ógörög.
A „Baladrar" gazdája napestig nincs otthon. A söntéspultnál a süldőlány
áll, ő szolgál föl, számolni nem tud. A kislány kinn játszik, botot pörget és
dobál, mint a piros huszárlányok az amerikai kortesfölvonulásokon, toronycsákóban, csapatban. A fiatalasszony főz, a szikkadt öregasszony takarít. Az
öregember reggel kiteszi a tornácra a nagy papagájkalitkát, aztán nádtetőt
csinál a kis parkolóhely fölé, közben el-elbeszélget a nagy zöld papagájjal.
Este tévét néz a család: corrida. A torero feminin magakelletéssel ringatja az
altestét a bika körül. Az öreg szeme félig lehunyva, a süldőlány a körmét piszkálja, a gazda alszik, az öregasszony a kőpadlóra mered, a kislány a corridát
nézi, a fiatalasszony nincs. Ki mire gondol, nem tudni. A „Baladrar" körül
pazar, zárkózott villák, a kis fogadó egy műúthurokba szorult, Cadillac, Mercedes, nagy BMW-k suhannak el kinn, délnek tizenöt perc a felhőkarcolós
Benidorm, északnak tíz perc a két vitorlásklub és a „Hunters Inn". A papagáj alszik.
Szüntelenül kerülgetik, kerülgetik a szúnioni Poszeidon-templom oszlopait.
Lord Byron egy oszlopba bevéste a nevét. „Itt voltam", karcolta bele egy siheder a sümegi várfal egyik kövébe. A gyöngyöspatai gótikus templom falára egy
lány fölírta: „LED ZEPELIN", és szívet rajzolt köré.
Barcelonában, a négy sávon hömpölygő délutáni kocsiáradatban, hirtelen
egy brassói rendszámú román kocsi, és a hátsó ablakon keresztül már integet
is két fiatalasszony, tapsol, kacag, összekulcsolt kezét rázza a feje fölött, kürthang, még egyszer kürt, egy körforgalomban eltűnik a kocsi, eltűnnek, ők is
sajnálják.
30

Árkádiái pásztor, düledező kőkunyhó előtt egy képtelenül szikár, kiszikkadt ember, nyűtt vászonnadrágban, csupasz felsőtesttel, meztelen vállán irhamellény. Kőnyalogató, sebes szájú birkák, délben egy lombtalan fácska nemlétező árnyékában fejjel összebújva, egymást hőszigetelve egymás gyapjával.
Csont-bőr fekete kecskék. Kő és kő.
A katedrális és a Bib-al-Mardum mecset közt egy meredek sikátorban gitár
szól. Egy félköríves ajtónyílás mögött műhely: gyalupad, szerszámok, forgács,
a mennyezetről gitárnyakak, félig kész gitárok lógnak. Az ajtótól balra kék
vászonnadrágos, szakadt ingű idősebb ember ül, aranysárga és intarziadíszes
gitárt penget. Az ajtóval szemben egy kisfiú, ültében csak meztelen lába hegye
éri a padlót, ölében kicsi gitár. Nem a muzsikálót nézi: fölfelé néz, mint a
katedrálisképek királyai és i'őszentjei mögött a kisebb szentek, szolgák, apródok. A gitárkészitő játszik. Művészien-e és mit, ki tudja. Egy toledói álomban
majd alázatosan leülni a küszöbre, és addig hallgatni, hallgatni ezt, amíg minden lefoszlik róla, és csak húrok pengése marad egy sikátorban.
A kinétai ember reggel a teraszon ült, a sziklaoldalba ragasztott vendéglő
teraszán, magasan a tenger fölött, és lassan szürcsölte a kávéját. „Banánkereskedő voltam." Elnézett a víz fölé. „ötvenéves vagyok." Egy bólintással: „Majdnem ötvenegy. A hajóm árából ez a bisztró."
Európa autópályáin elgázolt kutyák. Úttestbe beledöngölt,
tetemek. Útburkolati jelek Európa autópályáin.

kétdimenziós

31

HORGAS

BÉLA

Szénagyűjtő-dal
Sem a tél, sem a szél,
sem a mélyben az éj,
a fehérben
a fekete
pont,
sem a hús, sem a csont
nem vagyok én.

A hazatérő
Nehezen ébred
teknőjében az alvó,
telefirkált
szemgolyója
forog.
Elhízott
állatok
esnek le
a
falvédőkről,
hetéra-lepkék;
a hazatérő
hosszan áll
otthona
küszöbén,
ez lenne hát?
Gomblyukában
liliomok
szutyka,
fejében
bútortolatás,
megérkezik:
fakardokkal
kiherélik,
nem is fáj.
32

Asztal
sarkát,
madaram
hangját,
késpengét,
amit
félnék,
szeretnék
—
szénagyűjtő-gyújtó
lehetek én.

Embléma
lángnyelvet
fú
a hatlábú
kutya
hetedik a farka
reggel a kakas
torkát át harap ja
hátán a szőr
megdermed
a parancsot ki ad ja
a jelvényt
föl ragaszt
a babért le arat ja
jelszavunk
ez legyen
lángnyelvet
fúvó
hatlábú fekete
kutya
az
ellenállókat
majd be kerít jük
és le terít jük
és egytől
egyig

ja

Ötlet-dal
ág roppan
távozóban
nap kél fekete
tóban
hegy és ház
átellenben
s szél persze szél
ezüstszájával
megijeszt

sem a
lépesmézet
nem
marasztalom
a vágtatást is
el a töltéssel
lépteket

ötleteimet
ablakon túli
éjszakámat
kertben matató
álruhámat
sudár
sorvégeket
a térdre
bukókat
rojtjait az égnek
sem a kaptárt

GUTÁI

elhagyom
párhuzamos

nem ülök
vonatra
nem szállok
hajóra
ez a legolcsóbb
ötletem
tegnap reggel óta
s szél persze száll
ezüstszájú
hal-forma
megetetem
a
tenyeremből

MAGDA

Francia kastély
Egy oszlopnak
támaszkodom,
s megfordul a terem
mögöttem.
A naplemente
lángba
borítja
a vendégasztalt,
mint egy
ravatalt.
A kiterjesztett
ajtószárnyakon
függöny vagy füst lebeg. De hol a
Mindenki elmehetne
még
a nyírott fák között, a parkon át.

trónszék?

A sötét falra díszes
koronát
vetít a parázs a
kandallóból.
Aztán eloltják a
kandelábert.
Nem érkezett
a király.

3 Tiszatáj

meg

33

DÖBRENTEI
»

KORNÉL

Naplövő
Tóth Bálintnak
Ciánnal hajtott barackmag-hajóval
a
mélyben.
Fényévnyi
csíraárboc
hegyén az ég
eszelős
korongja forog, itt készül a testem
agyagból,
köldököt ejt rajta Naplövő
mutatóujj,
két
tavaszkonzerv
a vagyonom,
spenótzöld
alkalom
a bitófáknak
is!
Recsegve
hóvirággá
landol
a gerincem, akkor is, leölt labdák
kihűlt
holdjaira föl, pincebogár-háton,
galoppban!
Csutkává zabált szájharmonikán
tengetem
tejben foganatosított
gyerekkorom,
és
levetem
e gyűlölt nagykabát
világot.
Ólomkatonák
szuronyain
kapituláló
kisgatyám
bárányfelhője
alatt héttörpék!
lámpásuk kis
mészárszékeiben
kimérik a Napot,
naplementéznek
az
almafák
és elragad a hatlovas sötétség egy
zokni
borzalmas
éjszakájába,
túsznak
hagyott
nagylábujjam
gigászi dudli,
patkányok
rágicsálják
álom ellen, faruk után pici
fekete csillékkel
a förtelem
csörömpöl.
S én, állkapcsokkal
megpatkolt
szódásló,
széttiprom
imaszőnyeg-nyelvemet
dadogássá,
Quasimodó-dombot
toporzékolok
hátam
közepére,
mégis gyalog, toronyceruza
vándorbotomon
általvetve
hintál bimm-bamm
bocskorom,
a trágyaszag-nagy
istállót
angyalfénnyel
így melengetem,
noha sárgarépa-orrom
rezében
hóember-lélek
tüsszög,
az Arktiszon
nincs is
már Észak, csak téltilolta
hajamból
kötél,
rákötve a Dél Keresztje,
•
nyakbavaló
emlékül.

34

TÉ GLÁS Y_IMRE

Cellám
a pápaszemes
kajmán
nem hiába visel orrán
okulárt
megvizsgálja pénzről
pénzre
mennyit is szórnak vizébe
perselyébe
Szent György
lovag-jelekezet
így ád neki
keresetet
sárkánynak

rakosgatja
eszegeti
szabadságát hogy
megveszi
hiába
boldogok a
györgyemberek
legyőzték a természetet
szenteltvíz
sőt könyörültek
rajta
ilyen ez az emberfajta
sokfejű

Delírium
önmaguk
mocskába
fult kukák
jön a sárga
nagy és horkanó
utókor
csont és bőr
filológus
guberálók
atomkor

3*

35

ESTERHÁZY

PÉTER

Egy mondat körmönfont megidézése
— Lapostetű van?
A férfi magas volt, majd két méter, szemöldöke összeért.
— Nincs kérem — hangzott Sztrapicska úr udvarias válasza. A férfi szó nélkül
megfordult, két lépéssel az ajtónál termett, a válla fölött visszanézett, kitartotta a
tekintetét (mintha csak azért, hogy olvasni lehessen benne), korántsem vádlólag
vagy szemrehányóan, inkább valami megértő hitetlenséggel, azután hirtelen eltűnt.
Sztrapicska úr, kinek szakértelme, türelme és kisebbik leánya, Zizi közismert
volt, baljósan húzogatta a szakállát. Agyában megfontolások, összehasonlítások, (sőt)
ötletek kavarogtak kétes pompával; nem zavar volt ez, inkább az élmények értelmi
földolgozásának az a kezdeti szakasza, melyet sok adófizető, aggálytalanul, az „Áll,
mint Mózes az esőben" szólásmondással jellemez. Sztrapicska úr (eredendően Starfighter Ignác — még 1938-ban magyarosított, éles előrelátással, nyelvérzékkel) szatócs volt egy kisvárosban, most bajban. Azt tüstént átlátta, hogy valami történt.
Ezt az üzleti életben oly jelentős képességét már több ízben is kamatoztatta.
Történt például, hogy Zizi — jócskán innen a húszon — hipp-hopp, máról holnapra
rászokott (mint mondták) a HÍMZŐ szakkörre. Azért ez gyanús volt. Sztrapicska úr
föl is vonta a szemöldökét. (A látvány, önmagában, roppant komikus: a szőrpamacs,
mint morózus puli a homlok közepére száguld, megáll, toporog, forog, vakkantgat,
időnként — részleteiben — megrándul: ilyenkor bolhát fog: megbízható.) Az események később meggyorsultak: Zizi meghízott, majd mégsem, mindenesetre estelente
mély, basszus hangú kandúrok dicsérték a szatócslány lelkét.
— Eine kleine Nacktmusik — hunyorított ártatlanul Sztrapicska úr, és (vagy:
de) figyelmét azokra a dallamos, ám prózai mondatokra összpontosította, amelyek
az énekbe ékelődtek, és amelyeket Ignác ú r őszinte csodálkozására és mindjobban
felparázsló érdeklődésére egy-egy szám követett. Ez az egész esti előadás fölöttébb
ingatag jelenség volt, ezért Sztrapicska úr még inkább örömmel és bizalommal fordult a számok fölé, amik már eddigi életében is nagy szerepet vittek: az esetlegesség tombolása itt, közöttük alábbhagyni látszott, s ezt Sztrapicska úr a gyakorlat
szintjén nagyon intenzíven és (gazdaságilag) hatékonyan élte át.
így hát mikor kint, a ház előtt megkezdődött a kórusművet bevezető összetett
mocorgás, a színházi előcsarnokok zsongásának egy erőszakosabb (erotikus értelemben), férfiasabb változata, ahol például a kissé fáradt, de még mindig gyöngyöző
asszonyi kacagásnak akadozó harákolás felel meg, amelyet azért még mindig lendületes köpet hitelesít, akkor Sztrapicska úr karosszékét az ablakhoz húzta, és fülelt.
Azt hamar földerítette, hogy a számok semelyike sem nagyobb 100-nál; két hetes
szorgosság eredményeként pedig rájött arra, hogy a számok, egy estét tekintve,
növekvő sorrendben következnek. A nem lankadó lelkesedésnek és a rendszerező
elmének volt a jutalma a végső felismerés:
— Hömm, ez árverés.
Ez jókora megállapításnak tetszett, így aztán a család által is tudomásul vett
36

jó szokás lett, hogy Ignác úr a vacsora után (melyet felesége és nagyobbik leánya,
Sára társaságában teljesített) fölment a szobájába, homlokát, amely egyre nőtt, az
ablaküveghez nyomta, s nézte az előadást. Egyszer, midőn 80 forintnál tartott a társaság, Sztrapicska úr pénzügyi tehetsége utat tört kopott gégéje közt, s hallatta
magát.
— Nyolcvanegy!
A színészek a holdba bámultak, és röhögtek. A szatócs ebből megértett«, hogy
nyert. Boldogan aludt el.
A dolgok lassan az intellektuális birtoklás fényével ragyogtak. Bosszantó homállyal tompította az összhatást Zizi: a lányka neve lett ugyanis minden előadás
zárószava. Miért. Zárójelenete pedig az — és Sztrapicska úrban ez is bonyolult
ingerültséget keltett —, hogy a felesége elzavarta az ünneplőket, hangja otrombán
recsegett, de cinkosán is, mintha azt mondaná: „Takarodjatok, majd holnap."
Sztrapicska úr leleményes ember hírében állt, nem ok nélkül: nem kellett sok
ez-az, hogy rájöjjön (amint arról m á r esett szó), képességei kamatoztathatók, s
hunyorogva, félálomban tudta: a kamatokat estén te Zizi hozza. De ez már régi ügy,
mondhatnók a múlté, a jelennel csakcsupán az a kis palló köti össze, melyen Ignác
úr áll, s leányát nevelendő hűvösebben, azaz a szokásos volt homlokcsókot mellőzve
búcsúzik t ő l e . . .
Sztrapicska úr a kiscsengőt vizsgálta, amely az ajtó felett az utolsókat himbálództa. Ujjaival játékosan csavargatta a szakállát. Felesége, leányai anyja (a látszólag túlterhelt elnevezés magyarázata a szimmetria rugóin pihen, ugyanis Róza, Ignác
úrról szólva, sosem mulasztotta el megjegyezni: „Férjem, leányaim apja." Sztrapicska úr filológiai érzékenységének bizonyítéka az a habos fölindulás, amely a
„Hömm, mintha az nem lenne ugyanaz!" kurcundbündig, etikai színezetű felkiáltásban öltött testet), a leányok anyja tehát a sarokban állt, tekintete nyugtalanul
rebbent hói a férjére, hol a csengőcskére.
— Ignácka — suttogta mély hangján az asszony. — Ignácka. — Sztrapicska úr
könnyed csuklómozdulattal jelezte, hogy kuss. Sztrapicska úr gondolkodott. Üzleti
és morálisnak nevezhető megfontolások követték egymást — kimászva a kisagyból,
végigcsavarogva az egész kobakot, hogy végül az orrban kössenek ki. A véletlen
igen ízléstelen tréfájának tekinthető Ignác úr feltűnően pisze orra, amely határt
szabott a tárolható gondolatok számának. (Természetszerűleg a rövidebb gondolatokból több is elfért.) Aggodalommal töltötte el, hogy talántán ez egy jó vevő, s neki
van lapostetve, így élete egyik legjelentősebb üzletét szalajtotta el, vagy ez egy jó
ember, neki van lapostetve, de egy utolsó, snassz alak, és ezt letagadja, vagy ez
ugyan egy rossz vevő, és neki van lapostetve és nincs lapostetve...
Sztrapicska úr türelmetlenül megvakarta az orrocskája hegyét, és éppen reménykedőn a zsebkendője után nyúlt, amikor ismét előtte állt a férfi.
— Lapostetve van? — Sztrapicska úr orcáján egy izom finomkodó táncba kezdett, az arc maga elvörösödött, az alulról fölfelé haladó vérhullám minden gondolatfoszlányt és -kezdeményt a koponya felső belső felületéhez préselt. Onnan, nemdebár, az orrba jutni kész képtelenség. A férfi valószerűtlenül mozdulatlanul állt, ajkát
is alig mozgatta.
— Van?
Minden érzelemtől mentesen, higgadtan beszélt, majdnem unottan, de a szemén látni lehetett, hogy választ vár: neki sem tét nélküli a dolog. Szavai társtalanul keringtek a pult fölött, megkerülték Sztrapicska urat, és lassan, mint a jó
papírgöbzaj a polcon landoltak, a gömbvasak és a patkányirtószer között.
Ignác úr tompa nyomást érzett a feje tetején, és egy pillanatra, kívülről látta
magát: vörösen, alázatoskodó mosollyal. Nem volt ínyére ez a kép: tehetetlennek
bizonyult hát elvszerű fölháborodásával szemben: bántotta az a nyilvánvalóan hibás
és rosszindulatú föltételezés, hogy itt lapostetvek lennének, noha tudván tudta,
hogy az a várakozásteli meghajlás, amellyel vevővé avatta a férfit, egyúttal azt is
jelentette, hogy az érdeklődés homlokterében álló lapostetvek nem civil lapostetvek:
provokációról nincs szó, üzletről van szó. De éppen ez a „vevő"-ség... !
37

A férfinak hosszú haja és búzakék szeme volt, tekintete tiszta. Csodálkozva
Sztrapicska úrra nézett, s hátrálni kezdett. Róza fölsikoltott. (Józansága aranyat ért:
„Talán felkarolja a Zizikét!")
— Te-tetűt te-tetszik? — lépett elő. Sztrapicska úr képtelen volt összpontosítani: arra gondolt, és csak arra, hogy a felesége, leányai anyja, vajon miért tegezi
az idegent. A férfi hátrált. Sztrapicska úr fel-felnyögött, azon munkálkodott, hogy
gondolatait valamiképpen leszerelje a koponya felső belső felületéről; evvel egyidejűleg változatlanul foglalkoztatta az előbb említett nyelvtani probléma is. Megrázkódtatás nélkül vette tudomásul, hogy — mily érdekes! — egyre inkább a kisebb
fajsúlyú grammatikai talány tolakszik előre, és szomorkásán belenyugodott, hogy
életének talán legkülönlegesebb eseményét hagyja elperegni, de hát — ezzel nagyon
is tisztában volt — a fizika törvényei ellen mit sem tehet.
A csengőcske diszkréten megrázta a farát, jelezve a férfi távozását. A szatócs
és a felesége még jó ideig látni vélte az a j t ó üvegén át lassan tűnő arcot, a szemöldök összenőtt bokrait.
Sztrapicska úr időközben visszanyerte megnyugtató halovány színét, a fejtetőn
érzett nyomás is megszűnt: a gondolatok nagy része használhatatlan szavakra
(életcél, Isten, jóság, kinyilatkoztatás, lehetőség, packázás stb.), m a j d betűkre (a, b,
x, z, c) esett szét. Sztrapicska úr bölcsen hallgatott, m a j d szólt:
— Hömm.
Róza lelkesen bólintott. Kicsit, mint a nagyothallók, előbbre dőlt, izzadó tenyerét a szoknyájába törölgette. Nehéz percek. Ignác úr lábujjhegyre emelkedett, m a j d
elengedte magát. Mégegyszer: Ignác úr lábujjhegyre emelkedett, m a j d elengedte
magát. Az ablaküvegek megremegtek.
— Róza, zárunk.
— Igen — felelte a nő sietve, és készségesen bezárta az ajtót, amire Sztrapicska
úr úgy érezte, hogy benne világosság támadt, s pislogva kijelentette, hogy zárt ajtók
mögött várni értelmetlenség, érted Róza, értelmetlenség, és megfontolt léptekkel
elhagyta a bolthelyiséget, s átrontván a raktáron, fölment a szobájába.
Miután a szekrényből friss zsebkendőt vett elő, kedvenc és egyetlen karosszékébe ült, amely nagy darab, puha jószág volt, mondhatni mérföldkő a rekamié felé
vezető úton, némi történelmi patinával, amennyiben Ignác úr, alig túl a csecsemőkoron, nem lévén tisztában a helyi szokásokkal, rá- sőt belepisilt, és Ignác úr azóta
némi kajánsággal lazított szeretettel viseltetik Mme Récamier iránt.
A zsebkendőt kibontotta önmagából (széthajtogatta), aztán egy gyakorlott mozdulattal fölhajította a levegőbe. Kezét várakozón megemelte: nem eredmény nélkül:
a kendő, az elegáns, lusta sirály elborította a kézfej csontos felületét. (Sztrapicska
úr manővere pontos volt és kiszámított. A mozgássorozatban föllelhető parányi
lezserség, kedélyes nemtörődömség a rutin rovására írható; még számonkérhetik!)
A másik kéz mutatóujja alulról — akár egy sátorrúd — fölemelte a kendőt, a fölmeredő mutatóujjról alácsüngő szövetet a többi u j j — a sátorcövekek — megfeszítette, szorítván így azt a mutatóujjhoz. Sztrapicska úr az eképp előkészített ujjával
óvatosan, nehogy fölsebesítse a nóziját, piszkálgatni kezdte a nóziját.
Hiába, hiába, hiába.
Mikor Róza felszólt, hogy menjen enni, már eldöntötte: rossz kedve van. A v a csora zajlott: a nők aggódva lesték a Tigrist, minden rezzenését, lihegését, böffen tését. De Sztrapicska úr türtőztette lelki indulatait: csámcsogott. Róza rendelkezvén
a tapasztalatok bőséges tárházával (?), látván f é r j e szinte emberfölötti hangtani
erőfeszítéseit, közbeavatkozni kívánt, így lányához fordult, s nyájasan hazudni
kezdett.
— Tudod, drágaságom... — Sztrapicska úr fölemelte jeles fejét, majd sértődötten tovább ügyködött — . . . járt nálunk egy ember. Fess, magas, nem idevalósi.
A szakkör szakmai-higiéniai megbízhatóságáról kívánt információkat szerezni. Határozottan nem volt érdektelen.
38

Sztrapicska úr a vajjal bíbelődött. Róza egy lélegzetet vett, s az Ignác úr belvilágában húzódó feszültséget feloldandó, kinyögte:
— És képzeld, drágaságom, lapostetű után é r d e k l . . .
— Teee!
Bizony Sztrapicska úr üvöltött. Fölugrott az asztaltól, rámeredt a két nőre.
Egy pillanatra ijesztő csönd támadt. (Reprezentáns pillanat.)
— Tüü — fújta ki aztán halkan a magába szorult és fölöslegesnek bizonyult
levegőt, s fölrohant a szobájába.
Másnap reggel sütött a nap Sztrapicska úr orrnyerge mögött, arannyal átszőtt
jókedv csöpögött zsebkendőjébe. Kora hajnalban már az üzletben rendezkedett, serényen tett-vett, és igazán nem kellett nagyon mesterkednie azért az asszociációért,
amely a tegnapi napot összekapcsolta valami örvendetesen túlélt és teljesített próbatétellel. Sztrapicska úrnak részletesebb értesülések nem álltak rendelkezésére, mindazonáltal fölöttébb megelégedett volt Sztrapicska úrral, amiért is az ilyen kiváló
ember.
Ahogy a polcok között szorgoskodott, akarva-akaratlanul rábukkant az idegen
szavaira, amint azok meglapultak a gömbvasak és a patkányirtó szer közt, félúton.
Ignác úr rémülten megtorp.

39

Tőeloeiiet éoe. iziiLelelt Qlémetíi

JláizlÁ

KERESZTURY

DEZSŐ

Utazás közben
NÉMETH LÁSZLÓRA EMLÉKEZVE

1.
Családomban dédapám bölcsességét volt hivatva őrizni a köztapasztalatot
szóba foglaló mondás: „lakva, osztozva, utazva ismerni meg igazán az embert".
Németh László egyéniségének, alkotó természetének néhány igen lényeges vonását valóban utazás közben ismertem meg igazán. Három ilyen tanulságos
együtt utazásra emlékszem különösen. Nem a részletekre: ezek itt s most nem
is fontosak; inkább a lényegre: az utazó magatartására, aki — ennyit elöljáróban mégis el kell árulnom — nem ismeretlen tájakat, műemlékeket, embereket
keresett fel, hanem a maga lelkét utaztatta. S annyit még, hogy mindhárom
utazás az 1930-as években folyt le, Németh László fellépésének, első nagy
összezördüléseinek, harcainak, kivonulásainak és visszatéréseinek: a hősi mérkőzésekre gyürkőző és sértetten mindújra magába zárkózó író kiforrásának
idején.
2.
Sógorom boglári házacskájában nyaraltunk, amikor értesített, hogy Berzsenyi életének színhelyeit végigzarándokolva, Nikiára menet betér hozzánk.
Űgy érkezett, mint egy műhelyébe utazó munkásember: egy aktatáskányi holmival. Az épp akkortájt megnyitott üdülőszállodában, ahol elszállásoltuk, nem
érezte jól magát: idegesítették a pincérek, a tánczene, a nyaralóflanc és zsivaj.
Másnapra sikerült autót szereznem. Kettesben mentünk, Lengyeltótin át. Roszszul aludt, szótlan volt; én sem nagyon zavartam, pedig lett volna itt-ott mutatni való: néhány szép tájrészlet, öreg kúria. Mindez alig érdekelte; csak Niklán élénkült fel. A falu alig látszott ki az akkor még sűrű, félvadon somogyi
erdőségből; nyomasztó hangulat áradt felénk, ahogy közeledtünk a Berzsenyi
kúriához. Kikívánkozott belőlem egy idézet (akkor még friss volt az emlékezetem): „Van itt is ember, mondd, de milyen ember? / Ínség, gonoszság néz ki
vad szeméből / S lesújt pipádért, hogy ha nem vigyázsz." ő nem idézettel felelt
(emlékezete mindig is inkább az idézendő tételnek csak a velejét őrizte), hanem azzal, hogy Berzsenyi niklai „héjázásairól" és bajusztépő magányáról beszélt. Eltűnődve s szótlan szeretettel nézegette a Berzsenyi-ereklyéket, amiket
valami idős hölgyrokon vett elő megmutatni egy kredencből; de kifelé alig
figyelve haladt át a kerten, amelyben pedig ott borult őszi színekbe egy még
Berzsenyi-ültette fa is. A temetőben feltornyosodó síremlékeken épp hogy átfuttatta a szemét, s máris indultunk vissza. Miért lett volna hajlandó akár
gyalogszerrel is nekivágni az isten háta mögé süllyedt faluba vezető útnak, ha
csak ennyi érdekelte? Nem kérdeztem tőle. Bizonyos azonban, hogy Berzsenyikönyvében alig esik valami szó a valóságos vagy elképzelt egykori környezetről; annál több a Niklán kihordott művekről.
Délután még áthajóztunk Badacsonyba: elvittük Egryékhez, hogy lássa,
hogyan élnek fenn, a huzatos, régi pincehajlékban, nyomorultan bár, de tün40

déri környezetben. Egry hajlandó volt képbemutatót rendezni; felesége szőlővel kínált. Németh itt is meglehetősen szótlan volt. Hazafelé már éjszakai sötétben siklott a hajó; tele gajdoló részegekkel; lármájuktól, öklendezésüktől
feleségem majdhogy rosszul nem lett. Németh útirajzában három mondat őrzi
legfontosabb emlékeit: feleségem fáradt ág gyengéd virága; a badacsonyi csemegeszőlő a legjobb a világon; Egrynek arra jók a világ látványai, hogy ürügyükön a maga nagy természetét lobogtassa meg. A kedves, figyelmes, álmodozó, magára keveset adó fiatalember azonban útközben annyi benyomással
szítta tele magát mégis, hogy másutt játszódó regényeire is futotta belőlük.
De akkor és ott már főként saját gondjaiban emésztődött.
3.
Közös utazásaink emlékei közül, másodikul, a Regáton és Erdélyen át vezetővel kapcsolatosakból válogatott, amikor könyvet írt erről a kirándulásról.
Ez hosszabb út volt, kalandosabb és veszélyesebb is. Berlinből még egy nagyobb
fiatal író- és kutatócsoport tagjául hívtak meg; Pestről azonban már csupán
négyen indultunk el az éjszakába merült Dunán lefelé dohogó-sikló hajón;
Giurgiuban pedig már csak hárman maradtunk Németh Lászlóval és Boldizsár
Ivánnal. Csaknem egy hónapig jártunk a Regátban — a fővárosban és a tengerparton — meg Erdélyben; itt Brassón, a székely körvasúton, egy kárpáti
román falun, Marosvásárhelyen, Székelyudvarhelyen, Farkaslakán, Kolozsváron, Kalotaszegen át utaztunk. Az utat vonaton, szekéren, gyalog, autóbuszon,
autón jártuk végig; aludtunk nyugágyban, vén parasztházakban, barátok vendégszobáiban, elhanyagolt szállodákban vagy robogó vonaton; tárgyaltunk hivatalokban, beszélgettünk barátokkal, közömbös utazókkal, éber ellenségekkel,
rokonszenvező s gyanakvó románokkal, székely parasztokkal, erdélyi magyar
értelmiségiekkel, újságírókkal, orvosokkal, ügyvédekkel, szépasszonyokkal és
idős hölgyekkel: igazán sokféle emberrel. Egymást is alaposan megismerhettük: lakva, osztozva, egymásra vigyázva; munka, szórakozás, vizsgálódás közben, egyetértve és vitatkozva, frissen és halálos fáradtsággal. A Regátban
inkább az én Berlinben szerzett román ismerőseimre támaszkodhattunk csak,
meg az ő barátaikra, akik mind nagyon kedvesek voltak hozzánk; Erdélyben
azonban már kézről kézre adtak bennünket a helybeli magyarok; főképpen
írók vagy irodalmi érdeklődésű emberek: ott tehát természetszerűen Németh
volt az érdeklődés főtárgya.
Akkoribaij kezdett igazán fényleni a neve: itthon sem lehetett megkerülni
már; a határon túl még kevésbé. (A helyzetet jól jellemezheti egyébként, hogy
Németh vitája Molnár Erikkel; a minőség forradalmáráé a tételes marxistáéval az erdélyi Korunk-ban folyhatott csak le; az a brassói fiatal riporter is, aki
Némethtel interjút készített, főként ez iránt érdeklődött.) Németh mégsem lett
Erdélyben sem „egy delegáció vezetője". Kitűnő útitárs volt; bírta a fáradalmakat, a nagyon is meg-megváltozó környezetet; akkor még némi kaján öniróniával élvezte is az apró „incidenseket", cipelte ócska „kuffer"-jét; inkább
szótlankodott azonban itt is; ha beszélgetett, szelíd előzékenységgel, bár álmatag tekintetén gyakran át-átvillant valami szúrós fény, szája nemegyszer
hegyeződött rosszmájúra kemény vonalú állkapcsa keretében. Szó nélkül vállalta és végezte, ami ráesett a közös vállalkozás terhéből, bár szívesen vette,
ha az adminisztrációt mi végeztük el. Már akkor is tartott a hivatalossággal
való közvetlen érintkezéstől: egyáltalán, az erősebb személyes, bőrünket súrolóigénybevételtől. A külügyminisztériumban, a rendőrségeken, ahol mind újra
jelentkeznünk kellett, alig szólalt meg; ismerősök közt, még Erdélyben is, ahol
magyarul folyt a beszéd: egy volt hármunk közül. Brassóban láttam először
halálos izgalomban, amikor egy interjú írásban kért kérdéseire írásban válaszolt; Farkaslakán a tiszteletünkre — főként az övére, mert hiszen orvos volt
41.

az orvos nem járta vidéken — összegyűlt Tamási-rokonság betegeit szelíden a
kórházba tanácsolta, bár azt hiszem, puszta kézrátétellel is meggyógyíthatta
volna legtöbbjüket.
S micsoda vitát, botrányt, s elragadtatást keltő könyvet írt erről az útról!
A Tanú egy egész számát megtöltötte az útirajz. Minden hazai és hazán kívüli
ellensége meg barátja a maga kedve szerint nevezte „hamis"-nak vagy „végre
igaz"-nak, lírainak vagy a kelet-európai tudat ápolójának, hazaárulónak vagy
hazamentőnek. Pedig egyik sem volt; vagy ha úgy tetszik: mindegyik egyszerre. Jó negyvenévnyi távolból visszanézve is elragadó az a szenvedélyes személyesség, amely kiárad ebből az írásból, meglepő az építkezésnek az a — jobb
szó híján — megtervezettsége, amely egységbe fogja, kiemeli, arányosítja, valamilyen közírói kompozíció elemeivé teszi a valóságban sokkal véletlenszerűbben, kiszámíthatatlanabbul alakult utazás részleteit. Ahogy visszaemlékezem
rá, magam is terjedelmes könyvet tudnék írni róla, de sokkal mozaikszerűbbet, csapongóbbat, bár talán valóságosabbat, még az emlékezés szűrőjén átment élmények nyomán is. A növekvő idő megerősíti azt a benyomásomat,
amit a könyv első olvasásakor is éreztem: Németh László a maga problémáit
hordozta még utazásunk színterein is; igazából csak azt vette tudomásul,
amire valamiképpen felkészült. De amivel szembesítette az útközben látottakat: egy korszak és egy nemzedék legjava magyarjainak nehéz problematikája volt.
4.
Egyik nagy írói vállalkozásának szolgálatában kezdeményezte azt az olaszországi utat is, amelyre 1937 tavaszán indultunk el. A megszervezendőket Ella
asszony intézte el; nekünk is ő szólt, s mi is csak ötletszerűen csatlakoztunk
hozzájuk, mert szinte csak napokkal az indulás előtt kaptuk meg Berlinből,
ahonnét akkoriban költöztünk haza, átutalt pénzünket. Éppen annyit, amennyi
elég volt az egyszerűre, de hosszúra tervezett utazást finanszírozni. Velencéig
Szerb Antal is velünk jött; ott elváltunk s egy héttel későbbre adtunk találkozót, délelőtt 11-re, Siena főterén. Némi kalandozás után pontosan ott voltunk
valamennyien. Mi aztán tovább haladtunk, az utat többször is megszakítva,
Rómába, éppen a húsvéti örvénylésbe, onnan Nápolyon át Salernóba, Amalfiba,
Ravellóba, Paestumba. Itt Laci már költői zarándoklásának is végső színhelyére
érkezett. A Gergely-dráma terveivel volt viselős. Viselős a szó szoros értelmében; jóformán minden csak ebben a vonatkozásban érdekelte ekkor is; minden zavaró körülményt elhárított; megkívánós, szeszélyes, érzékepy volt. A salernói katedrális falába vésett sírfeliratot olvasva — amelyen Gergely még sírjából is örök átokkal sújtotta bitang császári ellenfelét — sokáig némán állt;
szívéből már-már szemébe is feltört a zokogás. Ella asszony addigra már halálosan elfáradt; hirtelen elhatározással visszafordult; Laci utána eredt; magunkra maradtunk Amalfiban.
De nem a mi utazásunkról van itt szó, hanem az utazó Németh Lászlóról.
Ezen az úton újra más színben tűnt fel, mint az eddigieken. Nemcsak azért,
mert ahogy mondtam: viselős volt. Azért is, mert időközben dúltabb, riadozóbb,
meztelenebb, a közvetlen érintkezésekben sebezhetőbb, már árnyszörnyetegektől is ijedősebb lett. Addigra már legalább ötször bejelentette, hogy meghal —
végrendelkezett is, öt fekete pecséttel lezárt levélben —, hogy leteszi a tollat,
vagy legalábbis kivonul az irodalmi életből. Erről az utazásról nem is írt, lehet,
hogy azért, mert ebben állapodott meg feleségemmel, aki csendesen mosolyogva közölte vele, hogy megöli, ha „kiszerkeszt" bennünket is. (Nem sokkal
haláluk előtt beszélgettek is erről s Laci tréfásan azzal fenyegetődzött: „figyeljen csak a hagyatékomra!") De hiszen akkoriban volt írnivalója más is bőven,
s ami igazán foglalkoztatta, beleírta a Gergely-drámába meg egyéb, akkoriban
bőven sorjázó műveibe. Az egész olaszországi út idején erős feszültségben élt;
42

főként befelé figyelve. Az utazási teendőket mi hárman magunk közt osztottuk meg: Ella intézte a szállodaszerzés, fizetés stb. ügyeit, én a csomagokkal, a
pénzátutalással vesződtem, feleségem a jó kedélyről gondoskodott, mindhárman
a látnivalók műsorának összeállításán töprengtünk. Németh itt már mindvégig
meg akarta tartani személyi autonómiáját. Az első velencei reggelen mély
gondba merülten fogalmazta előre a pincérnek mondandó olasz fordulatokat,
miközben a csodálatos, reggeli városból semmit sem látott; a tetthelyen aztán
meg se szólalt: a hölgyek intéztek el mindent, improvizálva. Németh állandó
izgalomban volt az előfordulható „incidensek" lehetőségei miatt; s okozott is
ilyeneket, ha egyszer-egyszer úgy érezte, át kell vennie a vezetést. Sienában
például takarékoskodni akart, az állomáson tehát lovaskocsit fogadott; ezért
aztán bőrig áztunk s csak a legdrágább szállodában kaptunk helyet, ahol reggeli közben a pincérek hada halálra izgatta. Ha véletlenül — például Rómában
— a magyar hivatalosság körében akadt incidens, azt egyenesen az ő arcába
szánt ökölcsapásnak vélte. A maga világában azonban páratlan gyorsasággal,
biztos ítélettel és színes képzelőerővel tájékozódott. Mert ismétlem: ezen az
utazáson is jobban lekötötték a saját izgalmai, mint az elébe táruló világ
látványa.
Németh László útirajzai után tehát ne azok nyúljanak, akik idegen tájak
színes kaleidoszkópját vagy pontos útikalauzt keresnek, hanem azok, akik egy
kivételes lélek belső drámájának kibontakozását szeretnék nyomon követni.
Mert fontosabb bennük a válságaival birkózó, álmait, vágyait a valósággal
szembesítve is megőrző szellem lírája, mint az utazó előtt elpergő táj látványa.

FODOR

ANDRÁS

Három találkozás
B U D A , 1956. J Ú L I U S 24.
Téves fogalmam volt a Szilágyi Erzsébet fasor számozásáról. Azt hittem a Budagyöngyénél kezdődik. Húsz perces késéssel, izzadozva és röstellkedve állítok be a
kissé elhanyagolt modern ház harmadik emeleti lakásába. A házigazda fogad, de
mindjárt belebotlom Juditba is, Gigibe is. Mindegyik emlékszik rám az Eötvös
Kollégiumból.
A szobában, ahol megtelepszünk, a szembenső1 fal tele van könyvekkel. Legérdekesebb mégis a polcok közé helyezett nagyméretű faragott szekreter. Ez a feketén domborló felület szolgál Némethnek háttér gyanánt. A kettőnket elválasztó
asztalon, nyilván nem véletlenül, Szabó Lőrinc és Csanádi Imre kötete hever egymásra téve.
A négy éve együtt töltött hosszú este, a közelmúlt röpke szóváltásai után az első,
amiben biztonsággal ismét megkapaszkodhatom: a szemhéjak összecsípett sarkából
áradó derű, a feszes vonósok harmonikus nyugalma, az értelmesen szép arckifejezés.
Ő is a régi témát keresi bennem, a még meglévő somogyi kötelmekről kérdez.
43

„—Lengyeltótin akkor mentünk át, amikor Nikiára utaztunk Kereszturyékkal... —
És Buzsák?" Beszélek róla, múltjáról, jelenéről. „— Igen. Szép az, amit versed végén
mondasz, de tapasztalatom szerint az örökül kapott érték visszaadásának módját nem
sikerül megtalálni sehogyan. Mi is erről tanakodtunk már annak idején i s . . . Mindig
nagyon szerettem az olyan költészetet, amely egy közösségre, hagyományra támaszkodott, belőle táplálkozott, de vajon érdemes-e? Járható-e még ez az út? Tanulságos
példa, hogy amíg Erdélyi József lírája elsorvadt, Szabó Lőrincé a Tücsökzene óta
valósággal ú j forrásokra t a l á l t . . . " Ellenérveimet elég hevenyészve fogalmazom, arra
hivatkozva, hogy körülményeink közt nem ismétlődhet meg Erdélyi kudarca — mire
ő pontosan megmagyarázza Erdélyi nagy jelentőségét, függetlenül attól, mi lett
belőle. Persze, nem arról van szó, mintha Erdélyi-epigonizmus fenyegetné a fiatalokat, de ahogy ő látja néhány ú j kötetből s a Csillag verseiből, még mindig az a jól
használható novellisztikus versfajta uralkodik, amit Erdélyi, Illyés, Szabó Lőrinc
hajdan kialakított. Ebben viszont teljesen igaza van, sőt, abban is, hogy okosabb
volna majd a jövőnek írni. Valahogy úgy állapodunk meg, hogy a következő évek
döntik el: tudunk-e mi fiatalok újat mondani. A tehetséggel szerinte nincs hiba.
Az ő nemzedékük óta minket lát a változva folytatás ígéretének. Minden tőlünk
f ü g g . . . Említi, szeretne majd holmi Rip van Winkle-ként körülnézni ismét a lírában, de most már nem úgy fogna hozzá egy-egy költő munkásságához, ahogy régen,
megpróbálva tovább költeni, lássuk mi lehet belőle, hanem csak a lényeget ragadná k i . . .
Ahogy nekihevülve, gesztikulálva, hangját olykor érdesre mélyítve beszél, van
abban az indulaton kívül sok közvetlen kedély is. Kivételes baráti gesztusként értékelem, hogy mindvégig tegez, nem érezteti a különbséget. Érzem én így is éppen
eléggé, mert az ő fecskeröptű, metafora-bukfenceket hányó beszédéhez képest olyan
az enyém, mint a varjú röpte.
Sütemény, lombikban főzött feketekávé kerül az asztalra, ö is nyúl a csésze
után, mert a mértékkel ivott kávé úgymond, föloldja beszédgátlását. Betegsége miatt
furcsa módon (hiszen jelét se látom) nehezére esik a beszéd. Nem győzné már a
tanítást sem. Pedig nagyon szerette, életelemének tekintette a pedagógiát. Hisz neki
mégiscsak az volt egyik fő célja, hogy nevelő, pontosabban, hogy előtanuló legyen.
Vásárhelyen két-három órát szokott készülni az óráira. Igazság szerint persze, valami
egyetemen vagy főiskolán kellett volna helyet kapnia. De ennek már vége. Most
az irdatlan Groszman-rregényfordítás végére jutva foglalkozik a tervvel: szétnéz az
országban, mi is történt itt tíz, sőt csaknem húsz év alatt. Megjelenteti drámáit
Szerettem az igazságot címen, utóbbi évtizedben írt tanulmányait. Reméli, ez, a Magyar műhely, nekünk fiataloknak különösen tanulságos lesz. Vannak aztán regénytervei. Például:' egy Szárszó-jellegű konferencián találkozik tizenkét értelmiségi
1942-ben. Ottani vitáik után megírná, az elkövetkező tizenöt évben kiből mi l e s z . . .
És nagyon vágyik esszét írni. Betegsége közben készült már egy tucat, Megmentett
gondolatok címmel. Aggódik, megjelenésekor nem lesz-e majd nagy nyelvöltögetés.
Nyugtatom s megnyugodva hallom tőle a beismerést: „Igen, az igényt én is érzem
és a felelősséget is." Az irodalmi helyzetről ugyancsak reális a véleménye: nem
vitázni kell, hanem írni. Nem sok köszönet volna abban, ha a nagyhangúak kerülnének előtérbe. Biztatom az ezután jövőkkel: a nagy nyomás alatt értékesebb emberek alakultak. Ezzel a lehetőséggel teljesen egyetért. Megjegyzi Takács Imre és
Hernádi nevét.
Egyszercsak azzal fordul hozzám: „— Hogy ízlik a házasság? . . . Nagyon kedves
kis asszony a feleséged." Nemrég olvasta újra a Sárközi lány című, már 1952-ben
látott verset. „Ugye őróla szól? Igen gyengéd és szép, ahogy ott ábrázoltad." Közben
azért azt is megjegyzi, hogy a jó házasság a költészetnek nem igen használ.
Lassan egészen ránksötétedik, de a barátságos, széles arc, magas homlok, értelmes tekintet közelségét, fényét folyvást magamon érzem.
Vissza-visszatérünk a költészethez. A korunkban elterjedt, nehezen érthető vagy
éppen érthetetlen költészetről úgy véli, joga van a szerzőnek az irreálisát irreálisan
44

megfogalmaznia, de mégis nagyobb teljesítmény, ha a mondandót — bármi szokatlan élmény inspirálja — az értelem hálóján is át tudja húzni a költő.
Nagy eseménynek tartja Pilinszky újra megjelenhetését. Annak idején azzal a
lelkesedéssel fogadta őt: íme, van itt valaki, aki Vajda János és Valéry tud lenni
egyszerre.
Alig mond olyat, amire ne tudnék rezonálni. Csodálkozom ezen? Hiszen végtére
tanítványa vagyok. Mégis, azt hittem, bizonyos dolgokban különbözünk. Például
Ady szeretetében. De nem, ő sem szereti másképp. Szerinte is inkább jó versszakai
vannak. Kitűnően tud indítani. És nagy gondolkodó. Babits akkor neheztelt meg rá
igazán, amikor ez utóbbi megállapítást tette. Pedig máig őrzött meggyőződése, hogy
Ady szinte nagyobb gondolkodónak, mint költőnek.
„;— A többi fiatal is érdeklődik úgy a zene iránt?" Bartók-versemet
méltatja.
Igen, már annak idején 1949-ben megkaptam üzenetét. „Bartók program is! — fejtegeti kapcsolatos régi nézetét. — Benne van a XIX. századi hagyomány, benne van a
modernség: a kor Európája és benne van a magyarság és Kelet-Európa."
A keletiség, a magyar sajátság szerepét változatlanul igen fontosnak tartja.
Szerinte az orosz irodalomnak is ez a legizgalmasabb karakterjegye. Sereg költőnkben, művészünkben, saját regényeiben is érvényesül ez a kelet-európaiság.
Említem neki, hogy az elmúlt évben az egyetemen Németh László szeminárium
is volt. Nem tudott róla. Lesújtó véleménye van a bölesészetről. Pedig a nevelésen
áll vagy bukik a jövő. Odajutunk, hogy lassan mindenki értelmiségivé lesz. Arra
kéne törekedni, hogy mind több értékes értelmiségi legyen.
Talán ez az utolsó kijelentett gondolat beszélgetésünk során. Bejön Gigi, fölkattan a villany. Látom: fél tíz van. Több mint három órája jöttem. Fölállok, indulok. Búcsúzás közben még elnézést kérek, amért ilyen sokáig ittfeledkeztem. Ö bevallja, kicsit feszül a f e j e . . . Majd a vérnyomásmérő mutatja meg. „Legközelebb,
ha találkozunk, sétálni megyünk, az nem fáraszt annyira."
Lent az utcán az egész beszélgetés minden motívuma mögül ezt hallom újra,
meg újra: „Legközelebb, ha találkozunk . . . "
A S Z Ó F Ö — S A J K Ó D , 1960. J Ü N I U S 29.
A túlsó parton, a nádkanyarok ősi világát nézegetve utazunk Aszófőig. Ahogy az
állomásról elindulunk a széles, egyenes úton a félsziget északnyugati hajlata, Sajkód
felé, látunk valakit szembe jönni, aki mindinkább Németh Lászlóra emlékeztet.
Kalapját kezében lóbázza, kicsit komótos, magaringató léptekkel közeleg. Elképzelhetetlen, de ugyanúgy elképzelhető is. Igen, most már semmi kétség. „A feleséget
előbb agnoszkáltam" — mondja ő. — „Ez igazán nagy l u x u s . . . " — dadogok én.
őszebb a haja, de arcra talán még pihentebb, mint tavaly. Külsőleg most is
kicsit elhanyagolt. Pepitás felöltőjének ujján a leeresztett hajtóka csíkja látszik,
lábán ugyanolyan félretaposott félcipő, amilyenben először láttam, valamikor 1949
nyarán, a Mechwart téri buszmegállónál.
„Jó az, ha az ember mellett egy még épen beszélő feleség beszél." Ez az első
személyes hangú megjegyzése. Nem is a nyelvi fordulatokra, kifejezésekre, a szavak
hazai tónusára, a magánhangzók formálására céloz.
Bonyolult ösvényeken jutunk a lapos tetejű villához, melytől nem messze megépült közben a nádtetős, repecskes falú vityilló is, Németh alkotóháza. Az ottani
dolgozószoba egész takaros. Az asztalról ugyan folyton lefújja a szél a papírokat;
szegény ember ügyetlen buzgalommal mászik utánuk, nem hagyva, hogy én ugorjak.
A soros olvasmány Mickiewicz Pan Tadeusza. Most ezzel foglalkozik, ráadta magát
a lengyel tanulásra. Eddig nem volt hozzá különös kedve, maga a nyelv sem tetszett
neki. Az oroszban vonzotta a rembrandti clair-obscure: hogy ami hangsúlyos, kiugrik, a többi homályban marad. A cseh, a szerb is kedvére volt, de a lengyelt túlságosan lágynak találta, riasztotta az írásmód sokféle furcsasága, kiejtésben is a
kellemetlen, franciás nazálisok. Most mégis rászánta magát az elmélyült tanulásra,
részint azért, hogy kipróbálja: képes-e még ú j nyelv elsajátítására, részint amért a
45

lengyelekhez is kedve támadt. Régebben azért idegenkedett tőlük, mivel ugyanazokat a hibákat látta bennük, mint a magyarokban, most azonban úgy érzi, talán a
lengyelek lennének alkalmasak arra, hogy a közvetítő szerepet betöltsék, melyet ő
a Magyar műhelyben — megjelenése és a rá vonatkozó igény híján úgy látszik
mindinkább hiába — nekünk szánt. Mert kell egy nép, aki itt Kelet-Európában
tovább adja a nyugati kultúra három nagy századának eredményeit. A Galilei óta
eltelt korszakot érzi ő Európa fénykorának, a görög kultúra és civilizáció nagyságánál is nagyobbnak. „— Talán a lengyelek!" Nos, ebben a reményben nagyon is
egyetértünk. Gyorsan hozom elő saját tapasztalataimat, tétjeimet; hivatkozom a zenére, Lutoslawski példájára.
„— Valaki fiatal magyar zeneszerzőről is hallottam jót mostanában!" Többen is
vannak reménybeliek. Beszélek az ígérkező váltásról, Webern most felszívódó h a t á sáról, Szervánszky Hat zenekari darabjáról. Szervánszkyra is emlékszik Németh.
„— Csináltam a fogát. Lódenkabátban jött az öccsével..."
Ott van az asztalon Bolyai Appendixe is. A lengyel melletti másik állandó foglalatossága most a Bolyai-dráma és a matematika. Régebben már csinált egy m a t e matikakönyvet, de most alaposabban belemélyedt az anyagba. Mutatja Sztacho
Felsőbb mathematika
című könyvét. Némi riadalommal lapozgatom. Abban viszont
ismét saját régi óhajomra ismerek, hogy szerinte írni kéne olyan matematikát, mely
történetileg tárgyalja ezt a tudományt. Kaposváron, az iskolapadban is folyton azért
sóhajtoztam: miért csak a száraz törvényszerűségeket kell biflázni, leakasztva őket
valahonnan a semmiből? Bár volna valami megfogható gerince is ennek a stúdiumnak, valami emberi! „Hát írok neked egy matematikakönyvet!" — mondja mosolyogva.
Már az alkotószoba nagy karosszékében magyarázni kezdi, később, mikor a
felső házból csengetnek értünk, kávézás közben folytatja, milyen pedagógusproblémák izgatják őt mostanában. Országszerte, sőt világszerte erősödik a tendencia, hogy
a középiskolások nagy része nem kerülhet szakfőiskolákra. Tervezni kéne részükre
olyan főiskolát, olyan szabadegyetem-szerű, de organikusan, koncepciózusán elképzelt oktatási formát, ahol a lemaradtak is szert tehetnének annyi műveltségre, hogy
ne kelljen szégyenkezniük a szakegyetemen végzettek mellett. Sőt, amíg ők — kivéve
tán az orvosokat —, bizonyos egyoldalúságra kényszerülnek, bennük megmaradna a
művelődés teljes igénye. Persze, nagy probléma itt, hogy praktikus haszon nélkül kik
jelentkeznének egyáltalán ilyen főiskolára. A mi illetékeseink szerint nálunk n e m
mutatkozna kellő érdeklődés. Ö a Szovjetben is szóvátette ezt a tervet, sőt, meg is
írja most az ifjúság nevelésének körkérdése ürügyén a Szovremennaja
lityeraturában.
„Van valami gyakorlata a gyerekek körül? — ezt a kérdést feleségem kapja,
amikor Ella kis ideig ölébe adja az éppen itt levő unokát. Nem veszi rossz néven,
hogy nekünk nincs gyerekünk. Szerinte, aki művész, n e örökítse át a benne szükségszerűen meglevő lelki bajt, feszültségkülönbséget. „Egy alkalmas feleség azért helyre
ránthatja a férfi kedvezőtlen örökségét..." — vetem ellenébe, de ő továbbra is
rezignáltán elmélkedik a témáról. „— Bánom már, hogy ilyen hiú v o l t a m . . . Aki
gyerekeket hív létre, megnöveli érzékenységi f e l ü l e t é t . . . A gyerekek végül elmennek."
Már hosszabb árnyékokat vet a délután, örülünk a javasolt sétának. Az aszófői
rét és az egész Balaton-felvidék napfényben úszik. Ahogy megyünk fölfelé a Csúcshegyre, folyton szebbet és szebbet látunk. Tolnay Klári nagyon lihegett, amikor itt
fölvezette, de velünk meg van elégedve vendéglátónk. Tolnay ürügyén beszéltetem
keveset a színházról. Három nő keresi neki a pénzt — mondja tréfásan —: a Nóra,
Karenina Anna és Tánya.
F ú j a szél fönn a tetőn. Mind a négy irányban látni a Balaton síkját; a füredi
kanyarban Borsos és Passuth villáját, délre a belső tavat, mely mellett valami p a j tában éjszakáztam egyszer 1942 cserkészkirándulásos tavaszán. Németh szerint ez a
legszebb pont a Balaton mellett. „— Fonyódon is van kilátási lehetőség?" Nem állhatom meg, hogy az ottani panorámát ne mondjam viszont én a legszebbnek. „— A
földrajztudós Cholnokynak is ez volt a véleménye." „De Cholnoky nem járt itt!" —
46

vág vissza ő. Röviden szó kerül Szocsiról. Azt mondja, az ottani épületek sem ízléstelenebbek a nizzaiaknál.
A különös, laposra csiszolt szikláról mégegyszer körültekintünk a völgy látványain. A bekanyarodó öblön szinte vakítva ég a nap. Megnyugtató, szép környezet
ez. Nem csodálom, hogy Németh megtalálta itt lelki egyensúlyát, egészségét. (Valami
szívhallgatót ugyan — vajon színpadi kellékként-e? — ott láttam íróasztalán az
összehasonlító neurológiai könyv és a Pan Tadeusz mellett.)
Mielőtt Ella vacsorát készít, szó kerül a költészet mai állapotáról. Ki hitte
volna, élénken emlékszik rá, miket beszéltünk annak idején, 1956 nyarán, ö t meglepte akkori állításom, hogy a tehetséges fiatal lírikusok mind népi vonzalmúak.
Azért is írta a Magyar műhely-tanulmányt,
hogy nekik tájékozódási irányt adjon.
Tapasztalata, meggyőződése szerint csak az erős intellektus mentheti meg a mai lírát,
az ösztönnek csak a ráció adhat mélységet. Szabó Lőrinc példája is ezt bizonyítja,
de az én új verseimben is ezt látta. Többször említi szeretettel kéziratban látott,
Át a tengeren ciklusomat. Én viszont Csoóriról beszélek szeretettel, ö írja most a
legszebb verseket.
Vacsora közben a prózáról kerül szó. „— Te kit látsz Tóth Lászlón, Moldován,
Sántán, Szabón, Csurkán kívül ú j tehetséget?" „— Mindenekelőtt Hernádiban
hiszek, mert őt emberileg is kitűnőnek tartom." „— Hát igen, a Hernádi. Látni kéne,
amit a Deszkakolostor óta írt." Amennyit tudok, beszélek Tüskés Tiborról, kire
tavaly találtam rá a Némethnek is oly kedves emlékű, pécsi Széchenyi tér sarkán.
Félnyolc után szedelőzünk. Már szólni se merek, látva, hogy a figyelmes házigazda ismét kíséretünkre készül. A lombszegett dűlőutakon Illyés a téma. Nagyrabecsülően, bölcsen szól róla. Kovács Imrét említi még, aki most kért tőle bocsánatot
Németh László megkövetése címmel, régebbi támadásáért, amikor jobboldalinak ítélte
magatartását.
A romtemplom után ideje búcsúzni. Sajnos, megint olyan tétova-félszeg vagyok,
nem tudom kellő pillanatban fölajánlani: most már forduljon vissza. Végül is ő
kérdi az időt, mondván, hogy akkor lépjünk csak ki, le ne maradjunk a buszról,
révről, vonatról.
Sötétkék ruhájában, szép, agyas fejével, kicsit hajtott vállal megy vissza. Többször utánafordulunk.
S A J K Ö D — T I H A N Y , 1964. ÁPRILIS 16.
Szép az idő. Fehérvárig Weöres Tűzkútja, egy szivacsbabákat varró lány (s tulajdonában a Jávor Pál életregényét kezdő Lobogó című képeslap) az útitársaságom.
Átmennék a büfékocsiba s egyhelyütt Galilei-irodalommal körülvéve Vekerdi Lacit
pillantom meg. Mindjárt tudom, hogy utunk végcélja azonos. „— Nem zavarlak az
olvasásban?" „— Dehogy! Annyira örülök!" — gyerekes szeretet és áradó nyíltság
süt a szavaiból. Jellegzetes, sztakkátós dikcióban, de kéretlen őszinteséggel tárja föl
magánéletének töredelmeit. Pesterzsébeten kucorog éppen, fűtetlen albérletben.
1500 forintot ád haza 2000 forintos fizetéséből. Hajnaltól éjszakáig dolgozik, cikkeket ír. Hívták nyugati előadókörútra. Nem megy. Nem tudná itthagyni ezt a világot.
Megindultan mutat ki a sima, kékeszöld vízre, virágzó gyümölcsfákra. „Én odakint
koldus v o l n é k . . . Itt jogaim v a n n a k . . . " Volt olyan híresztelés, hogy Sajkódon baljós rosszallással nézik élete ú j fordulását. Annál inkább jól esett, hogy írt neki
Németh: látogasson el hozzá, amikor akar. A levél tegnap érkezett s ő ma vonatra
ült. Ennek köszönhető véletlen-törvényszerű találkozásunk. Egyébként aggódik Némethért, mert soraiból kiderült, enyhébb agyvérzése volt a múlt héten. Hirtelencsak
elzsibbadt a fél fele. Két szemfenékbevérzés után sajnos, ez az apoplexia komoly
dolog.
Ella autóval vár bennünket az aszófői állomáson. „— Hát nem tudom, mi lesz
ezzel a Lacival?!" Ismerteti az agyvérzés tüneteit, a füredi orvosok megállapításait.
Ahogy a növekvő fák közül a kerti úton elénk jön a csöndes gazda, nyoma se
látszik rajta a később annyit emlegetett szélütésnek.
47

„— Jól nézel ki" — méri föl külsőmet. „Hogy vagy?" — kérdi a padra települve. „— Te hogy v a g y ? " . . . Vekerdi próbálja kisebbíteni a bajt. „— Az ilyen
vérezgetések... kapilláris vérzések — (mondja vontatottan, begörbített u j j ú kézfejét,
tenyérrel kifelé, ide-oda hajtogatva) nem veszélyesek..." Röpködnek a szakkifejezések (extra és intracelluláris, szisztolé... meningifisz). Az én szótáram szerint végül
az a tanulság, hogy az orvosilag ajánlott, radikálisan alkalmazott sótlan diéta is
károsíthatta az agyat. Most aztán minden szellemi munkára képtelen. A Szentágothai
professzornak írt beszámoló levél is annyira kimerítette, hogy csak félig készült
•el az írás.
Jön a postás Bözsike. Naponta ennyi paksaméta! A címzett, ki holnapután lesz
hatvanhárom éves, mellettem bontja föl a miniszterhelyettes gratuláló sorait s szó
•nélkül átadja. A rajongó, virágküldő orvosnő levelét is. ,,— Ezeket is r á r a k j u k lelkemre . . . " Közben fönt a teraszon megterít Ella. Tízórainak mondja vendégelésünket, noha dél van. Majd Tihanyban fogunk ebédelni. Ahogy a kizsendült fákon,
bokrokon át letekintek a Balatonra, megértem Németh elfogódását: „— Örülök ennek
a tíz évnek, amit életemből itt töltöttem. Apám hetvenhárom éves korában halt meg
•s azt mondogatta: hetvenhárom év túl sok! Én is mondhatom: hatvanhárom év,
magyar íróként túl sok."
A piros Volkswagen kocsiban Tihany fele menet a f é r j kedvesen élcelődik óvatosan vezető nejével. Ez a csipkelődés nagy szeretetet is takar. „Ha kibírtam negyven évig, eztán is kibírom" — summáz Ella.
Ű j nekem most Tihanyt belülről látni. A kisvendéglő tulajdonosa, Szúnyog bácsi,
pirospozsgás, erőteljes ember. Szívélyesen üdvözli a művész urat, ki a sótlan diétát
•elhagyva, immár vidáman ehet a bécsi szeletből. A „művész úr" megszólításról jut
eszébe, mennyire nem ismerik őt a tihanyiak. A legutóbbi szavazáskor n e m volt
kellően fölszerelve iratokkal. „Ismeri valaki ezt az embert?" — kérdezte a bizottság
vezetője. Csak egy nádvágó jelentkezett. A megvilágosult illetékes végül barátságosan
így búcsúzott: „— Tessék többet szerepelni a tévében."
Sétálunk az apátság tájékán. Kertészkednek, planíroznak körülötte. Gyönyörű
a szélesen kinyíló tájék: a Csúcs-hegy oldalán a virágzó fák csíkjai, a bazaltvonulatok
között, fölött kibukkanó víztükör, a piros termésköves, nádfedeles épületek eleven
látványa. Beülünk az üvegfalas Rege cukrászdába. Az egyik asztalnál Kamondy ül.
Németh fölismeri, de Tóthról változott ú j neve nem jut eszébe. A kávéspoharak
fölött moszkvai, leningrádi, szibériai élményeimről beszélek. Az útitapasztalatok
•egyeztetése már kint, a megismételt séta közben történik. A tanulságokban megegyezünk, de ő a hazai ügyekben most pesszimistább. A fiatal értelmiségiek őrségváltásának folyamata, amiben három éve bízott, elakadt. Az organikus tradíciók természetes felszívódását is hiányolja. Berzsenyit, Csokonait ki emlegeti?
Visszatérve Sajkódra, a kerti dolgozó szobába, előveszi tárcájából Gábriel Marcel
két levelét. Vekerdi kapásból fordítja őket. „Pályámon ilyen írói elismerésben még
nem részesültem" — mondja a címzett. A remekművet emlegető sort látjuk később
-a szép Gallimard kiadású Iszony reklámszalagján. Németh válaszában elsüllyedt
művet, elsüllyedt irodalmat emlegetett, Gábriel Marcel ezt félreértve, második levelében azzal biztatja, valaki fiatal irodalmárt késztetnek majd, hogy az ő munkásságát föltárja.
Bent hagyjuk Lászlót pihenni a karosszékben. Sejtem, hogy csak a vérnyomását
fogja megmérni. Nemsokára jön fölfelé a teraszhoz. Andalgó járásában — melyről
egyszer Simon Pista 56 végén, amikor véletlenül látta kikanyarodni őt az Alagútból
az Attila utca felé, oly meghatódva beszélt — van egy kis magamegadó öregesség,.
de van valami szerény bizodalom, valami családias derű is.
Nem lehet betelni a nap állhatatos szépségével, emberi gazdagságával. Szívesen
maradnék még, de hat órára Füreden kell lennünk. Ella szállít be mindkettőnket.
„Nyáron is, ha erre jártok, nézzetek be. Tartsuk egymásban a lelket. Melegítsük
e g y m á s t . . . " — mondja ő, behajolva' az ablakon. Hosszan integetünk az ugróshajú,
•ősz, — arcáról a mosoly küllőit messziről is felénk sugarazó férfi után.
•48

JÁNOSY

ISTVÁN

A fészek-tervező
Németh László emlékére
Az ablakunkba
gerle rakott
csinos
spirális-ágú
fészkel a télbe
még,
s utódait kiköltve,
most e
csőrüket nyújtogatókat
őrzi.
Kétkedve
néztük mink e bohó madár
hiú reményét:
ablakainkra
még
jeges krizantént
írt a hajnal,
gyöngyhímű
lángra színezve
napfényt.
Amint kikeltek
sarjai: ránk
köszönt
a langy tavasz-szél;
most a kicsik
vígan
már tollasodnak,
s ím
csodáljuk:
mily nagy az Életadás bizalma! —
És jött a hír: meg-holt,
aki
gyermeki
nagy bizalommal
hitte a
Sarjadást:
az örök FÉSZEK-TERVEZŐ,
a
szellemi
tollasodás
művésze.
Madáranyák:
ős Földanya,
Emese,
gyöngy-Hajnal
Ágnes, Esteli Eszter
képzelme
fészkén,
hogy
kiköltse
a Bizalom fiait, s etesse.

ült

Fölnőtt e sarj már; tolla tolult, s repül.
Szökőkút-ívben
szállnak a szép
anyák.
S a béna FÉSZEK-TERVEZŐ
meg
indul az égi
vadászmezőkre.
Fogadja ott két mestere
nyájasan
— platánok árnyán mennek elébe
a nagyszakállú
óriás, ki
szökve övéitül ott
halódott

már:

az állomáson,
és a kicsiny
fakír,
a majd-pucér,
ki böjtjeivel
bűvölt
százmilliókat
vissza
gyilkos
őrületükből;
e kék
ligetben
velük bolyong már, s társalog ő szelíd
testvériségben.
Árva magunk
pedig
most döbbenünk,
milyen nehéz a
gyermeki
ős-bizalom
fegyelme!

TÜSKÉS

TIBOR

Két emlék Németh Lászlóról
(A beszélgető füzet.) Németh László és felesége, Ella, 1964 telén három hetet
töltött Pécsett, a SZOT-üdülőben. Február 13-án, csütörtökön érkeztek, és március
4-én, szerdán utaztak vissza Sajkódra. Amint Németh elmondta, Sajkódon „összedőlt a házuk", mesteremberek szállták meg, ezért utaztak Pécsre.
Ella itt-tartózkodásuk első hetében, szombaton a Jelenkor szerkesztőségében fölhívott telefonon, majd személyesen is megkeresett. Elmondta, hogy megérkezésük
napján elmentek a Pécsi Nemzeti Színház Hamlet-előadására, ott fiatal egyetemisták
fölismerték őket, autogrammot kértek, s nem a k a r j a férje, hogy másoktól t u d j a m
meg, hogy Pécsen vannak. (Korábban többször váltottunk levelet, kéziratot kértem,
kaptam és köszöntem meg, s a folyóirat körüli dolgokról tájékoztattam.)
Február 19-re, szerdára beszéltük meg a találkozást. A délutánt a Fenyves Szálló
eszpresszójában töltöttük. Amikor eljöttem, nem állapodtunk meg újabb találkozóban, de ennek lehetőségét kínálta, hogy Némethék a pécsi balett m u n k á j a felől
érdeklődtek, s azt mondták, hogy valamelyik próbájukat szívesen megnéznék.
Több mint egy órát töltöttünk a színház balett-próbatermében, egy iskolai
tornateremre emlékeztető, padlós, egyik oldalán tükörrel borított helyiségben. Eck
Imre új, március végi balettműsorának két számát mutatta be a táncosokkal, próbaruhában, zongorakísérettel, a fölkészülés, a kidolgozás, a műhelymunka légkörét
megéreztetve.
Ezen a kedden, Némethék elutazása előtt egy nappal, szóba jött a pécsi írókkal
való találkozás lehetősége. Németh hozta elő, de csak abban a formában, hogy n a gyobb társasággal nem akar találkozni, ám Várkonyit, Csorbát szívesen fölkeresné.
Erre már csak az utolsó nap délelőttje volt alkalmas. Csorba Győző nem ért r á :
rádiófölvétel miatt a pécsi stúdióba kellett mennie; Várkonyiról korábban is érdeklődött, s 1941-es pécsi találkozásukra jól emlékezett: pontosan idézte Várkonyi egyik
akkori mondatát.
A Nagy Lajos gimnázium előtt, az autóbuszmegállónál vártam Várkonyit. Az
útra fényképezőgépet vittem magammal, s azt a munkafüzetet, amit Németh László
a Széchenyi-könyv írásakor használt, s évekkel ezelőtt egyik barátomtól kaptam
ajándékba. (Németh már korábban megígérte, hogy néhány sort ír a füzetbe. Ezt
írta: „Bizonyítom, hogy ez a füzet Tüskés Tibor barátom jogos tulajdona. Pécs,
1964. márc. 3-án Németh László. »A legnagyobb öröm: a rokon gondolkozás« Idézet
Móricz Zsigmond egyik bírálatából".) Egy üres kockás füzetet is a táskámba tettem,
hogy a hallása vesztett Várkonyi és Németh érintkezni tudjon. Várkonyi friss és
mozgékony volt, s már az autóbuszban igen élénk. Köszönte, hogy szóltam neki.
Kifogyhatatlanul beszélt. Én csak bólogattam, egy-egy szót a számról olvasott le, s
ha nem értette, az autóbusz párás ablakára írtam nyomtatott betűkkel. Németh
egészségi állapota felől érdeklődött. Aztán Kodolányi egyik ókori t é m á j ú regényét, a
Vízözönt említette, amiben Kodolányi Némethet, Szabó Lőrincet és Várkonyit is
szerepelteti. („Én vagyok a süket könyvtáros...") Elmondta még, hogy tudomása
szerint Németh a 40-es években, a háború idején, kis fiolában morfiumot hordott a
zsebében, bármikor készen a halálra.
— Nem kell komolyan venni az ő fogadalmait, hogy nem ír többet — mondta
Várkonyi.
Az Üdülő Szálló előtt, az autóbuszmegállónál Németh László és Ella várt. Németh
és Várkonyi megölelték egymást, aztán Ellával fogtunk kezet. Némethné visszament
az üdülőbe csomagolni. Mi gyalog elindultunk a Fenyves Szálló irányába. Ekkor
került elő az üres, kockás füzet és a ceruza. Németh a füzetbe írta azokat a szava50

kat, mondatokat, kérdéseket, amelyekkel Várkonyihoz fordult. A füzet megőrizte a
beszélgetés gondolatmenetét. Várkonyi szavait, az enyémet és Némethét — amit a
füzetbe írtakon kívül mondott — emlékezetből reprodukáltam másnap. Németh
Lászlónak a füzetbe írt szavait kiemeléssel jelzem A beszélgetés során a füzet többször kézbe került, s Németh a korábban üresen maradt helyre írt be egy-egy ú j
szót. Itt a beszélgetés valóságos időrendjébe visszahelyezve, a rövidítéseket feloldva,
idézem a jegyzeteket.
Németh (Várkonyihoz fordulva leírta az első szót a füzetbe): Egészség?
Várkonyi: Hatvannyolc éves vagyok
,
Németh: Én 63.
Várkonyi: Ilyen korban ez már nem nagy k ü l ö n b s é g . . . És te hogy vagy? Itt
hogy érezted magadat?
Németh: Dolgozni nem tudtam.
Várkonyi: De valamit azért biztosan csináltál?
Németh: Hoztam Puskint — könyvet kellett írnom.
Tüskés: A Gondolat Kiadó esszésorozata számára?
Németh: Igen, oda. (Várkonyihoz fordul, és Várkonyi Sziriat oszlopai című könyvére célozva kérdezi) Atlantis?
Várkonyi (tagadólag rázza a fejét): Nem adják ki.
Németh (a papírra írja): Elsüllyedt.
Tüskés: Nándor bácsi most Weöresről ír nagy tanulmányt. Weöres Sándor pécsi
éveiről.
Németh (Várkonyihoz fordulva): Weöresről írsz?
Várkonyi: Igen. Honnét tudod?
Tüskés: Harcos Ottótól hallottam.
Németh (rám mutat és leírja): Harcos Ottó.
Várkonyi: A párizsi Magyar Műhely kérte tőlem. Weöres-számot akarnak
csinálni.
Németh: S nem lesz belőle baj?
Közben a Fenyves Szállóhoz érünk, és hosszas keresgélés és tanakodás után
végre megtaláljuk a bejáratot az eszpresszóba. Különösen Németh tamáskodik, amikor mondom, hogy merre menjünk. Az előző héten, amikor Némethtel és Ellával
találkoztam, ugyanitt voltunk. Végre asztalhoz ülünk.
Németh (előveszi a füzetet): Duplát? (Maga megy a pulthoz megrendelni.)
Várkonyi (zsebéből néhány különnyomatot vesz elő): Mándoky László, az itteni
néprajzi múzeum vezetője kért meg, hogy adjam át.
Németh (megköszöni, és az egyik füzet címét olvassa. A dolgozat valamelyik
csillagképhez fűződő néphagyományról szól. A csillagkép latin neve is szerepel a
címben): S mi az a via l... ?
Németh (itt most egy olyan mondat következik a beszélgetőfüzetben, amiről nem
tudom, hogy Németh mivel kapcsolatban írta le): Több költő is volt itt. (Talán akkor
került papírra, amikor már a hazai és a pécsi irodalmi viszonyokról beszélgettünk?
Nem t u d o m . . . Aztán megint az egészség, a munkakedv, az írás kerül szóba. Németh
ezt írja a füzetbe): Nem érdemes egészségesnek lenni. Szétbocsátani a molekulákat.
Várkonyi (aki az egész beszélgetés alatt derűs, bizakodó és Némethet is biztató
volt, megint Németh munkabírásáról beszél).
Németh (a testi-lelki erőtlenségre céloz): Most ez már mindkét értelemben bekövetkezett.
Várkonyi: Nem tudsz te nem írni!
Németh: Olyan grafomán vagyok? Agybajom van s legkevésbé a fogalmazási
készség
pusztul.
Tüskés: Ezt csak mások mondják, a k r i t i k u s o k . . .
Németh: Ha dühös vagyok, egész éjjel
fogalmazok.
Várkonyi: Mit?
Németh (mutatja, hogy leveleket): Sajnos, végül meg is szoktam írni a leveleket.
Addig nem könnyebbülök
meg.
4*

51

Tüskés: Indulat nélkül nem lehet írni.
Németh: Régen ezért írtam naplót, de csak amíg dühös voltam.
Várkonyi: A düh írásra ingerel, valóban.
Németh: A bánat is.
Megint témát vált a beszélgetés. Németh Várkonyi személyes életéről érdeklődik.
Németh: Beszélj magadról! Hol laksz?
Várkonyi: A Szigeti út felé.
Németh (hozzám fordul): Merre van?
Tüskés (lemutatok a városra): Nyugat felé.
Németh: Amerre az Atomváros van?
Tüskés: Az Uránváros!
Németh (az előző nap járt arra. Egyik rokonukat látogatták meg Ellával. Ezért
kérdezi): Gyümölcs utcától messze?
Várkonyi: A m e l l e t t . . . Jártál talán arra?
Németh: Rokon. (Aztán ismét Várkonyihoz fordul): S kivel élsz?
Várkonyi: A feleségemmel. Csak ketten vagyunk otthon.
Németh (ismét azt tudakolja, hogy min dolgozik Várkonyi):
Irodalomtörténet?
Várkonyi (tagadóan rázza a fejét).
Németh: A magyar irodalom is Atlantis!
Várkonyi: Legalábbis én már nem írom tovább.
Németh (rám mutat): Ha kidobják, megírja az elsüllyedt magyar irodalom történetét Weöresig bezárólag.
Várkonyi: Pedig ma is lehetnek tehetségek . . .
Németh: Ki tudnak-e fejlődni? Ez a kérdés.
Várkonyi (helyesel): Igen.
Németh: A tehetség olcsó dolog ...
Várkonyi: A siker elrontja az embereket.
Németh: A pálya — az számít!
Várkonyi: A megmaradás: a lehetőséget jelenti.
Németh: És erkölcsi erőt jelent!
Tüskés (egy mondatot én is a füzetbe írok Várkonyinak): Sok fiatal tehetség van.
Németh az időt kérdi, szedelőzködünk, és a Fenyves Szállóból az üdülő felé
indulunk. Az épület előtt néhány fölvételt készítek Némethről és Várkonyiról. Valaki
utánunk szól, hogy az üdülőből telefonáltak: megérkezett az autóbusz, ami az utasokat az állomásra szállítja. Megint ugyanazt figyelem meg Némethnél, amit az
előző nap. Egy pillanatig rohanni szeretne, előresiet, bennünket vissza akar tartani,
gyorsan búcsúzik, aztán mégis marad, s lassú lépésekkel megyünk az üdülő felé.
Ott kiderül, hogy fölösleges volt az izgalom, az autóbusz még nincs itt, csak most
indult el a városból. Ella is megjelenik, megint készítek néhány fölvételt. Némethné
az autóbuszra várakozók csoportjában marad, mi a közelben sétálgatunk egy ideig.
Németh (előveszi a füzetet, s ott folytatja a beszélgetést, ahol az eszpresszóban
abbamaradt. Fiatal írók nevét írja a papírra; egyiket-másikat én mondom előzőleg):
Takács Imrét ismered?
Várkonyi (a fejét rázza): Nem.
Németh (Takács Imre egyik könyvének címével próbálja segíteni Várkonyi emlékezetét): Kőangyal!
Tüskés (elmondom, amit magától Takács Imrétől hallottam. Az egyik évben
Sajkódon járt fehérvári diákjaival. Németh Lászlót a kertben látta dolgozni, de nem
mert odamenni hozzá.)
Németh (elmondja, hogy olvasta Takács Imre regényét, A csillagok árulását, s
nemrég az íróasztalán előkerült néhány verse, amit még régebben, kéziratban küldött el): Akkor elfeledtem válaszolni neki. (S megkér, hogy ha találkozom Takács
Imrével, mentsem ki. Aztán újabb nevek kerülnek a füzetbe, olyanoké is, akiket
valaha a Sorsunkban Várkonyi közölt először.) Csoóri? Fodor András? Nagy László?
Várkonyi (mindegyik névre a fejét rázza): Rossz nevük van. Nehéz megjegyezni.
„Takács", „Fodor", „Nagy" — annyi van belőlük!
52

Németh: Juhász Ferenc?
Várkonyi (végre fölcsillan a szeme): Igen, őt ismerem.
Az autóbusz még mindig nem jön. Kisétálunk a műútra.
Németh: Hány gyermeked
van?
Várkonyi: Kettő. A lányomnál már unokák is vannak. A fiam orvos.
Németh: Hol?
Várkonyi: Fehérváron. (Majd ő kérdez): Te Pesten hol laksz? A Nefelejcs utcában? Néhány éve arrafelé láttalak.
Németh (a lakásra célozva mondja): Azt már odaadtam a lányomnak. (Majd
arra gondolva, hogy Várkonyi a múzeumból jött el, ahol nyugdíjasként könyvtárrendezést végez, megkérdezi): Nem
mulasztasz?
Várkonyi: Azért a pénzért nemigen lehet mulasztani, ötszáz forintot kapok.
Nyugdíjasnak nem fizethetnek többet.
Németh: Itt elég sok jó pedagógus van?
Várkonyi (nevetve mondja, s talán kicsit kíméletlenül is): Nem hiszek a pedagógiában. Egy pedagógus sosem lehet jó.
Németh (hosszan hallgat, majd másfelé tapogatózik): Kirándulni
szoktatok?
Várkonyi: Régebben sokat. Most már nem. Kis kertes házban lakunk. Ott szoktam dolgozgatni.
Németh (kapáló mozdulatokat tesz, mutatja, hogy ő is).
Várkonyi: Sajkód szép!
Németh: Jártál ott? (Ezt Németh szájáról Várkonyi le tudja olvasni.) 30 ház van.
Várkonyi: Régen . . .
Németh: Szarkádi erdő?
Várkonyi (erre a helyre nem emlékszik, fejét rázza).
Németh: Ott van a Citromos!
Várkonyi: A nevekre már nem emlékszem.
A műútról lenézünk a Mecsek lábánál elterülő városra.
Németh: Uránváros hogy tetszik?
Várkonyi: Nem tetszik. A városok miért fölfelé terjeszkednek? Ma már nem
probléma, ha akár húsz kilométer átmérőjű egy város. A közlekedés eltünteti a
távolságokat. Kis, apró h á z a k . . . Ez kellene. A modern lakóházakban vékonyak a
falak. Minden áthallatszik. Nincs kert.
Németh: Már rozsdás az erkély.
Tüskés: És nem lehet szöget verni a falba. Nem lehet a képet fölakasztani.
Németh: A falanszter szebb volt, ahogy F. elképzelte. (Várkonyi betűzi a szöveget, és amikor nem érti a rövidítést, Németh kiegészíti a szót.) Fourier.
A különautóbusz megérkezik az üdülő vendégeiért. Sietve búcsúzunk. Németh
László és Ella fölszállnak a kocsiba. Várkonyival a megállóhoz megyünk, hogy megvárjuk a Dömörkapu felől a menetrend szerinti járatot, ami a városba visz. Hamarosan megérkezik. Egymás mögött ülünk a kocsiban. Hosszan hallgatunk, majd Várkonyi megszólal:
— Ügy látom, jó egészségben van Németh. Persze nála könnyen előfordul a
visszaesés. Ahogy a tüdőbaj általában optimistává tesz, a szívbetegség lever és halálfélelmet okoz. Ezért beszéltem Némethtel én is „lebegve". Hogy derűs maradjon.
Persze még óriási életerő van benne. Ha meghal, akkor is hadakozni fog a kezével.
Ahogy mondani szokták: az ilyen embert halála után külön agyon kell ü t n i . . .
(Névcsere.) Németh Lászlóék pécsi tartózkodásának volt egy kedves, anekdotikus
epizódja. Amikor a hegyről a Leöwey Klára gimnázium Shakespeare-előadására
mentünk, akkor mondták el.
Ella kezdte:
— A szállóban az étkezésnél egy fiatal házaspár az asztalszomszédunk. Győriek,
a férfi valamelyik ottani gyárban dolgozik. Értelmes, érdeklődő embereknek látszanak. Az egyik vacsorakor a Jelenkor legutóbbi számát látom náluk. Laciról nem
tudják, hogy ír. Ilyen helyen mindig úgy szokott bemutatkozni, hogy „nyugdíjas
53

iskolaorvos". Gyanútlanul belement a beszélgetésbe. A férfi a Jelenkor
egyik versét
mutatta, Jobbágy Károlyét, Budapest dicsérete, ez volt a vers címe. Különösen a
középső része tetszett neki. Elmondta, hogy tulajdonképpen csak akkor szerzett tudomást a folyóiratról, amikor a Népszabadságban
a bírálatot olvasta. Irt a szerkesztőségnek, hogy küldjék el a lap előző számát. Ezt megkapta. De a többit is szeretné
megszerezni. Mondtuk neki, hogy itt Pécsett bizonyára h o z z á j u t . . . Az egyik nap a
szálló vendégeivel kirándultunk Harkányba és Siklósra. Itt megint szóba került az
irodalom.
Németh László veszi át a szót:
— Jószándékú ember lehet, de nem eléggé tájékozott. A mai magyar irodalmat
se nagyon ismeri, inkább csak a Nagyvilágot olvassa. Siklóson az egyik ház falán
fölfedezett egy márvány emléktáblát és rajta Vajda János nevét. „Vajda János, a
költő járt itt" — lelkesedett. Mondtam neki, hogy ez nem az író Vajda lehet; tudtommal nem volt köze Siklóshoz. Amikor közelebb mentünk a házhoz, láttuk, hogy
valóban nem az írónak állították a márványtáblát, hanem dr. Vajda János ügyvédnek, a község hajdani jótevőjének. Még az autóbuszban is, ahol előttünk ült a győri
pár, ezen meditáltunk Ellával. Hogy becsapott bennünket az a fekete tábla! A győri
fiatalember egyszercsak hátrafordul és azt mondja: „Ne csodálkozzon, a maga neve
is olyan, hogy abból van egy magyar író is." Meghökkentem, de nem mondtam,
hogy én vagyok a z . . .

A VÁSÁRHELYI TANÁR (1948. DECEMBER)

54

NÉMETH

LÁSZLÓ

Káin és Ábel
PARASZTTÖRTÉNET EGY FELVONÁSBAN
SZEREPLÖK:
PETHES SÁNDOR GAZDA
A FELESÉGE
PÉTER, A TANULT FIUK
JÓZSI, A PARASZT FIUK
VILMUS, VENDÉGLÁNY
A SZÓGA
A PATIKUS BUBUS
AZ ADÓÜGYI JEGYZŐ
CIGÁNYOK
(Nyárhajnal. Jobb fajta falusi ház. Nem
az a primitív paraszt építkezés: az udvar egyik partján ház, istálló, másikon
pince, ól, kút és trágyadomb, az udvar
meg az utcára tálul, hogy a sétáló a
hasukba láthat. Ez a ház valamikor nemesi telek volt, zárkózott, kiesik a forgalomból. Az épület L alakba tört. Nézőtérrel szemben az emberek
lakása,
jobboldalt a barmoké. Balfelül a pince,
egy roppant szederfa és a kocsik kihajtása az utca felé. Az utca nem látszik, a ház mögött húzódhat. A lakószobák előtt tornác, középütt
bejárat,
balra, jobbra egy-egy tornácra nyitó
ablak. Jobboldalt a fészer nagy, kitárt
ajtaja, előbb a lóistállóé. A kettő közt
megint egy szederfa, az alsó ágain lószerszámok. Alatta favágó tuskó, egy
ottfeledt talyiga.
Még alig világosodik. Valamelyik
ló
megkeveredett, zuhog. Józsi felugrik a
babszalmáról, amit a tornác jobb, nyi-

tott felére szórtak be éjszakára. Nagy
darab, nehéz fiú: fölöltözve aludt valami szűrfélén. Berohan az istállóba. Onnét ordibál.)
JÓZSI: A szuszék a fejedet. Nem hallod, hogy megkeveredett... Bonomó, nee. (Édeskésen, ahogy csak paraszt tud.) Macikám, Macikám (robaj). Rossebb azt a lóversenytérről
szuperált méncsikó a p á d a t . . . A
kötőféktyit ódd e l . . . Ügy na. Etöri
nekem a lábát, hanem akkor a
tied is etörik.
SZÓGA (bentről, álmos flegmával): No
csak. ne ijeggyen úgy meg. Még
egyiké sem tört el.
JÓZSI: Tudod is te.
SZÓGA: Há, hogyne tunnám.
JÓZSI (kijön, még piros, beleizzadt a
vesződségbe): Ne felesülj, mer téged is meg gyemisztrállak.
SZÓGA (higgadtan utána ballag; Józsi-

A Gellért-hagyatékból előkerült — Hölvényi György által fölfedezett
hitt egyfelvonásos.

addig elveszettnek

55

val egykorú legény): Ilyen korántég,
oszt má dühös. Há mén ma?
JÓZSI: A Studenka részre. Estére fikszund fértig vagy. Érted?
SZÓGA: Hát maga?
JÓZSI: Mit gyóntatsz te engem? Leszek, ahun leszek.
SZÓGA (elbámul): G y ó n t a t o m ? . . . Énnekem, mindegy. Csak gondútam,
maga is kigyün. (Bizalmasan):
A
Roziék is ott kapának. Tennap este
is meregetett arra mifelénk. Szép
darab perszóna, de nem is szalad a
kukoricával. Mondok, sokat hűsesz
te, Rozi; talán meleg van? Aszongya, bizony, csuromvíz mindenem.
Mondok, appedig nagy baj a fejér
cselédnél.
JÓZSI (nevet): Nem is merted te aszondani. (Ráncba szedi az arcát, eszibe
jut a szigorúsága): Ergye dogodr a . . . Várj csak, a fa meg elfogyott, fölfűrészelhetnéd azt az agárcát, ott rohad a pince mögött.
SZÓGA (bemegy a fészerbe,
leakasztja
a fűrészt): Aztán igazán nem kő
mán a Rozi? Annye, pedig micsoda
szép, kövér személy. A Kapás Karolinnak se volt gömbölyűbb fara,
pedig az kastét szerzett r a j t a . . .
Persze magának is ez kőne, ez a
pesti.
(Az elülső szoba ablakára bök.)
JÓZSI: Mit firtatsz te engem? Én vagyok a szóga vagy te?
SZÓGA (dohog): Tyű, fölüt ám a kórusra. Ügy urizál, akár az öccse.
JÓZSI: Mi bajod az öcsémmel?
SZÓGA: Avval semmi. Az kioskolázott
úriember. Az leszógázhat, avval
nem gyártunk együtt bilickézni.
(Röhög.)
JÓZSI: Velem se jártál, te piszkos. Eliszkolj innét vagy . . .
SZÓGA: Jó van, jó. Megyek én, nem
kő, hogy a Józsi kűdjön. (El a pince mögött.)
JÓZSI (utána ordít): De apróra vágd
ám, mert ha megint nem tér a kemencébe, h á t . . .
(Hallatszik, amint egy nagyobb fát vonszolnak, később fűrészelés.)
PETHES (krákogva, pöködve jön a lakásból, a vállát az ajtóba veri): Ne
neszezz, te. Fölkötöd Vilmust.
JÓZSI: Majd rongyot nyelek, hogy fő
ne ikeccsem. Nem úgy húzta az magára a dunnát. Már elegem van
evvel a pesti kisasszonnyal. Olyan
nyifa, azt kívánná, a lóbul is brillantin gyünne. Józsi, most a csizmád pucód meg, Józsi most frizé56

rozkodj, Józsi, most a körmeid metégesd. Pusztuljak el innét hazulrul, csakhogy ük ne pironkodjanak.
Már a nyanya is asszongya: nem
tucc annak a csikónak más nevet
adni, muszáj, hogy Ringyó legyen.
Kisebesedik tüle a füle, uan finom
lett újabban. De hogy én csak te
büdös vótam egész életemben, az
nem ment a májára. Igenis neszezek. Csak neszezhetek ennél a büdös háznál. Megérdemölöm a m u n kám után.
PETHES: Hát csak neszezz.
JÓZSI: Neszezek is. (A fűrész
eláll;
bömböl): Rángasd azt a fűrészt,
mert megtanítlak. (A fűrész
megindul.)
PETHES (csöndes szeretettel,
miközben
a babot ponyvástul az udvarra teregeti). Bogaras vagy te, Józsi.
JÓZSI: Nekem mondja? Prézsmitáljon,
akire rátér.
PETKES: Az öcsédnek, ugye?
JÓZSI: Igenis annak.
PETHES: Kinyőtt az a kezem alul.
JÓZSI: Én meg ippeg kinyőttem. Ha
az öcsém előtt nincs tekintélye, én
előttem sincs.
PETHES: Nincs-e?
JÓZSI: Nincs hát. Hun van az megírva, hogy annak mindent szabad,
nekem meg semmit. Azt úgy kémélik, mintha kőcsönbe volna. Az
lumpúhat meg dügűhet, amennyit
a feje meg a fara elbír, én meg áldott nap robotulok, mégis én vagyok a rossz.
PETHES: Az anyád bónája. Annak imponál. Bezzeg nem imponát, ha én
csinátam. Három faluban kihirdetett, hogy egy menyecskére rásandítottam. De a fia, a tanútt fia! A
mútkor is ott ül az a vén szotyolarágó Ságiné komámasszony. Aszón gya: t u d j a komámasszony, olyan
fiú mint a maguk Pétere, olyan
nem egyhamar akad a környéken
sem. Tudja, elnéztem a bálban,
hogy az hugyan táncol, meg milyeneket kurjint, na, tudja, komámasszony. igazán ritkaság, hogy egy
fiatalember mainap úgy mulasson.
Ez a bolond meg ül és hízik. Dufla
föllel kávéztatja a karutyulóját,
csakhogy kedvire beszéljen.
JÓZSI: Azér maga az ember, hogy
a talpára álljon. Most is hun k u j torog a híres? Más már rég dogozik, a mérnök úr meg jóég t u d j a
hun feledkezik. Mérnök úr? Lesz
is abbul mérnök úr.

PETHES: Hát már mér ne lenne?
JÖZSI: Tudom, amit tudok. Jobb lenne,
ha a bizonyítványos könyvét nézdiesélnék, ahelyett, hogy a kurjintásában gyönyörködnek. Csak viszi
hazulról a pénzt, éli a drága eleséget, de hogy mire megy, nincs
látszatja. Mondta • nekem, aki vele
tanul. Nem szégyelli magát? Meztelen báldot rendeznyi a postán. Ezt
taníttyák Pesten, összeszedik a legcafatabb szógálókat, azokkal szórakoznak. Tenné egy pógár fiatalember, a faluból is kiszónák, de ezeknek mindent szabad.
PETHES: No, azért te is hertelen vagy.
Tudom én honnét piszkálják a hamut. (Bizalmasan): Bolondot tettem
én is, amikor a fiam oskolázni hattam, de te is bolondot teszöl, ha
arra nézöl, aki téged csak büdös
parasztnak tart. Hadd üket. A fene
egye, legyenek ük urak, a vén bolond anyádat is beleszámíttal, mi
meg maradjunk parasztok.
JÓZSI (a felcsattanó dühtől alig jut
szóhoz): Én nem értem magukat,
mit ettek magúig? erőnek erejével
belém tukmálják, azt a nyafkát.
Mér én egy szót sem szólhatok erre
a bitangra, mer, hja, irilli tüle a
Vilmust. Tartsa meg Vilmust, de ne
gondújja, hogy az én inambul ű
uraskodik. Nem azért kelek hajnalban, hogy ő hajnalban fekhessen.
Verjék ki őt is, ott a szöllő, permetezzen vagy fogdossa a kukacokat,
vagy ami jól esik. de itthon ne érjen, mert uan csárdást jár, a Vilmussal se szebbet. Azt megmondhatja neki.
PETHES (elgondolkozva): Mit gondúsz,
verhetem a babot? Nem ébred föl
a Vilmus?
(Péter adóügyi jegyző, patikus
Bubus,
cigányok jönnek. Mindegyiknél egy sörös üveg. A bőgős kalapját
beverték.)
PÉTER (részeg, az első szoba ablaka
alá botorkál; műlump és elátkozott
hülye egy személyben): Ácsi!
PRÍMÁS: Igenis.
PÉTER: Á c s i . . . Felelj, ha kérdelek.
PRÍMÁS: Igenis.
PÉTER (ábrándoskodón
a
cimborákhoz): Itt szunnyad ő. (Dúdol): Kis
ablakát megverem, kinyitani nem
merem.
JEGYZŐ (Dunántúlra szorult
Falstaff,
ötvenéves, pocakos): Volna egy prepozícióm.

PÉTER: Apró popó!
JEGYZŐ: Sajó kutyám, j a j de mélyen
aluszol.
BUBUS (ifjú tökmag): Megszavazom.
PÉTER: De uraim, ez a pillanat. (Szaval): A pillanat nagyszerűsége szorítva hat le keblemre . . . Ácsi: Álltam ablakod alatt.
PRÍMÁS: Igenis. (Int a
cigányoknak,
macskazene.)
JEGYZŐ: Anakronizmus. A holdvilág,
anakronizmus. Én, hivatalos személy. Sári község adóügyi jegyzője
tiltakozom ezen beállítás ellen.
BUBUS: Az előttem szólóval tartok.
PÉTER: De uraim, a pillanat nagyszerűsége.
PETHESNÉ (kidugja a fejét a lakásajtón; kócos, hálórékliben van, izgatott.) Éjjeli zene. Sándor, egy kis
bort az uraknak. Adom a kancsót.
(Visszabújik.)
JÓZSI (gúnyosan): A belsőbül hozzon,,
amit az ezüstlakodalmára spórul.
(Egy kancsó nyúlik ki az ajtórésen,.
Pethes a pincébe ballag.)
PÉTER (az ablakot veri): Talán kinyitná. Ácsi. Mit tagadod rózsám, hogy
szeretsz.
VILMUS (kinyit): Jó reggelt fiúk. De
hisz világos nappal van. Várjanak,
pongyolát kapok és jövök. (Az ab-lak becsapódik.)
JÓZSI (a cigányokhoz): Ne kornyikáljatok itt. (A prímáshoz): Nem látja,.
Árpád, hogy nappal van. Menjenek,
amíg szép szerével lehet. (Cigányok
elsompolyognak.)
PÉTER: Á c s i . . . De minek is tagadnád,,
hej tagadnád.
JEGYZŐ, BUBUS (a tornác párkányára kapaszkodnak,
összeborulnak):
Tagadnád, hej tagadnád.
JÓZSI: Kejjenek onnét. Elpiszkítják a
gádert.
JEGYZŐ: De kérem, de kérem, (öblösen): A hagyományos magyar vendéglátás.
PETHESNÉ (tálcán poharakkal,
felöltözve jön): Csak tessék maradni,
jegyző úr. (Józsihoz): Eriggy dogodra.
JÓZSI (hümmögve elódalog, a fészerbe
veszi magát.)
PETHES (hozza a bort.)
PETHESNÉ: Mért ebbül? Mért nem akadarbul ?
PETHES: Beletörött a hébér.
57'

PETHESNÉ (tölt): Tessék jegyző úr,
tessék Bubus.
VILMUS (megjelenik a tornácon, könynyű, pesti fajsúly; libegős pongyola. színésznősen rázza a kacsóját):
Jó napot fiúk. Ilyenkor kell éjjeli
zenét adni?
PÉTER: Csókolom a kis kezed. (Bajtársaira mutat): Zuru és Huru urak.
JEGYZŐ: A cári balett tagjai. (Felkapja Bubust, végig pörgeti az udvaron, a szederfa alatt elesnek.)
VILMUS (tapsikol, erőltetetten
pesti):
Juj, de jó pofák! Ezért érdemes
volt Sáriba jönni.
JEGYZŐ (meglátja a taligát): Nédd-e,
talyiga. Hocci ülj bele. (Bubus beleül.)
JEGYZŐ (kifele tolja): Meszet vegyenek. Meszeet! (Kikötyikéli
Bubust
az utcára.)
PETHESNÉ: Itt a palotai ember. (Utána szalad lelkendezve.) Nahát, képes rá.
VILMUS (Péterhez): Jó kis barátaid
vannak.
PÉTER (a mellét veri): Hja, itt nem
limonádé folyik.
VILMUS (kacéran): Aztán mi folyik?
PÉTER: Hej, Vilmus, ha te azt kitapasztalnád. (Elkapja Vilmus
derekát, de
bizonytalanul.)
VILMUS (löki, sikongat): Menj, szemtelen.
JÓZSI (jön a fészerből, észreveszi, hogy
nincs ott a talicska): Hun a talicska?
PETHES (a kőlábon ül): Azt már f ú j hatod.
JÓZSI (meglátja a suttogó párt, nagyot
kiált): Péter!
PÉTER: Na.
JÓZSI: Mi csinyátatok a talicskámmal?
PÉTER: Gyaloghintóvá avanzsált.
VILMUS: Tudod, mi az, avanzsált?
PÉTER (parasztosan): Avanzsérozott, ü
úgy érti.
JÓZSI: Velem ne viccöljetek. Hun a
talicska? A szóga rögvest kész, aszt
be kő tragacsúni a fát.
PÉTER: Háccsak tragacsúd.
(Vilmus
kacag.)
JÓZSI (paprika): De hun a talicska?
A kenyeret megeszitek, de csak
kárt tesztek a háznál. Mit csinátatok a talicskával?
PETHESNÉ (jön az utca felől): Nagy
huncut ez a jegyző. Elvitte arra
alá. Már ott talicskálja a zsidó
templom sarkán. A népek majd
megszakadnak. A patikárus Bubus
meg csak sikongat, hogy kiszállna,
58

de az öreg nem engedi. Nahát jó
vicc.
JÓZSI: Összetörik a talicskám.
PETHESNÉ: Ne sopánkodj, azért a
nyomorult talicskáért.
PÉTER: Gyászba öltözik, ha el talál
törni.
JÓZSI: Gyászba hát. Nincs pénz talicskára. Kell a diák úrfinak cigányra
meg kurvázni Pesten.
VILMUS: Fuj, moderálhatná magát.
JÓZSI: Persze, én moderálhatnám. Ü
teheti, nekem meg mondani se szabad.
PÉTER: Mondhatod finomabban is.
JÓZSI: Mért nem oskolázott az apám,
majd finom lennék, mint te.
PETHESNÉ (fölpattan): Mért nem oskolázott? Mert úgy kellett a rektor
elejbe verni. Inkább elmentél gombozni, csak tanúnyi ne kelljen.
JÓZSI: Mert a fia tán pökte a tudományt. Nekem ugyan egy fene.
Ilyen mezei jogásszal még mindig
fölérek. Bánom én, de engem ne
csúfoljon. U is ott bútt a világba,
ahol én.
PÉTER: Nem nagy dicsőségem.
JÓZSI: Nekem se. Egy naplopó, aki az
én kezem után uraskodik.
PÉTER (józan): Az apám keze után.
JÓZSI: Az enyimé után. Én teszek itt
mindent. Engem nyom a dolog. Én
vagyok kinn vetőkkel, aratókkal,
nagy télben a nádverőkkel is. Jó,
hogy a masinához oda nem tótak
félrészesnek. Éppeg azt teszem,
amit a szóga.
PÉTER: Hozzá pászolsz.
JÓZSI: Hozzá is. Béres az ökörhöz, sintér a kutyához. Ki miben dolgozik.
Én a szógához, te a cigányokhoz
meg a jómadarakhoz.
PETHESNÉ: De most m á r elég legyen.
JÓZSI: Most gyün a java. Mert én ezt
nem állom tovább. Nem vagyok az
öcsém igása. Annyi jussom van az
élethő, mint neki. Ü tudott tanúni,
én nem. Belüle úr lett, belülem paraszt. Kvittek vagyunk. De uan buta én sem vagyok ám, hogy csak
egy vellát is mozdítsak, amíg a
fiatalúr a másikat meg nem fogja,
ölég pénzt utána szórunk, télen
átul most ne vakációzzon, dóguzzon
meg érte. Ott a permetülő, végy
piszkos göncöt, oszt ki a szöllőbe.
Majd nem locsolod olyan könnyiden a bort, ha méghajlongasz érte.
PETHESNÉ: Gyüjj má eszedhő.

JÖZSI: Most gyüvök. Bárcsak elejitől
így fogtam volna. Mégy-e?
PÉTER: Nekem legföllebb az apám parancsol. Jól néznék ki, ha a te raplidhoz kéne igazodnom.
PETHES: Az ám. Ilyet csak gondúni
is. A szemem sülne ki.
JÖZSI: Csak takarózz az anyád kötőjivel. Kihessegetlek én mögüle. Igenis parancsolok neked. A kenyér parancsol, amit én utánam falsz. Rátok dűlne a ház, az egész cifrálkodó
pereputyra, ha én nem vónék. Avval hencegsz, hogy az anyád téged
totojgat. Persze, mert te kalapot
teszöl a fejibe és az ivópajtásaid
aszongyák, kisztihand Pethes néni.
Mi köll egy asszonynak? Avval
hencegj, hogy én mire böcsüllek.
Nédd-e, ennyire. (Kiköp és eltapodja.) Látod?
PÉTER (fölényesen, de sápadtan): Kutyábul nem lesz szalonna.
PETHESNÉ (Pétert csiggatja): Hadd el,
rajta van.
JÖZSI: Én kutya maradtam, ti akartok
szalonna lenni. Magadat simfölöd,
de el is találtad. Nem úr, aki ilyeneket tesz, csak uan parasztbul kitollasodott.
PÉTER (gúnyosan): Nem rég vagyok én
olyan rossz neked. Én nem tehetek
róla, ha valaki reménytelenül szerelmes.
VILMUS: Ugyan, Péter.
JÓZSI (vadul): Szerelmes az öreganyád.
Mi dógozunk, mi nem érünk arra
rá. Mégy permetülni?
PÉTER: Nem megyek.
JÓZSI (a szemébe néz): Nem?
PÉTER: Nem. (Vad farkasszem.
Józsiban már-már lehűl a
fölfortyant
szolgavér. Péter észreveszi, a szemibe röhög. Józsi föllobog, elcsattan a pofon.)
VILMUS: Jesszus.
(Hátrahúzódik.)
JÓZSI: Ne. Mégy permetülni?
PÉTER (sír a dühtől, Józsinak rohan,
Pethesné
lefogja): Nem megyek.
Tudod?
JÓZSI: Nem? (Üjra ütni készül.)
PETHESNÉ (ráugrik): Engem üss, te
büdös. Engem üss.
VILMUS: Vadállat.
PETHES (aki némán nézte, odafut): Az
anyádat meg ne vágd, a jóistenedet.
JÓZSI: Maga is velük tart? Magábul is
kutyát csinátak.
PETHESNÉ: Csinátak? Belüled ki" csinát? Neked köllött a béreskompánia. Már surján korodban velük

cimboráltál. Még a szagát is kerülted minden úrfélének. Még tisztálkodni is röstelltél. Te szidod a szüléidét, hogy elnyomtak? Te fogsz
igazságot tenni az én házamnál?
Te pofozod meg a testvéredet? Addig nem ülsz az asztalomhoz, amíg
meg nem kéred.
PÉTER: Kell is a megkérése. Annyi,
mintha a ló rúg meg. Végre is nem
párbajozhatunk. (Bemegy a házba,
becsapja az ajtót, Vilmus
utána,
szelíd-óvatosan.)
PETHESNÉ: Igaza van. Veszekedett állat vagy, ki kell térni az utadból.
Hanem addig nem űsz az asztal o m h ó . . . (ö is bevonul.)
JÓZSI: Nem is ülök. Üljön a halál.
(Odaáll a tuskó elé, kiveszi a fejszét, belesújt egyszer, kétszer, háromszor.)
PETHES (veri a babot a hadaróval,
meg-megáll): Azér elkétt neki.
JÓZSI: Maga is most mondja. Az elébb
maga is hegyibém gyütt.
PETHES: Hát persze. A feleségemet
csak nem hagyom elagyabugyálni.
(Veri a szalmát.) Olyan vagy te
Józsi, mint a lisztes zsák, nehezen
esöl, de hertelen. Most aztán vakard a fejed, hogy békéled meg
édesanyád.
JÓZSI: Békélje a nyavalya.
PETHES: Pedig muszáj. A szavát állja, nem enged az asztalhoz.
JÓZSI: Nem is kívánkozom.
PETHES: Sóskán akarsz élni?
JÓZSI: Lesz asztal, ahova a munkámért oda engednek.
PETHES: Szógáni mégy?
JÓZSI: Ha itt vagyok szóga, ha másutt.
Ott legalább nem böcsmérűnek.
PETHES: Na, ha még az anyád böcsmérül. Az öcsédre meg ne adj;
tedd, hogy nem is látod.
JÓZSI: A tulajdon anyám köti rám,
hogy tisztálkodni se szerettem.
PETHES: Ugy vót az, Józsi. Még a vályútól is féltél, hogy belemosdatnak.
JÓZSI (dühös): De én rám azt ne kőcscsék. Hogy minden lófra gyüttment
rajtam vigyorogjon. Látta azt a
pestit, füléig szaladt a szája.
PETHES: Káprázott a szemed. Meg vót
neszűve, szegény, úgy ordibáltál.
Vót is annak ideje nevetni.
JÓZSI: Van annak, ha r a j t a m kő. Még
a Pétert is inkább szivelem, mint
ezt az aludttej szinűt. Csak csacsog
mint a madár, azt kacarászik, hogy
59

végigfut rajtam a dühös meleg.
Azért gyün ide, hogy rajtunk mulasson? Mi a fenének van ez itt?
PETHES: Az anyád rokonnya, tüle
kérdd. Meg nem is rossz teremtés.
JÓZSI: Nem r o s s z . . . Mer a pipáját a
szájába igazíjja. Meglássa, emberhalál lesz még e miatt.
PETHES (sunyin): Jószerencse, hogy te
elvándorúsz.
JÓZSI (észhez kap): El is. (Belevág a
tuskóba.) Ellőttek innét, majd meglátják, mire mennek nálam nékű.
PETHES: Hát csakugyan elmégy.
JÓZSI: Hát persze, hogy csakugyan.
PETHES: Ne bolondozz, Józsi.
VILMUS (az ajtóbul): Bácsi, reggelizni.
PETHES: Hallod Józsi. Gyere, azt
nyughass má.
JÓZSI: Nem való nekem reggeli. A
szóga fölöstökömözik.
PETHES: Beszélj vele, kishugám. Világgá akar menni. (Bemegy.)
VILMUS: Mit akar maga, Józsi?
JÓZSI: Ne fájjon az m a g á n a k . . . Ilyen
dogom, akárhun is lesz.
VILMUS: Hát olyan rossz itt? (Mint
népszínművekben
hallani): Itt tudná hagyni a szülői házat, ahol felnőtt, a szederfás udvart, az istállót,
az apját, a lovakat? Nem kötik az
emlékei a gyerekkorának?
SZÓGA (pince felől érkezik, keresi a
talicskát„ meg-megáll, figyeli a diskurzust.)
JÓZSI: Nem értem én, hogy mit beszél. A polgári olvasóban, a históriákban vannak ilyenek. Pofonütöttem az öcsémet és nem kérem meg.
Punktum. Inkább elmegyek szógáni.
VILMUS: Csak visszavágyna.
JÓZSI: Ha visszavágyok, visszagyüvök.
Az üngömet is megcsókúnák, csak
gyüjjek. Licitációra kerül úgy is az
egész frekvencia. De én nem gyüvök. Rohadjon el a ház, meg aki
csak benne van.
VILMUS: Én is?
JÓZSI: Maga i s . . . Mit pislog rám?
Asziszi, nem tudom, mit gondul.
VILMUS: Ha tudná, itthon maradna.
JÓZSI: Épp azért nem maradok. Maga
üldöz ki a falumból. Az öcsémet is
magáért ütöttem pofon. Azér, hogy

60

maga mit gondol. Hát ne m e r j e azt
gondúni, tudja . . . Kisasszony.
VILMUS: Ha magának jobb így.
PETHESNÉ: Vilmus, hol maradsz?
VILMUS: Megyek, Zsófi néném. (Józsihoz): Gondolja meg Józsi. Bejön,
morog valamit, hogy nem akarta.
JÓZSI: Akartam én.
VILMUS: Az mindegy, szóval morog
valamit, aztán leül. Nem történt
semmi. (Józsi már enged,
Vilmus
átöleli a vállát, húzza
befelé.)
JÓZSI (hirtelen eltaszítja):
Erisszen.
VILMUS (nevet): Nekem mindegy. (Befut.)
SZÓGA: Mér taszíjja el?
JÓZSI: Hát te mit keresel itt?
SZÓGA: A talicskát, kész a fa. Mondja, mért taszította el?
JÓZSI: Kuss.
SZÓGA: Naccerű ám az ilyen kis filigrány. Ez a pesti ruha is megbirizgálja az ember girincecsontját. Ha
én béres létemre egy ilyet elkaphatnék. Az ismétlő iskolában a Pék
Erzsi ült srégül előttem, az is ilyen
harisnyát hordott, már akkortég azt
néztem. Éccaka is vele vesződtem.
De sokszor elvert érte a mester
(csönd). Na, én is itt hagylak, te
öreg szederfa. Egy helyre szegődünk, igaz-e Józsi?
JÓZSI: Mit locsogó?
SZÓGA: Hogy egy helyre megindulunk.
Hallom, maga is szógáni készül.
JÓZSI: Én-e?
SZÓGA: Ezen melegjében mondta.
JÓZSI: Én?
SZÓGA: Maga hát. Vagy nem igaz?
JÓZSI: Hát persze, hogy nem. Én szógáni? Hogy veled egy asztalnál
egyek?
SZÓGA: Az más. Akkor minek mondta?
JÓZSI: Mert mérges voltam. (Kisvártatva.) Azoknak mondtam. Csak
nem ettem gombát, hogy a más kezelába legyek, amikor ötven holdon
kisisten v a g y o k . . . A fene a nyafogó úrféléjét. (Letelepedik
a tuskóra, mint valami
trónusra.)
(Függöny)

1926. január

Németh László Vásárhelyen
A KULTÚRPOUTIKUS
Az Országos Szabadművelődési
Tanács tagja: 77.149/1945. (VI.) I. ü. o. szám.
Tanár Urat a 12.100/1945. V. K. M. rendelet 4. §. 1. bek. g) pontja alapján kinevezem
az Országos Szabadművelődési Tanács tagjává 1948. évi december hó 31. napjáig
terjedő időre. Felkérem, hogy a Tanács 1945. évi december hó 10. napján d. u. 4 órakor V. Alkotmány u. 3. I. em. tanácsteremben tartandó alakuló teljes ülésén megjelenni szíveskedjék. Budapest, 1945. december hó 3-án. A miniszter helyett:
Bereczky Albert s. k. államtitkár. Németh László író, gimn. tanár úrnak Hódmezővásárhely.
A Magyar Népi Művelődési Intézet számára programot készít: A Jelentésben
megokolt tennivalók jegyzéke: (1) Az iskolák kívánságainak bekérése, megbeszélés a
Közlekedésügyi Minisztériummal. (2) Jelentéskérés a szociális ügyosztály révén az
internátusokról. Hány ingyen helyet tudnak biztosítani? Az iskolavárosok és községek fölszólítása a belügyminiszter útján alapítványi helyek fenntartására. (3) Átirat
a Györffy-kollégistákhoz, Parasztszövetséghez, hogy tervbe vett kollégiumaikba elsősorban a szétszórt tanyavidékek tehetséges parasztgyerekeit vegyék fel. Kimutatást
kérni az általános iskolák osztályától ezekről a vidékekről. (4) Eljárni a vásárhelyi
internátus ügyében (Kristó I. vállalta). (5) Megbeszélés az általános iskolák ügyosztályával: a) tanyavidékeken internátus—általános iskolák fölállítása, tanévbeosztás,
költségvetés; b) térképbe bejegyzése azoknak a helyeknek, ahol az általános iskola
az idén meglesz már; c) középiskolai tanárok beosztása a falusi általános iskolákba;
d) javaslat a „népi gimnázium" szó bevezetésére. (6) Az 5. pont a), c), d) a miniszterrel is megbeszélni. Éppúgy a 7., 8., 11., 12. (7) Térkép arról, hogy milyen főgimnáziumok alá, milyen népi gimnáziumok tartoznak. „Iskolamegyék" megalakítása,
szaklátogatók, önképzőköri munka. (8) Rendelet kidolgoztatása a VI. elemit végzett
13—16 éves gyermekek kétéves (a III—IV. középiskolát pótló) tanfolyamáról. (9)
Dolgozó iskolák tantervi utasítása. Tanmenet. (Barrának az én mellékelt írásaim is
átadni.) (10) Jegyzetkészítő bizottság összehozása. (11) Egyetemet és főiskolát végzett
szakembereknek mint óraadóknak az alkalmazása a vidéki népi gimnáziumokban: a
biológia, vegytan, fizika, latin tanítására (megbeszélés miniszterrel). (12) Engedély
egyéves érettségiztető népfőiskola szervezésére Patakon vagy másutt. (13) Térkép és
statisztika a parasztság oktatásügyi érdekvédelmére. Az 5/b alatti térképen feltüntetendő a működő általános iskolák körzete, a lakosság és a 6—10 és 10—14 éves
iskolakötelesek lélekszáma. Kimutatandó, hogy az országos tanító- és ált. iskolai
tanárlétszám alapján hány tanító és középisk. tanár jár ennek a területnek. A tanügyi költségvetés rájuk eső része! Internátusi körzetek kirajzolása ott, ahol életképes általános iskolák nem valósíthatók meg. Az ezekre eső költségvetés-részlet.
(Az Intézet készíti. A kérdésre Veres Péter és Nagy Ferenc figyelme is felhívandó.)
(Kéziratmásolat a hódmezővásárhelyi
Bethlen Gábor
Gimnáziumban.)
A Dolgozók Iskolája tantervkészítője:
Illyés Gyula [és Németh László] bejárta a
vidéket munkatársaival, vizsgálataik, tervezeteik alapján jelentettük meg a paraszti
dolgozók iskoláinak felállítását szabályozó rendeletet. (Keresztury Dezső: A parasztság és a magyar művelődéspolitika.
Köznevelés, 1946. november 1.)
Debrecenben megnyílt a második téli parasztegyetem:
Előadói: Illyés Gyula,
Veres Péter, Erdei Ferenc, Németh László, Darvas József. (Szabad Szó, 1947.
január 9.)
Hódmezővásárhelyen
megalakult a Munkás kultúrszövetség:
Az intéző bizottság
tagjai: Fábián Gyula, Németh László, Zentai János (Gimnázium). (Vásárhely
Népe,
1948. április 10.)
61

AZ ÍRÓ
Irodalmunk 1945-ös cezúrájáról: Az irodalomban egy-egy nemzedék pusztulása:
nem mindig veszteség — vagy nem csak veszteség. Ha az emberek tovább élnek,
mint teremnek, s főként tovább teremnek, mint ú j a t teremnek — egy jó vihar segít
ezen néha, ledobja, ami az ú j a t akadályozza. Ha a tizenkilencedik századunkba sok
Kazinczy ér át sértetlen kedvvel, a magyar romantika nem bontakozik ki oly
k o r á n . . . A történelmi földcsúszás még nem ért véget s nem t u d j u k : mit fog betemetni; az ú j erőket, szívósságukat sem ismerjük eléggé. Föltéve azonban, hogy a
történelmi égalj állandósul s az irodalom a mainál nem lesz mostohább: m a g a m is
biztosra veszem, hogy irodalmunk csak új, zengőbb strófához vesz lélegzetet. Ezt
biztosra venném akkor is, ha az újabb művekből semmit sem ismernék.
(Németh
László: Irodalmunk 45 után. Kézirat 1947.)
A harmadik útról: Az önképzőköri gyűlés után az irodába menő Németh Lászlónak a gimnázium egyik tanárnője azt mondotta: „Vagyunk itt jó néhányan, akik
hiszünk abban, hogy van harmadik út." Erre Németh László felelete ilyesféle volt:
„Én viszont már nem hiszem, hogy harmadik út van." (Magyarfalvi Lajos és Csizmadia György emlékezése, Orosháza, 1945. május.)
Révai „életet adó" szava: Felesleges ma azon vitatkozni, hogy az értelmiségnek
Szekfű Gyula vagy Németh László mögött álló része jelentősebb-e a magyar ú j j á építés szempontjából. Nem a számszerű arányok döntenek itt. Szükség van az értelmiség mindkét „táborára", még ha az egyik tábor néhány emberből állna is. (Hozzászólás Darvas József Üj szellemi frontot című cikkéhez. Szabad Szó, 1945. május 18.)
Támadások Németh László ellen: Provokációt, s a súlyosabb fajtából valót
követett el Zsolt B é l a . . . Megtámadta vezércikkben Veres Pétert, a magyar parasztság egyik vezető egyéniségét, és megtámadtatta vagy engedte megtámadni Németh
Lászlót, csak tálentumát nézve is, ma egyik legkiválóbb magyar í r ó t . . . Lehetetlenség, hogy sérelmeinket, ha vannak, a tárgyilagosság teljes hiányával tegyük
s z ó v á . . . Németh László mögött tábor áll — s ne áltassuk, legalább magunkat n e
áltassuk —, nem fasiszta tábor. (Bíró Tibor: Intés Zsolt Bélának. Független
Ifjúság
1946. március 28.)
Lukács György Németh Lászlóról az 1946-os debreceni írókongresszuson:
Igen
nagy tehetségnek tartom Németh Lászlót . . . irodalmi működésével szemben semmi
kifogást nem emelünk. De ha eszmei síkon mond olyat, ami ellenkezik a mi ideológiánkkal, akkor ideológiailag a szabad kritika jogán szembeszállunk v e l e . . . Igen
nagy hatású volt, amikor Lukács György a nyilvánosság előtt bejelentette, hogy
tudomása szerint Major Tamás táviratban kérte fel Németh Lászlót, hogy ebben az
évben elkészült darabjaiból adjon egyet a Nemzeti Színháznak. (Illyés Gyula érdekes nyilatkozata a debreceni írókongresszusról. Szabad Szó, 1946. július 6.)
Kelet népei között: Hét-nyolc éve kezdtünk panaszkodni, hogy a körülöttünk
élő népekről jóformán semmit sem tudunk. Ha az utolsó kétszáz év magyar m ű veltségéből kellene kitalálni egy jövendő tudósnak, hogy milyen népek közt is élhettek ezek a magyarok, valahova Belgium vagy Svájc helyére rakhatna bennünket.
A nyers, rejtélyes, de nagyjövőjű kelet-európai tájakon szerzett tapasztalatokból
nem vettünk át semmit. (Németh László cikke a Népi Ifjúság 1947. május 7-i
számában.)
Az írói öhbírálatról: Tőlem két éve kérnek egy nyilatkozatot, mely vonalat húz
múltam alá. Becsületes író — csábítás és fenyegetésre ilyen nyilatkozatot nem adhat.
De ha belém látnának, úgy mint maguk, hogy mennyire levedlett rólam — nem az
a néhány gondolat, de az egész élet, amelynek húsz éven keresztül rabja voltam:
akkor nem a múltammal, inkább a jövőmmel alkudnának. A művekben ez még
nem látszik, egy prózaíró művei öt-tíz évvel kullognak a lelke mögött — én azonban érezem már. S ha egy negyvenhat éves — bizony törődött — embert így fölvillanyozhat az, hogy a szívén kívül mindenét elvesztette — mennyível inkább a
magyar irodalmat, amely fiatalokban s mind szélesebb rétegekből ömlő fiatalokban
62

nyeri vissza, amit száraz ágaiban elveszíthet. (Németh László: Irodalmunk
45 után.
Kézirat 1947.)
A Berzsenyi-emlékbeszéd
visszhangja: A kaposvári beszéd Németh László nyílt,
őszinte állásfoglalása a haladás gondolata m e l l e t t . . . [jelkép], hogy válik népünk
jobbjainak a lelkében, mindinkább belsőleg átérzett, nagy történelmi fordulóvá az
1945-ös felszabadulás ténye. (Király István cikke a Válasz 1948. júliusi
számában.)

A PEDAGÓGUS
A SZÉPÍTŐ ÉNEKE
Akire én
rálehellek,
Álmot hord eztán; nem testet.
Ha hozzád nyúl, álom érint,
Álomként
kerülgeti a férfit.
Mert a férfi született
vak,
Való helyett álmokon kap.
Az a lány a legszebb neki,
Akiről a legszebbet
hiheti.

HÁTUL
Elöl gebeszkedett
De hátul ült Ida
Ha már ő is csak
A tanár elfordult

az ötlet és mohóság,
— a
megbízhatóság.
állt és nem szólt, csak
tekintett:
s egy keserűt
legyintett.
(Szabó Ida emlékkönyvébe, 1947)

ASSZONYOK
Én nem panaszkodom a szívetekre,
Hogy méltatlant szerettek,
asszonyok.
Megtanultam,
hogy az értékek
rendje
Bennetek biztos tengelyen
forog.
Engem is ez a rejtett rend emel föl
Most, hogy a sok cenk s áruló
tanítvány
Bírómul csapna föl, — míg
szemetekből
Igazságtevő szeretet tekint rám.

ÉGI N É Z Ő K
A neved: Éva, szíved:
Mária.
Szép paraszt arcodon az Éden
mosolyog,
De pillants föl: az ég párkányaira
Kikönyökölve
már néznek a martírok.
Hódi Éva emlékkönyvébe, 1947)
63

Tanmenet a magyar nyelv és történelem párhuzamos
tanításához:
1948./49-es
"tanév VIII. osztály. Heti órák száma: 3+3. Tankönyvek: Barta—Kovalovszky—Waldapfel: Magyar írók. Kosáry Domokos: Magyar történet. Készítette: dr. Németh
László. Hódmezővásárhely, 1948. október 30.
I. A Szentszövetség kora (magyar reformkor 1848-ig). (1) A Szentszövetség kora
Európában. (2—3) A technikai forradalom és következményei. (4) Gazdasági elméletek. (5) A szocializmus története 1848-ig. (6) Ferenc császár kora. (7) Az ébredés
jelei. (8—10) A magyar társadalom a XIX. század első felében. A reform gazdasági
hajtóerői. (11—14) Széchenyi és a reformországgyűlések. (15—19) Vörösmarty és a
harmincas évek irodalma. (20—22) Széchenyi és Kossuth. A negyvenes évek politikai
fejlődése. (23—30) Eötvös József. Petőfi. (31—32) Az 1848-as események Európában.
(33—38) 1848 Magyarországon. A szabadságharc. (39—40) Magyar írók a szabadságharcban. (41—48) összefoglalás.
II. Az osztrák önkényuralom (Európában: a német és olasz egység kialakulásának s a virágzó kapitalizmusnak) a kora. (49) „Reálpolitika". (50—51) Az olasz és
német egység. (52—53) A romantika bírálata. Tudományosság. (54) A kapitalizmus
kibontakozása. A tudományos szocializmus. Marxizmus. I. Internacionálé. (55—57)
Az osztrák önkényuralom és a kiegyezés Magyarországon. (58—66) A kor írói: Kemény, Arany. (67—68) Jókai. (69—71) Madách és Az ember tragédiája. (72—74)
Vajda — a modern irodalom kezdetei. (75—76) összefoglalás. (77—86) 1815-től 1870-ig
az egész fejlődés áttekintése. Európában: a romantika és bírálata; kapitalizmus;
szocializmus. Magyarországon: a XIX. századi klasszikus magyar irodalom áttekintése.
III. A kiegyezéstől a világháborúig. (87—89) Az imperialista kapitalizmus kora
Európában. A II. Internacionálé. Az egyes nemzetek szocialista mozgalmainak története. (90—91) A fin du siecle szellemi élete Európában. (92—93) A dualizmus kora
Magyarországon. Közjogi kérdés. (94—96) Társadalom, munkáskérdés. (97) A nemzetiségi kérdés. (98—100) A kor irodalma: a nemzeti klasszicizmus követői — Mikszáth, Gárdonyi, Herczeg. (101—103) A Nyugat elődei. (104—105) A Nyugat irodalmi
mozgalma. (106—108) Ady Endre költészete. (109—110) A világháború okai és lefolyása. Az orosz forradalom. (111—112) Az 1918—19-i események Magyarországon.
(113) Magyar írók a világháborúban. (114—116) összefoglalás.
IV. Két háború közt. (117) A Népszövetség. Európa rendje a két háború közt.
(118) A kapitalizmus válsága. A Bolsevik Párt története. (119—120) Szellemi élet a
két háború közt. (121—122) A restauráció kora Magyarországon. Magyar fasizmus.
(123—129) Beért klasszikusok: Móricz, Babits, Kosztolányi, Tóth Árpád, Juhász
Gyula. (130—133) Népiek és urbánusok. (134—138) József Attila. (139—140) összefoglalás.
V. Az európai és magyar történeti fejlődés áttekintése: az irodalmi műfajok és
irodalomtörténeti jelenségek szociológiája. (141—144) Az ókori társadalmak. (145—
147) A társadalom állapota hogyan határozza meg az egyes irodalmi m ű f a j o k (eposz,
dráma, filozófia stb.) felléptét, alakulását. (148—150) A középkori társadalom és
szellem összefüggései Európában s Magyarországon. (151—156) Az újkort kialakító
gazdasági, társadalmi és szellemi erők. (157—164) Magyarország újkori fejlődése.
A világtörténeti és világirodalomtörténeti részekhez Illyés, Keresztury, Halász,
Ruzitska és Trócsányi francia, német, angol, olasz, orosz antológiái szolgálnak
olvasmányul. Használjuk Szabó L. Örök barátaink c. kötetét. A magyar irodalomhoz
Horváth J. Magyar versek könyvét. A gazdaságtörténeti részhez az iskola jól fölszerelt könyvtárát, a marxista irodalom főműveit. Az összes dolgozatok iskolaiak.
A tanulók két óra alatt készítik, s legalább három tétel, két irodalmi és egy történelmi közt választhatnak. De óráról órára kell egy írásbeli házi feladatot készíteniük: többnyire bevezető az órán tanult fejezethez, a vezérgondolat kiemelése. —
Kísérlet a magyar és történelem párhuzamos tanítására. Minthogy az előző évben a
két tárgy párhuzamos tanítása során már 1815-ig illetve a magyarban Kisfaludy
64

Károlyig leértünk, most itt kezdjük az új anyagot. A gazdaságtörténeti anyagot
szervesen beillesztettük a történetibe.
Az iskoláról:
Az iskolát én nem az értelem tornatermének, hanem az egész élet
tervszerűen sűrített másának tekintem, ahol a tanuló életfokonként s rendezve kapja
mindazt, ami odakinn kaotikusan veszi körül. Az iskola olyanféle viszonyban van
tehát az élettel, mint a drámai színpad... A valódi demokráciának az ilyenféle, el
nem szigetelő iskola felel meg; kiképzi bennünk a szakembert anélkül, hogy a polgárt megsemmisítené; úgy kelti fel a figyelmünket a magunk munkakörére, hogy a
többiekére is (izomba, szembe ivódott emlékekkel) folyton emlékeztet. (Jelentés
a
miniszternek.
Kézirat 1947.)
Levél Zolnay Annának:
Ahogy más a gyerekkorára, annak az elvesztett boldogságára, úgy gondolok én a Maguk közt eltöltött esztendőkre. Minden együtt volt
ott: a magam törvényén, tiszta fedél alatt éltem, azt a foglalkozást űztem, amelyet
szerettem, legjobb munkáim ott születtek — s még nagyobbak értek, melyeket más
viszonyok közt nem volt mód sajnos, befejezni, s ami a legfőbb: ott éreztem azt,
hogy engem szeretni is lehet, nem elvontan, a betűimért, hanem a közvetlen-közeiről megismert személyes tulajdonságaimért. Akkor is üldöztek — de Maguk mint
egy velem érző nővér (vagy gyermek) kar elfogták előlem a fenyegető rikoltásokat . . . Ami ott Vásárhelyen derült ki egészen, hogy én sokkal inkább pedagógus,
mint író vagyok — az adja meg most is a lehetőségét, hogy mégis csak egy kis
elégtétellel, önérzettel tekintsek végig az életemen. Az lehet, sőt valószínű, hogy az
én örökösen hányt viszonyaim közt nem érlelődhettek időtállóvá az írói munkáim,
— de ha van négy-öt élet (s ennyi biztos van), amelyet a szép és jó érintésével
érinthettem mint tanár — s akinek a tudatán, tettein át, szélesebb körökbe vesznek boldogan ajándékozott óráim, akkor még sem voltam egészen méltatlan apámhoz, akinek a nevét elég volt egy tanítványa előtt kimondanom: a szeretet és hála
mosolya fénylett föl az arcán. (Sajkád, 1959. március 28.)
Közli: GREZSA FERENC

A VÁSÁRHELYI LÁNYGIMNÁZIUM
5 Tiszatá]

65

GREZSA

FERENC

A Németh László-i regény és az Égető Eszter
Németh László életműve — tudatos megszerkesztettségével, rendszer voltával —
a magyar irodalomból leginkább Adyéra emlékeztet. Babits Dante-párhuzama reá is
épp oly joggal alkalmazható: tanulmány, regény és dráma szétbonthatatlanul kapcsolódik egymásba, szinte ciklusokba rendeződik.
Amilyen zárt egy-egy regénye, épp oly nyitott az író regényműfaja. Nyitott a
tanulmány felé. A régtől fogva, tán Gaál Gábor kritikái óta szüntelen vallott elmélet, mely szerint a szépíró Németh László tulajdonképpen a tanulmányíró Németh
László önbírálata, föltétlenül módosításra szorul. Esszé és regény összefüggései
inkább Czine Mihály föltételezését bizonyítják: „A szépíró Németh László a gondolkodó eszméit í r j a tovább. Az alapeszme szépirodalmi műveiben is az, ami tanulmányaiban."
Az Égető Eszter a harmincas évek tanulmányaira, A minőség forradalma és a
Kisebbségben problémafölvetéseire utal vissza, mintegy folytatva az ott elkezdett
gondolati elemzést. A csomorkányizmus következménye és tünete az embert foglalkozásától elidegenítő munkamegosztásnak. Romantikus betegség; „a becsvágy kezd
különválni a munkától s mint egy belekbe maró állat, szembetűnően külön életet
kezd el élni". A gyógyszer ú j csak, a kór régtől ismert: „a jószándék lesz mániává,
a műveltség különcséget táplál". Az író Csomorkányon is megleli azt az „embergeológiát", „tengermélyi, értékes réteget", fantomszerűen eltorzult emberfajtát, amit
a magyar irodalomban — a Negyven év nagy pályaismertető esszéjének fogalmazása
szerint „sok tekintetben hibásan" — mélymagyarságnak definiál. Szeghát és Csomorkány: „a boldoguló magyarok hazájával szemben a kárhozóké". De m á r szembetűnő
korrekcióval: nem a fátum tragikus színeként, hanem — a tipológiát szociológiával
magyarázva — „alkat és környezet gonosz circulus vitiosusából". (Vásárhelyen az
asszimiláció fogalma is előjelet vált: a német veszély múltán m á r nem hígító, h a nem értékbeépítő lehetőség.)
A regény nemcsak az előidejű, az egyidejű tanulmányírástól is elválaszthatatlan. Az Égető Eszter ugyan a hatvanas évek esszéköteteivel rímel, ám ezek — a
Sajkódi esték, A kísérletező ember, a Megmentett gondolatok — a tanítványok jegyzeteivel bizonyíthatóan a vásárhelyi tanórák vázlataiban gyökereznek. A regény
témájába a „bartóki" modell, a „tolsztoji" példa gondolata költözik. A spengleri
kultúrkörök ellenében az egységes szocialista világcivilizáció panorámája bontakozik ki, s a hős eme ú j világ ideaembere: „a Pannónia s Dácia közé ékelt szarmata
síkság vívódása s kiegyezése a legéteribb nyugati szellemmel; Ázsia és Európa párbaja, egyezkedése, lélek és módszer beszéde"; ha van kudarca, az nem az eszme
veresége, hanem a valóság éretlenségének bűne.
Nyitott a Németh László-i regényműfaj a dráma felé is. A dráma terminológiáját maga az író vonatkoztatja a regényre: „Én regényben is mindig drámát vagy
legendát írtam. Legenda, sajnos csak az első, az Emberi Színjáték lett s tán ez, amin
most dolgozom. A többi mind burkolt tragédia." A talán azt jelentheti, hogy Égető
Eszter csak befelé legendahős, környezete már nem tekinti példának alakját: életét
drámákká szaggatja. A regény átmenet legenda és dráma közt. Legenda, mert „egy
alak lassú kapaszkodója az életgyőzelemig"; dráma, mert hőse kelepcébe jut: édenalapító álmait szétdúlja az emberi őrültség.
Németh László mint szépíró — egyszersmind tanulmányíró is. (Sőt a tétel megfordítva is helytálló: a tanulmányíróban is benne él a szépíró teljességszomja, ábrázoló és stiláris igénye.) Igazat kell adnunk Veress Dánielnek: „Minden műve változó
66

műfajok álruhájába bújt esszé." A tanulmány az eszme nyílt és közvetlen megjelenése; a regény ugyanazon eszme (szentben, hősben vagy szörnyetegben való) megtestesülése; a dráma az eszme elakadásának terepe.
Németh László számára a m ű f a j nem annyira elhatárolódás, öntörvényűség,
mint — arány- és hangsúlyeltolódás. Így a regényíró szintetizáló hajlama az értelmező megközelítés módszerét is meghatározza: a kritikusnak szempontjait az irodalomtörténészével kell kibővítenie. Az egy műre irányuló strukturális elemzéssel
egyidejűen nagyobb egységek vizsgálatát is el kell végeznie. Az Égető Esztert a
körülötte született többi dráma és tanulmány épp úgy magyarázza, mint az egész
írói gondolatrendszer statikája és dinamikája. A műben mindig a korszak és életmű
nagy törvényei is tükröződnek.
Az Égető Eszter Németh László első felszabadulás utáni alkotó korszakának
terméke. Az 1945-től 1953-ig terjedő pályaszakasz valamennyi írói munkája két —
egymással szervesen összefüggő — probléma megoldását keresi: mi legyen a viszonya múltjához, miképp illeszkedjék be a mozduló történelemmel változó világba.
Az első évek válaszát a gondolkodói ambivalencia és a belső zaklatottság végletessége jellemzi. Drámahősei ekkor többnyire — a Németh László-i tipológia szerint
— a szörnyeteg megtestesülései (Sámson, Tótfalusi). Múltjuk igazságába görcsösen
kapaszkodnak, de külső kapcsolataik jóvátehetetlenül megromlanak. Még Széchenyiben is ott tombol a dilemma: egy nép hőse-e, avagy csak a goldmarki irónia érvényes szerepjátszására. Egyszerre keletkezik A tanügy rendezése a Mathiász panzióval: a művelődés optimista reformterve a pedagógia csődjét ábrázoló drámával.
Az egyensúly 1947—48 táján áll helyre. Húsz alakjában már kiegyezik az értelem a
belátással. Tanaihoz ragaszkodik, ám szörnyeteggé mégse válik: az igazságába
fogódzó hit nem kerül benne ellentmondásba az emberszeretettel, a valóságérzékkel.
Belső kétségek nem gyötrik többé, mert híveivel — a jövővel — összhangban éli
sorsát. Az Égető Eszter az írói ambivalencia legteljesebb föloldódása, „a benne lévő
elemek végleges elrendeződése". Az „őrültséggel" szemben, amely „egy vágy, hajlam,
gondolat csapásain rázódni" — a „belátást" emeli eszménnyé. Az individuálissal
szemben a kollektív élet elvét: „Belátásunkon át az egész világgal összhangban
lenni." De közben önmagát se kell megtagadnia, föladnia. A gondolatrendszer —
ha egyes, két világháború közötti konkretizációit, mint például a Kert-Magyarország,
harmadik út, hatályon kívül helyezte is a történelem — alapelveiben időtállónak s
ú j problémák elemzésére is alkalmasnak bizonyul. Égető Eszter a minőségelv gyermeke. Méhes nem annyira korrigálódik általa, inkább tovább él benne. „Természete
gyöngébb öccseként."
Az Égető Eszter kísérleti regény. Nem zolai vagy prousti értelemben persze,
hanem úgy, hogy az író az eszme és a valóság reakciójából olvassa le az eredményt.
A kísérletező embereszmény első megfogalmazása a méltatlanul feledett összefoglaló
a nyolcadikban. Ez az esszé a Németh László-i realizmuselmélet filozófiai megalapozása. Szembefordulás az idealizmussal: „Minden idealizmus egy kell-et állít a
van-nal szembe. Legbelsőbb lényege szerint agyműködések istem'tése. A szellem
tehetetlenségét dicsőíti. Elhiteti magával, hogy a benne létrejövő rend az igazi világ,
s az ő működése a teremtés. De ebből az álomból föl kell ébrednie, s éreznie kell,
hogy itt a valóság a gazda." Az idealizmus azonban nemcsak filozófia, káros gondolkodói módszer is: „A vélemények inflációjában élünk. Rengeteg vélemény és kevés
próba. A vélemények nem induktíve, a dolgok felől készülnek, hanem előbb van
álláspont, a szemlélet, a világnézet, s ebből vezetjük le gépiesen a véleményeket."
Megoldás csak a „cselekvő ész" lehet, a valóság vallatása; mert „az ész mindig
érintő irányban vágódik ki, s a valóságérzék szorítja rá, hogy a dolgok görbülését
kövesse". Mint a szabadesést Galilei a lejtőre, „kínpadra kell vonni a valóságot".
A realizmus — amely a Móricz Zsigmond-esszében,
a Regényírás közben nagyszerű
meditációiban fogalmazódik meg — az író szemében „szakadatlan éberség az ész
önbecsapásaival, a nyelv és divatok torzításával, a szellemi renyheség magasztos és
kevésbé magasztos formáival szemben, az ész és az ösztön ruganyossága és alázata".
5*

67

Szakítás a „véleményirodalommal", a „világ bábájának" szerepét játszó művész—
jós—szent—politikus XIX. századi írói magatartásformájával.
A kísérletező életforma nem zárja ki az írói műből az utópiát, jellegét azonban
módosítja. Szülője többé nem a kétségbeesés, a menekülés, hanem a valosagot az
eszménnyel provokáló jobbító szándék. Formája sem a sziget, az álom, h a n e m az
élet pozitív továbbgondolása. A kísérletező életforma másik konzekvenciája a Tolsztoj
példáján biológiai realizmusnak nevezett ábrázoló módszer kialakítása. Nem beszűkülés ez — mint az egykorú dogmatikus kritika megállapította —, hanem teljesebb
emberlátás. A regényhős nemcsak egy eszme képviselője, hanem az intellektus
alkattá, biologikummá, ösztönné gazdagodása. A kísérletező életforma továbbá m ű faji átalakulást is ösztönöz. Az Égető Eszter kevésbé mítoszregény már, mint az
Iszony volt. Démétér, a Föld—Anya—Isten görögös világarcát a realisztikus portré
szinte teljesen elfödi. Eszter sorsa, vállalkozása legalább annyira utal a paradicsomálmodó bibliai É v á é r a (E reminiszcenciát valószínűsíti, hogy Németh László, az
Égető Eszter megírása után közvetlenül, 1949 nyarán Sárospatakon egy Jézus-regény
tervén dolgozik.) Nemcsak kertet épít: tanul is, hogy Méhes küldetését folytathassa
A regény kísérleti — eszmét és valóságot szembesítő — jellegére a kritika is
fölfigyelt. Észrevette, hogy az ideaember szenttéválása reális, köznapi közegben
játszódik. Viszont stílustörésnek minősítette e legendát és társadalmi regényt keverő
kettősséget, s vagy a csomorkányiak életességét emelte ki a főhős vérszegény, naiv
alakjával szemben, vagy Égető Eszter mai hús-vér asszonyiságát hangsúlyozta. Ez az
ellentétezés azonban a mű alapkoncepciójának félreértésén alapul, és a regényt
éltető belső feszültségről mond le, amely idea és valóság szüntelen ütköztetéséből
adódik. Németh László írói gondolkodásmódjának legfontosabb törvénye e feszültség,
mely két végpont: utópiahajlam és realitásérzék közt kering. Érdekes és újszerű,
hogy itt az eszmény friss valóságanyagra vetítődik. Az Égető Eszter történésvilága
ezért nem oly sokévtizedes felhalmozódás, mint az Iszonyé vagy az Irgalomé, n e m
vezethető vissza a húszas években keletkezett mezőföldi novellákra, mert a kísérleti
hipotézis más. Az írónak nemcsak önmagával — az ú j világgal is összhangba kell
kerülnie.
Az imént vázolt kettősségből bontakozik ki a regény pedagógiai jellege. Maga
az író definiálta pedagógiai regényként az Égető Esztert, mivel — mint Tolsztoj
Anna Kareninája — életrecepteket fogalmaz, s olvasóját a választás lehetőségével
kínálja meg. De a regény genezise is elválaszthatatlan a pedagógiától. A férfi és a
nő regényben alkalmazott tipológiája — a hetedikesek tanórai jegyzetéből kiolvashatóan — a lélektan tanítása közben születik meg, és a kompozíció sem független
az írónak — a lélek szakaszos, ugrások sorozatából álló — iskolai fejlődéslélektani
tapasztalataitól. Az egyes fejezetek fölépítése a szonátáéra emlékeztet: a mozarti
dallam szimbolikus érvénye és vándorló motívuma határozza meg. De a fejezetek
közti szaggatottság már a fejlődés ritmusának megértéséből adódik.
Az Égető Eszter keletkezése más szempontból is rendhagyó. Míg az Iszony eredete egy jelenet, amely elbeszélésből lavinaszerűen fejlődik regénnyé, az Égető
Eszternek előbb az eszmei-pszichológiai váza alakul ki. Az írói terv m á r A tanügy
rendezésé ben fölvillan: „Nemes foglalkozás, a szellemet tápláló társalgás és csiszolt
szokások nélkül a magas műveltség végül is morc remete, bogaras agglegény lesz:
nem adván meg magát a többiek ízlésének, száműznie kell magát a különcségbe."
Erre rakódik rá aztán az életanyag. Előbb a belső modell van kész, ez épül be
aztán a külső modellbe. Az éden lírai jelentése az az idill, amely a „drága jó nyolcadikban", „az órák üvegharangja alatt" az író körül kialakul. Eszter is, Méhes is az
író alteregója: Eszter a lélek, a megértés, Méhes az intellektus, az elemzés megtestesülése. „önmagam mély, az élet törvényeihez húzó fele — szemben a másikkal,
mely az ő őrült férfiaival tartja a rokonságot" — szól a vallomás. De a mellékalakok
is az írói lírában fogantak, ha nem is oly totálisan, mint a főszereplők. Hallgató
Sanyiról mondja Méhes: „A magja volt lusta. Bennem is van ebből valami. A kultúra felől: a társadalom álmossága; az ember felől: a tehetségé." Bozsóról állapítja
68

meg: „Bozsóban ráismerek az ifjúkori neuraszténiámra." A legbelső kör — amelynek genezise a legkorábbi — az eszméé.
Az Égető Eszter az Iszony eszméit folytatja. Gondolatilag egybetartoznak: az
egyéniség korlátozása, feladása nem lehet szükségszerű föltétele a szolgálat erkölcsének, a közösség (család, nagy család) építésének. Az Iszony az egyéniség szuverenitására, védelmére helyezi a hangsúlyt (fontos történelmi pillanatban, a marxista
személyiségelmélet részletesebb kidolgozását megelőzően), az Égető Eszter viszont a
kiválóság magányát oldja föl (a közösség egyre táguló köreiben) az emberi kapcsolatok szálait megszövő aktivitással. Az eszme mégis az Égető Eszterben bonyolultabb.
Növényi természet kerül ragadozók közé, s az írót egyformán érdekli a torzulás természetrajza (alkat és környezet dialektikája), valamint a hős ideaemberré fejlődése.
(A regény eredeti címe: A lélek lépcsőin — e szempontból jellemzőbb volt.) Eszter
és a csomorkányiak közt az őrültség és a belátás párbaja folyik: e fogalmak mögött
a világgal való összhang keresésének drámája zajlik. Ugyanakkor a mű a hagyományos magyar tipológia újjáértékelése is. Mindemellett az író belső számvetése: a
Sziget-eszme kudarcának és a Nagy család gondolatának első megfogalmazása,
továbbá az emberi nagyságnak a művészi nagyság fölé emelése, a Kelet és Nyugat
szellemi és erkölcsi értékeit ötvöző világcivilizáció hősmodelljének kikísérletezése is.
Németh László a regény oroszos mondandójára figyelmeztet: „Csomorkány őrültjei
voltaképpen abban a betegségben szenvedtek, amiben Turgenyev, Dosztojevszkij,
Csehov hősei: a nyugati gondolkodás nem folyt össze bennük a szarmata lélekkel."
Nem a vidékiesség a problémája tehát; Csomorkány több mint kisváros: Magyarország, Európa jelképe.
A csomorkányizmus nem provincializmus, nem szűkíthető le a vidéki magyar
betegségére. Sokrétű fogalom: individualizmus, belátáshiány, az alkalmazkodás
képtelensége, de rögeszme is, eltévedés a szabadságban, valóságérzékkel nem fegyelmezett racionalizmus; nem hiánya, inkább többlete a kultúrának. Többféle megjelenése van: Tunyogi alakjában a közöny, Gulácsyéban a különcség, Égetőében a közéleti egzaltáltság formáját ölti magára. Továbbá folyamat is: Szilágyi még az elején,
Bozsó már a végén. Nem fátum — a csomorkányi Méhest megihleti, áthangolja a
„mozarti dallam" —, nem is gyógyíthatatlan kór, de a társadalom megújulása
kell hozzá.
Eszter kiválósága sem rendkívüli adottság csupán. Alakjának megvannak múltés jelenbéli párhuzamai: apósa emléke, a Kotormán—Gyevi—Égető kör melege,
Méhes hozzá asszimilálódása. Sorsa egyszerre emelkedés és dráma. A kudarc érleli
benne a mai szent erkölcsét, de győzelmeiért önmagával is vívnia kell. Décsi Feri,
Szirmai, Szilágyi a „kísértései" — de elfojtja magában a szerelem „őrült" vonzását.
Az alkalmazkodás, az idillvágy, az akarat lépcsőin halad fölfelé, hogy aztán „a
nagy szélvihar összekeverje benne a családot és az emberiséget". Legvégül az intellektus magaslatára emelkedik; édenére rákopírozódik Méhes Aranykor-eszméje,
Gandhi, „a mai szent" életfilozófiája. Fejlődése ellentétes „őrültjeiével": kivétel az
egymást követő generációk egyre mélyebbre hanyatló degenerálódása alól. Méhes
ellenképéből gazdagabb, értelmet, belátást egyeztető ikertestvérévé válik.
E bonyolultság értelmezése elől zárkózik egyoldalúságba a kritikus, midőn —
Égető Eszter szándékában „kispolgári illúziós paradicsomvágyat" gyanítva — megfogalmazza: „a maradibb elv hordozója mindig az emberibb teljesség igényével
lép fel" a regényben. A főhős hamarabb fölismerte, mint a recenzens, hogy a család
a történelem ellenében nem épülhet menedékké: „Egy családban nem lehet az
életet újra szőni. Az egész társadalmat kell egy családként újjáalapítani." Ez a
szándék már nem „romantikus alakba öltöztetett naiv antikapitalizmus", hanem a
szocializmus kohéziójának igénye. Égető Eszter nem egy az „őrültek" közt. A regény
világa tágabb, semmint egy Török Gyula—Kaffka Margit-típusú, tragédiát és lírát
ötvöző hangulatra le lehetne egyszerűsíteni. Égető Eszter alakja program, szenvedélye nem „őrültség", hanem erkölcs, társadalom megújításának írói terve.
Az eszme bonyolultsága az ábrázolás belső rugalmasságát ösztönzi. Az első rész
főképp lélek- és társadalomrajz; a második vezető szólama a líra, a harmadik rész
69

pedig az esszéregény sajátosságai felé közelít. Az Égető Eszter — Halász Gábor
terminológiája szerint — inkább portré-, mint történésregény, viszont mintha az
Iszony és az Utolsó kísérlet variációit egyesítené: egyszerre állapot- és folyamatregény. A narráció módszere — egyes szám első vagy harmadik személyü elbeszélői
magatartás — a Németh László-i regényben csak felszíni jelenség. Az Égető Eszter
mégis abban tér el a tudatregény általános típusától, hogy mélyebben szövődik
lélekteremtése a társadalmi folyamatokba: több „segédkoordinátát" alkalmaz, már
csak az írói személyiség ambivalens megkettőződése, m a j d kiegyenlítődése okán is.
A terjedelmi aránytalanság nem hiba; az utolsó fejezetek terjengőssége nem aiz
alkotóerő fáradásából, emlékezet és képzelet kulcsregénybe forduló aránymegbomlásából, publicisztikai föllazulásból érthető, hanem a mű belső logikájából: e ponton válik a regény oly alkotássá, mely az író teljes világképét is megfogalmazza —
a Méhes és Eszter közt létrejövő egyensúlyt, Méhes Eszter által megvalósuló korrekcióját.
Az Égető Eszter Németh László felszabadulás után írott főműve. „Minden m u n kám közt, tanulmányaimat is beleértve, ez az, amelyben a legvilágosabban és leghívebben fejeztem ki világnézetemet" — vallja. Méhes metaforája a „mindig érintő
irányban kivágódó" észnek, amelyet Eszter alakjában a valóságérzék kényszerít rá,
hogy „kövesse a dolgok görbülését". Az íróban lappangó két lehetőség — a hős és
a szörnyeteg között választ; e választással történik meg az író és a társadalom
kiegyezése, a múlthoz való viszony és a környezettel teremtendő összhang dilemmájának megoldása. Egyes bírálói — így Bori Imre, Nagy Péter — nem véletlenül
értékelik az életmű csúcsaként. Az Égető Eszter — ha nem is a legtökéletesebb, de
legfontosabb regénye Németh Lászlónak. Pályájának nagy „tolsztoji" fordulatát jelzi.

FÜLÖP LÁSZLÓ

A regényíró személyessége
„Nincs még pontos tudásunk a regényíró Németh László jelentőségéről" — állapította meg jó egy évtizede Béládi Miklós, egyike azoknak, akik a legtöbbet tették a
pontos tudás kialakításáért. Irodalomtörténetírásunknak még sok feladatot kell elvégeznie, hogy teljes és érvényes képünk legyen Németh László regényírói művészetéről. A munkának elhagyhatatlan részei lehetnek az egyenkénti műelemzések, az
olyasféle írások például, mint Sőtér István úttörő érdemű esszéje az Iszonyról, Béládi
Miklós kiváló Emberi színjáték-értelmezése,
Bata Imrének az Utolsó kísérletről szóló
tanulmánya vagy Kovács Kálmán Gyász-interpretációja. Ezek a kísérletek máris
jelentékeny segítséget nyújthatnak abban, hogy közel férkőzhessünk a regényíró
műhelyéhez. Részint az eddigi vizsgálatok folytatására van szükség, a hiányzó műelemzéseknek kell elkészülniük. De talán ennél is sürgetőbb teendő volna az összefoglaló kép mielőbbi megrajzolása. Az életmű lezárultával eljött már az ideje az
olyan típusú munkálatoknak is, amelyek megpróbálnának fényt deríteni a regényvilág leglényegesebb sajátosságaira, a művek között kapcsolatokat teremtő s ekként
egyénítő jegyek együttesére. A végeznivaló sokféle, hiszen gondolni kell az alkalmas
elemzési szempontok és eljárások kimunkálására, s ez természetesen megköveteli az
analízist kívánó tárgykörök világos kijelölését is. Bizonyos, hogy nem lehet kikerülni
olyan témákat, mint például a tükröztetett valóságélmények dimenziói, az eszme70

világ rendszere, közvetlen életábrázolás és életrecept-kereső eszmeiség viszonya, a
gondolkodó esszéista és a megjelenítő epikus összetartozása, emberszemlélet és jellemalkotás elkülönítő sajátszerűségei, a realizmus elvének érvényesülésmódja, a
„tudatregény"-struktúra jellegzetességei, a világkép jellemzése, a formanyelv átfogó
leírása. A vizsgálandó területek körét persze jócskán lehetne tágítani. Ebben a vázlatban csupán egyetlen jellegzetesség — jelzésekre szorítkozó — tárgyalására teszünk
kísérletet, a regényíró személyességéről szólunk. Alkalmasint nem a legfontosabb
kérdésköre ez Németh László regényepikájának. Ennek ellenére úgy érezhetjük, hogy
a személyesség jelenlétmódjainak számbavétele és értelmezése nem elhanyagolható
résztéma, közelebb vihet a regényfejezet megértéséhez, mert róla szólva mellékesnek nem tekinthető jelenségekről beszélhetünk.
Az epikára vonatkozó tanulmányok nálunk mindeddig nem fordítottak elég
figyelmet az epikusi személyesség problémájára, nincs kidolgozva a regényírói szubjektivitás elmélete, hiányzik az ilyen igényű történeti áttekintés is. Mindenesetre a
magyar regénytörténeti példák is arra figyelmeztetnek, hogy a szubjektív epika
változatai nem szoríthatók egyetlen modellbe, a személyesség sokféleképpen szóhoz
juthat a művekben, s ennek megfelelően számottevő jellegkülönbségek mutatkozhatnak a különféle regénytípusokban. A személyesség érvényesülésének mindenkor nélkülözhetetlen föltétele az alkotói „én" jól felismerhető jelenléte, az elbeszélő személyiségének erős átszűrő és alakító — vagyis stilizáló szerepet betöltő — funkciója,
az öntükröző és önkifejező szándék valamilyen fokú megnyilvánulása. Enélkül nemigen jöhetnek létre szubjektív természetű epikai formák. Ez a meglehetősen általános jellegzetesség azonban számos formát ölthet, a körön belül sokfajta variáció
lehetséges. Gyakran adódhat, hogy az elbeszélő nem távolodik messze anyagától, önmaga és tárgya közt nem teremt személytelenül tárgyias viszonyt; már az élménykiválasztásban, majd a feldolgozás folyamatában is szerephez engedi a személyes
jellegű tényezőket s ösztönzéseket; a témát úgy eleveníti meg, hogy közben nem rejti
el és nem iktatja ki a személyes érdekeltséget sem. Mindebből nem lesz mindenképpen közvetlen epikusi öntükrözés, mintegy lírai értelemben vett önkivetítés és
leplezetlen vallomásosság. De alkalom nyílik arra, hogy a művészi szubjektum valósággal felszabadítsa és ábrázolt anyagába vetítse a megnyilvánulást kereső személyiségerőket, beleolvassza az ábrázolásba a személyes gyökerű élményeket, többkevesebb áttétellel szólaltassa meg a maga belső világát — sikkor is, ha egyébként
nem lép fel szinte lírai „én"-ként a narrátor szerepében. Az efféle közvetettebb
személyesség vonzódhat az érzelemkifejezéshez, de lehet szorosabban eszmei célzatú
és gondolati meghatározottságú is. Lényeges eltérések adódhatnak abból, hogy a
választott közlésformák és módszerek révén a szubjektivitás milyen mértékben van
mintegy belekényszerítve az objektív elbeszélés rendszerébe, milyen fokú a kifejező
funkció stilizáló hatalma, mennyire kényszerül a személyesség úgyszólván álutakra,
rejtettségbe szorul-e, vagy a narrátori közlésegységekben esetleg álcázás nélkül is
kifejeződhet. Létezik olyasfajta szubjektív epika, amelyben a regényíró úgy itatja át
saját személyességével teremtett művészi világát, hogy nem tart igényt a nyílt lírai
vallomás külön szólamára, sohasem válik teljesen lírai, szubjektív epikussá. A regényírói személyesség és a lírai alkatú öntükrözés korántsem esik egybe minden
esetben. A regénystruktúra lírizálódása nélkül is szó lehet tehát elbeszélői szubjektivitásról, epikai személyességről. Tudjuk, lehetnek olyan példák is, amelyekben túláradó líraisággal jár együtt, mondhatni: lírikusi magatartással párosul a személyesség. Ilyenkor — mint nálunk leginkább Krúdy prózája tanúsítja — az epikus számára „a világ szinte csak ürügy önmaga kifejezésére" (Szabó Ede), az objektív
ábrázolást a lírai igényű önkifejezésben gyökerező stilizálás háttérbe szorítja, közvetlen megnyilatkozási lehetőséget követel magának az elbeszélő „én", nem törődik
a tárgyias ábrázolás követelményeivel, szembetűnően lírai regénytípust alkot —
belső élményei, életérzése és létszemlélete folyamatos kifejezésére.
Németh László önéletírása félbeszakadt, csak az Ember és szerep és a Magam
helyett készült el belőle, a folytatás hiányzik. A közvetlen önábrázolásnak ez a
lehetősége tehát kihasználatlanul maradt. Pedig oly kézenfekvő alkalom lehetett
71

volna ez. Adva volt ebben a formában az áttételeket és közvetettséget kiiktató önkifejezés kerete, a műfajban megalkothatta volna az egyéniség önmaga teljes
érvényű dokumentumát, az „életem regénye" olyannyira alkatára szabott egyéni
változata kínálkozott az elkezdett vállalkozásban. Ezt a prózatípust természetesen
semmilyen más alakzat nem pótolhatja vagy helyettesítheti hiánytalanul. S a j n á l h a t juk, hogy nem hagyott ránk Németh ilyesfajta önarcképet, regénybe emelt önéletrajzot. Megíratlan maradt így sok minden, ami másképp nem mondható el, csak az
önéletrajzi elbeszélés módszerével jeleníthető meg. Végül mégis úgy érezhetjük, hogy
az önarckép elkészült, nem „életem regénye" alakban ugyan, hanem az életmű k ü lönböző fejezeteibe szétosztva, regények, drámák és esszék nagy sorozataiba vetítve.
Leginkább a krónikaszerűen megidézhető és végigkövethető eseménytörténet szorult
ki ily módon ebből a közvetetté és áttételessé változott önéletírásból. Általában stilizáltabb és rejtettebb lett az önábrázolás s a vallomás, hiszen a választott m ű f o r mák esztétikai törvényei szükségképp ebbe az irányba terelték az alkotói szándékot.
Mindez azonban korántsem csupán valamiféle hiányként értelmezhető. Sajátos többlet is származik belőle. Egyáltalán nem ítélte magát némaságra az önmegmutatásról
lemondani nem akaró alkotói „én". Ügy igazította saját alkatához az objektív közlésmódokkal eljegyzett műformákat, hogy a folytonos önkifejezési igény megtörhesse a
tárgyias formák ellenállását. Átömlött tehát a soha el nem apadó szubjektivitás
annak a műfaji háromságnak a közegeibe, amely a Németh László-í mű tagolódását
megszabta. Az átható erejű személyesség művészi tekintetben is szembeötlő sajátossággá vált, fölszívódott a művek esztétikai valóságába, és formáló erőként töltötte
be szerepét. Átizzítják a személyesség hatóelemei a regényeket is, nagy mértékben
hozzájárulva a végtelen modulációkra képes regénystruktúra egyedítéséhez. Számos
egyéni jellemvonása van Németh regényírói művészetének, s ezek között bizonyosan
a lényegesek sorában kell számon tartani azokat, amelyek elválaszthatatlanok a
szubjektív és vallomásos alkatelemektől. Németh László szubjektív természetű epikát
alkotott, szubjektív epikusként építette meg életművének regényvonulatát. Művészetének nem kevés alaptulajdonságát csak akkor érthetjük meg, ha szüntelen figyeljük
és értelmezni próbáljuk ezt a domináns szerepű összetevőt.
Természetesen számon tartotta a regényműfajról gondolkodó Németh László azt
a típust, amelyben személytelenítő formákat választ a valóságtükrözés, az epika
„személytelen pillantása" nyílik ki az élet fölött. A maga szubjektivitását szótlanságra kényszerítő, önmagát a kép mögött magától értetődő természetességgel elrejteni képes elbeszélő modellje tartozik ehhez a tükrözésmódhoz. „De mit tegyen
— kérdezi —, akinek azt kéne föladnia, amit a legjobbnak érez magában? Azt az
unszolást, hogy rieki az életet, magában, meg kell nyernie. Akiben ez a hang ott
van, az nem s z a b a d u l h a t . . . ebből a lírai burokból." Tiszta önismeretre valló fejtegetés ez, benne van mintegy a személyességre ítéltség belátása, a „lírai burokba"
zártság helyzettudata. Itt is — mint oly sok alkalommal — az alkatukból eredően
szubjektív epikusok közé sorolja magát Németh László, akik a belső „hangra"
figyelnek, írás közben is minduntalan érzik az „unszolást", s az adottságok hatásköréből soha nem szabadulhatnak. Ennek a megkötöttségnek a hatalmát oly nagynak
látja, hogy jellemző kapcsolatteremtéssel az alkat és a műforma közt is szerves
összetartozást rajzol az előbbi vallomás folytatásában: „Ennek az unszolásnak —
utal vissza a mondottakra — két nagy műfaja van: a tragédia és a legenda. A tragédia: hogy zsákutcában vagyok, körülfogattam, vívódnom kell. A legenda: hogy
győztem vagy mondjuk: győzni lehet, íme a győzelem ormai, a szentség harmóniája.
Az ember igazi műfajai nem azok, amelyekben ír, hanem amelyek az alkatából, a
sorsából következnek. Én regényben is mindig drámát vagy legendát írtam." Valóban
észrevehető efféle kettősség a regények sorozatában, hiszen a legendateremtő szándék ismerhető fel az Emberi színjátékban, az Égető Eszterben vagy az Irgalomban,
s a dráma és tragédia megjelölés alkalmazható például a Gyászra, az Iszonyra, befejezett alakjában még az Utolsó kísérlet is — az írót idézve — „burkolt tragédia"
lett volna. Az alkatból és sorsból következőnek tartja az alkotó a regényjelleg egyénítésének ezt a két modelljét; személyességmegnyilvánító rendeltetést tulajdonít a
72

kettős változatnak, a regényt drámává és legendává változtató alkotásmódnak. Az is
a személyesség körébe vág, ahogy a nyilatkozat az életbizalom és remény elvével
eljegyzett „legenda" és a szorongásokat s borúlátó vívódásokat éreztető „dráma"
életművön belüli arányát jellemzi. „Elismerem — olvashatjuk —, hogy a regényeimből inkább a tragikum hallatszik, mint az optimizmus. De ez csak azt jelenti, hogy
a fagy közelebb van hozzám, mint azoknak az erőknek, amelyekért éltem, a melege."
Tolsztoj művészetéről egyebek közt ilyen jellemzést készített Németh László:
„Talán paradoxonnak tűnik: egy íróról, akit az újkor legnagyobb epikusának tartunk, azt mondani, hogy közel hatvan éven át, első írásától az utolsóig, állandóan
magáról beszél. De Tolsztoj egyéniségének a méretét épp az adja meg, hogy egész
époszokat tudott kivetni magából, anélkül, hogy azoknak, akár a legtávolabbi ponton, kapcsolatát a maga belső személyes problémáival elvesztette volna." Egyáltalán
nem a nagyságjelző hasonlítás célzatával, kizárólag a rokonító és beszédes párhuzamfelvillantás érdekében idézhető gondolat ez. Megfogalmazója ugyanis saját regényvilágának jellemzéseként is elmondhatott volna hasonló megjegyzéseket, mert epikájában ő is „állandóan magóról beszélt", regénymonumentumait magából „vetette ki".
Ügy népesítette be a regényterek tartományait, hogy amit bennük művészi egésszé
lényegítve elmondott, semmikor nem veszítette el kapcsolatát a narrátor „belső
személyes problémáival". Életábrázolás és önvallomás, kiterjedt valóságtükrözés és
önkifejezés széttéphetetlenül összetartozik az Emberi színjáték, az Iszony, az Égető
Eszter és a többiek esztétikai valóságában. A jellegteremtő és különböztető regényalkotó tényezők rendjébe iktatható tehát az epikus személyessége, az elbeszélői
szubjektivitás.
„A regényforma ürügy, a regény álcázott lírai tanulmány" — jegyzi meg egy
helyütt Németh László, bizonyosan saját vállalkozására utalva mindenekfelett a kijelentéssel. Jegyzeteiből is kiderül, hogy sokat foglalkoztatta az epikus forma és a
személyesség viszonya. Az epika nehézségei közt számolt azzal, hogy ez a m ű f a j
„végig harmadik személyben beszél, nem szereti még burkoltan sem az ént". Ugyanakkor mindig pontosan tudta, hogy a regényírók egyik típusa nemigen képes — és
nem is igen akar — lemondani az „én" tükröztetéséről, az elbeszélésbe foglalható
„alanyi vetületről"; s természetesen önmagát is ebben a csoportban látta, ö n m e g figyelései megerősítik azt az olvasói vélekedést, hogy a személyes hajtóerők már a
téma és élményanyag kiválasztásában s alakításában is elsőrendű irányító szerepre
tettek szert. Egyik esszéjében például így tesz különbséget a kétfajta epikus ihletettség, a regénytéma „elejtésének" kétféle módszere között: „Mindig csodálkozással
hallok azokról az írókról, akik nyakukba kerítik a témalövő flintát s estére egy-egy
apróbb vagy nagyobb vaddal — szárnyas novella — vagy sokagancsú regénytémával
térnek meg a világból, amin aztán trancsírozhatnak, főzhetnek, füstölhetnek idők
hosszat." Ezzel a „vadászó" eljárással állítja szembe a maga egészen másfajta témaés élményszerző metódusát, mely nem fogásokból és vállalkozási kísérletekből áll,
egyszerűen engedelmeskedés annak a belülről hangzó hívásnak, amely a mélyebb
meghatározottságot kinyilvánítja: „Én inkább magam voltam a vadja a témáimnak.
Egyszer csak ott voltak mögöttem, mint a fúriák a tisztátalan mögött. Futó nyomom
követelődző hangokkal telt meg — szívemet mint a kényszerűség fogta láthatatlan
karmuk. Honnan támadtak ezek az üldözők? Ahonnan a követelőbb istenek mindig:
a lélekből. Nem szabadíthat meg semmi tőlük — csak a szertartás, amely teljesen
odaad nekik. Az irodalmi mű még abból az időből hasonlít a szertartáshoz, amikor
(gondoljunk a dionüszoszi drámára) maga is része volt neki. A szó rítus volt, melyet
jelképes s épp ezért örök szabályok szerint kellett bemutatni az üldöző vagy inkább
zaklató istenek oltárán. Én ma is így érzem ezt." Küzdelemként festi a leírás a
„szorongató szépírói témákhoz" való viszonyt. Szinte betörtek, mint valami üldöző
démonok, az író világába, s a „legkövetelőbbeknek" rendre egy-egy gyors és áldozati szertartásban kellett megfizetni, hogy az üldözők ú j r a és újra távolabb szoruljanak. Ily módon érthető, hogy a regényeket nem valami feladatkényszer és személyes gyökerek nélküli vállalkozó szándék hozta világra. A belülről „támadó" alapélmények s a formát kereső témák eleve magukba olvasztották a személyességet, s
73

ekként az elkészült művek rendeltetése is jórészt más volt, mint az anyagát távolabbról néző — a távolításra képes — epikusok esetében. „Szépirodalmi munkáim
nagy részével én egy megbillent belső egyensúlyt próbáltam helyreállítani" — tájékoztat erről a műhelyvallomás. A személyesség különleges jelentőségére vall, hogy a
műveknek „a lélekmosdatás, katarzis jutott osztályrészül: legjellemzőbb írásaim magamban lepleztek le, magamból dobtak ki valamit". Azzal szolgálhatták „a méltó
továbbéléshez szükséges katarzist", hogy mintegy „salakkivetői" s így föltisztítói voltak a személyiség világának.
Kereshető a kapcsolata a személyességgel a tudatátvilágító lélekrajzi módszernek. Németh legtöbb epikus alkotását lélek- és tudatteremtő regénynek nevezte, legfontosabb alkotói feladatai közé sorolta egy-egy tudat kialakítását. Joggal vélekedett
ügy, hogy az Iszony az egyetlen olyan regénye, „amelyet a főhős első személyben
mond el", igazában valamennyit „át lehetne ilyenné írni, hisz események, alakok
mind a főhőshöz viszonyulnak, az ő szemléletében jelennek meg", a tudatrajzi perspektíva mindegyik regényben elsőrendű módszertani elv, a formateremtésnek is egyik
vezérlője. A regények rendszerint egy-egy alakot helyeznek kiemelt szerepbe, a főhősnek az ő regényírásában „nagyobb a jelentősége, mint más regényíróknál". Nemcsak kompozicionális és strukturális érdekű megoldás ez, más tekintetben is figyelmet érdemel. Olyan jellegzetesség a kiemelő és felnagyító alakrajzi módszer, a tudatvilág teljességre törő feltérképezése, a „lélekmonográfia-teremtő" ábrázolásmód,
amely alkalmasint az önkifejező szándékkal is kapcsolatban áll. Voltaképp a maga
belső világát is tükröztetni kívánó elbeszélőnek van szüksége az ilyen kitüntetett
alakokra s a belehelyezkedő tudatábrázolásra, hiszen a teljes tudatmetszetek nélkül
a jellemeket nem tehetné alkalmassá a szubjektivitás érdekkörébe tartozó lélektani
és életszemléleti tartalom képviseletére s kifejezésére. A figurák elmélyedéssel r a j zolt személyiségvilága minden esetben összetett és különleges gazdagságú modell,
amely sokrétűségében áll előttünk, és így befogadhatja az alkotó „én" szempontjából oly fontosnak tetsző élményeket, betöltheti azt a szerepet, amelyet a kifejező
funkció reá hárít. A középponti hősök lélekrajza és tudatvizsgálata nyilván nem
független az epikus alkatnak attól a hajlamától sem, amelyet elemző lélektani
realizmusnak, analitikus személyiségábrázolásnak, a tudatműködés folyamatait vizsgáló érdeklődésnek tekinthetünk. Ugyanakkor a módszer létrehívó tényezőinek sorában ott kell látnunk a vallomásos hangoltságot, a médiumkereső beállítottságot, a
jellemalkotásban szóhoz jutó szubjektív hajtórugókat is. Az önkifejezés igényének is
okvetlenül része lehetett a reprezentatív alakok ismétlődő megteremtésében.
A személyesség ábrázolása korántsem szorítkozik az életrajzi közelségűnek érezhető szereplők és események körére, de alkalmanként vonzódik ehhez a közléstípushoz; a személyes közlendők érvényre juttatásának egyik változata az önéletrajzi
természetű közvetlenség. A regényíró nemegyszer biográfikus érvényű kapcsolatot is
jelző figurákat és cselekményfajtákat hoz létre, az életrajziság jegyeit is tartalmazó
mozzanatokat épít be a művek rendszereibe, számos elemet felhasznál életének valóságos eseményeiből. A hősök útja olykor közelebbről-távolabbról követi az elbeszélő
életútját, annak valamely lényeges szakaszát vagy fordulatát; a regényalakok rajzában gyakorta érezhető az „életrajzi forróság", mely természetesen esetenként változó
hőfokú. Mondani sem kell, hogy az effajta megfelelések sohasem jelentenek teljes
azonosságot és az apró részletekben is megmutatkozó egybeesést. Erre nincs is szükség, ellene is mondana a művészi átformálás és átlényegítés követelményeinek.
A párhuzamok és találkozások az esztétikai stilizáltságban ismerhetők fel, s ekként
szolgáltatnak adalékot a személyesség alakító szerepének vizsgálatához. Igaz, Németh
László inkább elhatárolást, mintsem vonzalmat jelző szavakat ejt az úgynevezett
biográfikus regényfajtáról: „Nem szeretem az önéletrajzi r e g é n y e k e t . . . Az életnek
eggyel több dimenziója van, mint a regénynek; az az élet, amely a regénybe fér —
az életnek csak egy felülete. A mások életéből elég egy felület, a magaméból kevés.
Egy ember vagyok, de egy ember több regényalak, s keveset tud az magáról, aki
regényeinek maga mer hőse lenni." Valójában a szűkítetten életrajzi kötöttségű
regényforma ellen szól itt az érvelés, azt hárítja el, de az elutasítás aligha értelmezné

hető úgy, hogy tagadná az önéletrajzi eredetű élményanyag több műben való szétosztásának lehetségességét, a „többdimenziós" önéletrajziságot, az életrajz körébe is
tartozó részletek beolvasztásának jogosságát. Ez utóbbi változatban maga sem zárkózott el az életrajzilag is hitelesített élményrétegek epikai felhasználásától és megformálásától. Az autobiografikus meghatározottságot is hordozó motívumok nem
mechanikus változatlanságban és gépies ismétlődéssel tűnnek fel a regényekben.
Mindig egyedi a megjelenésmódjuk, váltakozó a kiterjedésük és rendeltetésük.
A Gyászban például egy élethelyzeti tényező rokonságában, a gyászélmény párhuzamszerű motívumában található meg az életrajzi elem. „Első kislányunk halála után
egyik unokanővérem történetében a magam gyászától iparkodtam szabadulni..." —
utal erre az analógiás kapcsolatra az írói jelzés. A mű persze ennél jóval több lett
— az elmélyítő jelentésteremtés révén maga a személyesség is meggazdagodott! —,
de az indítékok közül a jelzett élettény sem hiányzik, a fogantató körülmények sorában számolni kell vele, s a címben is megjelölt vezérmotívum kialakításában hasonlóképp mellőzhetetlen lehet a részesedése. A Bűnről szólva Németh László ezt a
kijelentést teszi: „Ez az a munkám, amelybe életem eseményei a legnyersebben kerültek bele", s a könyv — az író szavával: „gyónás, vallomás" — valóban nagyrészt
a valóságos életrajzi háttér előtt játszik, mégha elfogadjuk is a közvetlen azonosítástól való óvást, a Horváth Endre és asszonya alakrajzára vonatkozót: „A férfi nem
én vagyok, az asszony nem a feleségem." Érdekesen ábrázolja az Utolsó kísérletet
értelmező önkommentár a főszereplő és az alkotó személyiség viszonyát. Egyfelől
mérsékeltebbnek látja az „életrajzi forróságot", mint más regényekben, megjegyezve:
„Jó Péter nem belőlem szakadt ki", a mű nem lett „énregény, mint azt többnyire
hiszik", a jellem fejlődését „nem az én fejlődésem írja elő", „a tisztázandó nem
magamban volt". Ugyanakkor arról is szól, hogy a ciklusban nem csupán „élő magyar lexikont", „enciklopédiát", „magyar Noé-bárkáját" kívánt adni, volt más célja
is. „A magam kísérletét s bukását akartam jól szemlélhető méretre felnagyítani..."
Ennek révén aztán az önéletrajziság is helyet kért az ábrázolásban — anélkül, hogy
J ó Péter élettörténetének elbeszélése közvetlen önéletrajzírássá vált volna. Főleg a
töredékben maradt regényfolyam harmadik és negyedik kötetében figyelhető meg az
életrajzi vonatkozásokat is fölhasználó ábrázolásmód; a két utolsó könyv — B. Nagy
Lászlót idézve — „valójában önportré, és regényesített feldolgozása az író Nyugattal
és a Szekfű-iskolával folytatott vitáinak"; vagyis itt egyre erősödőnek látszik a
tagadott „énregény" jelleg.
Az eddig említett műveknél is közvetlenebb és teljesebb módon épít az önéletrajzi elemek bekapcsolásával megjeleníthető személyességre az Égető Eszter. „Azt
hiszem — írta Nagy Péter az első megjelenés alkalmából —, nincs Némethnek
regénye, amelyben a maga alakja fel ne tűnne, amelybe valamilyen formában magát bele ne írná. De azt is hiszem, hogy . . . nincs regénye, amelybe ennyire leplezetlenül írta volna bele önmagát, gondolatait, élményeit, tapasztalatait, mint ebbe."
Az írói élet egy-egy állomása — kivált a „csomorkányi" esztendők élménye —
távolító áttételek nélkül tükröződik az elbeszélésben, sőt, mint közismert, itt az a
különleges eset is előfordul, hogy Németh Méhes Zoltánban nyíltan vállalt alteregót
formált, olyan szereplőt telepített az „őrültek" közé, akiben — az ő szavával —
¿a vak is rámismerhetett", olyannyira egybevágott a modell s az alakmás élettörténete és személyiségvilága. „ . . . Annyiféle művemről mondták, hogy magamat írtam
meg benne, mutassuk meg egyszer igazán, hogy milyennek látom én magamat" —
olvassuk. A rajzot ugyan végül is sikerületlennek, „elég rosszul sikerültnek" mondja,
mi mégis találónak, a lényeges részekben igaznak érezhetjük; a „kulcsalak" megmintázása hiteles. Ennek alapján a hasonmás karakter arra is alkalmat nyújtott,
hogy az eseményszerű életrajzi öntükrözés mellett az ú j történelmi helyzetben
Németh László mérlegre tegye tulajdon eszméit, gondolati számvetést végezzen,
olyan vallomást mondhasson múltról és jövőről, nézeteiről és magatartáselveiről,
amelyben egyszerre lehettek jelen az „önigazolás", az „önbírálat" és az „önirónia"
(Orosz László) szemléleti formái, végig különös feszültségben tartva az önelemző
jellemábrázolást.
75

Természetesen az önéletrajzi vetületű személyességforma korántsem egyedüli
változata az önkifejező írói alakrajznak és életábrázolásnak. Szembeötlő, hogy Németh László nem választott magának egyetlen hőstípust, amelyet az önmagáról való
epikus beszéd szolgálatára rendelhetne. Főhőseinek galériája a sokféleség jegyében
áll össze, az együttesben egyaránt megtalálhatók például — az eligazítónak szánt
jellemtani megnevezéseket használva — a „hős", a „szörnyeteg" és a „szent" alapmodelljeinek a képviselői. Nem állítható, hogy közülük csak az egyikhez állt volna
közel a létrehívó személyesség, s a többit távolról nézné az alkotó, beiktatva az „én"
s a regényalak viszonyába a személytelenítően tárgyias különbözés és eltávolítás
jelzésformáit. Soha nincsen szó ilyesféle elidegenítő távolságtartásról. Többszörös és
alakváltó tehát az önkivetítés, a személyesség megjelenítésének látható a dinamikája
és a sokszorozó jellege. A jellemek — mind a vállalkozás és az önkeresés hősei —
elszántan és makacs szenvedéllyel kémlelik az életben elágazó utakat, k u t a t j á k a
keskenyebb vagy szélesebb ösvényeket, amelyek a választott irányba vihetnek. Ütkeresésükben és oly sűrűn ismétlődő vívódásaikban, a világgal és önmagukkal vívott
harcukban az odaadó s az érdekeltséget sem álcázó írói figyelem kíséri őket. Németh
László a szüntelen önelemzés tudatosságával és nyugtalanságával figyelte önmagát.
Tisztában volt az alkati erők működésével, számon tartotta — és folyvást szembesítette — az életében adott és megnyíló lehetőségeket, szakadatlanul mérlegelte a
késztetéseket és vonzalmakat, vizsgálta és értelmezte a sorsformáló személyiségerőket. Állandó készenlét volt ez, mely kihagyás nélkül napirenden tartotta a személyiség „üdvösségügyeit", a megoldás keresésének feszültségében mutatta a szubjektumot. A regényhősök sorsalakulásában és gyakori kálváriajárásában ezt a belső
küzdelmet is felmutatta. Mintegy a maga életéből metszette ki a regényekbe oltott
életproblémákat, önmagából szakította ki az életalakítás és „üdvösségharc" terheiből legtöbbet magukra vállaló hőstípusokat. A mély és sokszálú összetartozás folytán a megrajzolt élet- és sorsmintákban a regényíró lírai „énje" önmagára ismerhetett. Alkalom nyílt arra, hogy ú j r a és újra szembesüljön önmagával a regénytükörben a narrátor, megismétlődő szertartásokban nézzen szembe a maga egzisztenciális érdekű kérdéseivel. A roppant bonyolult alkatú személyiség nemigen lelhetett — és állíthatott — olyan teljes érvényű mintát, amelybe a végleges megoldás
rátaláló örömével és lezáró föltétlenségével belefoglalhatta volna életreceptkutató
önmagát. Az ismétlődő önvizsgálatok eljuttathatták annak a belátásáig, hogy a
benne levő érdekek, hajlamok és nosztalgiák nehezen egyeztethetők össze, különböző
irányokba húznak, és az erőjátékukat átélőt minduntalan döntésre kényszerítik.
Regényalakjainak sorsképleteiből nem hiányzik ez a személyes motiváltság. A „hős",
a „szent" és a „szörnyeteg" életek egymással is vitázva példázzák a világból való
kivonulást, a külön sors kínját és prófétai fölénytudatát, a szerzetesi lét aszkézisét,
az éden teremtésre rendelt egzisztencia nyitottságát, az életboldogító képességet és a
riasztóvá s rombolóvá váló nagyságot, az erények „daganatszerű elfajulását", a világutálat magatartásába való belemerevedést és az elegyedésvágyat, a valóság elutasítását és alázatos szolgálatát. Boda Zoltán, Kurátor Zsófi, Kárász Nelli, Égető Eszter,
Kertész Ágnes egy-egy magatartás és életpélda szobormintái, fölmagasított mintaemberei — étosz és ideál, eszme és norma megtestesítői. Egytől egyig reprezentatív
alakok. Mégpedig nemcsak az érték s a nagyság értelmében. A képviselet értelmében
is. S ez utóbbi egyszerre jelent bizonyos kettősséget. Mindegyikük „egy d a r a b emberiség" is, egyéni életükben felrémlik „a természet egy aspektusa". Gyakran a
mítoszi helyzetekben rejlő példázatokra is utalva sűrítenek sorsukba valamely egyetemesebb érvényű létlehetőséget, egzisztenciális alapmotívumot, sorsmetaforát. Ekként
pedig mindannyian képviselik magát az elbeszélőt is, hiszen az ő életéről is beszélnek, az ő nevében is fejtik nehéz sorsukat, vállalkozásukban mindig jelen van az
öntanúsítás és önvizsgálat szertartása. Egy-egy alternatíva bontakozik ki ezekben az
életutakban, s az alternatívasorozat tulajdonképpen egyetlen — a leginkább reprezentatív! — szereplőben található meg összegzetten és csonkítatlan egységben: magában a narrátorban, aki voltaképp saját életmodelljében akarja kikísérletezni mindegyiket, a választás izgalmával és örökös próbatételével, a személyes érdekeltség
76

kötöttségeiben, élve. Arról beszélt Németh László, hogy tudatregényei valósággal
„bevarrják" az olvasót a főhős tudatába. Úgy tágítható ez a tétel, hogy az ő ki nem
alvó személyessége is minden alkalommal beleköltözik a regényhősök tudatába, s
énnek eredményeként ú j s ú j variációkban ölthet alakot a reprezentáció, mely az
önismeret és a számvetések érdekei szerint való. Modelljeiben önmagát szemlélhette, az életét kormányozó hatalmakat ütköztethette meg, képet adhatott a benne
folyó harcról, vallomást tehetett legégetőbb életügyeiről, folyamatszerűen ábrázolhatta az individuális üdvösségkeresés állomásait. Sorozatosan föltehette a „hogyan
kellene élni?" számára mindennél előbbrevaló, személyes izzású alapkérdését.
A nagy erővel ható személyes indítékok magyarázhatják, hogy az elbeszélő esetenként egészen közel kerül választott főalakjaihoz, a viszony olykor már-már azonosulássá fokozódik. Ilyenkor az író láthatóan eszményi példát formál, szuggesztív
emberi ideált mintáz (például Égető Eszter, Irgalom); azonosuló magatartással követi
a jellem fejlődését, igazolja a belőle kibomló életpéldát, belevetíti saját életprogramját, úgyszólván apologetikus indulattal ábrázol (például Emberi színjáték)-, küldetést lát a hős önvédelmi harcában, a világ ellen feszülő élet pártjára áll, a megértésnél is többet kívánó odaadással jelenetezi a saját norma jogáért vívott üdvösségharc állomásait (például Iszony); az élet áramaiból kirekesztő büszkeség és dac
szerepébe beöltöztetett asszonyalak megdermedésének rajzába foglalja bele a maga
sorsában is felismert baljós magatartáselvek tünetelemzését, a személyesség késztetéseinek is engedve rögzíti a diagnózist (például Gyász). A részleges különbözések
ellenére is egyöntetűvé teszi ezekben a művekben az alakrajzot a mindenütt kirajzolódó „alanyi vetület", a sorsokban adott lélektani, morális és bölcseleti élmények
iránti elementáris vonzalom felismerhetősége, az ábrázolás körébe vont személyesség. Mindennek az epikus megjelenítettsége azonban további egyéni jellegzetességeket sem nélkülöz. Főként arra kell felfigyelnünk, hogy közvetlen narratív formákban, külön szólamokat kívánó lírai közlésekben nem kap helyet a vallomásos hangoltság. Vagyis sajátos közvetettségbe szorul, érdekes áttételességbe kényszerül;
anélkül, hogy felismerhetetlenné válna, vagy éppen sugárzása meggyengülne. Sőtér
István szólt arról az Iszonyt elemezve, hogy „Németh L á s z l ó . . . megnehezítette,
jelentősen megnehezítette a maga feladatát, amikor a Diana—Akteon-helyzetet személyesből személytelenné, alanyiból tárgyilagossá átváltoztatta, s épp egy regény,
egy realista regény keretében kívánta megoldani"; úgy „lökte el magától vallomását", hogy végbevitte az alanyi tárgyilagossá formálását. Ez az átformálás, az itt
szemlélhető perspektívateremtés a többi regénynek is sajátja. Azokban is az objektív
elbeszélői formákba olvad be az alanyi szempont, a tárgyiasban jut szóhoz a személyes, az epikus objektivitás öleli magába a lírai érdekűen szubjektívet. Tehát a
tárgyiasság megtartásával, az ábrázoló funkciót érvényesítve, a regényforma lirizáló
megolvasztása és felbontása nélkül tud magáról vallani a prózaírói személyesség.
Feltűnhet, hogy a legjelentősebb regények főhősei többnyire nőalakok, asszonyhősök. Ez az alakválasztás annyira jellegzetes és szembeötlő, hogy műhelyvallomásaiban Németh László is magyarázatra érdemesnek tartotta, többször is sort kerítve
az önvallomásszerű értelmezésre. Megjegyzi, hogy a színpadon személyiségének
„férfirészével" vívódott mindenkor, regénybe viszont — az élet mindennapi díszletei
közé — előszeretettel állított női hősöket. Így fogalmazza meg ezt a kettősséget:
„ . . . Küszködő férfifelemet (úgy is mondhatnám): szűkebb társadalmi felem a
drámáimba írtam bele. A tágabbat, kozmikusát, a lét természetéről vallót istenszobrokká teljesedő nőalakjaimba". Az önkifejezési szándék fordult ú j r a és újra az
asszonyi jellemekhez, a nőiséget találta alkalmasnak arra, hogy a legszemélyesebb
é s legmélyebb létélményeket általa kifejezhesse. „Csak a női jellem tud — olvassuk
a szép gondolatot — az élet mélyeiben gyémánttá préselődni. És az életnek vannak
olyan magasai, amelyekbe én csak női álruhában tudok felemelkedni". Elmondja
azt is, hogy a női létet „nem a szenvedély ködén", hanem az „erkölcsiségen át
közelítette" meg, „nem a némbert, hanem a hőst" látva a női karakterben. Megvallja, hogy ez a hősiesség közelebb állt hozzá, mint a férfi heroizmus, mégpedig
elsősorban azért, mert értéktudata szerint „mélyebbre nyúlt az élet mindennapi
77

apróságaiba és feltűnés nélkül nyúlt a férfiak által el nem érhető magasságokba".
A női nagyság ilyfajta felfogása teszi érthetővé, hegy az asszonyalakokat teremtő
regényíró különösen közel érezte magához a görög tragédia, kivált Szophoklész hősnőit. Bennük találhatta meg azokat a modelleket, amelyek „a lét természetéről"
vallottak számára, s ekként az „én" önmagára ismerését is segíthették, a „rólam
van szó" élményében részesíthették. Ez a mély rokonságérzet és vonzalomtudat
magyarázhatja, hogy a drámák nőalakjairól — vagy éppen a mitológiából előlépő
Artemiszről — szólva mindig önvallomásos értelmet kap a fogalmazás. „Akárhol
ütöm fel — írja Szophoklészről —, rólam van szó, s a harmadfélezer éves hősök
mintha egymást váltó állapotomnak volnának megafonjai." Elektrát így idézi meg:
„Az emberben sok ember ül; egész menny és egész pokol. Az én poklom mélyén
Elektra ü l . . . Nincs a világirodalomnak nőalakja, aki közelebb esne hozzám." Másutt
így folytatódik a gondolat: „A görög irodalomban önmagamat fedeztem fel. Soha
egy irodalomban, még a magyarban sem éreztem ennyi műnél, s egy-egy művön át
ilyen hevesen, hogy egy bennem levő lelkihelyzet talált bennük pontos és mégis
örökérvényű fogalmazásra. Elektra, Antigoné... nem hősök voltak, akiket szerettem,
hanem egymást követő állapotaim: lelkem tartalmát csodálatosan fedő szimbólumok." Az önismeret talált tehát modelleket. „Az emberre az a mű hat leghatalmasabban . . . , amely a maga hovatartozását tárja fel. Ezért nyűgözött le Szophoklész
tiszta és kegyetlen szüzeivel."
A regényekben életre keltett alakok sora bizonyíthatja, hogy ez az élmény valóban nemegyszer szóhoz jutott a jellemalkotásban. Kurátor Zsófi vagy Kárász Nelli
jellemképlete mögött ott sejthető az elektrai—artemiszi „ősréteg", s ha valamelyest
távolabbról is, Égető Eszter vagy Kertész Ágnes másfajta — „hajnalibb" — asszonyisága körül is ott érezhető az antigonéi példa sugárzása. A görögségélmény önismereti és eszméitető hatása jelentékenyen hozzájárulhatott az asszonyi jellemtípusok megmintázásához, a görögös ihlet ösztönzéseket adott az önkivetítő személyesség
jegyeit viselő regényhősök megteremtéséhez. Hogy ilyen nagy a szerepük az asszonyhősöknek Németh regényvilágában, az bizonyosan összefügg a görög példában megtalált indításokkal, az antik minták pedig azért ragadhatták meg az írói alkatot,
mert a lényegszerűség értelmében vett önarcképet láthatott a drámák és mítoszok
szereplőiben. Mindenekelőtt a Gyász és az Iszony főalakja látható „görög mintán
nőtt" hősnőnek, az ő történetükben tűnhet fel leginkább, hogy az elbeszélő „istenszobrokká teljesedő" alakjukat mintázva, az „archaikus istennőtorzókat" formálva
kívánt „Olympia istenszobraival" versenyezni. R á j u k vonatkozhat mindenekelőtt az
önjellemzés, mely szerint a Németh-regények „írói eszközökkel létrehozott szobrok,
amelyek mint Olympia szobrai emberi vonásokon, mozdulatokon a természet egy
aspektusát igyekeznek átderengtetni", abban az értelemben, ahogy a szobor voltaképp meghatározható: „egy tudat vonalakra, anatómiára lefordítva". A Gyászban az
elektrai modell hatása érezhető. „Soha nem jutott eszembe — olvassuk —, hogy
Hamlet v a g y o k . . . Hogy Elektra én vagyok, mindenki érezhette, aki hallotta a
Gyász hősnőjének rekedtségét." Kurátor Zsófi szörnyeteggé deformálódó, fenséges
és viszolyogtató karakterét mintha önmagából teremtette volna a narrátor — a
szophoklészi ösztönzésekből is erőt merítve. „Helyettem beszélt magamról, s az én
sorsommal küzdött görög nevek alatt" — világítja meg az összetartozást a kommentár. A fiatalasszony megrendítő eltorzulása, szerepbe merevedő léte azokról a konfliktusokról is beszélhetett, amelyek az alakot teremtő író életét szorongatták: a
magányba záró büszkeség, a kóros becsületérzés, a világból is kirekesztéssel fenyegető dölyf abban is megvolt, „kétségkívül kóros mértékben", s arról is szól az önvallomás, hogy másféle életpéldák felragyogtatása sem hiányzik az életműből, de
„Kurátor Zsófi lelke halálig erősebb maradt" az én tudatban; a szobor — úgy látja
az évtizedek múlva visszatekintő önelemzés — minden „önleleplező figyelmeztetés"
ellenére beteljesedő „félelmes jóslat" lett. Érezhető a közelség a Kárász Nellijelenség megjelenítésében is. Földerítette már az elemzés — elsőként Sőtér István —
az alak s a történet mítoszi alapmintáját. A pusztai lány artemiszi tünemény, riadalmaiban és hűvös tisztaságában, elzárkózó magányában, elegyedni nem tudó ö n 78

törvényűségében és a meddő világonkívüliség veszedelmétől sem ment igényességében ott rejlik a „mélyebb archaikus" üzenet is. Miként a Gyászban az elektrai
érzésvilág, most az artemiszi alkat — s a benne megjeleníthető „egyetemes emberfélelem", „emberborzalom", „életiszony" s a „világpiszok" rettegése — sem önmagában érdekli a tudatelemzőt. Nelli-Artemiszhez legalább annyi köze van, legalább annyi személyességgel közelít, mint korábban paraszt-Elektrájához. „ . . . Artemisz úgy áll természetem ősképei (a Gyász és az Iszony hősnői mögött), mint az
Iliászban szoktak az istenek védenceiknek" — olvashatjuk a megvilágító adalékot.
A hősválasztás tehát ezúttal sem nélkülözi a mélyen fekvő személyes indítékokat.
Illyés Gyula írta a regényről: „ . . . Az író néha fogyatékosságaival csiholja ki legjobb erényeit. Az Iszony is annak köszönheti remek voltát, ami szerzője életét nyomorgatja: a könyörtelen, már-már embertelen, nem e világra való finnyásságának."
A vallomásigény is nagy mértékben közrejátszott a köznapiságból a mítoszba fölnyúló, „mítoszi csóvát" is viselő asszonyhős életrehívásában.
Sűrűn előfordul a Németh Lászlóról szóló írásokban az ideológus író, az eszmeember vagy az idearegények megnevezés. A fogalomhasználat indokoltnak és találónak vélhető, hiszen alkat és mű lényeges sajátosságaira van tekintettel. A regényíró
is mindig feladatának tartotta a megjelenítő életábrázolás és az értelmező gondolat
összhangjának megteremtését, összetett és kitágított a Németh László-i valóságfogalom, egyaránt helyük van benne a mindennapi életmozzanatoknak, az eseményszerűen megjelenő életfolyamatoknak és az eszmei rétegeknek, a gondolatélményi
tartományoknak. Regényeiben együtt él a tapasztalati valóságismeret, a megfigyelésekben felhalmozódó élettudás és a valóságértelmező gondolatiság, az intellektuális
világszemlélet. Az eszmék az elbeszélő számára sem voltak mellékesek vagy másodlagosak. Olyan regénytípus kialakítására törekedett, amely teljes életlátomást sugároztatott, s ettől a teljességtől elválaszthatatlan volt az eszmék és tanítások, gondolatok és életreceptek, elvek és tételek övezete. Az embersorsok ábrázolása átvezet
az élet különféle régióin, a személyiségelemzés lélektani és alkattani realitások megvilágítására nyújt alkalmat — és rendszerint ráépül ezekre egy újabb dimenzió,
mely a világkép szempontjából is oly fontos ideákból, bölcseleti elemekből, életelveket összegző tételekből szerveződik. Irodalmunk világirodalmi helyzetéről tűnődve figyelt fel Németh László a magyar irodalom „viszonylagos gondolatszegénységére". „Egy nagy mű, szoktam tréfásan mondani, olyan, mint az esernyő. Van
selyme: a művészet érzéki anyaga; s van váza: a problémák pátosza, ami kifeszítve
tartja. A magyar íróknál a vászon, az anyag nem rosszabb, mint az oroszoknál, a
váz azonban szinte hiányzik, a szép anyag összeesik" — közli a diagnózist. A vizsgáló tekintet előtt feltűnik a művekben „az eszmék mennyezetvilágításának a hiánya". Az ő regényírásának egyik felötlő jellemvonását abban láthatjuk, hogy az
alkotások rendszeréből nem hiányzik az effajta magas boltozat, vagyis az eszmék
mennyezetvilágítása. Az eszmevilág rendszerének átfogó és részletező feltárása egyértelműen bizonyíthatná, hogy a gondolati boltozat kifeszítése sohasem jellemezhető
holmi szenvtelen, a személyes érdeket mellőző tételsorakoztatásként, valami elvont
és átfűtöttség nélküli gondolkodás végeredményeként.
Az „eszmeembert", a társadalomreformert, az ideológus írót s az etikai és életfilozófiai tárgykörökre tekintő művészt egész életében foglalkoztatták bizonyos alapkérdések, amelyek változott alakban, de nagyobbrészt lényegi azonossággal visszavisszatérnek a pálya valamennyi szakaszában. Az ismétlődés és visszatérés is arra
figyelmeztet, hogy a regényekben tükröztetett eszmék az alkotó életéből szakadnak
ki, szoros kapcsolatot tartanak az életelvek kutatásának szenvedélyével, nem kerülnek távol az elbeszélő személyiségvilágától. Éppenséggel arról lehet szólni, hogy
Németh László a regényeket összetartó alapeszmék, a gondolati vetületek rajzában
is kereste az önkifejezés művészi lehetőségeit, ebben a tekintetben sem mondott le
az öntükröző személyesség művekbe foglalásáról. Az életösszegző ideák és létvonatkozású gondolatok átsugározzák a regényekbe emelt életanyagot, a „problémák pátosza" kifeszítve tartja az érzékletesen megjelenítettet, a szemléletesen ábrázoltat
— s ez az átsugárzó pátosz nem utolsósorban a személyesség forrásaiból nyeri ener79

giáit. Feltűnően szubjektív átítatottságú volt Németh László gondolatvilága, s az
intellektualitásnak ez a személyes és vallomásos természete az epikai műveknek a
legsúlyosabb közölnivalót közvetítő jelentésrétegeit is meghatározó módon befolyásolta. Az epikus eszmerendszere telítve van a személyes motiváltságra valló üzenettel.
Sőtér Istvántól származik annak megfigyelése, hogy Németh gondolkodásának
kiemelkedően drámai jellege van: „Németh Lászlónak a gondolat, az eszme: elsősorban drámát jelent. Nézetei, meggyőződései (hitei és tévedései): önemésztő, önmarcangoló belső drámákból születnek meg. Eszméinek, elméleteinek láncolata
egyetlen összefüggő, nagy drámai folyamatot rajzol elénk." Az írói gondolkodásnak
ezek a belső drámái kiolvashatók a művek láncolatából. Ügy érezhető, hogy ez a
vívódó gondolatiság legközvetlenebbül a drámákban jelenik meg. A regényekben
való megjelenése átszűrtebbnek és visszafogottabbnak mutatkozik. Hatóelemei azonban az epikus művekből sincsenek kirekesztve. Részint az esszéisztikus közlésformákban megjelenő anyag hozza létre a regényvilág gondolati telítettségét, másrészt a megjelenítő életábrázolás és személyiségrajz kerül olyan perspektívába,
amely gondolatilag elmélyíti és kitágítja a művek jelentésvilágát. Közvetíteni tudják ezek az elemek az elemző gondolkodásra beállított egyéniség erős reflexív h a j lamait, az eszmélkedésekben és töprengésekben élő személyiség egyik alkati vonását
demonstrálják. Arra utalnak, hogy a kiterjedt élettükrözést feladatának érző elbeszélő és az emberlét alapdolgainak értelmezésével viaskodó gondolkodó együtt építette a regények esztétikai valóságát. A gondolatiságnak is megvan ilyképpen a
.személyiségkifejező érvénye. Az eszmék, a gondolati tételek és kérdések formálódásában, jelentésköreik szerveződésében is elhanyagolhatatlannak látszik a személyes
indítékú közlésvágy, a kifejező funkció. A gondolati rétegeket is á t j á r j a a szubjektivitás.
Az eszmevilág számos részletéről lehetne szólni ennek kapcsán: a saját normához igazodó lét eszményéről, személyiség és szabadság, a „nagy emberség", az átlag
és a kivétel, társadalomban élés és erkölcsi önmegváltás összefonódó kérdésköreiről
például. Közülük egyet emelünk ki végezetül: az üdvösségeszme megismétlődő vizsgálatait. „Akinek üdvösségügye van, annak az epikában is az üdvösséget kell keresnie" — fogalmazta Németh László a regényírói feladatot. A személyesség felől
nézve is különös jelentőséget kap az üdvösségügy, a religiózus tartalom nélküli
üdvösség ideája, mely ú j r a és ú j r a felbukkan, köti egymáshoz a művek eszmerendszereit. „Az erkölcs célja: az életgyőzelem... — í r j a Németh —, amit vallásos korok
üdvösségnek neveztek. Az üdvösségharc ott folyik ma is mindünkben, életünknek
ez a központi ügye. Az irodalomnak is ez lehetne a legnagyobb t é m á j a . . . Az én
szépirodalmi munkáimat is az üdvösségharc ábrázolása fűzi e g y b e . . . " Átszövi ez a
motívum a legjelentősebb regényeket — az Emberi színjáték tói az Irgalomig.
Az
életgyőzelem, a földi üdvözülés témája bontakozik ki bennük, még a látszólag kívül
rekedő Iszonyban is, mely, „ha jól megnézzük, egy szörnyű pokoljárás árán" (Németh László) szintén eljuttatja megkínzott hősét az életgyőzelemig, a katarzis lehetőségéig. Némely esetben „a diadal kivisz a világból", máskor az életgyőzelem az
életvállalással és az élet megértően irgalmas szolgálatával párosul. A teremtett alakok képviselhetik az alkotó üdvösségügyeit, üdvösségharcukban az írói „én" osztozik, a küldetésük teljesítéséért vállalt életbetöltő küzdelemben folyvást jelen vannak a személyesség intenciói. Bizonyos, hogy a regényíró egyik nagy életkérdése
volt, amit „üdvösségügynek" nevezett. Műveinek sorában ezt ábrázolva a legszemélyesebb gondok körébe tartozó problémáról szólhatott ú j s ú j változatban, egymással is szembesítve a más-más előjelű megoldásokat, mindegyre tovább keresve a
remélt végeredményt, a teljes értékű választ.
Nem tehertétel, nem fölösleg és nem járulék Németh László regényírói művészetében a személyesség, az önelemző és önvallomásos kitárulkozás, a tárgyilagos
ábrázolás jegyében álló epikai rétegeken átderengő szubjektivitás. Jelleg- és értékteremtő minőség. Megnyilvánulása és szerepe sokféle. A témaválasztástól az alakteremtésen át az eszmeiségig a legkülönbözőbb formákban vett részt a regények
alakításában. Lírai természetű önvallomásosság nélkül jött létre a szubjektív epikai
:80

AZ UTOLSÓ v á s á r h e l y i

l a t o g a t a s k o r

AZ ..ÉGETŐ E S Z T E R "

MODELLJEI

SAJKÖD, 1967

S A J K Û D I K É P E K . 1967

SZILVESZTER, 1973

modell, modern regényprózánk egyik legérdekesebb és legjelentékenyebb fejezete.
Ezek a szakadozott jegyzetek természetesen keveset mondhatnak ennek a modellnek a természetéről, mindössze egy-két elemzési szempontra utalhatnak. A teljes
igényű elemzés elvégzése tanulmányok sorozatának lehet a feladata. A személyesség vizsgálata is kiterjesztésre és elmélyítésre vár.

DOMOKOS

MÁTYÁS

Németh László utolsó ítélete
AZ IRGALOM-RÓL

Az Irgalom, Németh László utoljára elkészült regénye, „az egész írói pályát átöleli, a fényre jutás káprázó keresgélésétől a fénytől megválás búcsúszaváig". Szerzője nyugtázta ezzel a mondattal, négy évtizeden át elhúzódó, „legnyomasztóbb és
legfájdalmasabb" regényadósságának a törlesztését önmaga és olvasótábora előtt,
amikor a folyton elakadó munka végre befejeződött, s első fejezete napvilágot látott
a Kortárs hasábjain, 1964 októberében.
Nyilván ez az oka, jelentés és keletkezéstörténet összefüggése, hogy a regény
hősnőjének, Kertész Ágnesnek az alakjába foglalt nagy metafora igazi megértéséhez szükséges nézőpont is csak akkor nyílik meg teljesen az olvasó előtt, ha az
egész életmű felől veszi szemügyre a művet. De az elhúzódás mélyebb magyarázata
is az egész életút, a teljes pályakép történetéből világosodik meg: ezért kell látszólag messziről kezdeni a szót annak, aki az Irgalomról beszélni próbál.
Tervhalmozónak
nevezte Németh Lászlót debreceni költő barátja, Gulyás Pál.
Verse, a csipkelődő szeretet hangján, „nyolc kezében nyolc tollszárral" festi meg —
1935-ben — a Váíaszbeli szerkesztőtárs szellemi portréját, aki az irodalom valamennyi műfajában egyszerre gazdálkodik és tervez. Verseket, regényeket, novellákat ír; kritikákat, orvostudományi és verstani tanulmányt, a világirodalomba, a
tudomány- és a művelődéstörténetbe kitekintő esszéket, s természetesen drámákat
is — versben és prózában. De folyóiratot is szerkeszt közben és nemzedéket organizál; előadásokat tart, kátékat fogalmaz; a filozófia, a vallás, az erkölcs, a történelem és a társadalom korkérdéseivel foglalkozva az emberi „üdvösségharc" különböző programjait és utópiáit dolgozza ki — de neki mindez nem elég!
„Mennyi minden tervem volna, / hogyha még több időm volna, / de az időm
oly kevés" — jellemzi telibe találóan, amellett filológiailag is hitelesen Gulyás
verse „a tervhalmozót", hiszen az írói tervezés mámora Németh Lászlót felléptétől
fogva éppúgy jellemezte, mint a tervek vállalásának a méltósága. Első könyve, az
1934-ben kinyomtatott Ember és szerep, alig harminc éves fővel írt emlékirat: pályakezdő mű, amely igénye szerint afféle „pályám emlékezete". S a könyv végén, húsz
pontba szedve, közreadja kéziratos munkáinak és terveinek a jegyzékét. Tanulmányköteteket, regénytetralógiát, drámákat, verseket; mindenfélét, mindenféle műfajban.
A 20. századi magyar irodalom történetében aligha találni hasonló indulásra példát.
Még csodálatosabb azonban, s erre az egész magyar irodalom történetében is
hiába keresnénk az övéhez fogható teljesítményt, hogy fél évszázados pályafutása
során, a terveket igazoló-művet, látástól vakulásig tartó, kegyetlen írói munkával,
6 Tiszatáj

81

Németh László ki is sajtolta magából. Mai szóhasználattal úgy is m o n d h a t n á n k :
„rendszeresen túlteljesítette" vállalkozásait, amelyekre nem evilági érzékenysége
adott, percnyi pihenőt és szünetet sem engedélyezve, belülről sürgető megbízást.
A köz- és magánéletben elszenvedett sérelmei, csalódásai köztudomásúlag drámák sorozatát préselték ki belőle; „Németh László papírszínházát", ahogyan ő nevezte a Szerettem az igazságot és a Kísérleti dramaturgia harminc történelmi és
társadalmi darabját. A gombhoz mindig pompás kabátot igyekezett szabni, a kilincshez mindig remekművű palotát szeretett volna építeni: mint minden igazán jelentékeny író, a beléje hullott élmény- és gondolatszikrát ő is megsokszorozta művével.
Társaságban látott egyszer egy kedélyes, önelégült férjet, amint ebéd utáni ejtőzésében kényelmesen, szinte rátehénkedve megpaskolta a feleségét, a nemesebb anyagú
embert; a véletlenül elkapott mozdulat emlékéből kicsírázott egy m a j d félezer oldalas regény, az Iszony. Valaki elküldte hozzá a verseit; udvariasan semmitmondó
magánlevél helyett a modern líra fejlődéstörténetét, forradalmait és zsákutcáit
megvilágító tanulmánnyal válaszolt a küldeményre. S amikor a művelődésügy szerkezetéről, intézményeiről, a nevelésügy gondjairól és tennivalóiról kérdezték a véleményét a hatvanas években; könyvnyi terjedelmű receptet vetett papírra.
Írói műhelyéből fél évszázadon át kiapadhatatlanul ömlött az írás. Annál különösebb viszont, hogy az Akasztófavirágtól
az Irgalomig írt tucatnyi regénye ellenére,
a tervhalmozó belső vállalásait éppen a regényíró tudta a legnehezebben teljesíteni.
Az „írás ördöge" folyton sarkantyúzta, s akik ismerték, tanúsíthatják, hogy ez
tulajdonképpen örömet okozott neki. A papíron való teremtés kínjait szinte csak
abban a műfajban szenvedte meg, műhelytanulmányai is erről beszélnek, amelyben
kortársai és utókora szemében, a Gyász, az Iszony, az Égető Eszter, és utolsó regénye, az Irgalom írójaként, talán a legnagyobbnak bizonyult. A Móricz utáni korszak
legnagyobb regényírójának beváltatlan adóssága önmagával szemben, amiről a világ
is tudomást szerezhetett, leginkább a regénytervek közt maradt fönn. A Drága jó
nyolcadik például vásárhelyi tanárkodásának tervezett regénye; az Aranykor, amelyben a szárszói tanácskozáson, a hallgatóság körében helyet foglaló, néhány fiatal
sorsában a magyar értelmiség jellegzetes életútjait szerette volna ábrázolni a hatvanas évek küszöbéig; s egy Erdélyben, II. József idején játszódó történelmi regény,
a Mélységek, amelynek tervezetét, az ötvenes évek elején be is nyújtotta a Szépirodalmi Könyvkiadó szerkesztőségéhez.
S egészen 1964 nyaráig ilyen — már-már beválthatatlan — adósságnak t ű n t az
Irgalom is, noha a magja, a személyes élmény, m á r akkor megfogalmazódott egy
novellában (a Télemakhoszbarí),
amikor a fiatal fogorvost a Nyugat emlékezetes
novellapályázata 1925-ben beemelte az irodalomba. Az Ember és szerep bői azt is
tudjuk, hogy a harmincas évek elején, Németh László görög korszakában a tervezett regény is görög formát öltött. Orvostanhallgató hőse átalakult nővé, aki „a
hadifogságból szabaduló apjában a hőst várja vissza, s egy szegény roncsot k a p :
azon kell megtanulnia, hogy az eszményítő csodálatnál mennyivel nagyobb, emberibb érzés az irgalom". A Németh László-regényhősök sorsát megszabó mitikus alapminta értelmében ezért válik Kertész Ágnesből a Gyász Kurátor Zsófijának elektrai
figuráját, majd az Iszony Kárász Nellijének artemiszi lényét ellensúlyozó antigonéi
alak, aki ebben az irgalomban, „a hazatért apa iránti felelősségérzetében kap lényét
kibontó feladatot". Az író pályatörténeti tanulmánya, a Negyven év arról is beszámol, hogy a készülő regénytől először egy másik nagyigényű írói vállalkozás, a
Tanú tántorította el, másodszor a történelem: 45-ben, háza pusztulásakor az elkészült hetven hasáb is elkallódott. S amikor az ötvenes évek vége felé ismét elővette
a regényt, „életének zaklatottsága miatt" ismét félbe kellett szakítania a munkát,
amelynek befejezésében aztán „a vérezni kezdő hipertónia szerepelt múzsa gyanánt".
így lett az Irgalomból végül is Németh László „Faust"-ja; egy életen át tervezett, folyton módosuló történet, a Németh László-i elbeszélőforma valamennyi jellegzetességének és motívumának az összegezése. Kezdve azon, hogy ennek a regénynek is hősnője van („a négy regény-nőszobor közül" az író „Medici-kápolnájának
82

leghajnalibb alakja"). Folytatva az igazi regényírói realizmus igényének a megvalósításával, ahogyan ő értelmezte ezt a realizmust. A Regényírás közben című tanulmányában beszél arról az ambíciójáról, hogy — mint Móricz Zsigmond — olyan
regényhősöket akar csinálni ő is a papíron, akiket épp úgy lehet figyelni, boncolni,
tanulmányozni, mint a valóságos embereket. Nem azáltal, hogy élethűen, boncolhatóan másolja át az embereket az életből, hanem hogy olyan emberi lelkeket
teremtsen, akik „a valóságukkal szinte betolakodnak" az eleven emberek közé.
S végezve a hihetetlen türelemmel és szívóssággal összehorgolt Németh László-i
mondatokon, amelyek a jelzők, közbevetések és mellékmondatok deltáiban hömpölygetik az ősztől-őszig lejátszódó, egyszerű történet körül a voltaképpeni regényt: a
szülők és lányuk évtizedekre visszanyúló sorsmodelljében a századelő és a két háború közti Magyarország paraszti, kispolgári, meg úri középosztálybeli rétegeinek
enciklopédikus gazdagságú életanyagát. Így érvényesül itt is a „régi társadalmi
regények legbiztosabb mértéke, hogy milyen jó történeti regény lett belőlük. — Ami
Németh László egyik kedvenc gondolata. — Az 1815 utáni évek olasz és francia
életéről van-e jobb történeti regény, mint a Vörös és fekete vagy a Pármai Certosa?
A Karenina Anna, mint a hatvanas évek, az orosz—török háború korának történeti
regénye, semmivel sem marad el a Háború és béke mögött." S ez az átváltozás úgy
megy végbe, hogy az életközelség prózai, hétköznapi realitását árasztó mondatokon
mindig átsüt a költészet honvágya: a lírát dugáruként átcsempésző, egyáltalán nem
naturalista nyelvi igény.
Az Irgalom elhúzódásának, a megvalósítás folytonos prolongálásának számos
külső-belső oka mellett bizonyára nagy szerepet játszott, hogy mennyire fárasztotta,
mennyire megszenvedtette Németh Lászlót a regényírás. 1948 tavaszán, másodéves
bölcsészhallgatóként ismertem meg őt, Hódmezővásárhelyen. (Hubay Miklós vitt el
hozzá.) De csak most tudtam meg (az Új írás 1976. februári számában közzétett)
műhelynaplójából, hogy akkor is regényen dolgozott, örökösen a biztos művészi
kudarc csüggesztő érzésével. Éppen azon a regényen, az Égető Észteren, amelyben
első találkozásunk színterét, a kis szobát a hideg vaskályhával is megörökítette.
Néhány évvel később, az irodalomba való visszatérésétől (amely egybeesett az én
kiadói munkám kezdetével) könyveinek, kéziratainak kiadóbeli gondozója, szerkesztője lettem — haláláig. A Városmajorban, a Szilágyi Erzsébet fasorban, majd sajkódi sétákon nekem is többször elmondta tapasztalatait a regényírás kínjairól, amikkel a Megmentett gondolatok tanulmányait is teliszórta. A regényírás olyan házépítés — mondogatta, valahányszor erről esett szó —, amelynek egyetlen ember a tervezője és kivitelezője: mérnöke, kőművese és téglahordó segédmunkása. Hónapokon,
éveken át hordja a mondattéglákat, s mivel a m ű f a j természetéből következik, hogy
a regényíró napszámos mindig csak „egy keskeny sávot csinál meg az élet végtelenbe hullámzó reliefjéből", folyton úgy érzi közben, hogy a tervet, a mintát, a
látomást, ami — ő szerinte — a regényíró igazi eleme, már régesrég szem elől vesztette. Beszélt a fáradtságról, a verejtékről, és — az unalomról. Németh Lászlónak
ugyanis volt bátorsága bevallani, hogy a regényírásnak hamar állandósuló, sivár
unalom a légköre.
— Ezért ném írok már több regényt — rekesztette be, többnyire ugyanezekkel
a szavakkal a séták közben előadott műfajelméleti panaszait —, s betegen már nem
is volna erőm megbirkózni a regényírás veszélyeivel. Ez is vissza-visszatérő témája
volt: hogy korábban is ösztönösen húzódozott a regényírástól, mert akárhányszor
regénybe fogott, a külső-belső körülmények a szokásosnál is nagyobb erővel esküdtek össze ellene, hogy kudarcba rántsák. Vagy a szervezete lázadt föl, mint az
Emberi színjáték írása idején, amikor kitört rajta a tüdőbaj, s „hőmérővel a hóna
alatt" fejezte be a kéziratot; vagy egy nagy személyes tragédia fájdalmát kellett a
regény malterjába belekevernie; a Gyászba például első kislánya halálát. Az Iszony
írása közben a megrendelő, Móricz Zsigmond halt meg, s a folyóirat, a Kelet Népe,
amely otthont adott volna a regénynek, megszűnt. Volt úgy, hogy a történelem
menete akasztotta meg: az Utolsó kísérletet, szellemi fejlődésregényét, a második
6*

83

világháború kitörése miatt nem tudta befejezni; az Égető Eszternek pedig egy minisztériumi asztalfiók lett kis híján végleges koporsója.
Aztán mégiscsak elkészült, váratlanul, szinte titokban, a többszörösen elparentált regény. Fejezetenként küldte el Illés Endrének a kéziratot (mi adtuk folyamatosan tovább Simon Istvánnak, hogy a Kortárs is közölhesse), az utolsó küldemény
elolvasása után pedig én utaztam el hozzá Sajkódra, a kézirat nyomdába adása
előtti tennivalók megbeszélése végett.
Természetesen nem tudom felidézni azokat a szavakat, amelyekkel „első olvasói"
élményemről beszámoltam neki. De az biztos, hogy kísérleti alany is lehettem a
szemében. Első gyakorlati próbája annak, hogy mit képes felfogni, magába szívni a
regény különböző jelentésrétegeiből a világ? Ügy emlékszem; az építkezés lenyűgöző arányait emlegettem, az élet aprólékos tényeit hihetetlen bőséggel megidéző
mondatok csodáját, ahol a burjánzásnak mégis határt szab a kristálytiszta alaprajz,
a tragikus létszemléletbe ágyazott fundamentum. Az Irgalom, alapmetaforája, amely
az egész világot is egy nagy elfekvőfélének nézi, szinte párhuzamosan a hadifogságból hazatért Kertész tanár úr rezignált plennibölcsességével, hogy „felnőtteket nem
lehet nevelni. Még a történelem sem képes rá."
— De hát Szókratész is betegségnek tekintette az életet! — állított meg Németh
László —, de ez nem akadályozta meg abban, hogy a lélek abszolút erkölcsi éhségének, elsőként az európai történelemben, hangot ne adjon, mint az első ideaember.
— Azt magyarázta, nekihevülten, hogy ebben a regényben a diagnózis értelme a
válasz. Hogy az élet tragikus lényegének a fölismerése a beavatkozásnak melyik
útjára tereli az embert? A morfiumos fecskendő után nyúl-e a cinizmus, a h u m a nizmus álarcában, mint Füredi doktor teszi, vagy „az életösztön p á r t j á r a áll"; akkor
is, ha ez a tevékeny belátás, részvét és irgalom nem számíthat a világ hálájára,
mert (ezek m á r a regény szavai) „aki azt mondja, hogy ő állandóan a más szenvedéseire tekint, az hazudik, vagy szent". Nem tagadta, hogy elfekvőnek látja a világot, de az életösztön pártján. A m ű f a j nyelvén a regény záróképe, Kertész Ágnes
és Halmi Feri sétája, páros futása a Liget fái alatt ezt fejezi ki. (S ami most következik, az pontosan így hangzott el, könnyű volt megjegyezni, mert szó szerint megismételte, amit már az Ember és szerep ben is leírt, hogy miért foglalkoztatja őt az
Irgalom terve.) — Ugyanis ebben a regényben birkóztam meg emberiszonyommal.
Gyakorlati tennivalókról volt még szó aztán, s köztük a legfontosabbról; néhány, szőrén-szálán eltűnt kéziratoldal pótlásáról. Németh László legyintő beletörődéssel fogadta a hiánylistát, amit átadtam neki a sajkódi kisházban, ahol az ablak
elé állított asztalon a regény befejező részeit írta, s rámutatott az ablakpárkányon
föltornyozott, nyolcadrét alakú, tintával írt kéziratkazalra: — Ezekből is k i f ú j t
mindig egy csomót a szél, valahányszor a nyáron rámnyitották az ajtót. Sokszor
egész délutánokat töltöttünk Ellával, míg összekeresgéltük a kertből a szétrepült
lapokat. Olyankor is mindig újra kellett írnom néhány lapot, emlékezetből, mert
elvesztek vagy szétáztak a nedves fűben.
Kellett hozzá egypár pillanat, míg keresztül szalad r a j t a m a kép: Németh
László agya e fölösleges másolások, újraírások borzasztó robotjába fogva, s megkérdeztem tőle, nem gondolt-e arra, hogy valami nehezéket, például egy követ helyezzen a kézirataira? A nagy fölismeréseknek kijáró derűvel emelte r á m a tekintetét, aztán ismét legyintett: — De hát minek? Zoknim, zsebkendőm is veszett m á r
el így az a b l a k b ó l . . . tette hozzá, annak az embernek az öniróniájával, mint aki
súlyosabb veszteségre céloz annál, hogy regényéből egypár lapot esetleg örökre elsodort az észak-északkeleti balatoni főszél. A magyar irodalom történetének egyik
legnagyobb regényéből.
Mitől lép az Irgalom a legnagyobb magyar regények sorába? S miért késett „a
tervhalmozó" belső kalendáriumához képest vagy negyven évet? A két kérdés közötti
organikus összefüggésben, a fölemlegetett nehézségek ellenére sem a külső sorskörülmények szerepe a döntő.
Közhely, hogy Németh Lászlót minden műfajban az ideaember lehetőségei fog84

lalkoztatták, még a tanulmányaiból is annak az agynak az ihlete szól, aki „átlátszó
edénye az ideának". Az ő mondanivalója, terepe, a látvány, ami haláláig foglalkoztatta, s amiben egész életével vett részt; a görög mítoszból is kinagyított, kimerevített, „életreceptnek" szánt éthosz és a világ, magyarán; a szellemileg-erkölcsileg
méltatlan, kisszerű emberi környezet drámai összeütközése volt. Közhely az is, ami
ezt a drámát teljessé tette az ő szemében: hogy az összeütközés csak az ideaember
vereségével végződhet, a szerelemből, a családból, a barátságból, a kisebb közösségből, a társadalomból, a történelemből, az életből való kivonulással. A mítosz, amit
önmagáról alkotott, az állandó egzodus tragikus képletében kapott kárpótlást érzékenysége sebeiért. De Németh László, a kortársi magyar irodalom legtudatosabb
szelleme ezt is tudta, s kezdettől hordozta belül a szabadulás programját is, éppen
az Irgalom regénytervében, az „emberiszony legyőzésére". A program tehát már a
húszas években készen van, csak az írói személyiségnek kell négy évtizeden át
érlelődnie, hogy világképének, az emberrel szemben támasztott morális követelményrendszerének a föladása nélkül képes legyen elfogadni végre a világot, az
emberi környezetet a maga valóságos, tehát nyomorúságos mivoltában.
Sántaságában.
Kertész Ágnes történetében Németh László az irgalom ihletével lép föl az epikai
ítéletalkotás legfelső pulpitusára, hogy a világ és az ideaember birkózását tragikus
létszemlélete tükrében utoljára megcsillantsa. A változással együtt, ami őbenne
ment végbe. „A tíz hónap alatt lejátszódó történetben négy évtizednyi lelki fejlődést
rekapitulálva", ahogyan pályatörténeti esszéjében megvallotta. Az Irgalom ily módon
ugyanannak a világnak a regényíróban — négy évtizedes lelki fejlődés során —
újjászületett képe. Az adósság törlesztése már csak ezért sem történhetett meg előbb.
Első társadalmi darabjának, a Villámfénynél
egyik szereplőjét Németh László
úgy jellemezte, hogy „az olyanféle lányoknak, mint Sata, van egy gyönyörű koruk:
a szépség m á r kialakult, a lélek azonban még nem kelt föl mögötte. Ebben a napkelte előtti csöndben a jelenéktelen és ostoba lány is jelentősnek és titokzatosnak
érződhet." Hát még az okos és érzékeny! Kertész Ágnes ugyanebben a napkelte
előtti csöndben jelenik meg az Üllői út ívlámpái alatt, a regény első jelenetében.
De a botránkozó szűz, aki mit sem tud „a hús vidám kalandjairól" (Rimbaud), ezért
engesztelhetetlen keménységgel ítéli meg a „legszebb éveit" társ nélkül eltölteni
kényszerülő anyja ballépését; az irgalom kegyelmében nemcsák a hús és vér zavarát sejti meg, „hogy akit becsülünk, nem vonz, s aki vonz, attól mentenünk kell a
lelkünket", de azt is megtanulja, hogyan húzza „a mellére a sánta emberiséget,
amelynek hitet kell adni, hogy futni tud, s a lábára is vigyázni közben, hogy sántaságába bele ne gabalyodjon".
A fiatal orvostanhallgatónő lelki napkeltéjének düreri rajza mögött azonban
állandóan egy nagyobb Nap fényét érezzük, amely az összegezett élettapasztalat
búcsúsugaraival világítja be az utat, amin a Németh László-i ideaember, „az Isten
leckéjét fogalmazó dolgozatíró", a Szerdai fogadónap egyetemi tanárának a könyvtárszobájából kilépve a cinkotai elfekvőig végighaladt Kelet-Európában 1925 és 1965
között. A követelés, amit Németh László hősein keresztül benyújtott a világnak,
korábban törvényszerűen viszonzatlan maradt, s „akik szerették az igazságot", azoknak száműzetésben kellett meghalniok, mert elvéreztek azon a banalitáson, hogy a
világ olyan — amilyen. Amiért változtatni kellene rajta. De hát nem ez a banalitás
az élet legszörnyűbb, legnehezebben kiemelhető súlya a közösségi ember számára?
Nem ez a legnehezebb? A viszonzatlan szeretet állapotában élni, s elfogadni az
Irgalomnak, „az életre adott egyszerű kalauzát", hogy: „az ember adjon s tekintse
véletlennek, hogy kap. Ebben a vak vágyaktól, hiú versengéstől, féktelen szenvedéstől gyötört, természete szerint elfekvő világban egy szabad ember, ha megvan benne
a források bősége, értelmet nem is találhat szebbet, mint önteni, folyatni magát,
tisztulásra és enyhületre."
Az Irgalom végefelé megidéződik egy pillanatra a fiatal orvostanhallgatónő (és
az öreg író) egyik mesterének, a nagy belgyógyász diagnoszta Korányi professzornak
az alakja, amint azt tanítja hallgatóinak, hogy „a szervezetben minden összefügg
85

egymással, s mint a háló, ha megérintik, minden beavatkozás az egészen végigf u t . . . s mégis kell intézkedni, mert a szövevényesség tudata s a határozott intézkedés nem zárja ki egymást". A nagy regényekben az anyag különböző rétegeit,
amit az idő és tapasztalás belévetett, az élet meleg szövevénye ugyanilyen organikus
szervezetté fogja össze: így az irgalomban a társadalmi regényt a történelmi regénynyel és a lélektani regénnyel (helyesebben, Németh László kifejezésével: a „lélekteremtő" regénnyel) és a kulcsregénnyel, aminek a megfejtését a mítosz anyagában
nem kevesebb joggal keresheti az olvasó, mit a személyes élet tényeiben. S a regény
mondat-ideghálózatában ezek a rétegek mind visszhangzanak az olvasó tekintet
érintésére.
De mit ér a tervezői zsenialitás, ha nem párosul a kőműves, a téglahordó tisztességes munkaerkölcsével? Az Irgalom szerzője szóban és írásban többször is elpanaszolta, hogy „ereje javát olyan műfajnak a karjaiba hordta", ahol a művészi
sikerre a legkevesebb a remény. Az olvasók zöme nem törődik az épülethez összehordott kövek, a cement és a malter minőségével. Az olvasók zöme ugyanis szórakozni akar. Mégis vállalta, betegen is, a m ű f a j kihívását, mert az angol, az amerikai,
a francia, az orosz regény példája arról győzte meg, hogy egy nép szelleme, kultúrája a legkönnyebben és legeredményesebben a regényeken keresztül léphet b e a
világirodalomba. Ez az igazság viszont a „nemzeti lelkiismeretét" gyötörte meg, m e r t
azzal is tisztában volt, hogy „nálunk az élet olyan orv, annyira kicsinyes, hogy az
epika személytelen pillantása igen nehezen tud kinyílani f ö l ö t t e . . . Igazi nagy regényekre csak egész közösség nőhet föl, annak az életében és agyában kell úgy megfogalmazódniok a problémáknak, hogy azok egy nagy regényt táplálhassanak. A viszonyok, a közélet és közgondolkodás kicsinyessége menthetetlenül benyomul a
regénybe is." (Jó volna megkérdezni tőle, ha lehetne, hogy amikor ezeket a sorokat
megfogalmazta, gondolt-e arra, hogy engesztelhetetlenebb kritikáját adta ezáltal a
magyar valóságnak, mint jónéhányan azok közül, akik általában „nemzeti elfogultságot" vetettek a szemére?) Az Irgalomba, az ábrázolt kor kicsinyességének ellensúlyozásául a magyarság szellemi-morális antropológiájáról való meggyőződését is
beleépítette, mert ebben találta meg az általánosabb érvényű, világirodalmi mondanivalót, ami Kertész Ágnes metaforáját a viszonyok fölé emeli. S itt meg kell
jegyezni, hogy Németh László, aki felléptétől fogva harcban állt a „ f a j vegyészeivel" (amit egyebek közt 1927-es F a j és irodalom című tanulmánya is dokumentál),
sohasem az embertani fogalomra gondolt, amikor a magyarság antropológiáját próbálta leírni. „A népet tökéletlenül fedő élettani változat — írta a Debreceni
kátéban 1934-ben — nem lehet eszmény; a nép sorsához illő magatartás: igen." A r r a
gondolt, s ez az Irgalom világirodalmi üzenete, hogy a magyarság példaemberei,
Kertész Ágnesei például, az életet az erkölcsi minőségigény szerint alakító éterlángszerű lobogást éppúgy a sejtjeikben hordozhatják, mint a görögség példaemberei.

86

IMRE LÁSZLÓ

Gondolatok az Irgalom értelmezéséhez
A korábbi Németh László-regények, a Gyász, az Iszony hármas (társadalmi,
pszichológiai, mitológiai) rétegezettségéhez az Irgalom esetében mintha egy negyedik
jelentésszint is kapcsolódna. Politikai, ideológiai, erkölcsi-életformabeli jelképek útján
valósul meg az előző három réteg gondolati, életreceptszerű, életbölcseleti megfelelője. Emiatt tarthatták többen is tételszerűnek, s összefüggésben van ez a regényforma bizonyos változásával, tágulásával is. Ha ugyanis nem tulajdonítunk kellő
fontosságot ennek a negyedik jelentésszintnek, akkor az Irgalom valóban lazának,
túlírtnak, sőt szétesőnek tekinthető. Holott nem elsősorban az alkotóerő hanyatlásának, a formaösztön elbizonytalanodásának a dokumentuma az Irgalom, hanem a
végrendelkező író „utolsó kísérlet"-e, melyhez az előzőeknél szélesebb, gazdagabb
viszonyítási rendszerű struktúrára volt szüksége. Amit az Irgalommal akart elmondani, az csak az apró részmegfigyelések és a nagyszabású gondolati jelképek szembeállításával volt megfogalmazható. A regény eddigi magyarázatainak, értelmezéseinek
kiegészítése ily módon azt hivatott bizonyítani, hogy a fokozott eszmei megterhelés
szükségszerűen vezetett el a tudatregényforma módosulásához.
*

Németh László, aki a társadalmi helyzet, a családi kapcsolatok, az egyéni sorsok
valószerű és részletező rajzából merítette „epikai hitel"-ét (Regényírás
közben),
ezúttal tudatosan arra törekszik, hogy a külvilág apró tényei, a lélek alig érzékelhető, finom rezdülései egyetlen nagy alapélményt, az egyetemes emberi szenvedés
élményét erősítsék fel. Bölcskeyné tehetetlen vergődése és Kertész tanár úr bágyadt
esetlensége, Mária és Mata, Jolánka és Halmi kínjai, s a többieké, szinte kivétel
nélkül, az emberiség „sánta"-ságát húzzák alá. A különböző eredetű, társadalmi,
lélektani, biológiai okú nyomorúságok mind az átélő tudat szintjén, Ágnes belső terében vannak adva. Itt nyerik el értelmüket is: egy ú j életszemlélet, az „adás", a
közösségiség morálját teremtve meg. Ágnes kegyetlenül pontos, elemző emberlátása
elengedhetetlenül szükséges a megoldás értékéhez. A bűnhődést önmagukban hordozó
„bűn"-ök felismerése, könyörtelen látlelete (anyja, Mária és mások megítélésében) a
szánalom, együttérzés és segítőkészség feltétele. Ágnes csak ezen az úton válhat a
„megértés hordozójá"-vá (Béládi Miklós). A terjengősségnek látszó részletezés, több
oldalú indoklás biztosítja, hogy a gondolati általánosítás, jelképesség ne legyen
elvont és didaktikus.
Apa és leánya közös tulajdonságaira utal maga a Kertész név, az ápoló, gondozó,
nevelő tanári és orvosi hivatás összekapcsolásával. A főhősnő tisztaságot jelentő
keresztneve is a regény alapgondolatát tudatosítja. A jelképiesítés eszközei a nagybetűs fogalmak: Ágnes úgy gondol apja megjövetelére, mint az Eszme betoppanására, Lackovics úgy üli meg a Kertész család életét, mint „arcot, testet vesztett
Végzet". Többször is előfordul bizonyos színhelyek, jelenetek átvitt értelemmel való
feltöltése. Ilyen a szenvedésélményt koncentrált formában kifejező elfekvő szerepeltetése, ilyen a falujába érkező Kertészt fogadó kalaplevevő tisztelet, mely mintha
szélesebben az egész magyarság világháborús szenvedéseinek szólna. De maga a
közvetlen cselekmény, egy család válságos hónapjainak eseményei is érezhetően arra
szolgálnak, hogy az író az ember nagy küldetéséről, léhaság és üresség, önzés és
kegyetlenség elleni küzdelméről beszéljen. A főszereplők pedig (s erre ilyen mértékben nem találunk példát Németh László regényeiben) eszmei, politikai, erkölcsi
törekvések, lehetőségek megjelenítői.
87

A jelképességnek ez az utóbbi válfaja az, melynek révén a hivatásától búcsúzó
író, megindultan és felelősséggel, a segítő beleszólás jogán, a szocializmus ügye
mellett tesz hitet. Az Irgalom jelentékeny ihletői ugyanis az 50-es évek politikai
fordulatai. Németh László a 60-as évek elején a visszafordíthatatlan folyamatoknak,
a szocializmus meghonosodásának tényét feladatvállaló buzgalommal veszi tudomásul, részt kér az ú j világ emberi-erkölcsi arculatának kialakításából. Ezért válik
szükségessé számára, hogy Halmiból, Kertészből, részben Vetésiből is, s elsősorban
Ágnesből erkölcsi, világnézeti szimbólumot formáljon.
*

Az ú j eszméket, a szocializmust Halmi képviseli a regény világában. Ágnes számára a 20-as évek Magyarországa Vetési-féle értéktelen, önző, frázisos egyéneket
sorakoztat fel, csak Halmiban láthat az apjáéhoz fogható eszményteljességet. Az emlékeiben élő Kertész a múlt embere, a szokásaiban, vágyaiban, eszményeiben a felszínhez tapadó Vetési a jelené, Halmi a remélt jövőé. A 20-as évek silány jelenének ellenében tehát a múlt bizonyos értékei és a jövő lehetőségei kapcsolódnak
össze Ágnes értéktudatában. (Vetési életszemlélete végig elfogadhatatlan az ő számára.) A kezdeti ideáltól, apjától némileg eltávolodik, s a mű végén Halmihoz csatlakozik. Ennek a csatlakozásnak azonban az az alapja, ami Kertészben és Halmiban
rokon. Életkor, társadalmi helyzet, elvek dolgában látszólag távol esnek egymástól,
Németh László mégis mintha éppen az ő közeledésüket szánná regénye egyik fontos
üzenetének. Többször is saját nézeteit adja Kertész szájába, s így annak rokonszenve
Halmi és annak eszméi iránt egyszersmind arra kíván rámutatni, ami őt kezdettől a
szocializmushoz kapcsolta. Mintha azt akarná mondani eszmehordozó alakjainak
egymáshoz fűződő viszonyával, hogy a Halmi Ferik ne lássanak ellenséget, de még
ellenfelet sem a Kertészekben (megférnek ők Ágnes szívében ketten is, sőt feltételezik egymást). Kertésznek, a morális kiindulású értelmiségi gondolkodás közvetítőjének pedig bíznia kell a Halmik által teremtendő jövőben.
Ágnes megváltóként v á r j a vissza a környezetében legkülönbnek tekintett embert, apját, akinek erkölcsi komolyságát, szelídségét, jóakaratát követendő példának
tartja. Kertész eszményei részben a múlt századhoz kötődnek: a népet felemelni
kívánó, nemzetnevelői pátosz, Deák Ferenc-i bölcsesség, tisztesség, munkaszeretet stb.
Mindennek még Ágnes szemében is van valami idejétmúlt jellege, a szerzői előadás
időnként humorosba átcsapó hangneme pedig egyenesen donquijotizmusnak láttatja.
A gyöngéd áhítat, mely (már csak az önéletrajzi modell miatt is) körüllengi Kertész
alakját, mit sem változtat azon, hogy hazaérkezése után az apa egyre kevésbé t u d j a
valóra váltani azt, amit lánya tőle remélt. Szerepe úgy módosul, hogy Halmi előtérbe
kerüléséhez járul hozzá.
Németh László szerint nincs áthidalhatatlan ellentét az értelmiségnek a korabeli
hivatalosságtól eszmeileg viszonylag független, erkölcsi szempontú, népért élő és
dolgozó, puritán képviselője és a szocializmus eszményei között. A gondolati általánosítást ezúttal is társadalmi és karakterológiai részletezés támasztja alá. Feri kezdetben csak Kertész oroszországi beszámolóinak elfogulatlanságát dicséri, később
megérzi, hogy a szerzésen, érdekviszonyokon alapuló társadalmat mindketten ellenszenvvel nézik. Kertész nem teszi magáévá az osztályharcos felfogást, de keresi a
szocializmus morális elfogadásának lehetőségeit. Nem a polgár előítéleteivel nézi a
szovjet rendszert, hanem pedagógiai szenvedélyéből következő, a „kísérletező ország"-ot megillető bizalommal. Ennek a megértésnek a feltételei eleve adottak,
hiszen Kertészt (mint Némethet is) semmi nem köti az úri osztályhoz és az ellenforradalmi Magyarországhoz, elhivatottsága és származása a parasztság, a dolgozók
közé vonzza a honvágy erejével. A Kertészben a Szovjetunió iránt ébredező rokonszenv, még ha aggodalmak kísérik is, Ágnest is bizakodóbbá teszi Feri eszményei iránt.
A regénynek ez a mozzanata, Kertész és Halmi kapcsolata magyarázza Ágnes
és Feri közelkerülésének történetét. Kertész és Halmi elveinek összebékíthetősége ú j
88

perspektívákat derengtet fel. Reményt ad arra, hogy Halmi felfogása kiegészül az.
„irgalom-tan"-nal, amit Kertész (és Ágnes) kínál számára, de arra is, hogy a Kertész képviselte erények beépüljenek a tervezett jövőbe. A néppel, a közösséggel szolidáris felelősségérzet, szívós tudásvágy a Halmi Ferikben kelthet rokonszenvet.
Ágnes érzi, hogy Vetési teljesen érzéketlen volna az apja értékei iránt, s hogy Kertész és Feri valamilyen módon összetartoznak.

Ágnes az erkölcsi tisztaság és megközelíthetetlenség szimbólumaként, kezdetben;
elzárkózik a szennyesnek és értéktelennek vélt világtól. Függetlenségét védendő elszigeteli magát környezetétől az apa ideáljának makacs megőrzésével, a tanulással,,
mely védő tok volt számára, „amelyből tagadhatta a világot", túlzott érzékenységével,
már-már önmaga szemében is „természetellenesen" magas erkölcsi mércéjével, azzal
a vegyülésre képtelen tökéletességgel, mely Frida néniből is vénlányt csinált. Mindezt biológiai oldalról motiválja a „már kényelmetlen szüzesség". Magányosságán.
apja hazaérkezése sem sokat változtat. Szinte észrevétlenül mégis megindul az oldódásnak az a folyamata, melynek során „magát kell megváltania, hogy másokat is
képes legyen megmenteni" (Illés Jenő). Ennek a lassú fejlődésnek előbb csak tanúja,
m a j d cselekvő részese Halmi. Az ő eszméi és távoli tervei hosszabbítják meg és
teljesítik ki Ágnes morális útkeresését.
Ágnes kezdetben ridegnek és korlátoltnak látja Feri elveit, sőt néha ironikusan
veszi át osztályszempontú kategóriáit. Nyugtalanná teszi, hogy az, ami Ferit m o z gatja : a gondosan táplált sérelem és a „csalhatatlan teória rossz keveréket ad:
gőgöt, megvetést". Ágnes szerint nem a harc a lényeg, hiszen az emberek valódi
érdekei összeférnek egymással, hanem a tökéletesebb élet elérése. Ügy érzi, egészségesebbé és harmonikusabbá válna Feri szándéka, ha nem gyűlölet, haHem szeretet
és jobbító ösztön vezetné. Viszont a kezdetektől jelen vannak olyan momentumok is,,
amelyek valami szövetségfélét hoznak létre közöttük. Ilyen a gyermekkor emléke,
Tükrös, az apja szülőföldje. (Feri ösztöne hamar ki is tapintja, hogy Ágnest az apja
felől közelítheti meg.) Ágnes a cselekmény előrehaladása során Feriben az életnek
éppolyan kifosztottját látja, amilyenné apja vált anyja mellett. Az összevetés megdöbbenti: ha szívtelenül bánna Ferivel, anyja erkölcsi szintjére süllyedne. A család
megváltozott körülményei, Frida néni és Kertész élete a Horváth utcai házban, az
„új kivonulás" egyfajta társadalmon kívüli helyzetet eredményez. Az „úri" életformával való teljes szakítás, a tiszta, szegény, egymást szolgáló életek olyan közösséget
jelentenek, melybe Feri zavartalanul tud beilleszkedni.
Az Ágnes képviselte erkölcsi abszolutizmus és a Feri által megszemélyesített"
társadalomátalakító szándék közeledését a bemutatott sorsok mindegyike elősegíti.
Ágnes ugyan magánéleti, erkölcsi konfliktusok formájában éli át a fennálló viszonyok tarthatatlanságát, de mintha a felgyülemlő keserűség valami átfogóbb, gyökeresebb orvoslás igényét is kifejlesztenék benne. Értéktudatában végbemegy a szereplők végleges átcsoportosítása. Eszerint nincsenek úri és szegény származásúak,
hagyományos értelmiségiek és szocialisták, csak értékes emberek az egyik oldalon,
akik az elveikért áldozatokat hoznak, akik a hivatásukat komolyan veszik, akik nem
tudják tétlenül nézni a mások szenvedését, életüket az „adás"-ra teszik fel, s ily
módon a jövő munkásai lehetnek; s velük szemben a felszínesek, az élvezni vágyók,
a paraziták. így kerül egy táborba Kertész és Halmi, s a másikba Vetési és Lackovics. Ez az átrendeződés teszi egyértelművé, hogy a befejezés nem tantételszerű
„toldalék": az apai ideáltól egyenes út vezet Halmi elfogadásához.
Ágnes azt is megérzi, hogy Feri forradalmi gondolatai, bénaságától megnyomorított lelkének kissé merev szocializmusa számára a megtisztulást éppen az ő szerelme jelentheti. Ez volna neki az a nem remélt s ki nem követelhető ajándék, ami
belőle is felfakasztaná a számítgató elvszerűség helyett a bőség boldogító adakozását..
A regény megoldása az emberi szolidaritás értékeket megsokszorozó erejét példázza.
Feri a hirtelen rászakadt boldogságban megszabadul kisebbségi érzésétől, képessé
89

válik a világ spontán, felszabadult birtokba vételére: „Halmi, akit a rásulykolt kéreg
a természet ellen is megkeményített, meghatottságában és szomorúságában fellágyulva, mintha először eszmélt volna rá a világ szépségére." Ágnes meg azt érti meg,
hogy Ferinek róla kialakított idealizált képére nem szabad méltatlannak bizonyulnia.
A regény ezzel a kiegyenlítéssel zárul: a tartózkodó, önnön tisztaságát védelmező
erkölcsi idealizmus magához öleli „az egész elfekvőt, a nagy emberiség"-et, feloldódik a cselekvő szeretetben, a jövőt szolgáló szolidaritásban, a Feri képviselte doktriner osztályharcosság is megszabadul csonkaságától, kiegészül az „irgalom-tan"-nal, a
szeretet, az ingyen és önként adás nagylelkűségével.
Az Irgalom testamentum érvényű záróképe Németh László üzenete a jelennek és
a jövőnek. A szocializmus további humanizálása nem egyszer utópikusnak mondott erkölcsi igényességét kívánja normává avatni. Az író hite szerint a „jóra szövetkezők", a „minőség" forradalma nem a szocializmus ellenében, hanem éppen
annak keretei között bontakozhat ki. A 20-as években játszódó regény így az 50-es,
60-as évek tapasztalatát rögzíti: a megváltozott társadalmi és tulajdonviszonyokra
olyan ú j életszemléletnek, értékhierarchiának kell épülnie, mely a szerzés, önzés,
érvényesülési vágy helyett az áldozatvállalás, a közösségiség, a tiszta emberség, a
másokért élés szintjére emelkedik.
*

Az Irgalom címe bizonyos félreértésekre, a regény eszmeiségének eltorzítására
adhat alkalmat. Papoló irgalmaskodást, öncsonkító, s így értékfeladó mártírkodást
olvashattak ki belőle. Holott nem valamiféle egyetemes szánalmat propagál benne
az író, a szenvedéseken való passzív sajnálkozást, s még kevésbé valami életidegen
aszkézist. Németh László Levél egy negyedéveshez című írásában lányának címzetten,
de a mának és a holnapnak szólóan fogalmazza meg az Irgalom mondandóját: „Az
emberek bdlldogtalansága, lelki sivárosodása, idő előtti hervadása civilizációnkban
már nem annyira a nyomor, inkább a kitenyésztett vágyak és igények, a mindenáron
kapniakarás következménye. A csak adó életeknek pedig szép csodájuk, hogy végül
mégiscsak kapnak, váratlan helyen, de annál meglepőbben, mint Ágnes apja a lánya
nagy szeretetét. Ahogy az az ember is, akit te filozófiám ellenpéldájául szoktál felhozni, ha nagy kivárással, ha poklokon át is, tulajdonképpen mindent megkapott,
amit ezen a történeti helyen, olyan szerény képességekkel s elég nehéz természettel
is megkapható volt." Németh László tehát nem az önfeladó aszkézis, hanem a boldog, értelmes élet receptjét ajánlja, reméli Kertész Ágnes történetében.
A regény elején Ágnes keserű igazságként könyveli el, hogy nem érdemes másokra tekintettel lenni: „szüret a komiszoknak, a haszontalanoknak!" Hazatérő a p j a
sorsának alakulása is ezt a tapasztalatát erősíti fel. Csak amikor éppen apján, s
aztán másokon segítve megérzi az adás örömét, kezdi megtalálni élete értelmét és
boldogságát. Vetési életvitelével állítja szembe a maga meglelt igazságát: mások
szenvedése árán nem szerezhetünk magunknak tiszta örömöt. Egyre biztosabb benne,
hogy nem kell lemondania az életről azért, mert hű akar maradni eszményeihez.
A megoldás pedig nem mártíromságot, hanem a rátalálás örömét és bizonyosságát
jelenti a számára. Németh László már az Égető Eszterrel arra tett kísérletet, hogy
a tragikum ellentétét írja meg: a végzeten vett győzelmet, a „harmóniában lezárt
életet". Ennyiben, Németh László felosztása szerint, legenda az Irgalom is, legenda,
„hogy győztem, vagy mondjuk: győzni lehet, íme a győzelem ormai, a szentség
harmóniája".
Az Irgalom erről a győzelemről szól. Ágnes nem irgalmasságot gyakorol, nem a
saját boldogsága árán kíván adni, hanem éppen ez az adás teszi gazdaggá. A számára
kínálkozó lehetőségek közül azt választja, ami neki is a legtöbbet jelentheti. Ebből
a szempontból ellen-Don Quijoté-t írt Németh László. Cervantes hőse éppúgy, mint
Dosztojevszkij Miskin hercege azt bizonyította, hogy a jóság, a nemes önfeláldozás
kibékíthetetlen ellentétbe kerül a valósággal, hogy a szemeit a legkülönb eszményekre függesztő ember orra bukik, nevetségessé válik, vereséget szenved, szükségképpen szerencsétlen, boldogtalan. Németh László a reményt szólaltatja meg, hogy
90

a világ és a magasabb erkölcsi normák összhangba hozhatók, hogy nemcsak lehetséges, de érdemes is vállalni „a vak vágyaktól, hiú versengéstől gyötört, természete
szerint elfekvő világban" az adás morálját, hogy az ember, „ha megvan benne a
források bősége, értelmet nem is találhat szebbet, mint önteni, folyatni magát, tisztulásra és enyhületre". A regény jelképi-gondolati jelentésrétege az író közvetlen
jelenlétét teszi lehetővé, s ennek meg is van a maga külön funkciója. A nyújtott
életrecept naivságán, követhetetlenségén fejüket csóválóknak, hitetlenkedőknek felmutatja a maga „csak adó" életének boldogító, győztes teljességét.

KOCSIS RÓZSA

„Szerettem az igazságot..."
NÉMETH LÁSZLÓ TÖRTÉNELMI DRÁMÁI
Németh László ú j fejezetet nyitott a XX. századi magyar dráma történetében is.
Mivel célja „prófétai és nevelői" volt, egyben a színpadot is közösségi problémák
fórumává kívánta emelni. Mindig azt tanította, hogyha magyar író igazi író akar
lenni, be kell ülnie a „néptanító katedrájába". Ahogy a magyar irodalom sosem
volt önmagáért való, a színház sem lehet szórakozás csupán, hanem a népi-nemzeti
lét ügyét szolgálva töltheti be művészi hivatását.
Németh már indulásakor az európai művészet bölcsőjére, a görög kultúra kincsesházára hívta fel kortársai figyelmét. Eszményképe az Euripidész előtti színjáték,
amely — mint a m ű f a j fénykoraiban — nem egy vékony réteg, hanem az egész
közösség eszmei és kulturális életét szolgálta. A némethi életfilozófiában ugyanis az
ember lehetőségei nemcsak a saját lehetőségei, hanem a társadalomé, a természetéé
is egyben. S az egyéni életben az juthat a legmagasabbra, aki „a legtöbbet öleli föl
a közösségéből és kozmoszéból".
A magyar dráma érdekében a m ű f a j klasszikus és modern alapjaihoz tért
vissza. A görögök, így Szophoklész művészetében a végzettel küzdő emberi lélek
nagyságát csodálta. Ibsen és az orosz dramaturgok pedig a modern ember jellemdrámája és lelkiismereti vívódása felé fordították a figyelmét. Pályája elején úgy
vélte, hogy a korabeli nyugati színpadokon hódító ú j irányok nálunk is teret nyerhetnek. Hamar ráébredt azonban, hogy nálunk nemcsak a színházi élet feltételei
mások mint Nyugaton; de mások a magyar valóság által követelt művészi feladatok
is. Az esszéíró és a színikritikus éles szemével azonban nemcsak a különbséget, hanem azt az ú j igényt is látta, amely más-más' történelmi helyzetben mégis egyformán ott munkált egész Európa XX. századi kultúrájában.
Németh tudta, hogy mondanivalója csak a magyar dráma legjobb hagyományaira épülve válhat meggyőző erejűvé, és így juthat el prófétai-nevelői céljainak
megfelelően a közönséghez is. Előtte állt a múlt század történelmi-nemzeti tragédiája és a századelőn feltűnt társadalomkritikai realista-naturalista dráma. Ezeket
a honi talajból fakadt irányokat azonban az intellektuális kérdésekkel vívódó modern
gondolati dráma felé hajlította. Mindig is azt az írót tartotta nagy alkotónak, „akiben az európai korszellem és ízlés kereszteződött a magyar népiséggel". Hangsúlyozta viszont, hogy nekünk az európai kultúrát „nem meghonosítani, másolni, továbbadni kell, hanem a népek nagy társalgásába — alkotó módon — közbeszólni".
91

Színházzal kapcsolatos igénye is hasonló volt, hiszen darabjait mindvégig korunk
magyar szintről érzékelt sorsproblémái feszítik.
Illyés Gyula az egyik 60-as évekbeli nyilatkozatában a némethí drámaszemléletre mint követendő példára hivatkozott: „Németh László huszonöt d r á m á t írt,
valamennyi kiszakított része az itteni életnek, ezt kellene folytatni. Nem azt mondom, hogy a fiatal írók Németh Lászlót utánozzák, de az ő magatartása a példamutató: itt vagyunk, erről beszélünk." S valóban, a szocialista magyar d r á m a f e j lődése azt mutatja, hogy a némethi és a vele sok tekintetben rokon illyési szemléletnek több európai színvonalú követője és továbbvivője van.
A felszabadulás utáni magyar drámatörténetbe Németh László történelmi tárgyú
műveivel írta be a nevét. Nagy Péter írónk ez irányú munkásságát méltató, 1957-es
tanulmányában arra hívja fel a figyelmet, hogy nálunk a történelmi d r á m á n a k
mindig külön jelentősége volt, mert e műfaj a nemzet „történelmi tudatának alakítója, korokon át hagyományozója". Németh hősei ugyanis kárhozatokba merülő,
de eszményeikért körömszakadtáig küzdő történelmi alakok, a magyarság- és emberiségtudat képviselői.
Németh egész életműve a történelemmel való heroikus viaskodás hevében fogant. A történelemmel, amely pusztulás vagy megmaradás kérdése elé állította a
magyarságot, de nem egyszer megkérdőjelezte az emberiség sorsát is. Németh hősei
megváltónak hitt ideáikkal feszülnek a végzet ellenébe, küzdenek a magyarságemberiség felemeléséért, a haladásért, a jövőért még akkor is, ha ezért bukniok és
vérezniök kell. Az emberiséget szolgáló eszme életük legszemélyesebb igazsága
is egyben.
Köztudott, hogy Németh üdvösségtanának, a minőségideának felépítése érdekében, történetfilozófiai kérdésekkel is foglalkozott. Nem célunk e tanulmány keretében ilyen vonatkozású nézeteiről beszélni, csupán drámái miatt említjük, hogy m á r
a Tanú esszéiben is az emberi és a magyar történelem csomópontjait vizsgálta.
A kor értelmiségi döbbenetéből kereste a kivezető utat, a szellemi vezérelvet, „a
történelmi önalakítás tudományát, amelyben egyéni üdvösség, nemzeti küldetés és
embertörténelem egyet jelent és egyet akar". Németh számára az emberiséget szolgáló tudatnevelés jelentette az igazságot.
A nagy történelmi átalakulás első éveit Hódmezővásárhelyen élte át, mint óraadó tanár. Jobbára magyart és történelmet tanított, a két tárgyat egy világtörténeti
keretbe ágyazva. Ügy vélte, a pedagógia az a terület, ahol a legtöbbet tehet a szocialista építésért, A vásárhelyi években a drámák mint „pedagógusi kohójának a
melléktermékei" születtek meg. Szíve igazija a történelmi dráma volt, „e halottnak
tartott m ű f a j aktualizálása, hozzáidomítása a magam sorsához s fokról fokra a
nemzet helyzetéhez".
Németh ugyanis a világszínpadon jelentős szerepet betöltő történelmi parabola
vonulatnak egy sajátos magyar változatát teremtette meg. A modern európai szerzők, a történelmet csupán „vázlatnak" tekintik, amelyből megszerkesztik koruk emberének a „viselkedését". A jelképes történelmi példázattal a jelen mélyen elvont
és konkrét cselekménybe nehezen sűríthető problémáira utalnak. A vázlatos történelmi keret többértelmű parabolává válik, amely a jelenhez szóló mondandóján
túlmenően fenntartja az általánosság igényét is. Németh történelmi drámái szintén
a jelennel kapcsolatos párhuzamokat kínálnak, de nem egyértelmű parabolák.
Hőseik és témakörük önmagukban is helytálló, történelmileg hiteles, konkrét személyek és események, csak konfliktusuk cseng össze az írót is foglalkoztató problémavilággal.
A késő polgári kultúra tézises és ironikus parabolái inkább az abszurd groteszk
életérzés, a társadalmi elidegenedés az ember tragikomikus mivoltának megannyi
tanúbizonysága. Ezek a történelmi keretű példázatok nemcsak a jelen társadalmat
vagy politikai hatalmat kérdőjelezik meg, hanem a mindenkorit is egyben. Túlvannak kétségbeesésen és reményen, s a gúnyolt társadalmi valósag, valamint erkölcsi
szemlélet helyébe semminemű ú j értéket nem kívánnak, de nem is tudnak állítani
92

Evvel szemben a közép-kelet-európaiak történelmi drámái a közösségi élet nevelésének a példái.
Németh az ember „legmélyebben gyökeredző közösségi ösztönének . . . az igazságszeretet, az igazság kimondásának ellenállhatatlan kényszerét tartotta. Az igazság: a közösség érdeke". Egyetlen témát sem dolgozott fel annyi változatban, mint
az igazságszeretet által felidézett tragikumot. Első történelmi drámájától, az 1937-ben
született VII. Gergelytől kezdve az életművét lezáró Colbertig, az igazság vállalásának és kimondásának embert és társadalmat próbáló lehetőségeivel vívódott. VII.
Gergely utolsó szavait: „Szerettem az igazságot, gyűlöltem a hazugságot, ezért halok
meg száműzetésben . . . " síriratnak szánta.
Mert az igazságban „nagy társadalomtisztító és félelmes emberpusztító erő van
együtt" — fejtegeti a Galilei együtteséhez szóló tanulmányában. Ebből következik,
hogy Németh igazságkimondó drámái tragikus töltésűek. Lukács György is azt tanította, hogy a tragédia kora egybeesik a társadalom világtörténeti átalakulásával.
A tragikus konfliktus történelmileg-társadalmilag sorsdöntő eseményt és olyan jellemet követel, amelyben egyéni szenvedélyként jelenik meg a társadalmi tartalom.
A „világtörténeti egyéniség" társadalomtisztító szándéka és az adott korban való
kiteljesedésének problematikus volta Némethet is a tragédia felé fordította.
Mindig tiltakozott azonban ellene, hogy a tragikumot összetévesszék a pesszimizmussal. Szerinte a tragikum érzése sosem apasztotta az egyén vagy a társadalom
erejét. „A regényírás közben" említi, hogy a görögség sosem képviselt akkora történelmi-társadalmi erőt, mint amikor egész életét a tragikum világította át. „Mert
a tragikum nem azt mondja: úgy is elbukom; hanem azt mondja: ha el is kell
buknom. A tragikus ember ragaszkodik a világnak azokhoz az erőihez, amelyek
benne, népében, ügyében összefutottak."
Németh itt nemcsak a regény, hanem a modern dráma alapvető problémájára
is rátapintott. Pirandello, Dürrenmatt stb. színpadának az értője és elemzője világosan látta a nyugati és a magyar dráma közti különbséget: „A mi vívódásunk idegen attól, amit a néző a XX. századi drámában megszokott. A dráma inspirálója
ott az ötlet, hangneme az irónia, itt az erkölcsi lábonmaradás, emberi méltóságtartás s a kikerülhetetlen pátosz, amelyét a nyugati fül tévesen XIX. századinak
érez. Engem ez kényszerített arra, hogy a nyugati szempontból időszerűt, melyet
pályám kezdetén oly világosan láttam, elvessem, és az időszerűtlent csináljam" —
vallja egyik 60-as évekbeli nyilatkozatában. Voltaképp a tragikummal kapcsolatos
állásfoglalása választotta el a későpolgári kultúra drámaszemléletétől. Mivel a polgári világnak nincs többé ú j tartalmat adó eszmeköre, ezért színháza is individualizálódik. Nem lobog benne többé az emberi boldogulás kollektív akarása, a hit,
amely szülője az eredményeket teremtő emberi cselekvésnek is. A „meghalt istenű",
a látszat és valóság, az objektum és szubjektum közt felborult egyensúlyú világrendben az ember cselekedetei egyébként is érvényüket vesztik, nem tükrözik többé
a valóságot, csupán a felszíni látszatvilág konvencióinak engednek. Ezért sikkad el
a m ű f a j lényegét jelentő emberközötti, jelen idejű cselekmény is. Hit nélkül, annak
kézzelfogható formája, a tett nélkül pedig nem létezik tragédia.
Ibsen és Csehov a hiányzó objektív erkölcsi világrendet a hős egyéni ideavilágával pótolta, és drámáik dialektikája az egyén eszmekörére épült. Ibsen hősei,
Lukács Györgyöt idézve, „össze akarták egyeztetni az életet az eszmével", és tragikussá váló konfliktusukból többnyire komikusan kerültek ki. A klasszikusok, így
Schiller vagy Hebbel azonban hőseik ideáját a történelem sorsdöntő eseményeivel
hozták összefüggésbe, és így még valódi tragikus konfliktus felidézésére voltak
képesek. Erősebb tragikus sugárzást Némethnek is ott sikerült felvillantani, ahol
hőse törekvésében egyéni szenvedélyként jelenik meg az előre mutató történelmitársadalmi tartalom.
Németh az igazságkimondás nagy lehetőségeit a történelem szinte mitikusnak
érzett alaphelyzeteiben fedezte fel. Mert „a nemzetnek ma a történelem a mitológiája" — magyarázza a Széchenyi kapcsán a Tímár Józsefhez intézett levelében.
„A modern dráma fejlődésének történetében" Lukács is a történelmi dráma „mito93

lógiát pótló, mesterséges distanciákat teremtő, monumentalitásokat létrehozó, trivialitásokat eltüntető, és ú j pátoszt produkáló" hatásáról mint modern, tragikus lehetőségről beszél. A lukácsi szemlélethez hasonlóan, a tragikus végzetszerűséget Németh is leginkább a történelem és a jellem lehetőségeiben találta meg. Tragikuma
ugyanis — mint már fejtegettük — az eszme megvalósításának problémájából, a
világtörténeti hős és az adott társadalmi szituáció sokszor végzetes kimenetelű párviadalából táplálkozik.
A vásárhelyi tanárkodás idején született történelmi drámáknak, a
Széchenyinek
(1946), az Eklézsiamegköveíésnék
(1946) és a Husz Jánosnak (1948) a „Vásárhelyi
trilógia" nevet adta Németh. Életének legtermékenyebb, ugyanakkor legnehezebb
periódusa volt a vásárhelyi időszak. Az írót éppúgy, mint az országot, a múlttal
való leszámolás és „helyesebb nézettel", valamint „alkalmasabb nazarénusokkal" —
ahogy az 1939-es Cseresnyésben beszélt erről —, az élet újrakezdésének a gondolata
foglalkoztatta. A „Tanügy rendezése" című röpiratában azt tűzte ki célul, hogy „az
embereket nemcsak munkájukban kell egy dolgozó családdá tennünk, de műveltségükben is". Tehát mint nevelő kívánt bekapcsolódni az ú j világ építésébe, s a
nevelői hevület hívta életre egymás után születő drámáit is.
Az ú j életbe való beilleszkedés azonban távolról sem volt számára problémamentes. Ez idő tájt sokan támadták az 1943-as szárszói beszédben vázolt nézeteiért,
egész harmadikutas koncepciójáért. Némethnek nemcsak a jó- vagy rosszindulatú
bírálókkal, hanem önmagával is meg kellett küzdeni, hogy nézeteiből védeni t u d j a
azt, amit jövőt, emberiséget és magyarságot szolgáló igazságnak érzett, amiért vállalni tudta a „ha el is kell buknom", akkor ist. Számára ez a mindennél fontosabb
igazság a minőségszocializmus eszménye volt. A nagy történelmi-társadalmi átalakulás céljával egyetértett. Mindig is szocialistának vallotta magát, h a a módszert n e m
is tartotta olykor megfelelőnek. Hitt abban, hogy m u n k á j a „minőségével úgyis a
kívánatos XX. századi minőségszocializmus felé tolja a meglévőt" — m o n d j a a
Negyven énben.
A „Vásárhelyi trilógia" darabjainak tragikus konfliktusa sorra az életmű megkérdőjelezett és menthető vagy menthetetlen volta körül forog. Széchenyi, Kis Miklós vagy Husz János konkrét helyzetben ábrázolt, hiteles történelmi alakok. Hitelességüket Némethnek az említettek személyével és korával kapcsolatos történelmi
tanulmányai támasztják alá. Konfliktusuk azonban az író korabeli vívódását idézi.
Németh mindennel számoló, minden lehetőségbe belekapaszkodó, önmardosó és túlérzékeny lelkiismerete többféle lehetőséget végigpróbál. Husz János, a vallásalapító
máglyahalált szenved, de nem vonja vissza tanait. Misztótfalusi Kis Miklós „magamentségiért" megköveti az eklézsiát, ám belepusztul a méltatlan megalázkodásba.
Széchenyi pedig elmegyógyintézetbeli menhelyén megírja és világgá bocsátja a
Blicket, jóllehet ezáltal Döbling olyan kelepcévé válik számára, amelyből csak az
élete árán szabadulhat ki.
A Galilei előtt Némethnek az 1946-os Széchenyi a legjelentősebb történelmi
műve. Az eszmékkel, tanokkal, a történelemben vállalt szereppel való irgalmatlan
szembenézés drámája, amelynek központjában Széchenyi vívódó lelkiismeret-vizsgálata áll. Németh itt Ibsen módszeréhez hasonlóan bontja ki hőse jellemvilágát, és
fedi fel sorsformáló eszmékkel vívódó tudatát. A dráma ugyanis a Blick lelki következményeit vizsgálja. Széchenyi kálváriája ott kezdődik, amikor egy magyarországi látogató elhozza Döblingbe a vádirat otthoni feltűnésének a hírét. Széchenyinek nem az a problémája, hogy helyes volt-e megírni a művét. Mindvégig vállalja és védi az eszményeit képviselő tettet, mint ahogy ez a Goldmark doktorral
való vitából is kitűnik: „Én mindent mélyen megfontolva, a magyar nemzet leghívebb fiaként tettem." A felelősség azért nyomasztja, hogy történelmi szerepével
mit indított el helyesen vagy helytelenül a nemzet életében; és utolsó tette, a Blick
miatt milyen sors várhat a családjára.
A Blick és Széchenyi megtalált naplója alapján ugyanis az osztrák rendőrség
összeesküvést szimatol. A szálak Döblingbe vezetnek, és Széchenyi sorsa megpecsé94

telődik. Ebben a sarokba szorított helyzetben a pszichopata Goldmarkkal való beszélgetések Széchenyi önkínzó kétségeit erősítik, és szándékát az öngyilkosság irányába lökik. Goldmark voltaképp nem ellenfele Széchenyinek. „Az én darabjaimban . . . nincs Gegenspieler, azaz ellenfél — vallja Németh a már előbb is említett,
Tímár Józsefhez írt levelében. — A Gegenspieler nálam a sors." Jelen esetben a
Széchenyi alkatába írt végzet, amely mint kemény jellem megtette, ami emberileg
lehetséges, de mint túlérzékeny intellektus, a testét-lelkét meggyalázó befogottság
elől már csak a halálba menekülhet.
Németh klasszikus és modern szintézisű eszményeinek megfelelően, a Széchenyi
modern lélektani motivációkkal tűzdelt, klasszikus jellemtragédia. Formailag is egyszálú, klasszikusan sűrített mű. Örök emberi és jellegzetesen magyar sorsprobléma
egyben.
Az ötvenes években írt történelmi drámákat, a Galileit (1953), az Árulót (1954),
a 11. Józsefet (1954), a Petőfi Mezőberényben (1954), az Apáczait (1955) „Galilei pör"
néven fogta össze Németh. E drámaciklus központi magja Galilei híres története,
amely Nagy Pétert idézve „az olvadás korszakának egyik jelentős magyar műve, s
amely Galilei élete és tudományos működése sok hiteles mozzanatának felmutatásával, valami általánosabbat és izgalmasabbat vizsgál: a tudós, a szellem emberének felelősségét korával s a korában, világában uralkodó hatalommal szemben".
(Világunk a világszínpadon. Népszabadság, 1976. február 8.)
Németh a „Szerettem az igazságot" bevezetőjében részletesen ír a Galilei születésének körülményeiről. A természetismereti tárgy tanítása kapcsán hogyan merült
bele a fizikatörténetbe, miként ismerkedett meg közelebbről is Galilei életművével,
és milyen súlyos történelmi-társadalmi helyzetben jelent meg nyomtatásban, majd
színpadon is a dráma.
Éppúgy mint Széchenyit, Galileit is az eszményeit képviselő mű sodorta tragédiába. Ahogy jelleméből következően, Széchenyinek válaszolni, Kis Miklósnak nyomtatni, Apáczainak meg tanítani kellett, úgy nem hagyta nyugodni a felismert kopernikuszi igazság Galileit sem. A felismert igazság adta kezébe a tollat, és íratta meg
vele a Párbeszédeket, amely az inkvizíció perébe és börtönébe, majd saját lelkiismeretfurdalásának a poklába juttatta a szerzőt.
A dráma maga, éppúgy mint a Széchenyi esetében, az elkövetett tett következményeit vizsgálta. Utóbbi művében Németh a történet lényegét, a pört mint a cselekmény „szívét" vágta ki, és köréje sűrítette Galilei lelki tragédiáját. Míg Széchenyinek és a többi Németh-hősnek általában nincs valóságos ellenfele, addig a Galilei elleni pör szereplői az inkvizíciós hatalom sokoldalúan ábrázolt, jellegzetes figurái, akiknek fontos dramaturgiai funkciójuk van. Galilei rajtuk keresztül ütközik
meg a hazugságra kényszerítő hatalommal. Hűbb fia az egyháznak, mint a hatalmat
gyakorló egyházi méltóságok, akik eszméi megtagadására bírják. „Az egyház érdeke
volt a szívemen — nyögi a kínpadról lehanyatló öreg. — Jön kor, amely tisztán
látja majd, hogy én tettem az egyháznak a jobb szolgálatot."
Galilei nem azért hajlik meg az erőszak előtt, hogy rozzant öreg testét mentse,
hanem hogy a fejében rejlő tudást az emberiség számára megőrizze. „Nem tudtam
elereszteni, amit az eszemmel az emberek javára megfogtam." Hátralévő napjai
mégis a legnagyobb lelkiismeretfurdalásban telnek. Értelme elfogadja, de erkölcsi
érzéke megbocsáthatatlannak tartja egykori választását. Amikor Toricelli meglátogatja, Galilei megérti, hogy a tudomány fejlődése nem állhat meg, „a fizika nem
vész el, ha mi el is veszünk", mert mindig akadnak, akik kutatják és továbbviszik
az igazságot.
Noha a tett sokszor tragédiába sodorja az egyént, amelyben vérzik és elbukik,
mégis az igazságot szolgáló tett az, amely tragédiasorozatok árán fenntartja az
emberiséget.
E drámák monologizáló tendenciája, intellektuális mélysége és lírai hevülete azt
bizonyítja, hogy Németh sokszor hősének „bőre alá lopja" önmagát, hogy a világ és
a magyar történelem sorsfordító helyzeteiben aktuális és örökérvényű igazságokról beszélhessen egyszerre.
95

VEKERDI LÁSZLÓ

Németh László, a gondolkozó
Németh László észjárásáról alighanem Tamás Gáspár Miklós írta — egy éve,
1975 márciusában — a legtalálóbb elemzést. Talán azért is, mert ót — mesteréhez,
Bretter Györgyhöz hasonlóan — megkülönbözteti a filozófusok (és kritikusok) többségétől kivételes művészi érzékenysége s antikvitás-értése, s mindkét tulajdonság
alapvető Németh László történetszemléletében. Az pedig, ahogyan Németh a történelmet látta, meghatározta egész gondolkozását, ahogyan maga s népe helyét kereste a világban, mindaz erősen és szenvedélyesen történeti fogantatású. „Németh
László — írja Tamás Gáspár Miklós — fölismerte, hogy a kelet-európai kultúráknak
egy szinte időtlenül stagnáló mezőgazdasági társadalom talaján, az európai fejlődéstől a reneszánsz óta elkanyarodott históriájú világában, polgárság és szabadságértékekre orientált autonóm egyéniségek híján, demokratikus hagyományok, citoyenhagyományok nélkül kellett fölépülniük. Ezek a kultúrák általában mégis a nyugati
tradíció nyugati nyelvén fogalmaztak. A magyar liberális nemesség nagy írói —
Eötvös, Kemény Zsigmond, a Rab Rábyban Jókai is — nagy műveikben úgy kezelik
az úgynevezett történelmi kérdéseket, mint valami jóindulatú gyarmatosítók, akik
végső soron egész jó véleménnyel vannak a nemes lelkű bennszülöttekről. A Kelet
népe szerzője is csak egyfajta öngyarmatosítást propagált a külföldi tőke mohó zsarnoksága helyett. Ezért Németh Lászlóra két föladat megoldása várt, múlhatatlanul:
egyrészt, átértékelni a magyar kultúrát, leválasztani belőle mindazt, ami nem szkématikus, másrészt — mivel a lehetséges magaskultúra csak a Nyugat haladó kultúrájának értékesítése révén építhető föl már, más út nincs — példásan, az eredeti
tulajdonosoknál jobban kell realizálni a nyugati kultúrát (amely különben a magyar műveltség saját, de furcsamód ellenséges hagyománya is). Németh Lászlót a
szenvedély el-elragadta, a magyar kultúra átértékelése helyett — ahogyan a földühödött Babits írta Paizzsal és dárdával című zseniális Németh László-ellenes
pamfletjában — kertészkedni kezdett, s metszőollójával kinyírta a magyar irodalomból mindazokat, akik nem nyerték meg a tetszését, s ezzel bizony kissé kompromittálta az alapötletet. De ezt már tudjuk helyesbíteni, ez kevéssé számít: viszont
Németh Lászlóé — s nyilván a Magyar kálvária, magyar feltámadást író Jászi Oszkáré, a Magyar paraszttársadalmat
író Erdei Ferencé, a Blum-téziseket
író Lukács
Györgyé, ha másképpen és más mértékben is — az érdem, hogy a föld e részének
sajátos történelmi ú t j á t szemügyre vette, s ebből radikális politikai és szellemi
következtetéseket vont le."
A következtetések — a társadalom szubsztanciáját képező parasztság vállalása,
a kelet-európai összetartozást hirdető most-punte-silta-program,
a görögségmodell
népi alkalmazása — jól ismertek; politikai vonatkozásaik bírálata s hatásuk elemzése Németh művészetére mintaszerűen meg van írva Tamás Gáspár Miklós esszéjében. A gondolkozó Németh László megértéséhez azonban inkább csak maga a fölismerés fontos, mert ez határozza meg azt a föloldhatatlan ellentétet, mely dinamizmusával Németh Lászlót — megint Tamás Gáspár Miklós szavával szólva — a
„helyzet fölé emelkedésre" kényszerítette. Németh László ugyanis pályája első felében egyszemélyben — bár nem mindig és nem föltétlenül egyidőben — volt „jóindulatú gyarmatosító" vagy legalábbis „felvilágosító" és „nemes lelkű bennszülött".
A „helyzet" pedig a harmincas években — Németh László nagy küzdelmeinek és
sikereinek idején — azt követelte meg itt az embertől, hogy vagy az egyik legyen,
vagy a másik, természetesen „jóindulatúság" és „nemeslelkűség" nélkül. Vagy ha már
mindenképpen ragaszkodott valaki a jelzőkhöz, akkor úgy vélték, legyen a gyarmatosító „nemes lelkű" s a bennszülött „jóindulatú". Ez illett a neobarokk „régi dicső106

ségünk"-höz: mentésen-kardosan pompázó franciás-németes műveltségű urak, s „békésen" az „eke nyomában" ballagó ázsiai parasztok. Ez ellen lázadt Németh, olyan
társakkal mint Illyés, Erdei Ferenc, Veres Péter, Gulyás Pál, Sinka István, Szabó
Pál, Cs. Szabó László, Szabó Zoltán, Sárközi György, Kodolányi János, Móricz
Zsigmond. A többiek azonban — az egy Illyés kivételével, aki tán épp ezért került
Németh közvetlen szellemi szomszédságába, erős különbözőségük ellenére is —
lényegében egyik oldalon állottak. És ez nem műveltség kérdése vagy pláne értékelés, ez tipológia. Gulyás Pál például vagy Kodolányi rendkívüli műveltségével
együtt ízig-vérig „bennszülött" volt; nyoma sem lelhető bennük a „gyarmatosítónak",
mint ahogyan örök bennszülöttként élt Hölderlin, pedig klasszikus műveltsége hasonlíthatatlanul mélyebb volt Goethe műveltségénél. Németh László ellenben — megint
Tamás Gáspár Miklóst idézve — „goethei alkat volt". Goethei alkat, azaz született
„titkos tanácsos" a szó legnemesebb értelmében. Csakhogy Goethét — hiányzott
belőle, helyzete kímélte meg tőle? — sohasem gyötörték „nemes bennszülötti" kínok
és nosztalgiák. Németh Lászlót azonban csak Széchenyiéhez, nem a Kelet népe persze,
hanem a zseniális Blick Széchenyiéhez fogható nemes bennszülötti szenvedélyek
pusztították. S egyensúly e szenvedélyek s a fölvilágosító hevület közt ritkán sikerülhetett, legtökéletesebben a Tanú pillanatában. Az egyensúly tökéletes fölborulása
pedig a Kisebbségben korszaka, amit azután a vásárhelyi periódus pedagógiai szintézise követ, immár lényegesen kedvezőbb történelmi feltételek közepette.
A Tanú lényege szerint tájékozódás: a honi történelem utóbbi évszázadaival
mélységesen elégedetlen lélek útkeresése az európai kultúra tisztább fényeinek világánál. De ezek a fények itt már csak úgy használhatók útjelző gyanánt, ha eredeti
mivoltuknál szebb színekben, mert igazságosabban elosztva tudjuk fölvillantani
őket. Ez a kétszeres többlet: az itthoni hőkölt fejlődés fölemelése Európa legszebb
fényeivel s a fények igazságosabb elosztása, hisz enélkül itt már igazi mivoltukban
meg sem láthatók — ez volt a „minőség forradalma". Erről szól a Tanú, az első
cikkek görög mítoszokat elevenítő ragyogásától, a népi megbékélést hirdető Romániai
útinapló józan valóságtiszteletén keresztül, a Kapások gyönyörű utópiájáig. Az utópia, akár a mítosz, időtlen történés; de megfordított ja is a mítosznak, mert diametrálisan ellentétes irányból közelíti meg a társadalmi valóságot. Németh társadalmi
valósága a kelet-európai paraszti elmaradottság és népi életrevalóság. E fölé emel
égboltot a mítosz — legszebb regényeinek forrása —, s jelöl ki alatta ú j struktúra
építéséhez alapokat az utópia. Aiszkhülosz hitvilága s a Kapások Csokonai-telepe —
egy európai kultúrával s modern agrártudománnyal lelkesített népi téesz — minőségigényében rokon. A Minőség az a mítosz, mely valósággá edzheti az utópiát, s
nem engedi kihunyni az utópia korrigáló fényét a valóságból. Ahogyan évtizedekkel
később, Munkáit bevezető Pályatörténetében
írta: „Minőségen akkor azt a ragyogó,
nyugtalan éterlángszerű szellemi elemet értettem, mely a görög s a nyugati civilizációt a többitől elválasztja; ennek a szabadságával, vállalkozó kedvével akartam a
mi lomhább szocializmusunkat beoltani."
Mítosz—valóság—utópia találkozópontjában így vált a Minőség Németh László
központi gondolatává, ahogyan ő maga írta később — Csontváry piktúrájáról véve
hasonlatát — „rögeszméjévé". Amint Csontváry rögeszméje egyensúlyozta az európai
festészet nagy hagyományait s egy ősi, piktúra előtti látás látomásos közvetlenségét,
úgy egyensúlyozta Németh László gondolatvilágában a Minőség azt a kibékíthetetlen
ellentétet, mely a felvilágosító hevület „jóindulatú gyarmatosítása" és a „nemes lelkű
bennszülöttek" saját értékei között feszült.
Az egyensúly azonban tartósan csak filozófiai rendszerek sajátja; az eleven gondolat fürgén követi az élet nagy irányváltozásait, a történelem szekuláris trendjeit.
Kivált olyan szellemeknél, kiknek erkölcsi értékrendjét alapvetően a történelem
határozza meg. A harmincas évek második felében a Minőség forradalmára is szükségképpen választásra kényszerült történetszemléletében rejlő két lehetősége közt, s
ő teljes lelkével-eszével a „nemes lelkű bennszülöttek" mellé állott. Innét a neofita
túlbuzgalom, mely kitudni látszott a magyar irodalomból a legtisztább felvilágosító
szándékot is, innét a magyar múlt szenvedélyes visszapörlése Szekfű Gyula impozáns
7 Tiszatáj

97

ötkötetes szintézisétől, innét a kisebbségben élés elszánt rettenete, állandóan kísértő
pereat mundus fiat justitia hangulata. Könnyű lenne ma már akkori gondolataiból
néhányat kiragadva pellengérre állítani, s az életveszélyen túljutottak gyermeteg
fölényével hibáztatni a mentésre sietőt, hogy rossz irányból igyekezett. Fölösleges
idézni a legkülönbözőbb oldalakról támadó s legkülönbözőbb színvonalú kritikákat
is; csak azt bizonyítanák, hogy az akkori Magyarországon Németh László ténylegesen és csakugyan kisebbségbe szorult. S a kisebbségben élés szükségképpen előidézi
a morbus minoritatist. „A morbus minoritatis — Gáli Ernő Némethet citáló esszéjét
idézve — a kisebbségi ember kóros magaviseleti reakciója mindarra, ami ezzel a
sorssal jár. A tünetek — állapítja meg Németh László — természetesen módosulnak
az egyéni alkatnak megfelelően, »de a legellentétesebb jelentkezési alakokat is közös
kórképbe . . . foglalja a közös betegség«. Nem tudjuk, ismerte-e Németh László a
kisebbségi lelkületre vonatkozó társadalomlélektani kutatásokat. (Ezek a két világháború közötti korszakban még csak a kezdet kezdetén tartottak.) Feltehetően nem.
Érdeme annál nagyobb. Annak idején A minőség forradalma szerzőjének véleménye,
mind az általa megfogalmazott anamnézis, mind a tipológia, sok vitát váltott ki.
Támadták is miattuk. A vita természetesen mindig hasznos; lehetett s lehet bírálni
Németh akkori diagnózisának akkori vonatkozásait, az említett érdem azonban
érdem marad."
S ha a bajt diagnosztizáló orvosra is ráragad a betegség — mert a
Kisebbségben
írójával, aki ellen a haragvó Babits Paizzsal és dárdával szállt síkra, ez történt —
az ép jövőérzékű társadalomban a gyógyítás gyors szükségességének érzését kell kiváltsa, kivált ha a beteg olyan érzékeny s tisztességes gondolkozó, mint A minőség
forradalmának
szerzője. Bizonyosan sok minden másképpen alakul művelődésünk
történetében, ha akkor Gáli Ernő s Tamás Gáspár Miklós nagyságú — s tisztaságú —
gondolkozók állanak szembe Németh László gondolataival.
De akkor még melléje is jóformán csak egyetlenegy ember állott igazán segítőkészen, az, aki értő kritikájával egykor a Tanút is elindulni segítette: Gulyás Pál.
És ez az útmutató melléállás sorsdöntőnek bizonyult Németh László gondolkozásának harmadik nagy periódusában. Gulyás Pál rántotta ki ugyanis Némethet a
morbus minoritatisból, s mutatta meg az utat — „búvársorsra" fordítva a „kisebbségit" — az egyetemes emberi mélységekhez, a Kalevala és Bartók világához, a
„történelem előtti magyarság" felé. S Németh László, valósággal folytatva halott
barátja gondolatait, a vásárhelyi nagy pedagógiai kísérletében megteremtette az
európai fények és az Európa alatti, történelem előtti népműveltség szintézisét. Ebből
a mindennapos tanári gyakorlatból vonta ki, helyesebben ebben teremtette meg ú j
— a kor többi nagy antropocentrikus irányával rokon — filozófiáját. Mert Vásárhelyen akármilyen tantárgy ürügyén is voltaképpen filozófiát tanított, azaz formált.
A filozófia nagy kérdéseire kereste a választ vallás, tudomány, irodalom történetében; kereste a nyelv, a lelki jelenségek vagy a logika — egymással összefüggő —
struktúrájában. A közben fölbukkanó ú j kérdéseket pedig visszacsatolta az alapkérdésre: Mi hát a filozófia? Mi a filozófia nem sub specie aeternitatis, hanem sub
specie hominis, az ember valósága szempontjából? „Valóságérzéke annak van —
tanította az összefoglalón a nyolcadikban —, aki a maga esze természetét vissza
tudja tartani, ha a dolgoké jelentkezik. . . . S itt jutottunk oda, ahol Szókratész dialektikája és Kant transzcendentális logikája után egy harmadik f a j t a logika vagy
inkább nevelés szükségessége sejlik föl": a kísérletező emberé. „Kísérletező embernek lenni éppolyan teljes életforma, mint szemlélődének, vagy mondjuk, hatalomratörőnek." A filozófia: vállalni ennek a teljes életformának a felelősségét. Jól ügyeljünk a fogalmazás finomságára: nem felelősségvállalás, nem főnév, nem definitív
meghatározás, hanem nyitott cselekvés, ige. A válasz után is nyitva marad tehát a
főkérdés — és ez a nyitottság a kísérletező ember megkülönböztető jellegzetessége —:
Mi az ember? Vagy ahogyan Veres Péter megfogalmazta — mert a két nagy
gondolkozó észjárása idővel annyira konvergált, hogy nyugodtan egymás szavába
helyettesíthető —: „Micsoda az ember, nemcsak mint munkára kényszerülő »termelő
98

állat« (ennyi a méhektől és a termeszektől is kitelik), hanem mint közösségekbe
tömörülő szocio-biológiai tenyészet s hozzá mint »-homo sapiens« is?"
Ez a fennmaradó főkérdés mutatja az utat az ú j nagy föladat, a Föld lakosainak
egy civilizációba ölelése felé. „A gyarmatosítás — írja Németh László 1967-ben a
vásárhelyi gimnázium kútjára — durva abroncsaival egybefűzte a népeket; a felszabadulás formailag egy család tagjaivá tette. Otthonossá azonban csak úgy válhatnak ebben a családban, ha őseik és erényeik is megtalálják benne a helyüket." S itt,
ebben az ember lényegére összpontosító nyitottságban található meg a magyar művelődés értelme. „Irodalmunkban — folytatódnak a vásárhelyi kút Gulyás Pált
idéző gondolatai —, mely mint nemzetgyógyító életelixírre járt a nyugati műveltségre, Európa megőrzött fénye él; legnagyobbjainknak ugyanakkor lehetetlen volt
Európa alatti mélységekre nem emlékezniük. Bartók művészete, mely kora törekvéseit és Európa legjobb hagyományait a folklór feltárt mély rétegével kapcsolta össze,
nemcsak a magyar zenének, a világműveltségnek is modellt adott . . . Ez a kút,
melynek csobogását érettségire menet az őszülő Égető Eszter is hallgatta, töltse meg
a többi belőle ivót is Mozart zenéjével s a magyar Alföld mélységes, Európa-alatti
csendjével."

KISS FERENC

Németh László és az orosz irodalom
Németh László nagy tanulmányai az orosz irodalomról műfordításai után, az
ötvenes évek második felében készültek. Kivételes tanulmányíróvá őt elsősorban ama
képessége avatta, amely révén az olvasott mű legbensőbb rétegéig tudott hatolni.
Elég volt egyetlen találkozás, hogy bevegye magát az idegen alkotás világába, s
abban érzékenységének, szemléletének és kultúrájának erejét, érvényét kipróbálja.
Természetes, hogy a fordítás „lassított filmjei" (Európai utas, 506.) az évekig hallgató esszéíróban is felverték a veszteglő hajlamokat. Ám ha szóban forgó tanulmányait csupán ebből eredeztetnénk, akkor éppen a bennük kifejtett gondolatok
gyökere, az ú j eredmények és az életmű bensőbb összefüggései maradnának
homályban.
Közelíteni az utóbbiakhoz több felől is lehetséges. Indulhatunk például azok
felől az írások felöl, melyeket a szomszéd népekkel való testvériség tudatosításának
szándéka hívott életre: Tejtestvérek,
összehasonlító
népköltészettan,
Egy folyóirat
terve, Krleza Adyról, Híd a Dráván; Most, Punte Silta. „A megismerés megértés, a
megértés: szeretet." Irta ezek egyikében, s így folytatta: „Mi, kis-magyarországiak
messze elmaradtunk a megismerésben; annyira, hogy az már nemcsak szeretetlenség, de érdekeink elárulása is." (Európai utas, 678.)
Arra a veszedelemre, amely a Duna-táj kis népeit a Harmadik birodalom felől
fenyegette, a harmincas években mások is figyelmeztettek. A politikai cselekvés
szempontjából többen határozottabban is, mint Németh László. Az ő munkájának
sajátos értékét az adja, hogy a testvériség eszméjét egy tényleges történelmi gyakorlat: a török kiűzése előtti idők szoros kapcsolatai s a kultúrák rokon vonásai
felől igazolja. Teremtő módon tehát, mert rejtett összefüggéseket fedez fel, s általuk
olyan argumentumokat, melyek a politikai készség indítékainál mélyebb zónákban
A S z o v j e t Irodalomban megjelent tanulmány bővített változata.

7*

99

létesíthetnek bázist a sorsközösség gondolatának. Ennek köszönhető, hogy ezek a
gondolatok azután keltek ú j életre, s hatoltak be még a publicisztikába is, miután, a
politikai szövetség intézményes formát öltött. Reális helyzettudat, fullasztó közegellenállás és ehhez méretezett lelkiismeret hívta őket életre. „ . . . a magyar értelmiség történelmileg tán nehézkes mozgású, de művelt és becsületes felét" (Sajkódi
esték, 417.) akarták meggyőzni. így lett érvényük a pillanaton túlmutató.
Hatásukat, időt álló erejük titkát azonban ezzel még korántsem fejtettük meg.
Ez nem is könnyű. Németh László kritikusai az író egyéniségének jelentőségét hangsúlyozva szoktak kitérni e feladat elől, olykor azzal a nem is titkolt szándékkal,
hogy az egyéniség varázsának rejtelmességében a gondolat ereje és objektivitása
kétségessé válhasson.
Kétségtelen, hogy Németh László esszéi, azok is, amelyekről beszélünk, műalkotásszerűek. Ez a jellegzetességük azonban jobb műveiben nem a tények szuverén
vagy önkényes átalakításában érvényesül, hanem az elemek kapcsolódásának szorosságában s a vonatkozások gazdagságában. Ám az ú j vonatkozásokat, melyek
„ . . . váratlan szárnyként nyílnak szét s a művet (...) nem sejtett magasságokba
rántják" (Két nemzedék, 313.) s ú j távlatot nyitnak, Németh esszéiben nem a képzelet hazárd vagy hivalgó szeszélye hívja elő. Sok olyan tanulmányt írt ő, amelyben
a morfológus lelkiismeretességével előbb tüzetesen leírja a jelenséget, mielőtt mélyebb értelmét megnevezné. S nem fél, hogy érdekei elsikkadnak, mert amiben elmélyül, abban, ha tőle idegen, akkor is szemlélete sarkpontjait, tudása alapjait s
létügyeit érintő tartalmakra bukkan. Figyelmének röntgenélessége, elemzéseinek
pontossága, szigora és kivételes tudatossága ellenére is ezért érzem a tudós Németh
Lászlóban is a természeti jelenségek vitalitását. Intelligenciája csak úgy elégül meg,
úgy terjeszkedhet, ha anyagát, a szellemi jelenségeket eredeti mivoltukban dolgozhatja fel.
Ezért, hogy az a híd, amelyet ő létesít, élő híd, saját pulzusával, népe idegzetével remegő, s nemcsak országhatárokat hidal át, hanem érzékenységeket, sorsokat
és karaktereket is. „A két nép erényei és hiányai nyilván kiegészítik egymást."
Az én cseh utam című esszéjében írja ezt. „Nálunk több a nyugtalanító (gyakran el
is torzuló) zsenialitás, ott megbízhatóbb a műveltség, konokabb a szenvedély, kitartóbb a munka. Ha ezt a két népet valami szerencsés anyagcsere kapcsolhatná
egybe! (...) Ha én magam is egy kicsit csehebb lehettem volna! — teszem hozzá
most, huszonöt év után." (Sajkódi esték, 220.) Néhány lappal ezután aztán kiderül,
hogy az „én magam" alapügyét, az igazságkeresésnek azt a szenvedélyét, mely a
békességre való hajlam s a veszélyek ismeretében sem képes a megalkuvásra (a
világháború idején), szerzőnk egy cseh, vagyis Husz János alakja révén t u d t a m ű vészi képviselethez juttatni.
Következetlenség — hiheti a felületes olvasó, de aki jól odafigyel, egy történelmen iskolázott, nyitott és rugalmas szellem kapcsolatteremtő hatalmát ismerheti
fel benne.
Kézenfekvő lenne Németh László és az orosz irodalom kapcsolatát a szomszéd
népek iránti érdeklődés kiterjesztéseként magyarázni. Az előbb idézett tanulmányok
filológiai fogódzót is kínálnak ehhez. Krleza kapcsán írja: „ . . . e g y - e g y Dosztojevszkij- vagy Ady-féle költőnek épp az a nagysága, hogy e tolvajnyelv nélkül (a Nyugattól kölcsönzött fogalmakról van szó. K. F.) t u d j a a kelet-európai valóságot beszéltetni." (Európai utas, 686.) A gondolat fontos, de nem ezen a helyen ötlik
fel először.
Mikor a Lityeraturnaja Gazetában 1959-ben Tolsztojt legkedvesebb
írójának
mondta (Sajkódi esték, 409.), magam is meglepődtem, hiszen ezt így azelőtt sosem
írta. Tájékozódása legnagyobb korszakában, a Tanú éveiben csak egyetlen írás, a
Két könyv Tolsztojról jelzi a kapcsolat szorosságát. S ez is mérsékelt nyomatékkal,
mert sem a vállalkozás lélegzetvétele, sem aránya és gazdagsága nem mérhető a
görög tárgyú tanulmányokhoz vagy a Proustról, Gide-ről, Ortegáról írottakhoz.
A Tanú írója kétségkívül a görögséget s a nyugati irodalmak nagy kísérleteit avatta
a minőség forradalmához szükségesnek vélt szellemi kultúra stúdiumaivá. Beoltani
100

a szociológiára redukált szocializmust az emberi természet egészét, a „szellem gócpontjait" átható erkölcsi-szellemi igénnyel, elsősorban ezek révén akarta.
Most, hogy műveit az orosz irodalómhoz fűződő kapcsolatai szempontjából néztem át, meglepetten látom, hogy amit a Literaturnaja Gazetának 1959-ben nyilatkozott Tolsztojról, mélyebben igaz, mint amilyen érvényt alkalmi nyilatkozatoknak
tulajdonítani szokás. Annyira igaz, hogy ha Tolsztojról egyetlen cikket sem írt volna,
de a másokról írott tanulmányai felől a közös mérték irányába egyeneseket húznánk, a metszésponton Tolsztojnak kellene állnia. Idézhetném korai tanulmányaiból
a Tolsztojra és Dosztojevszkijre utaló mondatokat, sok van ilyen. De fontosabb, hogy
ezek az utalások, összevetések, párhuzamok mindig az író mértékével összeforrt gondolatként jelennek meg, szembesülésre kényszerítő erőként. Proust világa című
alapvető tanulmányában például ekként: „ . . . nem hisszük, hogy a léhaság a legzseniálisabb eszközökkel is mély dolgokat fejezhessen ki. S Proust csakugyan nem
Tolsztoj. (...) Minden nagy ember az általános emberi csonka holdja, nos, ami
Proust holdjára a hiány árnyékát veti, az épp a két tolsztoji erény: a hatalmas lelkiismeret és a hatalmas egészség." (Európai utas, 328.) Proustból az emberi zónák
legfontosabbika hiányzik: „az, amelyik az emberből hőst formál." (Uo. 329.) Ez
persze nem utolsó szava Németh Lászlónak ebben az ügyben, csak ellenszegülésre"
serkentő tézis, hogy aztán annál meggyőzőbben bizonyíthassa: van nemesség aszkézis nélkül is, s az ösztönöknek az a fejlett harmóniája, a jóságnak az a változata,
mely az emberi természetben rejlik, s amely épp, mert hiány nevelte, nagy iskolája
lehet a lélek nemesítésének. (Uo. 338.) S egy korban, ahol a tolsztoji tulajdonságok
már csak különcséggé torzulva létezhettek, Németh épp azért kutatta a „csonka
holdak"-ban az egészért fellebbező igényt, mert az emberi gazdagságot az XJlysses
esendő Bloomjában s Proust Swannjában is többre becsülte az öncsonkító aszkézisnél. Az ő szavaival élve: „az erény bűntudata" íratta vele e tanulmányokat. De
éppen ezek felől mérhető, milyen életbetöltő bizonyosságot jelentett számára az Anna
Karenina szerzője, akiben a lelkiismeret és felelősség még nem aszkézisként, hanem az emberi értékek kibontakoztatására sarkalló ihletként működött, s aki a maga
erkölcsi szigorát még úgy érvényesítette, hogy az álerkölccsel való összeütközés
katarzisában megnövekedhessen a szabálytalan emberség értéke is. „Bűn és bűnhődés ez a regény is — írja —, de a szenvedélyt értő művészet s az erkölcs könyörtelen tábláit tartó moralista itt még a végzetszerűség éreztetésében tart egyensúlyt.
Az eposzok ragyogó levegője fölött a sorstragédiák égboltja." (Kiadatlan tanulmányok, II. 43.)
Németh László jól tudta, hogy a tökéletesség vágya, a helyes élet szenvedélyes keresése, a problémák határozott eldöntése milyen falakat állíthat az író és az
ezerarcú mindenség közé, de nem szerette a proteuszi költőket. (Uo. II. 38.) Weöres
Sándort talán igen, őt „áldott" költőnek mondta, akiben líránk lehetőségei „a színek
mély összefüggéseiben s széthajló lehetőségeiben" vannak jelen. Hiányolja azonban
belőle is a nagy lírára jellemző természeti erőt, „amely e spektrumot éltető, fehér
fénnyé egyesítené". (Uo. II. 210.) Még szembeötlőbb a sokféleség, a szándékolt gazdagság s a hajlamok ellenére véghezvitt önépítés iránti ellenérzése. Goethe tanulmánya (Goethe nagysága) eme ellenérzés és a költő nagyságának tudatából kifejlő
páratlan gondolati dráma. (Európai utas, 235.) A sors elől kitérő zseniális céltudatosság, a hűtlenség óriása áll itt szemben — mivel is? Ha egy szóval kellene válaszolnunk, csak azt mondhatnók: Tolsztojjal. Ami azt jelenti: az egytömb emberrel,
akinek képességeit összefogja a sors, aki minden helyzetben csak csillagára figyel.
S ezzel a Tolsztoj iránti szeretet és csodálat legmélyebb indítékához értünk.
Ahhoz a különös adottsághoz, melyet inkább elfednek, mint kifejeznek az ilyen
hozzátapadt jelzők: prófétai, vallásos, erkölcsös.
Németh László szenvedett a léhaságtól, de a lejáratott formuláktól még jobban.
Használatukat bizonyára a szellemi léhaság tünetének vélte. A legjobb alkalmat
Tolsztoj adta számára, hogy ahhoz, amit ő üdvösségügynek, életvezető, magasabb
tendenciának vallott, egy óriási példával hitelesített ú j szótárt teremtsen. Természe101

tesen ebben a munkában Tolsztoj nem csupán ürügyként szerepel, a szótár hitelességét épp a jelenség pontos megnevezésével éri el. Itt aztán hibátlan szervességgel
kapcsolódott alkat, magatartás, gondolkodás és a mű természete, s valamennyiben a
következetesség és a magasabb igény. Németh László tehát elemébe került, s ezért
kapnak ú j ragyogást Tolsztojról szóló írásaiban még az ismerős gondolatok is. Azt
az ösztönt például, melyet jobb híján, „vallásos érzés"-nek nevez, több t a n u l m á nyában is elemezte (Sajkódi esték, 9—74.), legtüzetesebben a Sajkódi esték első ciklusában. Az üdvösség ösztöne; az adottat a lehető hitével alakító eltökéltség; az
ember jó lehetőségeinek szép kibontakoztatására, az életmód szabályozására képesítő
hajlam; a közösségi („gyülekezeti") ösztön; a világgal való kapcsolat áhítata; a kozmikus törvényekkel való összehangolódás ünnepi érzése alkotják Németh László e
fogalmának tártalmát. De hogy ezeken mit ért, az Tolsztoj és Dosztojevszkijről írott
passzusaiban ölt formát, félre nem érthető tisztasággal.
Dosztojevszkijről sajnos nem írt nagyobb tanulmányt. Talán, ha a Bűn és bűnhődést, ifjúsága másik nagy könyvét lefordíthatta volna! De azt a szűkszavú utalásokból és összevetésekből is tudjuk, mit jelentett számára. Hogy „a lélek több a
beleözönlő világnál" (Két nemzedék, 54.), s a lángelme „újrakezdődő világ" (uo. 51.),
s a kevesek kultúrája alá szorult nép-Atlantiszokban végtelen emberi lehetőségek
rejlenek, e meggyőződése koronatanúját csodálta Németh László Dosztojevszkijben.
Nem véletlen, hogy épp egy Adyt magyarázó párhuzamban í r j a róla: „bűn és b ű n hődés közt száguldó villámaiban ahhoz ragaszkodik, amiben az orosz többnek tudta
magát a művelt nyugatinál. (Uo. 55.) Ekkor még nem „Európa alatti", „Európán
túli", nem „ázsiai" ez a „több", hanem Európa elnyomott természete. S itt Dosztojevszkij vallásosságából is arra esik a hangsúly, ami ebben a többletben eleven emberi érték, gazdagság. „Az evangélium a láva tiltakozása a kihűlt bazalt ellen."
(Uo. 339. Vö.: Európai utas, 575—579.)
A Tolsztoj-tanulmányokban azért bontakozhat ki szerencsésebben ez a gondolat,
mert betagozódik a művet és alkotóját jellemző folyamatba. Különösen érvényes ez
a későbbi írásokra. A Tanú idejében ugyanis még inkább az ember, a gondolkodó
felől közelített Németh Tolsztoj „vallásos érzéséhez". (Európai utas, 288.) Igaz,
már akkor is hangsúlyozta, hogy Tolsztoj számára a vallás „ . . . nem az értelem
halálugrása, hanem az élet fölötti szellemi tendenciák elismerése". „Vallástanításánál is fontosabb — írja ugyanott —, hogy a lelkiismeret mérlegérzékenységét eddig
számba nem vett súlyok mérésére fejlesztette tovább." (Uo. 289.) Ekkor azonban
még az öreg Tolsztoj tévelygéseiben is fontosabbnak vélte a következetességet, mint
az eszmei visszaesést. Ujabb tanulmányaiban aztán megváltozik a kép. Az író
Tolsztoj prófétává vedlésének folyamatát, a marxista kritikával összhangban, zsákutcaként jellemzi. (Tolsztoj inasaként.) Ebben messzebb is megy, hogysem Tolsztoj
iránti szeretetével összhangban maradhatna, s ezért a Tolsztoj-emlékbeszéd
s a
Miért szeretjük Tolsztojt című írásaiban az érettebb szellem biztonságával vissza is
vívja, ami feladhatatlan. Nem a próféta naivságait, hanem azt a nagy kísérletet,
mely a hogyan kell élni? kérdésére válaszol. „Ilyen kísérlethez — írja — előtte
senki sem ültette le az emberiséget maga mellé." (Sajkódi esték, 201.) Másik feladhatatlan sajátságként a lélek lehetőségeit kilicitáló, halálig növő erkölcsi harcot
fogalmazza újjá (uo. 202.), harmadikként azt a szeretetet és áldozatkészséget, melynek „ozmózis nyomásától függ" mai társadalmunk egészsége is. (Uo. 213.) Maga a
Tolsztoj-élmény, melyet egy felejthetetlen strófában ismét felmutat, mindezt magában foglalja, sőt ennél többet is: „Ha Tolsztojt olvasom, azt érzem, hogy az élet
még nincs lezárva; ha a haj őszül is, a szívnek még van joga ú j életprogramokat
tűzni ki, (...) hogy a zászlót, amelyet mindnyájan ott hordunk magunkban, s amelyet ő üdvösségnek hívott, valami méltó pontra odaüsse." (Uo. 210.)
És ehhez az üdvösségeszenciához Németh László az esztétikai hatás elemeinek
lépcsősorán, az életértékek ábrázolásának varázslatos körein át jut el. E folyamat
legszebb részletét végig idéznünk kell, mert amit benne tudatosít — líránk felől is
támogatva — úgy beleszőtte magát mértékünkbe, hogy az emberi torzulásokra koncentráló művek nagy nyomása közepette s e m ' t u d t u k feladni: „Elég Tolsztoj egy
102

1

könyvét ismerni, az Anna Kareninát például, hogy a legegyszerűbb olvasó is érezze,
mik ezek az értékek, melyekkel szemben az öreg Tolsztoj serdülőkori bámulatot őriz
meg. Elsősorban az egészséges, fiatal élet, annak minden megnyilvánulása. Kitty
korcsolyázása, Levin kopói, a szép ritmusú munka, a híres kaszálási jelenet például,
a z ezzel kapcsolatos férfitulajdonságok: bátorság, bölcsesség, az életen való eltűnődés. Magasabb körön: a vegetatív, lelki életnek azok a csodái, melyek a nőben
testesülnek meg: a fiatal lány csillogó bája és zavara, az érett asszony vibrálása, a
gombát elrakó öreg gazdasszony népi életismerete. S mind közt a főhelyen: a párválasztás titka, az azzal vállalt nagy feladat, a jegyesség, a házasságba kerültek
összecsiszolódása, boldogsága (gondoljunk a fiatal paraszt párnak a házasságon belül
fölébredt szerelmére), aztán a legelőkelőbb helyen a szülés, a szoptatás, a nevelés
kérdése; majd a jóság s a bizalom, hogy az élet kérdéseit, a társadalomét is a Jónak
valami nagy áradása rendezni tudja, mély áhítat, bizalom s hit a világ iránt, hogy
a természet rendje az embert szép, magas életre szánta, s ösztökéli, hogy ezt megvalósítani az élet legfőbb célja, melyet egy pillanatra sem szabad feladni." (Uo. 212.)
Törvényszerű, hogy Németh László, aki a jelenségek velejének és gyökereinek
megismerésénél alább nem igen adta, a Tolsztoj-mű előtt is feltette a kérdést, miből
lett, mi a titka? Válasza annyira összetett, hogy ismertetéséről le kell mondanunk.
Némely elemét, így az élettömörítés világegészet teremtő homéroszi képességét, a
személyes ügyek tárgyiasításának tökéletességét a Tolsztoj-irodalom, ha nem is ilyen
szép fogalmazásban, de régóta ismeri is. Amit viszont Tolsztoj realizmusáról ír,
annyira hozzátartozik Németh gondolatainak törzséhez, hogy benne az ismerős kategória a rendkívüli olvasó élményének tartalmasságával telik meg, mondhatjuk:
újjászületik.
Az „egy tömbből való ember" műve ez a realizmus, mert maga a mű sem
szólamok feleselése (ebben ellentéte Dosztojevszkijnek. Európai utas, 287.), a valóság bonthatatlan gránittömbbé tömörül benne. (Sajkódi esték, 201.) Nincsenek kiugró ormai, a részletek „ . . . önmagukban jelentéktelenek, majdnem »planírozottak«.
Nála a részletek százaiból összeállt tömb a fenséges és ijesztően magas". (Uo. 287.)
Fennsík szellem. Nagysága nem „asszociációs bravúr", nála „kép, alak, helyzet a
magja felé ízesedik". (Európai utas, 287.; 487.)
Formaművészete ezért szinte láthatatlan, idegrendszerébe ágyazott. Olyan „összérzése" van a világról, „ . . . m e l y hőseinek minden lépésénél ösztönösen dönt: ez
történhetik, ez n e m . . . " . Nem tanulmányozza a valóságot, belőle folyik a valóság,
„az az érzésünk, hogy a dolgok maguk szólnak". Pszichológiája nem olyan szembeötlő, mint a Dosztojevszkijé, mert alakjait „ . . . lelkűknél mélyebben, biológiai magjukban fogja meg: Vronszkij villogó foga, korai kopaszodása, Karenin Annának á
csészét fogó keze az elálló kisujjal, mely kedvesét, érzi, hogy ingerli, éppúgy ebből
a magból hajt ki, mint szerelmük és gyötrődésük története." „Mindaz, amit az
orvostudomány test és lélek korrelációjáról megtudott (s jóval több is persze), őneki
a szimatában van." (Kiadatlan tanulmányok, II. 40.)
Van aztán a Tolsztoj titkát magyarázó Németh Lászlónak egy tágabb érvényű
válasza is. Csírája már a korai tanulmányokban is (különösen az Adyról írottakban)
jelen van, de kifejlett alakot a Tanú hídépítő írásaiban öltött. Eszerint „Nyugat nemzetei az újkor folyamán a parasztságot is magukba fogadták — úgyhogy náluk csak
osztályok vannak, de nincs a nemzet alatt egy kitaszított emberiség. Keleten parasztság és művelt nemzet nemcsak egymás alatt él; két külön világban s kultúrában. Nyugaton nincs nép, ahogy keleten. Keleten pedig nincs igazi nemzet. E végzetben gazdagság is rejlik. Mint a föld mélyében letiport ősredőkben a kőszén: úgy
őrződött meg e szomorú és gyönyörű paraszt-Atlantiszokban a prehisztória melege.
Kultúrában: ez óriási tartalék s jövő. Keleten „van miből", csak föl kell fakasztani
és kiaknázni, amit zenében, népköltészetben, gondolkodásban: ezek a lelki önkormányzatok megőriztek. Politikában azonban iszonyú boldogtalanság." (Európai utas,
693.)
Ezt a gondolatot aztán az 1954—56-ban írott nevezetes esszéiben szembesíti az
újkori kultúra nagy jelenségeivel, s érleli nagyszabású elméletté. Közülük, azt hi103

szem, A líráról, Tolsztoj inasaként, Bartók és a tizenkilencedik
századi zene, s a
Magyar műhely a legfontosabbak, (összegyűjtve a Kiadatlan tanulmányok
második
kötetében olvashatók.)
E művek alapgondolata az a meggyőződés, hogy az európai civilizáció ú j a b b kori
fejlődésében zavar támadt: a természettudomány nagy vívmányai, az elszigetelő,
analizáló módszer igényt jelentett be a lelki életre is, behatolt a humán tudományokba, az értelmet önmaga korlátai közé szorította, s bélyegét rányomta az egész
európai civilizációra. Ennek folytán ebben a civilizációban az ösztönök, indulatok,
érzelmek, a „szív" hajlamai; a természethez kötő gyökerek, a létezésélmény animális
tartalmai, kozmikus kapcsolatai; az otthonosság, a szabadságvágy, a képzelet nem
kaptak méltó szerepet — illegalitásba kényszerültek, s lázadásokban robbantak ki.
A romantika például ilyen lázadás a „patikus szellem", a sivárság ellen, (Készülődés,
I. 55.) s a múlt század legnagyobb alkotásai annak köszönhetik létüket, hogy ezt a
mélyről feltörő lázadást — a bírálat jegyében — az újkor elemző módszerének fényével világítják át. Németh elsőrendű példái Stendhal és Baudaleire, de a koronatanú
Dosztojevszkij, Tolsztoj és az orosz irodalom többi nagy alkotója. „Mert mi más az
orosz irodalom nagysága is — írja — mint hogy a magas műveltségű — az ú j módszernek francia műveltségük révén birtokában lévő emberek — ezt a módszert az
addigi Európa láthatárán kívül eső ázsiai népre, annak még felfedetlen lelki örvényeire fordítják." (Kiadatlan tanulmányok, II. 14.)
Ez a gondolat aztán a nagy orosz írókról szóló munkákban sűrűn és sok változatban visszatér. „Az orosz irodalom óriási sorsajándéka volt, hogy az újkori civilizáció módszerét, szempontjait ő fordította először egy Európán kívüli keleti népre."
Ez az idézet a Tolsztoj inasaként című alapművéből való, és az is fontos, hogy a
Bartók-esszé közvetlen szomszédságából. Itt olvasható e tömör summázás is: „Vagyis
a módszer is tökéletes volt, a tárgy is rendkívüli."
E gondolat fényénél aztán az életrajz tényei, a vidéki ellenzékiség, a kétnyelvűség stb. egy nagyobb összefüggés beszédes részleteivé válnak. És nemcsak a Tolsztoj tanulmányokban. Termékenynek bizonyul ez a felismerés a Csehovról, Puskinról
írott művekben is, s felvillantak jó lehetőségei a Dosztojevszkijre utaló részletekben is. Pedig az ilyen, minden zárban jól forgatható kulcsoknak megvan az a gyengéjük, hogy maguk nem változnak, vagyis a „tökéletes módszer" és a „rendkívüli
tárgy" viszonyában az egymást alakító kölcsönhatás elsikkad, valamint az, hogy a
legfontosabb zugokat, ahol az eredetiség rejlik, nem nyitják.
Németh Lászlót régi adottságok biztosítják módszer és anyag viszonyának ilyen
értelmezése s a jelenségek gépies összemosása ellen. Mindenekelőtt az alkotó természet legbensőbb hangja iránti fogékonyság, aztán az a vérévé vált dialektika,
melynek révén általánosabb érvényű szempontjai az éppen tanulmányozott jelenség
sajátságaihoz igazodva differenciálódnak ú j fényforrásokká. Az európai kultúra és
az orosz valóság találkozását fontosnak véli ő például Puskinban is. Különösen a
Borisz Godunovban kifejeződő drámaiság forróságában észleli s t a r t j a történelmi
jelentőségűnek: Muszorgszkijig. Saljapinig hatónak az orosz sors itt feltörő ősforrásait. (Kísérleti dramaturgia, II. 294.) A mű egészének titkát magyarázva pedig
ennek az „ősforrás"-nak ilyen jelentőséget tulajdonít: „ . . . s i k e r é h e z persze szerencse
is kellett. Ez a szerencse: az orosz nép volt — hogy egy ilyen gazdag, tehetséges, a
kijelölt mélységeket és lehetőségeket lángeszűen felismerő, makacsul kibányászó nép
irodalmának volt az alapítója." (Uo. 318.)
Hogy ez a gondolat mennyire a jelenség természete szerint működik, e mondat
második feléből is gyanítható, a tanulmány egészéből pedig világosan kitetszik, hogy
nem is kalauza a vállalkozásnak, hanem a pályakép és az elemzések törvényszerű
konzekvenciája. A pályakép és az elemzések ugyanis végig azt bizonyítják, m á r már iskolás tüzetességgel, hogy Puskin a maga szorongató élethelyzeteit miként fordította nyereségre, s avatta az orosz irodalmat minden m ű f a j b a n megalapozó életmű
forrásává.
Németh Lászlóban egy-egy jelenség vagy olvasmány annyi fontos gondolatot
ébresztett, mélyebb értelmüket, messzebbre nyilalló jelentésüket olyan bőséggel fed104

ték fel számára a dolgok, hogy erőszakosnak ott sem érezzük, ahol téved. Az orosz
irodalomról szóló tanulmányaiban ehhez a gondolatnemző bőséghez, a bőséggel
együtt járó szellemi emelkedettséghez a bizonyosság olyan kiegyenlített melege, a
tűnődő elme körről körre tempósan haladó otthonossága társul, melyet még a hozzá
legközelebb álló nagy magyar szerzők közelében sem érezhetett. Az utóbbiakról
szólva mindig valami ellenében kellett haladnia, valami torzulás vagy hiány tudatában „utópistának vagy ostorozónak" kellett lennie (Ember és szerep, 114.), s ezzel
— akarva-akaratlanul — vállalkozása pátoszát, izmainak látványát is prezentálta.
A nagy oroszokban viszont mindaz tökéletes formában van jelen (gyakran jelzi is
ezt a többletet), amit a magyar irodalomban és gondolkodásban ő egész életében
kibontakoztatni szeretett volna. Itt aztán igazán nincs szüksége erőszakra, hogy a
szívéhez is közel álló felismerésekhez jusson. Goethéről szólva például beszélnie kell
a kancellárság következményeiről is, Puskin pályaképében pedig a cári udvar szerepéről. Mindkét esetben pontosan számol a jóval és a rosszal, nyereséggel és veszteséggel, s mégis mennyivel rokonszenvesebb arc néz ránk arról a zaklatott, hajszolt
„világfi"-ról, aki a lét peremén s jóformán a semmiből alapította meg nemzete
irodalmát!
Téved, aki azt hiszi, hogy csak a „tellérkijelölő" munka a rokonság záloga, s a
felismerések ihletője. A helyzetben s a szellemben van a rokonság. Ezért ütközik
ki lépten-nyomon. Amit például Puskin és a démonia viszonyát értelmezve megfogalmaz, egy részprobléma ágán terem, s végül mégis olyan tanúskodássá jelentékenyül, mely az irodalmunk jellegéért folyó mai perben is szavaz. „Puskin Démonja
»Nem akart az egész világon Dicsérni semmit sohasem«". Miért — kérdezi Németh
László, s Puskinnal válaszol: „Mert jobban félt a naivitás látszatától, mint a lelkét
megmérgező gőgös kiábrándulástól. A naivitás veszélye azonban együtt jár a tiszta,
nagyra törő emberséggel, s Puskin e konstatáló versekben a maga ocsúdásán túl azt
az ellenérzést fogalmazta meg, amely fiatalabb népekben, melyek egy érett civilizáció hatása alá kerültek, az életösztön jele (a németség kétszer is átesett rajta), s
az orosz irodalom ellentmondásában akkora szerepe lesz: Tatjána több, mint
Anyegin." (Kísérleti dramaturgia, II. 268.)
Az orosz irodalom azonban, s Németh László ezt jól tudja, inkább fel-feltörő
lángelméi révén, tehát szakadozottabban követte Puskin kezdeményeit, a folyamat
egésze Gogol szellemében bontakozott ki, mint mondani szokás: „Gogol Köpenyéhői
b ú j t elő". Rendkívül tanulságos hát, hogy ezzel a kritikus, ironikus szellemmel milyen a Tatjána-párti Németh László kapcsolata?
Nos, ez a kapcsolat is meglepően szoros és hitelesen bensőséges. Sőt egyik
Tolsztoj-tanulmányában (Tolsztoj inasaként) a gondolkodó Tolsztoj népeszményítő
hajlamát bírálva, Németh László Gogol, Goncsarov, Turgenyev, Csehov szigorát
idézi példaként arra, amit az öreg Tolsztojból és Dosztojevszkijből hiányol. „Ez a
kórtani tárgyilagosság (Goncsarovról van szó. K. F.) az orosz regény nagy vonása,
ez őrzi meg attól a romantikus öntúlbecsüléstől, amelyet a németek részben íróiktól
tanultak. S ez egyáltalán nem zárja ki népük szeretetét, sőt ez az igazi szeretet,
amivel az apák szeretik gyermeküket, akiknek nem az a céljuk, hogy viszontszeressék őket, hanem hogy gyermekükből embert neveljenek. Ki volt szigorúbb az oroszokhoz, mint Turgenyev, s ki írt több szeretettel az oroszságról, mint ő az Egy
vadász iratai-ban?"
(Sajkódi esték, 47.)
A romlást ostorozó prédikátorok, Berzsenyi, Széchenyi, Ady vonzásában felnőtt
gondolkodóra vall ez a szemlélet, s hogy ebben a szigorban a szeretet és a felelősség
(az „érted haragszom" képessége) jellegadó erejű, egy percig sem lehet kétséges.
Az esztéta, aki tudja, hogy az erkölcs, felelősség, szeretet a műben csak annyit ér,
amennyi belőle esztétikai értékké alakul át, ámulva nézheti, hogy az „üdvösség"központú Németh László milyen zseniális szimattal ismeri fel az általa becsült
emberség megjelenését az esztétikum jellegében akkor is, ha ez a jelleg a leleplezés
s az ítélkezés jegyében formálódott.
Csehovról írott tanulmánya mesteri példája ennek. (Csehov levelei. Sajkódi esték,
215—231.) Ahogy egy-egy jelentéktelennek tetsző mozzanatnál elidőz, ahogy abból
105

kinagyítja az emberi természetre valló vonásokat, s aztán a tűnődés eredményeit
láthatatlanul komprimálva a művészi jelleg magvához jut, végig egy magasrendű
vendégségre emlékeztet. Ennek ízeit párolja őrizni és szeretni érdemes eszenciává,
amikor ideér: „Ha egy szóval kellene Csehov vonzerejét jellemeznem, azt mondanám: az érett lélek társaságát élvezem benne". — „Hogy miért vonzó egy ilyen érett
lélek társasága? A ragyogó lelkek akármilyen nagyok, azt az érzést keltik, hogy az
élet, a tett, még a mű is: remeklés s bizonyos fokig ötletszerű. Az érett lelkek (...)
arról győznek meg, hogy egy bizonyos helyzetben csak egyféleképp lehet viselkedni,
s hogy az érett cselekvés részben a tudatunk mélyén dolgozó, de rendkívül pontosan
számoló elektronikus gép műveleteinek egyértelmű eredménye." (Uo. 228.)
Semmi kétség, itt már Égető Eszter közelébe került Csehov. Előbb azonban láttuk a leveleiben is írói módon lelkiismeretes embert, aztán az ábrázolót, akinek nem
kell alakjaihoz lehajolnia, mert szellemi fölénye nem degradáló. Ebben az összefüggésben kerül sor Csehov jóságára, mely humorát is átjárva elkülöníti azt az embermegvető iróniától. Meggyőződtünk arról, hogy „jóság és emberismeret nála támogatják egymást", hogy a szánalom és a szigor, a halálra ítélt alakok iránti bensőséges figyelem társeleme és forrása is egyben. S mert ez a jóság „valahol a részvét,
a tapintat s az ízlés égtájai között" helyezkedik el (uo. 226.), meg kell találni azt
az emberi jellegzetességet, amely mindezt magában foglalja, tehát a szépírói stílus
lényegét is. így jut az „érett lélek" fogalmához, tehát tárgya felől, s ezzel egyszersmind a halálra ítélt alakokban rejlő értékek, a romlás felett feltetsző csehovi líra,
tehát az esztétikum kulcsát is a kezünkbe adja. S természetesen megjelöli az orosz
irodalom egy lényeges jellegzetességét is.
*

Az ifjúkori Dosztojevszkij—Tolsztoj-élmény s a kései Csehov-élmény nem fogja
át mindazt, amit Németh László számára az orosz irodalom jelentett, de sarkpontjait és mélységeit elég megbízhatóan jelölik. Ha némelyik tanulmányát később írta
is, az ő orosz élménye már megérett, beleforrt életébe és műveibe, mire Szovjetunióbeli útjára 1959-ben sor került. Aki ismeri e tanulmányokat, s a szellemüktől idegen
verziókat, és tudja, hogy Németh László „üdvösségügyei" jobb esélyeit a szocializmustól remélte, természetesnek találja, hogy ez az utazás a régi vonzalom megvallása s a nagy műhely iránti jóhiszemű figyelem jegyében zajlott. Azon e sorok
írója is megütközött, hogy mendemondák alapján 1956 őszének kritikus perceiben
közzétett felszólalását a szocializmus és a Szovjetunió népei mellett pohárköszöntőjében Németh „egyedüli"-nek mondotta, de az utazás mélyebb indítékait s magasabb
értelmét ez egy percig sem tehette kétségessé.
Voltak, akik másként ítélték meg, s az utazó jóízűnek ígérkező italába mérget
kevertek. Az Utazás című dráma ezt a mérget vetette ki az érzékeny szervezetből, s
nemcsak az íróéból, hanem a „történelmileg tán nehézkes mozgású, de művelt és
becsületes" értelmiség szemléletéből is segített kivetni.
Az irodalmi kapcsolatok néma ereje így vált politikummá, a művek s a bennük
kifejeződő nép iránti szeretet görcsöket oldó gyógyszerré, egy nemzet kikerülhetetlen
történelmi számvetésének hatékony argumentumává.

106

Apáczai „itt léte"
FÁBIÁN ERNŐ: APÁCZAI CSERE JÁNOS
Pokolian nehéz föladat lehetett kismonográfiát írni Apáczairól. Hisz pár éve
jelent meg róla a klasszikus nagymonográfia, elég rég ahhoz, hogy általánosan ismertté
váljék s elég frissen, hogy elavulásnak még legkisebb jelét se mutassa. S ami pedig
Bán Imre nagy Apáczai-monográfiájából netán kimaradt, az is megtalálható —
Keserű Bálint jóvoltából — Herepei János összegyűjtött tanulmányaiban. A honi
kartéziánizmus és puritánizmus körül burjánzó-virágzó filozófia- és eszmetörténeti
irodalom pedig körültekintően föltárja az európai hátteret. Az 1975-ös évfordulói
műszak is megtette a magáét: elismételte — olykor eredeti csomagolásban — az
Apáczai-kutatás fontosabb eredményeit. Mit tehet itt még szegény kismonográfus?
Megelégszik a nívós ismeretterjesztéssel? Kétszáz lapnyi terjedelemben szép teljesítmény magában is. Vagy újraolvassa Apáczai minden sorát, s megpróbál töprengeni
fölöttük úgy, mintha ő olvasta volna először? Példák mutatják, hogy járható út ez is.
Fábián Ernő .azonban nem követi egyik utat sem. Nem ajándékoz meg minket
egy újabb, nívósán ismeretterjesztett Apáczaival, és nem közli Apáczai olvasása
nyomán támadt ötleteit. Hogy akkor mit csinál? Hát — kifog a föladatán. Megtalálta
a kellő műfajt, mert túljutott a föladatán. Ezért oldotta meg.
Mert mi is volt a feladata? Az alkalomból kell kiindulni, az évfordulói megrendelésből, ez nyilvánvaló. S ebből nyomban következik, hogy egy kis ismeretterjesztés — életrajzi adatok, fontosabb művek, miegymás — elkerülhetetlen. Ámde
újraolvasva az egész Apáczait — nem olyan nagy munka — és a reávonatkozó irodalom javát — elég nehéz penzum — óhatatlanul gondolkozni kezd az ember. Nem
is baj, az évfordulóhoz — márcsak az aktualitás miatt is — mindig elváratik bizonyos fokú eredetiség. Éppen az ismeretterjesztés és az eredetiség korallzátonyain
szokott a legtöbb jubileumi mű megfenekleni, boldogan betöltvén — látszólag legalábbis — feladatát. Fábián Ernő szerint azonban ez legföljebb csak a föladat kezdete. Az életrajzi-családi adatok és a Magyar Encyclopaedia ismertetése után azonnal azt kérdezi, éspedig nagyon határozottan, hogy mi végre mindez? És ezzel kezdődik a tulajdonképpeni föladat, amit azonban már ő maga tűzött ki magának.
Azzal kezdődik, hogy a kérdésre meg sem próbál munka közben támadt gondolataival és elképzeléseivel felelni, hanem először is — mentesen mindenféle szubjektív
elfogultságtól — megszerkeszti azt az absztrakt történeti vonatkoztatási rendszert,
melyben Apáczai gondolkozása és cselekvése több-kevesebb pontossággal kifejthető.
Azaz hőséhez hasonlóan jár el: jól definiált kiindulópontokkal lehorgonyzott és világosan megfogalmazott elméletet épít fel. Meg is mondja mindjárt, hogy miért.
„A műveltségmodell elkészítése, amely »a megismerés folyamatában az adott objektumot helyettesíti«, azért fontos, mert ehhez mérten lehet tárgyilagosan értékelni
azokat a szellemi alkotásokat, amelyek az adott történelmi kor ismeretanyagának
összefoglalása céljából íródtak."
De tán a legfontosabb mégis az, hogy az elmélet, a szemlélődést cselekvéssel
felcserélő XVII. századi műveltségmodell tükrében világossá válik Apáczai prak107

tikus észjárása és cselekvése. A XVII. századi természetfilozófusok ugyanis elsősorban sohasem ismereteket terjesztettek, hanem meg akarták változtatni a világot.
Csakhogy míg „Bacon és Descartes a természetet akarta alávetni az ember szükségleteinek, Comenius és Apáczai erkölcsös, tudományokban jártas közösséggé akarta
kovácsolni elmaradt népét". S ez nagyon lényeges különbség, mert így vált a Dunamedencében „a nyugati cselekvő magatartás nemzetnevelő programmá".
S ezt megértve azonnal másként látszik Apáczai. Fábián Ernő — a többi Apáczai-kommentátorral ellentétben — nem kényszerül többé elmarasztalni hősét n e m
eléggé „tiszta" kartéziánizmusa miatt, vagy épp mentegetni a XVII. század közepén
már — úgymond — „jócskán túlhaladott" ramizmusáért. Védelmeznie sem kell puritanizmusának nem eléggé következetes, nem eléggé polgári „radikalizmusát", "egzisztenciális fenyegetettségét sem kell személyi üldöztetettséggé torzítania. Fábián Ernő
Apáczaija még Basirius Izsák közbenjárását is kibírja, elhivatottságának, sőt mártíromságának csorbulása nélkül, nyugodtan áll és érvel választott tornyában. Megteheti, hisz ő nem átvette vagy éppen lemásolta, hanem a XVII. századi erdélyi
körülményekre alkalmazta a kor aktuális műveltségeszményét. Akkor szorulna m e n tegetésre vagy érdemelne bírálatot, h a holmi erdélyi Descartes-ot játszana; de ő
autochton alkotó, aki élesen érzékeli a különbségeket. S e szerint cselekszik és gondolkozik. „Amíg a kortárs természetfilozófusok, köztük is elsősorban Descartes, a
valóságban való kételkedést a természetre alkalmazták, Apáczai a társadalmi jelenségek és folyamatok megismerésére is kiterjesztette." Így lett tudatos társadalombírálóvá: „Széchenyit és Adyt előrevetítő kegyetlen kritikájával az elmaradottságért
a nemességet és az ország vezetőit tette felelőssé." Tekintélyes városi polgárság
híján mégis tőlük várta a bajok orvoslását; úgy képzelte, hogy „a megújulás hordozója a nemesség kell hogy legyen". De nem, vagy nem csak a születési arisztokrácia. „Az a nemes, aki magaviseletével, tudásával önmagának és övéinek dicsőséget szerez." A művelődésen, az iskolai képzésen keresztül mindenki előtt meg
kívánta nyitni a társadalmi fölemelkedés útját, származásra való tekintet nélkül, s
egyébként is olyan keményen ítélte el „a mai napi nyomorúságos jobbágyság"
egész intézményét, hogy az Encyclopaedia 1803-as győri kiadásából ki is hagyták ezt
a mondatát.
Ám Fábián Ernő ügyel rá, nehogy korát megelőző aufkléristának gondolhassa
valaki fejtegetése álapján Apáczait. Hangsúlyozza, hogy a filozófus nem kívánta
fölszabadítani a jobbágyokat, „az egyenlőséget csak a szellemi képességekben és a
művelődésben ismerte el". De — s ez legalább ilyen fontos — azt is hangsúlyozza,
hogy Apáczai nemességre alapított reformelképzelése cseppet sem maradt el koratói:
„A kor ideálja az erényes nemes volt", másutt is, a fejlett Nyugaton is. S a század
legnagyobb államteoretikusainak egyike, Zrínyi Miklós is őrájuk kívánta alapozni
messzenéző reformjait.
Zrínyi említésével érkezünk Fábián Ernő Apáczaijának lényegéhez, lelkéhez.
Szerves összetartozásuk fölismerése és kifejtése kulcs jelentőségű nemcsak az ú j Apáczai-kép, de az egész honi XVII. század történelme szempontjából. A kismonográfiából itt egy nagy korforduló, illetve elmulasztott korforduló körvonalai bontakoznak
ki, s Apáczai alakja a Zrínyi-sors mellé nőve hirtelen történelemmagyarázó jelentőséget nyer.
A két nagy gondolkozó ugyanis különböző utakon — az egyik az európai
machiavellizmus, a másik a puritánus patriarchális demokrácia útján — azonos
következtetésekre jutott, s ha messianisztikus terveket melengettek is a nemesség
újjászületéséről, nagy elképzeléseik — „a reformtervek, állandó hadsereg, nemzeti
monarchia, szomszédos országokkal való szövetség, anyanyelvű oktatás, akadémia
létesítése, világi értelmiség nevelése — a történeti lehetőségek felismeréséből keletkeztek. Megvalósításuk elérhetőnek látszott". Miért nem jártak hát mégsem sikerrel?
Miért bizonyultak terveik végül is „messianisztikus ábrándoknak"? Ugyanazért,
amiért „realisták voltak, amikor a nemességtől várták az állandó hadsereg megteremtését vagy a műveltség terjesztését. A 17. század derekán Közép-Európában a
108

nemességen kívül más társadalmi osztálytól reformok megvalósítását nem is lehetett várni".
íme a közép-európai társadalmi fejlődés nagy csapdája: az önmagát saját hajánál fogva sárból kirántó nemes ábrándja. Ez a Münchausen báró modell persze hogy
nem működhetett, hisz a nemeseket Nyugaton is a polgárság ösztökélte „nemes természetűvé"! A barokk grandiózus és grandiloquens dinamikája esszenciálisán dialógus, erős polgárság nyugtalanító és olykor fenyegető jelenléte nélkül sehol sincsen
„erényes nemes". Apáczai (és mutatis mutandis Zrínyi) nagy tragédiája, hogy korának nemeseszményét társadalmi és gazdasági feltételei híján próbálta megvalósítani.
„Erdélyben a 17. században a nemesi uralom megerősödött, a paraszti árutermelés
és a városi fejlődés a hanyatlás számos jelét mutatta. A polgárság nem tudta megőrizni pozícióit. A 17. század elején még virágzó mezővárosok fokozatosan elvesztették jogaikat, a falvak színvonalára süllyedtek. A városi fejlődés elakadt a kézműves-céhes színvonalon. Az ipari fejlődés hiányában a földesúri gazdálkodás nem
tudta megindítani az agrárfejlődést. Az ú j nemesség kialakulási folyamata megakadt, a nemesség elvesztette a polgárosodás lehetőségeit." Apáczai érezte a veszélyt,
tán ezért is folyamodott a puritánus állam — Platón filozófiájával emberségesített
— „erkölcsi diktatúrájához"; pedig így gondolkozásában a pedagógus „ismeretelméleti demokratizmusa ellentétbe került az erkölcsi türelmetlenséget hirdető államreformerrel". Ebben a leszűkített keretben azonban reformtervei reálisak voltak:
„Az erdélyi puritánus reformtörekvések sikere lehetőséget nyújtott volna arra, hogy
Erdély az újkori fejlődés országaihoz közelebb kerüljön."
Ez a felismerés az alapja Fábián Ernő történetfelfogásának: „A történelem nem
egyszerűen szükségszerűségekből áll, hanem a szükségszerűségekből teremtett lehetőségekből is. A valóság alternatív szerkezete nem zárja ki a megvalósuló mellett
létező más lehetőségeket, amelyek az objektív és szubjektív tényezők szerencsétlen,
de nem sorsszerű alakulása folytán kihasználatlanul maradnak." Kihasználatlanul,
d e nem (föltétlenül) haszontalanul, mert a „tisztán és világosan" megfogalmazott
lehetőség — mint amilyen Apáczai iskolacentrikus kartéziánizmusa volt — növelve
az érthetőséget és a szellem demokratizmusát, megkönnyítheti vagy elviselhetővé
szelídítheti, idővel tán még meg is javíthatja az emberek életét itt e Földön. És éppen ez az a pont, ahol Apáczai pedagógiája az immanens lehetőség fölismerésével
Comenius chiliazmusa fölé emelkedik: „Apáczai filozófiai és neveléstudományi szintézisében csiszolt elmére és lélekre az itt létért van szükség, hogy Erdélyben megszűnjenek a barbár állapotok: »Ha nagy állhatatossággal nem iparkodunk, hogy az
időt hasznosan eitöltsük, dicsőség nélkül, barmok gyanánt fogunk az életből kimúlni!«" Ezért nem szorul értelmezésre és mentegetésre Apáczai rövid élete és befejezetlen oeuvre-je Fábián Ernő explikációjában. „Magasztos, de üres eszmény"
helyett egész emberi kontextusában fejtődik ki úgy, ahogyan Lucien Febvre szerette: a hús-vér embert átvilágítja a teoretikus luciditás. (Dacia Könyvkiadó, 1975.)
VEKERDILÁSZLÓ

A teórianélküliség esélytelensége
TAMÁS GÁSPÁR MIKLÓS A TEÓRIA ESÉLYEI CÍMŰ KÖNYVÉRŐL
Az erdélyi írásbeliség sajátos szerkezete okából a fiatal kolozsvári kritikus
tanulmányainak, esszéinek és napi kritikáinak gyűjteménye mintegy húsz évvel korábban látott napvilágot, mint magyarországi kor- és pályatársaié. Várható tehát,
hogy — ha olvassák — szigorú szemmel fogják azt tenni. Nem különben, de más
109

okból, az olvasó, aki ily elegyes gyűjteményeket forgatva hozzászokott már, hogy
kötetbe gyűjtésüket kötetnyi voltuk indokolja. A lapok első átpörgetése után a gyanú
még erősödhet is: holmi vegyes salátának gondolhatjuk a könyvet, amelyben egymás mellé került Aiszkhülosz és Bergson, Gaál Gábor és Paul Valéry, jobbágylevelek és Pilinszky János, erdélyi aktualitások és Novalis. Az előítéletek ellenére
aztán a könyv elolvasása — mint e körülményes expozíció után el is várható —
jó véget ér: Tamás Gáspár Miklós műve, a benne megmutatkozó kritikusi magatartás nagy
meglepetés.
Az elméleti és a stiláris igényesség a magyar kritikában gyakori perlekedésének
itt nyomát sem találom. A vita nem oly módon oldódott meg, hogy az ellenfelek
kölcsönös engedményeket téve, az egyik a szépelgés, a másik a magyartalanság vádját félrevetve kibékültek, hanem úgy, hogy a gondolat eleve stílus és a stílus eleve
gondolat. Méghozzá a gondolatot mindig elméleti értelemben véve. Tamás Gáspár
Miklós, mint minden kritikus, azzal a másodlagos feladattal találkozott, hogy
„ . . . mások megformált és elrendezett tapasztalatait hasznosítsa." E munkát ő m a gyarázatnak fogja fel, az eredeti kifejtő fordításának, amely mindig új, amattól eltérő élethelyzetbe állítást jelent, de mindig új, amazzal összhangban levő megoldásokat követel. S mert ez a kettő elválaszthatatlan nála, ezért elválaszthatatlan az
elv és a nyelv. Esszéiben nagy, és a műfajhoz illően egyszerű filozófiai gondolatokat
fordít különböző átlátható életszituációkba. Így indítja Az archaikus művészet
időszerűsége című írását a következő kérdéssel: „Miért olvassuk Aiszkhüloszt?", hogy
a régi és ú j művészet nagy különbségeire mutasson rá. így indítja A hihetetlen
hadsereg című írását egy t á j költői képzettársításokat keltő látványából, hogy aztán
megkülönböztesse a közvetlen tapasztalatok értelmezését az e közvetlenségen felülemelkedő magyarázattól.
Műbírálataiban
a művészet a filozófiához vagy a tudományhoz képest mindig közvetlen szavának megfelelően a műalkotások élettapasztalatát fordítja le. Két jelentékeny kritika, a jobbágyok panaszos leveleiről írott és
a Pilinszkyről szóló Egyenes labirintus tartozik e nembe. Bírálatai végül bölcseleti
és irodalomtörténeti művek, valamint kritikák fogalmi eszköztárát fejtik ki magyarázva, s szembesítik eközben kimondatlan előfeltételeikkel, végiggondolatlan következményeikkel. Egyként mintaszerű bátorsággal és körültekintéssel m u t a t j a ki
Bergson, vagy a Kántor—Láng-féle ú j erdélyi irodalomtörténet módszertani elvének
elégtelenségét.
A legutoljára említett csoportban — mert itt vitákról, elméletek és álelméletek
kritikájáról van szó — nyíltan is elhangzik, hogy mi fűti e kötet minden írását.
A bizonyítatlanság és a bizonytalanság elutasítása. „Elítélik a normatív esztétikát.
Ez például így értelmetlenség: nincs nem normatív esztétika — éppen azzal, hogy
teljesíti fő feladatát, megmondja, mi az esztétikum, mi a művészet, m á r normát
állított fel, kizárta a kritériumainak nem megfelelő tevékenységet a művészet, a
művészi köréből. Azt persze alulírott is tudja, hogy szerzők »normatív esztétikán«
durva perzekutori irodalomellenességet értenek: de miért nem azt mondják?" Tamás
Gáspár Miklós olyan bírálatokat akar, amelyek elvei világosak, megvitathatok, ellenőrizhetők. Méltányolja a csak szubjektív élményt fölidéző művészkritikát, de nem
tartja követendőnek, s valóban, mint minden művészi tehetséghez kötött dolog, nem
is követhető, legföljebb önkéntelenül karikírozható. (Választása annál érdekesebb,
mert ő maga rendelkezik e tehetséggel — esszéi művészi erejűek.) így ír: „ . . . a z
elmélet bárki által elérhető. A szigorú elmélet a legdemokratikusabb szellemi forma.
A kinyilatkoztatás pedig — emlékezzünk csak — nem az."
A szerző könyvében valódi, s kultúránkban ritka elméleti kritikusnak bizonyul,
s nem pedig elméletírónak. Amiről szó van, nem teória építése, hanem számonkérése,
kötete címét megfordítva: a teórianélküliség esélytelenségének bizonyítása. Tamás
Gáspár Miklós szereti Wittgensteint, századunk e nagy gondolkodóját, s gondolom,
szereti híres szavait: „Amiről nem lehet beszélni, arról hallgatni kell." Amit n e m
szeret, e mondat kritikusoknál nem ritka parafrázisa: amiről nem lehet beszélni,
arról fecsegni kell. (Kriterion, 1975.)
RADNÖTI SÁNDOR
110

Búcsú Szabó Istvántól
Három körben, három táguló hullámkörben állunk itt körülötted Szabó István, Te tóba
hullott meteor, Te égi csillag. A legbenső körben közvetlen hozzátartozóid, barátaid, földieid,
pálya- és nemzedéktársaid állnak. Ebből a körből egy ember hiányzik. Korai halálod miatt
itt a legelevenebb a fájdalom. A sorstársunkat és a barátunkat veszítettük el, akivel a közös
i f j ú s á g semmivel s e m helyettesíthető szálai kötöttek össze. A cimbora, a pajtás, a vetélytárs
és a bajtárs voltál Te egyszerre. Szigorúbb s z e m ű ítész n e m született még, mint amilyen kérlelhetetlen bírálója voltál t e a saját m ü v e i d n e k , s m i n t h o g y m ű v e i d közé a barátságaidat is
besoroltad, rettentő próbának, edzésnek vetetted alá Te minden kapcsolatodat. Csak az érdekeken felülálló, makulátlan é s tiszta barátság állt m e g előtted. Foltot, piszkot, adósságot Te n e m
hagytál magad után. Az alávetettséget n e m viselted el, a megalázást n e m tűrted. Becsületben
példa voltál, tántoríthatatlanságban mérce, fajtához, szülőföldhöz és saját küldetésben v a l ó
h ű s é g b e n e s z m é n y k é p . N a g y o n fáj a hiányod, n a g y o n hiányzol.
Itt, ebben a legbenső körben, a barát elvesztésének a fájdalmát önmardosó lelkifurdalás
tetézi. Ö, h o g y mindig ilyen számvetésekre é s lelkifurdalásokra késztet bennünket a halál!
És mindig csak a halál, a visszavonhatatlan ítélet, és s o h a s e m az életpálya e g y - e g y talán m é g
megváltoztatható elkanyarodása, a m ü f o l y a m hirtelen apadása. Sohasem a tett, mindig csak a
vég. Ennek a belső körnek a tagja Csukás István is, az ö háborgó szíve is verset dobbant a
halálod hírére. Hadd helyezzem ide a koszorúk közé ebből azt a néhány sort, szálat, ami
ideillik.
. . . s végül
mi, a barátai, legalább e g y percig szégyelljük
magunkat, hogy elengedtük a kezét s később
s e kaptunk utána, s n e m feleztük m e g a
nyomort, a dühöt, a magányt, a megaláztatást,
hogy elviselhető l e g y e n - szálljon ránk tehát
az eldobott teher, legyen örökségünk, amíg élünk.
Kemény szavak ezek egy koporsó előtt. Zuhognak és kopognak már n e m is csak a k o p o r s ó n , h a n e m a szivünk falán. Mégis, ki kell mondani ezeket a szavakat, mert a Te kihűlt tetem e d előtt állunk, mert a tehetetlenségtől a m ú g y is a t e n y e r ü n k b e vájunk, mert a Te tündérvilág-terem tő, de m é g i s sziklakemény lényedhez ezek a k e m é n y szavak illenek. Ebben a
gyászban mi már n e m folyamodhatunk máshoz enyhületért és feloldozásért, csak a Te tiszta
k e m é n y s é g e d h e z , Pista! Csak az a fejsze- és k a s z a n y é l k e m é n y s é g , becsületesség, csak az a földbe ragasztott tántoríthatatlanság, amit Te életed m i n d e n órájában megköveteltél magadtól, s
aminek meg is feleltél rendre, csak az oldozhat fel bennünket. Ha ezekben méltók leszünk hozzád most már. ítélj hát Szabó István! Tudjuk, hogy ítéleted is ugyanazzal a gondossággal és
alapossággal hozod m e g , amivel a szavaidat és a mondataidat összeválogattad. Pör folyik a
lelkünkben, érted, magunkért, ellened és ellenünk, a vádlottakért és a vádlókért! Itt csak a
Szabó István-i k e m é n y becsületesség lehet az Ür s a bíró. A legbenső kör lehajtja a fejét és
várja az ítéletet.
A tágabb gyűrű a magyar irodalom gyűrűje. Hiányod itt látszólag mérhetővé válik. Itt azzal
hiányzol, amit immár mindörökre magadba zártál, amit már soha n e m írsz meg. Mekkora
energia hamvadt itt el, m e k k o r a sugárzás? Erre aztán n a g y o n egyszerű következtetni azoknak
a szépen kiégetett remekmű-rádiumtégláknak a sugárzásából, amelyet beleépítettél a magyar
irodalom épületébe. Ezeket a téglákat soha n e m lehet kiütni immár ebből a falból, ezeknek a
tégláknak a sugárzását soha n e m lehet beólmozni.
Nincs erre mérce, a pillanat se a legalkalmasabb, mégis, hadd m o n d j a m el, miféle mérce
szerint tartunk mi Téged, Szabó István, a legnagyobbak között számon. A világteremtés képességének a mércéje szerint. Amilyen kicsiny voltál te születésednél fogva, mesebeli kistestvérem, Szabó István, oly erős és n a g y a világteremtésben. N e m hírt boztál, n e m üzenetet, ez
talán túlságosan kicsi feladat lett volna a Te mesés, sárkányölő erőidnek, királykisasszonnyal
eljegyzett hősiességed számára. Te csak e g y e s - e g y e d ü l világtexemtésre érezted hivatottnak ék
alkalmasnak magadat, s még önpusztító háborgásaid, önmagaddal való elégedetlenségeid is
ennek a világteremtő képességnek a szükségszerű v a g y vélt kihagyásaiból származtak. Te tudtad, m e k k o r a felelősség nyugszik a válladon ezzel az istenáldotta képességgel, adománnyal, s
ráadásul azt is tudtad, hogy a süllyedés utolsó óráiban kell megteremtened a Te világodat.
Egyes-egyedül neked. Mert senki m á s n e m tudta már, amit Te tudtál. Es megbízatása s e
volt s e n k i n e k .
El lehet viselni ekkora felelősséget?

1111

Iszonyú, gyönyörű, felháborító, vérlázító és szánnivaló és baráti kebelre ölelnivaló volt a
küzdésed ez alatt a teher alatt. És még ez s e m volt elég! Roppant küzdelmed hevében felesleges
súlyokat ls a válladra vettél. Az a csoda, hogy eddig bírtad! De még nagyobb csoda, hogy
ez alatt a félnek is alig mondható élettv alatt, s ez alatt a szörnyű teher alatt mégis Ilyen
tökéletes világot teremtettél, hogy a teremtés egy-két n a p j a alatt is naprakész Istennek bizonyultál. Egyszóval, hogy itt és most T e mégiscsak megteremtetted a magad világát. Az a hegy,
az a ház, azok a vetélkedéses kaszálások, azok a tejfölös krumplilevesek, azok a gyerekfelneszelések, azok a kis Csanaki-féle világracsodálkozások, azok a lágy szellők, az a napsütés, de
ugyanakkor azok a kések is, és azok az ölések é s halálok is, az az egész egyszeri és éppen a
maga keménysége miatt tündéri létezés, az immár mindörökre rárajzoltatott általad a m a g y a r
irodalomnak csak a legnagyobbak által rajzolt térképére. Szabó István f ö l d j e ! Hát mégis van
földed, Pista! Ez nem száll a sírba veled! Ez feloszthatatlan!
Es ez már nemcsak a tiéd, természetesen, hanem a miénk is, illetve azé a harmadik, a
legtágabb köré, amelyik az országot, a nemzetet jelképezi. Amelyiknek a hullámgyürűjében
tulajdonképpen az egész világ itt áll a ravatalod körül.
Mert hát ugyan kinek is lehetnél Te leginkább a halottja, T e cserszegtomaji emberke, Te
kis magyar, ha nem a világnak?
A születésnek és halálnak ebben a már-már követhetetlen szaporaságában kell, hogy egy
pillanatnyi ütembicsaklást, szünetet, megtorpanást jelentsen a T e hirtelen halálod. Kellene,
hogy egy jajkiáltás hasadjon végig az é g e n !
Meghalt egy magyar iró! Egy csillag hullott a tóba. A mindenség egy darabja, meteor, égi
jel, immár kihamvadt égi j e l !
Kellene, hogy n e a Balaton vessen gyűrűket szelfd hátán, hanem a világóceán gyűrűzzön.
Sőt, r e n g j e n ! Támadjon szökőár és csapjon ki a partokra!
Meddő áhftás, az óceán nyugodt, a templom kárpitja n e m hasadt ketté. Csak ezek a kis
körök, csak ez a megroskadt kis embervetés áll itt.
De elég ez. Te is azt mondanád, hogy elég.
Itt állunk, lehajtjuk a fejünket, érezzük máris az általad eldobott terhet a vállunkra
nehezedni.
Görnyedünk.
Mert egy bazalt gerinc is hiányzik immár.
Csak állunk, hallgatunk, rád figyelmezünk.
Legyen neked könnyű a föld!
Isten nyugosztaljon, Szabó István!
CSURKA ISTVÁN

112

