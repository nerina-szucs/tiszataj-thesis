tiszatáj
6

\

1 . ÉVFOLYAM

Q
ö
Ü3
3

2007. március

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:
HÁsz R Ó B E R T
A szerkesztőség tagjai:
ANNUS GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
M
Í
a Nemzeti Kulturális Örökség Minisztériuma
BfcSHik É W
\rff
Nemzeti Kulturális Alapprogram
| | j ® P ^ f T ¿JMHÍP
'i "—támogatásával.
I
I
NI;M/.CTI KIMNÁTJSÓFTOKSTTI

MIWITUU M\

..

W

,.

AL __

Felelős kiadó: Tiszatáj Alapítvány.
Nemzeti Kulturális Alap
Szedés, tördelés: Tiszatáj Alapítvány.
A lapot nyomja: Garmond 2000 Kft., Szeged.
Felelős vezető: Kinyik Erika.

I n t e r n e t : www.tiszataj.hu e-mail: tiszataj@tiszataj.hu

Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 400 forint.
Előfizetési díj: negyedévre 1050, fél évre 2100, egész évre 4200 forint.
ISSN 0133 1167

Tartalom
LXI. ÉVFOLYAM, 3. SZÁM
2007. MÁRCIUS
JUHÁSZ FERENC: Világító térszigetek, meteorzápor ..........

3

KASS JÁNOS: Tiszatáj ..........................................................

17

TANDORI DEZSŐ: A ronthatatlan rontható .........................

18

BÁGER GUSZTÁV: „Budapesti ősz”; Mikrokozmosz; Éjjeli
üzenet ..........................................................................

22

TŐZSÉR ÁRPÁD: Szilveszter; Hó-kék ...................................

24

SÁNDOR IVÁN: Pauló a görög tengerparton (2.) .................

26

MARSALL LÁSZLÓ: Bartók II (A Fibonacci-sor egy szegmentumának megfordítása [21-13-8-5-3-2-1]) ..........

32

KOVÁCS ANDRÁS FERENC: Gyermekeknek ..........................

34

KISS LÁSZLÓ: Az udvar ........................................................

38

UTASSY JÓZSEF: Haiku; Az öregség előszava; Nyugdíjasok
háza; Vacsora az udvaron; A magány nagyasszonya

46

ALFÖLDY JENŐ: A „csillaggal kiszemelt” költő (Utassy József Válogatott versei) .................................................

51

TÉREY JÁNOS: Egy kései audiencia; Életed első partija;
Évad; J. & H. ...............................................................

57

JÓKAI ANNA: Jubileum (Az arra méltó Tiszatáj ünneplése) .............................................................................

61

PÉTER LÁSZLÓ: „Az alapító atyák” ......................................

63

VEKERDI LÁSZLÓ: „A Tisza- táj -parton mit keresek?”
(Köszöntő levél-féle) ...................................................

70

SIMAI MIHÁLY: Áramlások .................................................

75

FERDINANDY GYÖRGY: Intercity ..........................................

77

ORCSIK ROLAND: Mozgósítható állomány; Lázár önfeltámasztása; Nyolcasok sűrűjében ...............................

80

KOLLÁR ÁRPÁD: Lapalji jegyzet egy Maurits-képhez; Anyegin a tetőtérben; Muníció; Tetőtéri elégia ..................

83

NAGY KOPPÁNY ZSOLT: Savanyúság ....................................

86

TURCZI ISTVÁN: Álma árulja el az áldozat kilétét (Jékely
Zoltán előérzete) .........................................................

90

SZEPESI ATTILA: Beregszászi vásár; Üzenet Avalonba .......

91

BERTÓK LÁSZLÓ: Beleakad ebbe is, abba is ........................

94

FRIED ISTVÁN: Az Acta Comparationis Litterarum Universarum nyomában (Kolozsvár–Szeged–Meltzl–
Zolnai) .........................................................................

95

LENGYEL ANDRÁS: Tóth Béla: Tiszajárás ........................... 108
GÖRÖMBEI ANDRÁS: Létvégi hajrában (Sütő András
könyve) ........................................................................

111

MONOSTORI IMRE: Jeleneink és múltjaink (Ács Margit
újabb esszéi) ................................................................ 117
FÜZI LÁSZLÓ: A felnövesztett élet tükröződése („Európai
látókörű magyar” – Emlékezések Németh Lászlóra) 123
HOLLÓSI ZSOLT: „Az irodalom megmaradt értékőrzőnek…” (Beszélgetés Füzi László irodalomtörténészszel) ............................................................................. 128
BALOGH TAMÁS: A szerkesztőség postájából ...................... 138
Szerkesztői asztal ............................................. a belső borítón

ILLUSZTRÁCIÓ
LIPTÁK GYÖRGY rajza a címlapon
KASS JÁNOS rajza a 16. oldalon
PATAKI FERENC rajza a 74. oldalon
SCHÉNER MIHÁLY alkotásai a 21., 45., 58., 62., 69., 76., 122.
és a 140. oldalon
DEÁK FERENC alkotásai a 25., 31., 60., 85., 107., 116.
és a 127. oldalon

JUHÁSZ FERENC

Világító térszigetek, meteorzápor
1.
A halál
ledarál.

2.
Csak ez meg az.
Tél meg tavasz
és nyár meg ősz.
Halál a csősz.
Puskája durran,
Kürtje rezet rikkant:
ácsorgó rikkancs.
Mert élsz a földbe nősz,
mint fordított kalász,
ha futsz, ha fekszel, ha állsz
a csillag-nász hólyagban.
Hull aki jó,
mint az őszi kopasz dió.
Aki ravasz
a bűnre szavaz.

3.
Tudod-e mi a hűség?
Bonyolúlt egyszerűség.

4.
Miért ne lennék bonyolúlt?
Hát olyan egyszerű a múlt,
az ember,
a történelem,

4

tiszatáj
a rejtély-világegyetem,
a látomás, a szerelem,
a természet-tegnap s jelen?

5.
A bogár parázsló szeme
fénykút, üvegkalászból kéve.
De hát ez nem az ő érdeme.
Ez csak a látás vulkán-reménye:
tűzmorzsa láva-púp a kinti veszélyre,
kocsonyavödör rózsaláng a benti éjre.

6.
Lobog a jegenye,
állva ring, tengerzölden.
Eső hull. Fekete
halottak a földben
Zöld rongyszív-toronylándzsa,
zöld kúphegyű henger,
zöld szirtlengés gőg-toll-hosszú mázsa,
függőleges tenger.
Zöld sóhaj a magányra,
düh-reszketés a kékben.
Ne bízd az elmúlásra
magad emberiségem.
Vigyázz a vad reményre
ha hó hull, ha eső ver,
akár a szívverésre.
Fájj: azért vagy ember!

7.
A legszebb a mikor
a kisgyerek először lábra áll.
Inog, leng, mint az új fűszál,
a levegőbe kapaszkodik,
Isten felé ágaskodik,

2007. március

5
kék szeme pupilláiban
idő-virágpor a fénypor,
aztán kis seggére rózsaként letottyan,
mint zöld rózsabogár a tulipán-titokban.
Aztán imbolyogva újra föláll.
Szája selyemívén csillog a nyál.
Ki most a vesztes? A halál.

8.
Este van, este van.
Anna lányom messze van.
Sétál a havas Mátrában,
akár a fény a kristályban.
Szívem összeesve van.

9.
„Ej, mi a kő”
írta Petőfi.
Odakint hó, idebent hő.
Szívében pika-várás,
halálbő bika-párzás.
Az álmot szíven kell döfni,
nem fölébredés-lázzal.
De lóhátról pikával!

10.
Jön, megy a madár,
a bokorban hulldogál,
mint a barna falevél,
mit dobál a sárga szél.

11.
Ami jövendőnk volt nemrég
az most már szétrombolt emlék.
Főlrobbantott Éden
a Mindenség tenyerében.

6

tiszatáj
12.
A teremtés vagyok, az élet.
A megbocsájtás és ítélet.

13.
A körte lóg a fán
zölden és keményen:
zöld könnycsepp a kék szemében.
Körötte lepke-puhán
a púderpikkely-érem,
a mennyezüst szemérem.
És leng a súlycsöpp kövéren,
dagad a fekete ágon
vadrózsa-piros száron
a kék ködvászon-feszélyben,
mint az üresség tenyerében,
itt-ott vér-ragyás, májfoltos, barna,
darázs-szájtól kimarva,
vérpetty-karimás bőre,
mint egy kráterszáj temetője,
mint az asszonycomb szőre
bokoralján a klitorisz tőre,
darázs-szúrás a könny-testen,
mint csillag-szita a nyár-esten:
a Kozmosz-hal szülés-petéje,
mint az Isten ikra-ürítése,
piros szív a pörsenés-kráter,
a bőrben a fullánk-métely,
az elő-halál, a rothadás-parázs,
az odabent jéggel-érő kezdet-rothadás,
a halottak élő könnye várakozás.
Már érni készül, hullani,
de nem tudja bevallani,
mert szája nincs, mert torka nincs,
gégéje sincs, hangszála sincs,
emléke sincs, tudata sincs,
halállal-telt a béna kincs,
a néma könnycsepp-súlyvarázs,
a növényi megtorpanás,

2007. március

7
éhség-oszlató hús-kalács.
Éjében kásás halmai:
halmaz-lét döglést hallani,
növés-súlyát nem ismeri,
feszülés-csöppjét még zöldeli,
s ami nekem a sárga csend:
az atomdörgést odabent,
amit neki a hús jelent,
a húsban tigris-ásítást,
bőrfelszínén a láng-vitát,
az atomzüllést vak húsában,
a világcsöndet zárt táskában,
a húsban madársikítást,
ólomköd elefánt-torpanást,
ős-sárkánymadár szárnyait,
ős-óceán fölött kinyílt
roppant tejút bőr-szárnyakat,
gyémánttoll-gyíkmadarakat,
a húsban delfincsipogást,
száztonnás kő-kan kortyolást,
milliárd ősmadár-tojást,
vereség-szülte kifogást:
a Dinoszaurusz könnyeit
amikor guggolva ürít.
Függ az önmaga-rothadó
zöld könnycsepp, festett hintaló,
függ, mint a világegyetem,
lebeg, mint dugó csönd-vizen,
hisz mégis ő az értelem,
függ mint a Lét a Semmiben
a végtelen világ-való.
Bár négy szénatom egy nano.
És én nézem őt, lelkes könnyű szó,
pupilláim zengve üti a nyár
csillagforró arany-kalapáccsal,
szemen-ver fénykalász-suhogással,
akár vakot üt pillaszőr-ráccsal.
Angyalként neki hódolok:
mint aki űrben tántorog.

8

tiszatáj
14.
Hol vagy légyszemkút-szivárvány:
fénytörés szalaghíd a pontszempala
kűrt-kocsonyában, a látókéve
kalász-parazsában?
Hol vagy iszonyú márvány,
a Mindenség fény-szárnysóhaja,
hol vagy megmaradás szívemig érve,
mint a gyász a tavasz darazsában?
Föltámadásod, győzelmed hiába várom
gyönyörű álom.

15.
Testemben sav-kard féme van:
torkomig ég gyomorsavam,
a gyomromtól a gégémig
izzó gyémántszög forr, fénylik,
mint üveg-lopótök csövében,
hólyagában s a kéményben
ecet, s kén füstje gomolyog,
áramlik, zuhan, imbolyog,
sűllyed, fölnő, mint a higany
a lázmérő csövecske-ágában.
Mint gyertyalángba szúrt ujjhegy
fáj a bőrléc-gyűszű láng-begy.
És jövőnek hiszem magam,
hisz csak az él akinek gondja van,
szívének tölgyfa-lombja van.
Hazug az, aki gondtalan.
Bennem láng-kút gyomorsavam.
Boldog az aki boldogtalan.

16.
A költészet őskövület!
Körötte vásár-csődület!
Ujjal döfik, szemmel bökik,
taknyos szájból nyállal köpik,

2007. március

9
szem-örvényekben éj-őrület,
gúny-láng, szorgalmas vas-gyűlölet.
Vajon ez mi lehet,
ez a titok-kő,
lepke-gyász szálkás kő-esernyő,
kőszita-pálmalevél,
kőráccsá hűlt tátott szenvedély,
kőfésű-uszonnyal,
kősöprű-farokkal,
kőgyűrűs kőpogácsa-szemmel,
valaha lebegés-szerelemmel
úszóhólyag fönnmaradás-tojással
elrothadt őshal.
Megkövesedett őstenger-hajnal.
Pedig Istennek volt fia
ez a fosszilia!

17.
Ez az űr-nagy éj-madár
alva táncol, alva jár.
Nyitott szemmel hogyha száll
szeme fénylisztet kaszál.
Önmagában úgy kering,
mint egy fölfújt aranying,
önmagával önmagát
köti, mint hínárnyaláb,
benne a képzelt csönd reszket:
vákuum-hártyák, égitestek.
Mint hernyók a faágon,
galaxisok csönd-nyálon,
önmagukból szőtt árnyon,
önmagukból szült nyáron:
hullám-araszolva másznak
a sárga hurkacső-vásznak,
bársony-övek, selyem-hordók,
összenőtt láncaként görgők,
vastagbél-takonykoporsók,
bőrbakelit gyerekcsörgők,

10

tiszatáj
szemölcs-taréj nő a hátból,
szőrkéve gyöngy-pattanásból,
a hát-hurka gyöngysorából,
csillag-korong tapasz-vánkos
a talp-kaktusz, haj-szilánkos,
bőrkoszorúk a lábszárak,
mikroszűz elefántlábak,
mindegyik törpe mágnes-talp
bársonynárcisz zsír-koronglap,
a szemeken nagy kék tavak,
a fejeken májfolt-kalap,
barna festék arcvas-sisak,
s kiáll azokból piros szarv,
tarkó-koponya periszkóp,
vörös árbóc, kékpupú pók.
Ó, ti izzó galaxisok,
űr-ágon mászó tűz-vakok!
Csönd-ágon mászó nyál-testek,
fény-térsziget lét-keresztek
hova mentek, mit kerestek,
ha lettetek, hova lesztek.
Minden lét halál-szabály
benned éj-ős űrmadár,
hogyha győzelem, ha kár:
sötét fényporláz-aszály.

18.
Nem félek.
Hisz élek!
Csak a halott fél. Csak a halottak félnek.

19.
Koncsertók, áriák, hegedűversenyek, fugák, gyász-zenék, oratóriumok,
[ rekviemek, rézfúvós sikoly-viharok
ereimben, hajszálereim felhőkarcoló hálócsipke-gomolyában, szőrhorgolás
[ millimikron-ágak
bozótjaimban, a vénás csapok, fordított beszívott billentyűk, ajtó-pikkelyek
[ mondják sípolva: mi vagyok.

2007. március

11

Fölhangosított vizsgálógép csúszkál lábfejemen, lábszáramon, karjaim
[világűrré válnak,
s színes televíziós képernyőn nézem a szín-cikkanás-habzás vihart. Tombolnak,
[ villámlanak bennem a Kozmosz-zenekarok.

20.
Legyek jó, legyek szép!
Ne te mondd meg hogy miért.
Azt se mondd meg hogy kiért.
Majd megtudja hogy miképp:
ki az életből kiért.

21.
Ha behunyod szemedet,
hogy meg ne láss engemet:
ránövesztem szívemet,
mint egy púpot hátadra,
ránövesztem szemgolyóm
s az kristálykúp vak folyón,
s jársz világsúlyt hordozva,
szemgolyó-űrt hurcolva,
Kozmosszal bezsúfolva,
tántorogva, csaholva,
elevenen meghalva,
hát-látással halottan,
mint a tűz a halottban.
A Kozmosz-súly gömbhalom
tenger-görbe hátadon,
jársz jajgatva, sikoltva,
tajték-szájjal ugatva,
mint kutya-éj, akinek
hátán rács-púp ketrecek,
vasból, drótból süvegek,
bennük patkány, sas, egér,
varangy, kobra, denevér.
Most már hiába is jössz,
most már hiába köszönsz:

12

tiszatáj
szív-gyászomba belenősz,
mint a nyár-sírba az ősz.
Síromba, ami arany,
s csak súlya van és fénye van.

22.
Most már lehet
enni annak aki ehet,
most már szabad
inni annak aki ihat.
Ez nem végrendelet.
Ez csak vágy-üzenet.
Vágyból-szűlt jövő-akarat.
Vágy-nemzette szeretet.
Jövendölés-adósság.
Talán nem is valóság!

23.
Szélkakasok mondjátok meg már most:
ki volt Ady Endre, mi volt Arany János:
lángelme-népies, vagy zseni-urbánus?

24.
Termésem ne vedd el
leköpött neveddel.
Hitemet ne vedd el
megkínzott testeddel,
megszakadt szíveddel,
kiomló véreddel,
vérmocskos ügyeddel.
Kín-húsodból csorgó vér,
mint a lila fagyökér,
gyökérháló-öltözet,
lényedből szőtt ütközet
vagy te áldott szeretet,
vérgyökér-kesztyű kezed,
vérgyökér-csizma lábad,
vérgyökér-Földgömb vak fejed.
És nincs rá magyarázat.

2007. március

13
Így jár, aki Istenért lázad.
Sorsom tűzözön-házad.
Ne pusztulás-árnyat,
adj Mindenség-szárnyat.
Tebenned hadd repüljek.
Csóktól ne meneküljek,
mint szél kék szőlőfürtöt
fújjak szép aranykürtöt,
amelynek hangja, mint fénytér
a Kozmosz-éj végéig ér.

25.
Öregszik, mint a csillagok.
Szája sarkából nyál csorog.
Melléig ér a nyálszakáll,
mint tehénnek, ki a vályúnál
bőgve, szomjasan, selymesen áll,
dupla rózsa-gomba szirom-tál
száját a vályú-vízbe nyomja.
S annak vízbőre összetörik,
szilánk-tükröt fölszíva iszik.
Az elmúlástól retteg szomja.

26.
Úgy hull a hím nőre,
mint sírkő a sírkőre,
mint vihar a temetőre,
az egymásra dőlt, kicsordult,
fűrészesre kicsorbult
Krisztusos sírkő-erdőre,
a bodzával, ecetfával,
nyírfával, akác-ragállyal
összevert bozontláz-földre.
És mennyi látomás van
a nőstény-kinyílásban,
a tajték-lecsorgásban,
a bika-ráhullásban:

14

tiszatáj
mikor feje kő-lombja,
mint őrült nő szétdúlt kontya
kazlát a kanra ontja:
őrületből tülekvő
sziklaszőr kaktuszerdő
s ráhull az az asszony-mellre,
mint jégcsap-tűz bozont-kelyhe.

27.
Ó, micsoda tülekvés
volt ez a lovas-sereglés,
mint szarvascsorda-üzekvés,
magas lovon, széles lóháton,
mint üvöltözés a lelátón,
lovas pőrgettyű-pörgés,
pika-iszonyat sűrgés:
mint fogak szarufésűn:
mint hullámzó lepény-sün.
Micsoda csata-tülekvés,
mint szarvascsorda-vándorút:
százezer-fejű agancs-bozót,
millió-szemű szögesdrót
hordája áradó folyam-kút,
pata-dübörgés cselekvés:
lángsövényű lovak hátán
pika-tenger a vas sátán,
ömlik szinte önmagából,
mint pete-tejút a bogár potrohából,
s fut a vékony Petőfi Sándor!
A vas-bálvány bosszú döfve ráforr.

28.
Mint szívbe döfött kés
ez az élet-merengés.
A rámtorlódó bálvány
mint holdéji árnyék-látvány.

2007. március

15
29.
Itt állok sűrűjében
árny-átok csipkéjében,
mint részeg ökrendezésben,
mint gyász a reszketésben,
mint csönd a rettegésben,
fekete vitorlája,
űrbe-szőtt titok-szárnya
sárkánygyík-testtömeggel,
büdös éj-hús tetemmel
temet be, harap haraggal,
galaxis-fogsorokkal.
És hó van, állok az égi sóban
és penész-hullák a hóban,
s szájukban kék virágszál:
vörösből nő a kék szár.
Kezükben, mint a nádszál
fénybojtos irgalom-tél
s mint katicabogár mászkál
a gyémántpettyes éjfél.

30.
Majd benyel a kígyószáj-tág
pikkelyes föld engem is.
Befogad egy másik ország.
Rothadásom nem hamis.
S dereng fölöttem és lobog
a növény-reménység zölden.
Fönt az izzás. Lent atomok
szent züllés-tüze a földben!

16

tiszatáj

2007. március

17

KASS JÁNOS

Tiszatáj
A Tiszatáj évfordulóját köszöntjük, a magyar irodalomtörténet megismételhetetlen teljesítményét, a folyóirat kivételesen hosszú létét, s a hat évtizedet, amit befutott. Példaképe, a Nyugat sem élt ilyen sokáig.
A Tiszatáj neve is már szimbolikus, minőséget meghatározó jelentésű. Akár
a némán áramló folyó, követi az évszakok megújuló parancsát, teszi a dolgát.
Óvjuk-védjük Tiszatájunkat, a nagy osztogatásokból kifelejtett irodalmunkat,
művészetünket, a selejttel és a mindent elöntő igénytelenséggel szembeszálló folyóiratunkat.
Ez az évforduló felöleli a XX. század második felét, és erről más évfordulók is
az eszünkbe jutnak: most, 2007-ben százhúsz éves Kassák Lajos, száz éves Buday
György, és e nagy mesterek neve is szorosan összefonódik a magyar irodalommal, még a Tiszatájjal is.
Határ Győző, Lázár Ervin és Nagy Gáspár a közelmúltban távoztak közülünk,
de műveikben élnek tovább.
Ne felejtsük el, kovász nélkül nincs kenyér. A Tiszatáj példányszáma is megcsappant, mégis, magyar folyóiratok nélkül nincs magyar irodalom. Szeged és az
Alföld nem létezhet a Tiszatáj nélkül. Gondoljunk arra, hány tehetség kapott teret a folyóirat oldalain, és hány generáció számára volt iránytű a Tiszatáj.
A magas mérce, az elődök teljesítménye, színvonala nagy örökség. A folyamat
nem szakadhat meg, mert akkor mi végre vagyunk itt e földön? Járjuk a plázákat? Növeljük az eladási, fogyasztási statisztikákat?
Szomorú, hogy idejétmúltnak tűnik a Kölcsey és Vörösmarty által megfogalmazott eszmények hirdetése! Sok jel mutat arra, hogy már a Himnuszt és a Szózatot sem tudják sokan nemhogy énekelni, de még néhány sorát sem ismerik.
A Tiszatáj kötelessége az irodalom, a műveltség, a költészet követeként eljutni
az olvasókhoz, de sajnos, hírverés nélkül ez nehezen megvalósítható. Bizonyíték
erre a közelmúltban a Dalí kiállítás. A festőt kevesen ismerték Szegeden, mégis,
a reklámnak köszönhetően sokan nézték meg.
A Tiszatáj magas mércével, művészi színvonallal, kivívta az évtizedek során
a társadalom elismerését, és ehhez a munkához kívánunk sok erőt a jövőben is!

18

tiszatáj

TANDORI DEZSŐ

A ronthatatlan rontható
„világ visszája… lét türelme”
kb. J. A.

Mintha tényleg az elmondhatatlant próbálnám mondani,
az elronthatatlant próbálnám rontani,
Bárminek már a visszája, ha visszás,
a negatív és pozitív számok bizonyos törvénye értelmében
az a bizonyos bármi is visszás.
De ahogy nem „nem mondani akarok”,
nem akarnék semmit hallani sem.
Valahogy itt végződött az úgynevezett Hamlet-kötet.
Nem tudom, mely hatalmasoknak volt-e kedvére és bizalmára
Inkább a Hamlet-töredék, lásd Brecht, a régi korok
legnagyobb királydrámái is ártatlanságok a jelen nagyoknak,
igen, a görög drámákat nem nézem úgy szakmányban
most a német színházcsatornán, ahogy Ványa bácsit, Platonovot
Csehovtól, ha jól mondom – görög drámákat is alig olvastam,
sok mindent így alig, más mindenféle regényeket bőven –,
Gorkijtól a Nyaralókat, és – már legalább ahogy rendezve
van, ahogy a színek és a színészek stb . – elemi hatást tesz
rám, akár egy Hantaï Simon vagy Veszelszky Béla vagy Seurat.
Nem tudni, hol a jelenet eleje, hol a vége, bár nem futnak
egymásba a dolgok. Az egész: Egyetlen. Mint kötetcímem lett
volna. De – vicc – nem hagyták.
Ne henyéljünk azonban. Ronsard, én megha…pardon, Roxán.
A céltalanság koponyám köré hull még, Jékely–Cyrano,
de ha elgondolom, hogy romlásával ez a test, e lélek
váltja meg a visszás élettől akkor-aztán-mimet,
Egyetlenemet? Ah, csókoltam magamnak szorgos kezet,
egyetlenemet nem mondhatván, mert kettő van, hát mi lett,

2007. március

19

tönkrezúztam az egyik vállam-karom,
s mert akaratlan-akaratlag munkáim végzését nem hagyhattam,
másik, már kikezdett beteg kezem, ó, kikezdett kéz,
a romlás kikezdett a kezemmel – nem megy, hogy a Fasz
Romlás, haha, susztermatt lenne –, túlstrapáltam,
ideg- vagy inhüvelygyulladás lett belőle, mely már
nem keseít, megszoktam, bár nem mondhatom, egyetlen
vagyunk mind, gens una suskus, ahogy a rossz vicc,
a sakkozók nyomán, nem, csak semmim nem viszem orvoshoz,
míg nem muszáj, míg le nem hull, mint fogsor,
csakugyan el nem törik, szakadni szakadhat (izomszakadás,
megvolt, gondolom). De akkor-aztán-mim, ha nem Egyetlen,
hanem már az se… kettővel osztandó a Witti-nem-mondod és
a Witti-utáni-a-öbbivel-mán-hagyjál, ha jól kérhetlek.
Mégis, bár jó egyedül, ösztönleg hiányoznak (nyaralók? nem,
de megtérnek fixre őszre, feleségem, kutyánk), és teljesen
félnyomorék drága verébkénkkel bejött a szívszorongás,
most már ő is holtra hiányozna, de már nincs, ami 30 éve,
Szpéróval: már kinagyítva élek le minden napot, nem könnyű.
Nem könnyű mondani – rilkés átvezetés –, hogy itt majd
elintézem lazán lapokon heverő, valamire talán jó
jegyzeteim, ne maradjon ez sem; rettentő
balgaság lenne azt gondolni, kész, ez megvan,
ah, évek jönnek, évtizedek esetleg,
és ha 68 életévemben nekem ez így kinagyítódott,
csak azt mondhatom, ajaj, azt, hogy mi lesz itt még, mi.
(Mondhatnám-e: kezem miatt nem tudok írni, másomért szólni?)
De azért gyertek, laza papírlapok,
meg kell szolgálni az áldást, mikor majd Jékely-válogatás
jön, Jékely-utószó, és egykor úgy fogunk aludni lent
a porban, vagy elszállni a porral, madárporral
a Tabánban, emlékestül, így Jékely, mint egy keleti város.
Addig keservesebb feladatok
várnak.

20

tiszatáj
Ne várjanak, körúti átkötés. átkötöttük a Körutat,
át, a Gellérthegy alá, a mélyfúrások
révén ez derült ki, a mély talaj csuszamlós, ez,
és a Gellérthegy alá stb. Akad-e még dőre nevelőtanártárs,
akinek ezt, mind Edmund barátunknak az Illatos úton
ezt be tudtuk adni, ment egy kis plusz pénzt keresni,
kereste, hol lehetne (ily altiszt), lestük, nevettük őt.
De a poros akácos vagy jegenyés utak ugyanúgy múltak s velük
szereplőik, lestek a kerítéstől, valakit mi lestünk
ugyanonnét, na, sebaj, így egymásnak is megfeleltünk.
Elmúltak a londonok, párizsok, a metálok, Dublinban már
gyárnegyedekben sétáltam csak 88-as angliai kezdetem után
98-ban vagy 99-ben, esett az eső, a sapkám nem volt
kedvem feltenni. Öcsi, ezt abbahagyni, mondta bennem valami,
a harmadik Wittgenstein-megoldás szelleme, az, amikor
valamiről létezni nem lehet. Most így nem létezem,
bár létezem, persze, közben.
Jó lenne, mondtuk egykor, csak úgy közben létezni,
mint az esőcseppek zuhogásában szárazon járni,
ezek a korszakok elmúltak.
Mi nem? Ugyanolyan intenzitással, rút kimondani (ld. rontás)
még Szpéró utódlása sem tér vissza. Magánügy, lélek ügye,
világ visszája csak. Világ valója viszont, hogy az ipar
folytatódik, nincs, mit a kis cipész írt ki, „14-es számból
a Cipész a 26-os számba átall ment”. A Tiszán, ladikon, nincs.
S hogy kellettél volna a tavaszoknak, ismét a duinói.
Mellesleg annyi társadalmi életet se bírtam volna!
S neki az életeleme volt – miből élt spec. így se tudom.
Lassan – virrad. A nappal rendszerének része
leszek újra, jön, hogy friss víz madárkánknak,
vitaminnal, alma, sajt, homok, felújítani a magokat;
zöldek. Tulajdonképp oly egyszer. Csak nem tulajdon, és nem
értem, hogy végül miképp, végképp nem értem.
A laza jegyzetlapok maradnak folytatásnak
a másik lapba. (Forrás. Ennyit hagy privátolok.)

2007. március

21

Lapátolok, privátolok. Mi volt közös,
mikor manapság – manapság csak? nem! – oly kevéssé divat
megbeszélni egy-egy műalkotást. A regényt vagy kiadják,
vagy sem, más dolgot csak kölcsön akarnának
kérni, a szálat, mely engem köt, téged, barátom,
szétszálazza itt az élet, a ronthatatlant mondva vagy némán
rontja, zsenge korában, alig hogy lenne. S bolyog
a világ visszája, a lét sasszézva türelmes
Ahogy az amatőrök mondanák, sasszézó sasszem, asszem.
Mást 2006 augusztusának és szeptemberének
fordulójáról nem tudok mondani. Kár, mondják majd nyilván,
ahogy engem is annyira érdekelne, e honban
1887–1888 fordulóján például mi történt
– személycserék, pénzváltás, épületek, vasút –,
és az az egész, bár megvan, már hol van.
Kezem eleget betegítettem újra, hagyom.

22

tiszatáj

BÁGER GUSZTÁV

„Budapesti ősz”
megszerezni
kegyetlenül
isten kegyéből
megtartani
kény-szertorna
riadó
kardlap attakol
tanítványokat
törvénytelen felforgatók
találnak végül
játékhoz asztalt
azon ropnak táncot
van tévedés
van isten

Mikrokozmosz
Éjjel sajog. Malomkerék.
Híd hidat: kő morzsol követ.
Milyen durván irtózatos:
szerves barlangban fém-szövet.
Lassan-lassan megőrülök:
hídjaim járhatatlanok,

2007. március

23
érzékeim falon kúsznak
– és lenne még vagy hatvan ok.
Eső szaga van a télnek.
Emlékeim nyárba fagytak.
Olvad színe az időnek.
Térkép készül új szavaknak.

Éjjeli üzenet
egy szunyog
megvadult
foglyaként
a vér felgyorsul
bennem
már nem
mozdulok
ütemre
öklömet
keresztbe rakd
reggel hívj
és hallgasd
rögzítőn
szál-hangom
énekel

24

tiszatáj

TŐZSÉR ÁRPÁD

Szilveszter
Ketten… Még az óév sebében,
átömlőben más térbe, testbe.
Szétkásásodik sosemvolt Énem,
s abban Én, ami csontig sebezte.
A telefonban, mintha túlvilágról,
jön a hang: Boldog új esztendőt!
Valahonnan valaki átszól,
s beiktatódunk: a sorsunk eldőlt.
Boldogok leszünk menthetetlen,
ebben az évben és mindörökre,
összekötve orosz rulettben,
csetten az új év óbűnre töltve.

Hó-kék
Ezerhatszázhúsz március harmincadikán
Bacon csúnya nejére s a szép Essex grófra gondol,
árulásaira az induktív „elvetés” szellemében:
házasságunk napján tudatunk hét évet vénül,
hány éves is vagyok akkor tulajdonképpen?
Londonból Highgate-ba tart. Négyszárú körző:
lábalja lova a hóba szerkesztett utat,
metszi egy patak esését. A tudós úgy látja,
a forrásból kivillámló jégalabárd is
az általános tengere felé mutat.

2007. március

25
Ha itt halok meg, gondolja, a fagy legaláb hibernál,
felismerhetnek nyakfodrom premisszájáról.
(Jaj, már jön is a hóvakság: a nap az ég ágára fagyott dió!,
vagy jéggel kitömött tyúk egy Bruegel-képen?!)
Betakar a hó, befog a Nagy Indukció.
A festő is kiveti a lázadó színt a képből,
aztán talánként újra fölrakja,
másik vászonra, másik jelentéskörbe
(mondjuk a hó-kéket chiaroscuróba törve). –
Indul a kancellár idegen viszonylatba.

26

tiszatáj

SÁNDOR IVÁN

Pauló a görög tengerparton (2.)*
Iszméné megvárt.
Nem volt efelől kétségem.
Ami közöttünk már eddig is történt, ha nem is életre szóló kapcsolat, ám nagy kaland.
Ilyenkor négy esztendő nem hosszú idő a várakozásra. Az évekkel előbbi búcsúnál éreztem, olyannyira összekapcsolódott a tekintetünk, hogy megtartja az idő hídja.
Mindent eltakaró esőben láttam.
„Szurdok szélén áll (írtam).
Hatalmas, széltől csiszolt sziklatömbök. Kisebbek is, egymásra rétegezetten. A szurdok, meredek partok között kígyózva, mitikus tömegsír. De a holttestek nem itt vannak.
Sem Oidipusz apateste, sem Iokaszté anyateste, sem Antigoné nővérteste, sem Eteoklész
és Polüneikész fivérteste.”
Követni kívántam, amint (írtam), „elindul, hogy belevesszen az elbeszélhetőségbe”.
Tekintete a sorsa esőfüggönye mögül négy éven át kísért.
Átlátható volt, hogy a közönye nem nekem szól. Nekem a várakozásra való felhívása
szólt. Az irántam tanúsított érdeklődése: mit kezdek a sorsára, (a másokéra is) irányuló
közönyével?
Mintha szemrehányás is érezhető lett volna, amiért én elvontam róla a tekintetemet,
másnak a Követés-ével foglalkoztam, nem a tervezett Iszméné-regényt írtam meg.
Ott volt, írtam négy éve, amikor anyja véget vetett életének, apja kiszúrta a szemét,
amikor fivérei egymás kezétől estek el, látta nővére halálát, nagybátyja bűnhődését, s a véres gomolygásban már nem kívánt nézni, nem kívánt látni.
„Ilyen az európai kultúra első nagy közöny-ábrázolása” – írtam.
Akkoriban már azt is eldöntöttem, hogy visszafelé kell indulnom, a születése előtti
eseményekhez. Ha Iszménét érzem a Labdakiádák története főalakjának, ez kapcsolatban
van azzal, amit a mítoszoknak a Periklész-korban is, annak alkonyán is feldolgozott, az
európai kultúrát két és félezer éven át meghatározó alapokból (önszembenézés, katharzis,
erkölcs, közösség), ezredfordulónkon működésképtelennek tartok. Miközben Iszméné
mindezekre rápillantó tekintetében ott látom ama közönyt.
Megkezdődhet az akadályfutás. A regényíró terepe, szemben a sportpályák akadályversenyzőivel, – az ismeretlen. Tervezel, megformálsz, közben a regény nemcsak önmagát
formálja (át), – íróját is.
Iszménében teljesül be a Labdakiádák sorstörténete. Figyelemre méltó, hogy a mítosz,
sem a mítoszt a maguk-koruk képére formáló antik tragédiák, ezt nem vették figyelembe.
A nagy drámai triász változatai különbözőek, azonban különbözőségeikben is, a Periklész*

Az Argolíszi öböl című regény munkanaplójából.

2007. március

27

kor eszményvilágát tartósítva a mindent meghatározó alapértékeket szublimálták a mítoszból. Olyan elementáris erejű „átesztétizálással”, hogy két és félezer éven át maradandóan rá tudták azokat vésni a napnyugati kultúra viasztábláira.
A szokratészi-platoni barlangmetafora szerint az odabent ülők a barlang falán árnyékokként a megismerhető „részt” látják, s úgy gondolják az maga a valóság. Ám ez, mondják a filozófusok, csak a megismerésre váró „rész” visszfénye. Iszméné tudatában „benne
van” ama megismerésre váró, azonban elfojtódik, nem része érzésvilágának-sorsának,
a tradícióba sem épül be. Abban az értelemben van jelen amit Schelling „platonizál”:
… a világ nem megismerhető részének egy létet tulajdonítunk, nem azért, hogy abban az
értelemben létezőnek nyilvánítsuk, mint amilyenben a megismerő van, de mégsem teljességgel nem létező, (tehát)… a nem létezőről, ám mégis valami módon létezőről beszél…”
Bazsányi Sándor előzékeny párhuzamot von a regényíró módszere(i)m és Leon Battista
Alberti az itáliai reneszansz kulcsfigurájának azon elmélete között, miszerint, „Mindenekelőtt oda, ahová festenem kell, rajzolok egy tetszés szerinti nagyságú, derékszögű négyszöget, amelyet úgy tekintek, mint egy nyitott ablakot, amelyen keresztül szemlélem, amit
oda fogok festeni.” Így folytatja: „Míg tehát az Alberti féle festmény olyan „ablak”, amelyen keresztül megkomponált belső világra „történetre” látunk”, addig – írja, S. I.-nél
a „tekintetek” ablakai kínálnak rápillantást a történetre.
Ez eszembe juttatja, hogy az Átváltozások kertje regénykompozíciójában a „hoszszanti”- s a „kereszt”-fejezetek alakításában segítségemre volt a Szent Péter bazilika alaprajzáról szerzett élményem. Az is eszembe jut, hogy a Drága Lív Beszélőjét, két másik alak
kíséretében a Milánói Dómba is elvezette a véletlen. Bizonyára a kompozíció rétegezettségének színjátékosságának a Dóm építészeti szerkezetét is idéző kényszere okán.
Az Iszméné-regény felvillanásakor három nagy rész jelent meg képzeletemben: az Oidipusz születéséig tartó, az Oidipusz haláláig vezető, majd az egész család pusztulása, az
egyetlen életben maradóval, Iszménével. Mindháromban megragadó lehetőségek: harc,
pusztítás–önpusztítás, vérfertőzés, vakszerelem, áldozat, hatalmi küzdelmek…
Meg lehet csinálni egyes szám harmadik személyben megszólaló elbeszélővel, nem törődve a jól ismert problémával: honnan tudja, mindazt, amit elmond a „mindentudó” Beszélő? Át lehet ezen a dilemmán lépni, folytatva-továbbcsiszolva a modernitásnak a poszt
után is hasznosítható poétikáját, amiként például Spíró György tette sikerrel a Fogságban.
Nem volt kedvem hozzá. Évekre lett volna szükségem, hogy mégjobban beássam magam a korszakba, a hatalmas irodalomba, az áttekinthetetlen antik mítosz-világba. Nincs
ehhez életidőm, gondoltam, nincs egy ilyen változathoz nyelvem, pontosabban: nincs reményem egy olyan nyelv megteremtésére, amelyben az episztemológiai horizontot egy
sztoriban esztétikailag működtethetem.
A másik megoldás az egyes szám első személyű Beszélő, akinek rekonstruáló-belevetítő énje, hajlamom szerint hitelesen működtethető. De ez két újabb problémával jár. Az
első: ha a Laiosz-részből választok elbeszélőt, az már nemigen élheti meg a következő két
korszakot. Ha viszont az Iszméné-időtérből választok, az még nem lehet ott az események
kezdetén.

28

tiszatáj

Megoldható persze az ilyen dilemma, – minden problémához található „megoldó” regénytechnika –, például emlékek felidézésével, álmokkal, sejtetésekkel, csakhogy García
Marquez után nevetséges ezzel kísérletezni; különben is, itt a másik probléma: az Iszméné-történet éppen az értetlenség–megérthetetlenség, a befogadandó befogadásképtelenségének epikai jele; hogy rendelkezhetne bármely közönybe süllyedt Beszélő olyan rálátással, amelyben mégis emlékez-megőriz, reflektál önmaga amnéziájára?
Mindezeket a mai regényírás általános poétikai kérdéskörében – a legkülönbözőbb különutakban is jelentkező problémákat figyelembevéve – rögzítem.
Mészöly Miklós többször utalt a maga műhelyproblémaként is arra, mit jelent a regényíró
számára az, amikor nem talál megfelelő formát az „anyagának”.
Mi volna, ha éppen ez volna a forma: a küzdelem az Iszméné-vízió formába öntéséért?
Ez egyúttal eltüntetheti az egyes szám harmadik személyű, a „honnan tudja a történetmondó?” hiteltelen nézőpontját, ám lehetőséget ad egy olyan egyes szám első személyben
„beszélő” történetmondó jelenlétére, amely hitelesítheti az események episztemiológiai
megközelítését.
De akkor ez nem „egyszerűen” egy Iszméné regény… Hanem egy ezredfordulós művészregény. Avagy: mindkettő? Az előbbi, az utóbbiban?
Máris mozdulni kezdtek az újabb szereplők. Mai alakok voltak. Egyikük az Iszménétörténetben, – miközben a mítoszt, a maga kora lényegiségeinek feltárásaként „használja” –
az „ellenmítoszt” keresi, ugyanis számára ez sorsprobléma, művészetének lét–nemlét kérdése.
Ki lehetne egy ilyen alak?
Író, aki Iszméné regényt próbál írni? Unalmas.
Színházi ember? A Drága Lívben már kidolgoztam a magam színivilágát.
Zeneszerző? Nem értek hozzá. Leverkühn után különben is istenkísértés. Amiként
különben Bulgakov Mestere után egy írófigura.
Talán filmrendező. Akit az ezredforduló emberének a Camus utáni közönye foglalkoztat. Mersault egy utolsó ordítással még tudott azonosulni a világ univerzális közönyével. Ebben az értelemben rendelkezett a reflexió–önreflexió morzsáival, annak maradékával, azzal, ami a humanista kultúrában az embert emberré tette. Paulót, a filmrendezőt
ennek a maradéknak a hiánya foglalkoztatja. Erről akar filmet csinálni. Ez a film: a sorsa.
Amiként annak is ez a sorsa, aki Paulót – valójában Pál a neve, a „Paulót” kollégái aggatják rá –, kitalálta, hogy regényt „csináljon” belőle.
Csinálni – a regényíró számára ez idézőjeles fogalom. A filmrendező számára: más.
Jancsó Miklóstól lehetett az ilyesmit megtanulni. Ő vezette be a filmcsinálás terminuszát.
Arra utalt így, hogy mi minden járulékos dolog kell a művészeten „túl” a filmhez: pénz,
szerencse, politikai szituáció, stáb, technika, időjárás, színészválasztás. Ha egy filmrendezőt találunk (ki), máris benne vagyunk a kellő összefüggések hálójában is: szűkebb közösség, társadalom, történelmi környeztet, kultúrpiaci hatás.
A Pauló név semmiképpen nem utal Pasolinire, habár volnának rokonvonások. Nemes
Nagy Ágnes is írt a Pasolini Oidipusz-filmjéről szóló esszékritikájában arról, hogy minden
korszak azt csinál a mítoszból, amit akar. De ő sem tért ki arra, hogy a nagy drámai triász

2007. március

29

a saját korszakára irányítottan dolgozta fel a számára is korábbi mítoszt. Érdekes, hogy
a hetvenes években sokallta a filmben a kegyetlenséget, a vért, a divatnak való engedménynek tekintette. Holott Pasolini arra adott példát, hogy nemcsak a mítosz üzen a korszakoknak, de minden korszak a maga létvilága szerint formálja a mítoszt. Az ezredfordulón
újranézve a filmet a vértócsák, a kegyetlenségek, a huszadik század gázhalálához-atomhalálához képest nem tekinthetőek túlzásoknak. Miközben azt, ami az elmúlt században
történt, – amiként Iszméné számára a Labdakiádák sorsát –, az emlékezetfelejtés, az elfojtás, az amnézia, s a mindezek hatására kialakult traumák kísérik.
Gyáni Gábor, akit történészként folyamatosan foglalkoztatnak hasonló kérdések, Freudra
hivatkozva ír arról, hogy „a kellemetlen, vagyis traumatikus élményekre való emlékezés,
az elfojtás hatására ismétlési kényszer formáját ölti magára”, s közben régi tapasztalásokat ismétel meg, anélkül, hogy emlékezne annak előképére. Felteszi a kérdést: miként
transzponálható az egyéni élethez tartozó lelki jelenségeket leíró fogalomkészlet a kollektív emlékezet szintjére?
A huszadik század nemzedékei folyamatosan szembetalálták magukat az egyéni és
kollektív emlékezet gyötrő eseteinek elfojtásából kialakult traumatizáltsággal.
Szophoklész „az egészet látja. Amit csak bizonyos távlatból lehet látni… Sohasem uralkodnak el a részletek. De azért minden részlet fontos és tökéletes. Az utolsó szolgaszereplő is
kész jellem és sorstanulmány. Az utolsó mondat is kiszámított műremek…”, írja Babits.
De miért olyan „sorstanulmány-hiányos” Iszméné, Szophoklésznél is?
Igaz, az Oidipuszban még gyermek, nemigen van sorsa-funkciója, amiként testvéreinek sincs. Ám a Kolonoszban sem több jellem-nélküli kísérő árnyéknál. Az Antigonéban
életre kelhetne nővére oldalán, ám gyorsan a semmibe vész.
Ezen Pauló is töpreng.
Igaza van Babitsnak, Szophoklész jellemei pontosak, kikezdhetetlenek. Ezért, ahol
a maga értékrendjében, minden „kiszámított műremek”, nincs helye annak, akinek nincs
értékrendje. Az, aki mindent végignéz és semmit sem lát, méltatlan Szophoklész pillantására. Nála nyomoznak, (önmaguk és mások után), magukra veszik a város sorsát, a közösségért érzett felelősségtől, vagy éppen a törvényektől vezettetnek, az erkölcs nevében
szembeszállnak az uralommal, önmaguk felett tartanak ítéletet, utoléri őket a sorsuk.
Ebben a világban Iszméné helye: üres hely.
George Steiner írja, hogy Kirkegaard Antigonéja „játszik a »teremtett« személy metaforikus értelemben vett képességével, hogy létében függetlenítve magát teremtőjétől, hogy
»rajta kívül« és »vele szemben« álljon.” Kirkegaard ezzel kapcsolatban Tolsztojra hivatkozik, aki azt írta kiadójának, hogy Anna Karenina kiszabadult a hatalma alól.
Ez minden műalkotás egyik evidens talánya.
Szophoklésznél Iszméné az, aki ebben az értelemben olyannyira kiszabadult teremtője
hatalma alól, hogy alakja, – a rengeteg antikot követő feldolgozásban is – évezredekre eltűnik. Az antik és az antik utáni kultúra nem sokat tud kezdeni egy olyan „létezővel”, aki
mindent néz és semmit sem lát.
A huszadik század második harmadában jelenik meg mérvadó erővel Iannisz Ritszosznál (1972). Ezek azok az évtizedek, amikor a művészet, a bölcselet már szembenéz azzal,

30

tiszatáj

hogy az évezredes értékrend véglegesen archivumba szorult, a humanista kultúra-korszak
utániságában vagyunk.
A nem ismert–nem megismerhető, ám „valahol” mégis létező szokratészi–platoni
probléma végigkíséri a szellem történetét. Mintha ama híres barlang-metaforában szereplő „egyik részhez”, „másik részként” tartozna hozzá, aminek csak azt árnyéka látható.
Erről idéztem Schellinget: miközben nem létező, mégis valami módon látható. Ezt gondolja tovább Heidegger, mikor a nyitottságot említi, amely a létező igaz léte felé nyílik
meg.
A folyamatosan nem létezőben, ám valami módon mégis létezőben, vagyis az igaz lét
felé nyíló keresésben jelenik meg a huszadik század közepére-végére az addig „nem látható” ám mégis valami módon jelenlévő Iszméné-fenomén.
Pauló úgy érzi, megérett rá az Idő, hogy benne találja meg filmje főalakját.
Pauló a hatvanas évek elején született. Már megküzdött első filmjeiért, díjat is nyert velük
nemzetközi fesztiválokon, miközben eszmélése óta az Iszméné forgatókönyvén dolgozik.
Megtanulta, hogy mindig úgy térünk vissza Oidipuszhoz, vagy Antigonéhoz, ahogy önmagunkhoz térünk vissza. Tudja, hogyha korához akar visszatérni, úgy, mint önmagához,
akkor Iszménéhez kell visszatérnie.
Milyen lehetett a húgocska tekintete, töpreng, amikor meglátta anyja testét a kötélen,
apja önkezével kiszúrt szemét, amikor elbúcsúzott a halálba induló nővérétől, amikor
megpillantotta holt fivéreit.
Hölderlinből is merít azok után, hogy információt szerzett egy Gerald F. Else nevű ismeretlen szerző értelmezéséről, amely szerint Iszméné azért tűnik el, mert ő a Labdakiádák sorában az egyetlen épelméjű szereplő. Ezek után főképpen azért érdekli Paulót Hölderlin tekintete, mert tudja, hogy amikor Szophoklészt fordította, már zavart volt az elméje.
Ám hajtja még valami, amiről megteremtőjének sincs fogalma, amikor útjára indítja.
Legfeljebb érzi, hogy Pauló számára kellene még valami… személyes indíték.
Nem ismeri anyját, apját. Annak a nemzedéknek a tagja, amelyiknek a szülei gyermekként már átélték a második világháborút, az ötvenes éveket, ötvenhatot. Négy esztendős korában látta őket utoljára a hatvanas évek közepén. Azóta nagynénje neveli. Már elkészítette első vizsgafilmjeit, amikor komódfiók mélyén talál egy fényképet: fiatal lány;
nem tud a tekintetétől szabadulni. Miközben próbálja elképzelni, hogy két és félezer év
klasszikusai milyennek láthatták Iszméné tekintetét, a fényképen látható tekintettől való
megszabadulhatatlanság beépül érzésvilágába.
A nagynénjétől nem kap felvilágosítást.
Majd jut ismerethez, de addig hosszú idő telik el. Nem bánja. A talány, gondolja, ösztönző a munkában.
A hatvanas években születtek művésznemzedékei már nemcsak a Camus-utániságban,
a Beckett-utániságban is dolgoznak. Akinek műve „a modern művészet egyik végjátéka”,
írta Balassa Péter, és idézte: „Eltűnni végleg. De addig tovább rágicsálni. Mindenki tovább
rágicsál. Hogy eltűnhessen.”
Paulónak már a Pasolini-film, – a maga kérlelhetetlenségével, vértócsáival is, – archív
lelet. Számára a görögök teljesítménye iránti szüntelen rajongás, a belső kényszer, ami

2007. március

31

a régi alkotásokhoz vonz, felvilágosult nosztalgia. Szembe találja magát az évezredes alapértékek működésképtelenségének olyan, magasszintű átesztétizálásával, mint például
Ransmayer Utolsó világ című regénye. Nem hagyja nyugodni a gondolat, hogy ama alapértékek, már két és félezer évvel korábban is mindössze áhítottak voltak. Hasonlóan
George Steiner elgondolásához: „A katharszisz fogalmának megoldatlansága ragyogóan
megmutatkozik abban, ahogy az Oidipusz Kolonoszban végén elcsillapul a rettegés.”

32

tiszatáj

MARSALL L ÁSZLÓ

Bartók II
A FIBONACCI - SOR EGY SZEGMENTUMÁNAK MEGFORDÍTÁSA
(21-13-8-5-3-2-1)

Szaporodnak a fehér vérsejtjeim,
alpesi havazás a keringésben,
nyugtában bennem a vörös Napkorong,
csontvelőmből Doktorok csipegetnek,
mérik-méregetik az Arány-számát,
mintha belém költözne Ő, Fibonacci.
Mintha a „Concertóm” mércén dübörögne,
vörösvérsejtes infúziót adagolnak,
komponálásban mielőtt elérném
az „aranymetszés” irracionális pontját,
hogy mégis szünetjellel kell befejeznem,
a mágikus 89-es számot így kapom el.
A magam kudarca, Dittám, vagy a törvény
szabta rám, s a hérakleitoszi Diké
poroszlói a Mérték áthágása miatt elragadnak, visznek a Nagy Ítélő széke elébe.
Távolodva a Szív-közeli Hazától,
együtt omolni a kárhozatos szolgák
ifjai-véneivel és dallamaikkal,
rádöbbenjek az ősi abszurditásra:
létezik „pentatonikus anyatej.”

13.
Kottafejekben s eleven zenében,
ha benne rejlik létem rezgésszáma,
akár egy acél-szerkezetű híd-ív,
s rajta bal-jobb bal-jobb katonák
egyszerre lépve egyazon ütemben

2007. március

33
masíroznak, a hídnak ön-rezgését
acél-roppanásig fölfokozva,
s bekövetkeznék a Katasztrófa,
Ha benne jelenlétem rezgésszáma,
s nem zuhanna, de fölfelé lebegne,
mint kottaképből eleven zene,
és temettetnék izzó Napgödörbe:
a Semmiben Senki – álomtalan álom.

8.
Tengeri só kesernyés szaga.
Megmérgezett angyal
Vergődik a számban
– álombeli emlék –
hullámok hátán
ugrálva elrohant.
Egymás haját tépi a parton
két egy-testvér kisgyerek.

5.
Mintha elhangolt hárfa rezegne,
tetőtől-talpig mágneses vihar
rázkódtatja a testemet belül.
Segíts most rajtam Angyalom, ha vagy,
Végre csitítsd el tollazatod zúgását.

3.
Egy pohárnyi víz gyűrűzik a kézben.
Föld morajlik a testem egén.
Tarajlik bennem Idő-óceán.

2.
Burkoljatok be szerzettem zenémbe.
Gemma leszek, vagy elcsituló szél.

1.
Vasvillával hányok szelet szél-kazalba?

34

tiszatáj

KOVÁCS ANDRÁS FERENC

Gyermekeknek
Hódolat Bartók Bélának

Téli falucska
Kis falu, nagy falu,
kanyarog az útja –
Hóval a tél szele
Befedi, befújja…
Kis kapu, nagy kapu
Könyököl az útra –
Kavarog a fagyos ég,
Havazik a kútra…
Kis kutya, nagy kutya
Ki-kifut az útra –
Didereg az ökör is,
Ha kimegy a kútra.
Karácsonyi énekek
I.
Messze van, messze van
Nagykálló, Kiskálló!
Van bennük rakott csűr,
Van tág, jó istálló.
Arra tart három bölcs,
Vén csillagvizsgáló.
Messze van, messze van
Nagyajta, Kisajta!
Van bennük sovány csűr,

2007. március

35
Van roskadt, kis pajta.
Oda tart három bölcs –
Nem tudni, mifajta…
Messze van Betlehem,
Nagyajta, Kiskálló!
Van bennük bedőlt csűr,
Sok pajta, istálló!
Arra tart három bölcs,
Kis Jézust instáló!
II.
Ó, nagy, havas kékség,
Dicsőség, fényesség,
Megjött a három király!
Boldog istállóban
Leborulnak szótlan
Gáspár, Menyhárt, Boldizsár!
Csillagos palástjuk
Csupa szakadás, lyuk,
Csillagpor, sár, holdsugár!
III.
Porka havak hulladoznak, regő reme róma,
Csonka gyertyák gyulladoznak, regő reme róma.
Duda dunnyog, kutya nyávog, regő reme róma,
Repedt égről hull a vályog, regő reme róma.
Nem vagyunk mi hitvány népek, regő reme róma,
Csak az élet cibált, tépett, regő reme róma.
Nincs aranyunk, drága mirhánk, regő reme róma,
Fonák, rongyos már az irhánk, regő reme róma.
Hát betértünk a gazdához, regő reme róma,
Kössön minket szamarához, regő reme róma.
Áldassék meg a marhája, regő reme róma,
Kis családja, nagy karámja, regő reme róma.

36

tiszatáj
Ha van néki egy rőt ökre, regő reme róma,
Tele lesz a seprős vödre, regő reme róma.
Ha van szíve s szalonnája, regő reme róma,
Ragyogóbb lesz a dunnája, haj regő-rejtem!
Reggeli zápor
Felhőt rázó
Erdő éled:
Zivatart zokogón
Ébred az élet.
Felhős fákról
Feslő fények:
Sugarak fonalán
Lépdel az ének.
Gyermekek és madarak
1.
Hallod-e, te Ferikó?
Szól a fekete rigó!
Hallod-e, te Terike?
Dalol a kenderike!
Te Terike, te Ferikó,
mit mond a fekete rigó?
Te Ferikó, te Terike,
hova csal a kenderike?
2.
Rétre ki, rétre ki, játszani jót!
Kémleli Ilka, Renáta, Mihók:
zeng-e pacsirta, poszáta, pirók?
Játszani, végre ki, rétre ki, fel!
Pisti fülelgeti, Évi figyel:
zeng-e a zöldike, réti pityer?

2007. március

37
3.
Trillalalázgat a nappali víg levegő:
tengelicékkel a pinty meg a billegető!
Zenghet a lombos, a fényt zizegő, kerek ég:
kék cinegékkel a dalt sisegő füzikék!
4.
Szuszka, fakusz, geze, sárga csicsörke
csőrt csücsörítve csicsergi ki körbe,
hogy csupa dallam a föld ma körösleg,
s zeng az ökörszem, a csíz, a vörösbegy:
nincs dalolásba hiány, sem a füttybe fölösleg!
5.
Gyere, Teri, gyere, Feri:
ma dalol a csalogány!
Teri fut, a kicsi Feri
kidöcög a falován…
Gyere, Teri, gyere, Feri:
ma este is felemeli
a dalát a fülemüle,
s lombok közt a csalogány
dala sose halovány!
Gyere, Teri, gyere, Feri:
fülemüle felemeli
az ég felé a dalát!
Aki legény, odalát,
ahol ül a fülemüle,
s ha dalol a csalogány –
egy kislány se halovány!

38

tiszatáj

KISS LÁSZLÓ

Az udvar
„Csak éppen az utcák nem visszhangozzák már
azoknak a lépteit, akikről én mesélgetek”
(Krúdy Gyula)

Eszem ágában sem volt ide visszajönni. A temetésen határoztam el, világosan
emlékszem, épp a ravatalozó súlyos fadeszkáin toporogva döntöttem úgy, hogy
többé feléje se nézek a portának, ott, a fojtogató fülledtségben, abban a rosszízű,
tehetetlen csendben, amit csak a frissen vikszolt lábbelik nyikorgása és a részvét
duruzsolása tört meg pillanatokra, vettem a fejembe, a koporsótól tisztes távolságra állva, hogy bennem mamával kapcsolatban, minden ellenkezésem dacára,
valami végérvényesen lezárult.
Egyik lábamról a másikra álltam, vánszorogtak a percek, s ahogy egy ízben
a halottasház szűk kémlelőjére tévedt a tekintetem, a pókhálós üvegen túl egy ég
felé kígyózó nyárfa karcsú alakja tűnt fel, melynek ágai a szél ütemes csapásaira
meg-megrázkódtak. A háttérben időközönként fellegtömbök vonultak el, erősen
lila színük kiemelte őket az égbolt szürkébe simult egyhangúságából, ami ezen
a nyirkos áprilison, az előző heti napsütéses idő ellenére váratlanul, de annál kényelmesebben elterpeszkedett a város fölött. Csupán egy tétova pillanatra néztem föl, de attól kezdve alig tudtam levenni a szemem a fáról: valójában nem
voltam már ott, szüntelenül kifelé tekintgettem, miközben kissé megélénkült körülöttünk az élet. Ímmel-ámmal nyújtottam a kezem az érkezőknek.
Világosan emlékszem, hogy a bent ácsorgás nyűgös és kellemetlen és szűk egy
órájában visszavonhatatlanul elhatárolódtam a szerepléstől, mialatt nem hagyott
nyugodni a felismerés, hogy kevesebb érdeklődőre számítottam. Nem tudtam
volna megfogalmazni, miért. Talán a nyirkos idő vagy inkább az utolsó hónapok
tapasztalata okán, nevezetesen, hogy a lassú hervadásra ítélt öregek iránt mutatkozó, évről évre, majd hónapról hónapra, végül, a dolgok rendjének megfelelően,
hétről hétre kínosan megcsappanó érdeklődés a gyászszertartásra, mama gyászszertartására is rányomja a bélyegét. Ezt, őszintén szólva, nem is bántam volna
különösebben, jobb túllenni az egészen, lefutni a kötelező tiszteletköröket, a jóarcú plébános rutinból elhadarja az igét, rövid séta a ravataltól a gödörig, szórni
a rögöket, aztán jöhet a következő etap, az utoljára érkezők részvétnyilvánítása,
végül a levezető uzsonna a házban, a tálcákról lendületesen fogy, ahogy a családi

2007. március

39

összejöveteleken mindig, a szendvics, szisszen a kólásüveg, néha valaki szipog,
olykor felsír, miközben az előszobában másra terelődik a szó: váltunk-e idén
horgászjegyet, nem ment a ponty a Fekete-Körösön a nyáron, tervezünk-e pálinkát, a szanazugi karcos erősen kelendőnek bizonyult az ősszel, mikor nézetjük
meg a körfűrészt, már izzításkor vészjóslóan herregett a múltkor. Erre számítottam, gyorsaságra és határozottságra, jobb túllenni az egészen, ehhez képest úgyszólván mindenki felvonult a búcsúra, a végtisztesség régóta várható híre szinte
minden környékbelit kiszólított az újra fűtött szobákból. Már megérkezésünkkor
érezhető volt valami ideges várakozás és feszültség a levegőben. Teljesen üres
volt a temető felé futó főutca, s ahogy a közeli kishídra fölértünk, valaki a sarki
házban, láttam, furcsállottam is, gyors mozdulattal behajtotta a spalettákat. Kihalt volt maga a sírkert is, sehol egy hantot gondozó néne, sehol az alkalmazottak
nyögvenyelős nevetése, a csősz kutyája is a helyére húzódott, a földbe vert kampótól az ól sötétjébe kígyózott a lánc, s bár a temetkezés feketeautója már a feszület alatt állt, és a nyitva hagyott hátsó ajtó látni engedte az egymásra hányt
koszorúkat, a sofőr és két társa se volt sehol, hogy egy szűk órával később,
a semmiből előteremve, annál nagyobb vehemenciával lásson hozzá az autó kipakolásához a koporsóállvány köré felsorakozó látogatók előtt, miközben, mintha
valakinek a gyomra korgott volna, finoman megdörrent az ég. Elkélt a könnyű
viharkabát, de nem tűnt úgy, hogy esőtől kellene tartani.
Egyre sűrűbben jöttek a látogatók, becsületesen szorongatták a kezem, de nem
emlékszem tisztán mindegyikükre, többnyire a kisablakot kémleltem. A gömbölyű Maja néni biztosan ott volt, tekintélyes szemüvegével, de most a fruttis
nyári viselet helyett fekete köntöst borított magára. Joci bácsi is végigzongorázta
a szűkebb famíliát, meghatottan téblábolt, mint aki órákkal ezelőtt értesült a távozásról, és még mindig nem tért magához. Attila apja szinte lábujjhegyen járt,
mintha nagybeteget látogatna, a nyugalmazott kövér rendőr, aki tata temetésén
az életére esküdött, hogy utánajár a dolognak, de azóta se nézett az Árnyas utca
felé, visszafogottan mormolt valamit a fölhajtott gallérba. A gázos Feri és az asztalos egyszerre toppant be, Máté bácsin, apa gyerekkori barátján valósággal lobot
vetett a tekintélyes ügyvédkabát, ahogy a ravatal előtt forgolódott, és arcára kiült
az a félelemmel elegy fájdalom, ami az apa orvosolhatatlan hiányáról árulkodik,
és amiről órákat tudott volna mesélni, ahogy azt sokszor meg is tette a Körös
parti blattok alkalmával, miután alaposan megcsappant a boroskészlet a nyaraló
kiskamrájában. Nem emlékszem tisztán mindegyikükre, a szomszédok azonban
megmaradtak, a nagyerős Jóska bácsi és a bicegő Magdi néni, a szertartás hírére
hazatérő Kató néni, akit fia vezetett, vagy a hektikus Marcsó és az ezüstös üstökű
Szilágyi bácsi is, kivétel nélkül megjelentek, mintha valami nagy ünnepség venné
kezdetét, születésnap vagy lakodalom, mintha újra itt volna az alkalom, hogy
összegyűljenek a közelebbi németvárosi famíliák, és újra autókkal lenne telepakolva az Árnyas utca, újra keresni kéne a parkolóhelyet a vízelvezető árkok

40

tiszatáj

mentén és a szűk kapubejárókban, újra zsivaj szűrődne ki a fényes ablakok mögül, és újra a hátsó kertbe, a tyúkólhoz kellene járni a fölgyűlt nehézség miatt,
ahol, mielőtt dologhoz látna, lábát terpeszbe veti és megoldja a nadrággombot az
ember, hogy a kiskerítés árnyékából egy pillanatra fölnézzen a sötét égboltra,
ahol komótosan úsznak a halvány felhőfoszlányok, s mire szemét újra a földre
szegezi, az épen maradt hófoltokon szédítően, sárgán kavarognak a csillagok
a szorítás enyhülésének ritmusára, keskeny sávot szabva a kerítés tövébe rakott
téglák elé. Mintha valami nagy-nagy mulatság kezdődne, mindannyian eljöttek,
de lepergett rólam az udvariasságuk, meg se próbáltam tudatosítani magamban
a döbbenetesen érezhető meghitt tiszteletet. A nyárfát lestem, ahogy a következő,
menetrendszerű széllökés nyomán megborzong, majd kienged, de perceken belül
újra reszketni kezd, és idegesen rázza a leveleit, és ettől a rázkódástól és remegéstől és reszketéstől egyszerre bennem is hideg lett, ami addig fojtogató és áporodott volt, hirtelen nyers és dermesztő lett, a nyakig behúzott viharkabát ellenére többször kirázott, mígnem minden tagomat szisztematikusan, apró nekilendülésekkel csontig átjárta a hideg. Próbáltam elterelni a figyelmem, de hiába
memorizáltam, hiába ismételtem el magamban többször, képtelen voltam megjegyezni a koporsóra rótt feliratot. Annyi bizonyos, hogy aranyozott betűk voltak,
név és életkor, ami teljesen rendben is volt, hogy úgy mondjam: a legkevesebb,
de hogy mi volt a plusz, a körítés, amit minden ilyen megemlékezés kapcsán
odakaparnak, hogyan szólt pontosan az idézőjelek közé szorított két sornyi szöveg, az a keserű latin szentencia, azt nem tudtam az agyamba vésni, mivel a párától óvott szemüvegemet a kabát felső zsebébe csúsztattam, ráadásul legalább
háromméternyi hely volt köztem és mama között.
Bár nem voltunk afféle cifra madzaggal elkerítve, ahogy az néhol szokásban
van, nem nyitottuk föl, még csak meg sem közelítettük a koporsót. Különben sem
tudott volna semmi újat nyújtani, biztos voltam benne, hogy ugyanaz a viaszsárga rigóarc, ugyanaz az összeszáradt, vézna test mutatná magát, ami egy héttel
azelőtt is, délután. És abban a pillanatban, amint világossá vált előttem, hogy
semmi újra nem számíthatok, hogy ez az összeaszott test többé az égvilágon nem
szolgál semmi újdonsággal, a maszatos konyhában álló fölkapart lábasokat,
a műhely vetemedett ajtaját és a rendezetlen fásszínt egyaránt beleértve, visszafojthatatlan csüggedést és elkeseredést éreztem, s jutottam ott, a háromméternyi
űr túloldalán arra az elhatározásra, hogy soha, de soha az életben nem teszem be
a lábam ide, az udvarra. Ott és akkor megfogadtam, hogy amíg élek, soha semmi
közöm nem lesz többé ehhez a házhoz, mert tényleg nem lehetett elképzelni,
hogy valaha még újból kíváncsi lehetek az udvarra, hogy lesz még idő, amikor
nem hagy nyugodni: meddig tartanak és voltaképpen mik ennek a megmerevedett, mozdíthatatlan helynek a koordinátái, hogy honnan gyökerezik és hová
nyúlik vissza, hogy hol kezdődik és meddig terjed, hogy hol a kiindulópontja és

2007. március

41

hol a vége – hogy hol az a pont, ahonnan már más szabályok szerint folyik a játék, ahonnan mama udvarának a törvényei egész egyszerűen nem érvényesek.
*
A kert mindig ősszel volt a legpompásabb, most is a szebbik arcát mutatja, a kerítés oldalába ásott tuják mit sem veszítettek tartásukból, katonás glédában sorakoznak a szomszéd házfal melletti hajlott meggyfáig. A gyepet sose tudtam
megszokni, igaz, komolyabb kísérletet sem tettem rá – szokatlanul széles és kisimult, a mama halála előtti hónapokban a közepére húzott virágost végleg a bevetett fű zöldje lepte el. A gyep az utolsó három év műve: helyét korábban, egészen a pöcegödörig, precízen tagolt szőlős foglalta el. A karókkal szegélyezett
parcellák között valósággal habzottak a kaporbokrok, de megtermett a zeller,
vagy az apró paradicsom is, dédnagyapa értelmezésében: peredájsz. A szőlőoszlopok mögött az apró csontokat, szikkadt kutyaürüléket, a rejtélyes okból és
helyről fölbukkant befőttes gumikat, parafa dugókat kerülgetve kiválóan meg lehetett bújni a pöszmétebokrok sűrűjében, ha vendég érkezett. A pöce melletti paradicsomost az öreg körtefa választotta el a műhelytől – a pöce körvonalai még
körberajzolhatók, keskeny delta a műhely előtt lerakott kövezetből a körtefáig.
A trágyadomb, a kövér földigiliszták és fürge vörösek melegágya ellenben végleg
az enyészeté lett, ahogy a műhely előtt fölhúzott fóliasátor darabjai is már csak
elvétve fityegnek a hátsó folyosó köré ácsolt keresztléceken – a tartórúdként szolgáló vékony fákon többnyire levitézlett seprűk, mogyorópálcák, mészfoltos alumíniumcsövek hevernek; innen nézve a látvány olyan, akár Trepljov színpada:
váz, melynek csonkjain át, a megmaradt fóliafoszlányok között ide-oda nyargal
a szél. A műhelyben az óriás munkaasztal foglalja a helyet, a szerszámok seregszemléjével, az ár és a kombinált fogók, a színes markolatú csavarhúzók és franciakulcsok, a kalapácsok és vésők hosszú sorával. A körfűrész, akár egy elárvult
vízimalom lapátja, mozdulatlan, a fogak éle megkopott, de ennek ellenére sem
ajánlatos érinteni őket. A sarokba hányt lámpaburákon megült a por, a hátsó
asztal alá tolt fűnyíró tartálya száraz, a szögekre aggatott munkazubbonyok zsebéből legutóbbi itt-jártamkor törött gyufaszál és tízfilléres került elő. A kiskonyhában dédnagyapáék halála után csirkeneveldét alakított ki a család, amit a lustaság és az elpazarolt idő számolt fel, s bár a helyiséget ma apáék egykori bútorai
és a kerekes kukoricadaráló tömíti el, a kiskonyha őrzi a gyerekkori lent-alvások
utáni reggeleket: az üveges polcról recsegő Sokol rádió félnyolcas híreit, a konyhaszekrény fiókjának makacs feszülését, a bundás kenyér zsíros szagát, a túlfutott tej ragacsos nyomát a lábos oldalán, a kutyának vetett maradékot, a dívány
bordón hullámzó mintázatát, dédnagyapát, ahogy az asztal kályha felőli végén
szalonnát vág. A fásszínben, mióta a cserépkályhát nálunk, odahaza is fölhúzta
Illéri, a szórakozott mester, nemes rendben illeszkednek egymáshoz a hasábok.
A szín bejáratánál foghíjas létra kapaszkodik a padlásküszöbbe; a belső tér a disznóól fölé ér, a vaskos lécekkel kirakott padozat egyformán megtűrte a kukoricát

42

tiszatáj

és a krumplit, ma sötét és félelmetes, de padlója változatlanul rendszeres seprést
igényelne, mintha nap mint nap felhordanák, mintha nap nap után járna rajta
valaki: használná. A cefrehordó tövében kidurrant bőrlabda lapul. A kamra csalódás; föllógatott széles combok és nyurga kolbászok helyett ásító üresség fogadott – a celofánnal borított polcok ereje alábbhagyni látszik, egy-két vaskosabb
üveg lekvárt leszámítva többnyire savanyún sziszegő paradicsomlevek, fölforrt
bor és a sarokba tolt mélyhűtő láda mindaz, ami van. A tyúkól mostanra csupán
mellig ér, a tojásokat, ha volnának még, egy könnyű megereszkedéssel minden
további nélkül kihalászhatnám a szalma melegéből. A baromfiudvar a kerítés legöngyölítésével értelmét vesztette, az utolsó kendermagos vélhetően az elmúlt
években a környéken elharapódzó nyest áldozata lett – bár Zsemlye, a szenvedélybeteg drótszőrű vonásai vadászfelmenőkre vallanak, a garázs környékén
szétszórt tollak alattomos, kivédhetetlen támadásról árulkodnak, ahogy azt Marika, az utolsó hónapokra fölfogadott ápolóasszony elbeszéléséből ezt annak idején, amikor végérvényessé vált, hogy kész, ezennel ennek is vége, megtudhattuk.
A padlásra nem merészkedtem föl, nem az elrongyolódott kapaszkodókötél miatt, ez nem okozhatott nehézséget, ahogy a töredezett falépcsőkön is fölülkerekedik az akarat és az elszánás – valami azt súgta, hogy a vert padlón, az évtizedek
óta fölhalmozott aprószerszámok, csavarok, dugaszok és porlepte dunsztosüvegek, a lesőablak alá dűtött pecabotok, a hintaszék és fölszakadt ágyneműk között
tényleg nem vár semmi, amiért érdemes volna. Még annyi se, mint a házban,
melynek konyhája valóságos lomtárrá silányult, a családi fotóktól kezdve a varrógépen át a szétdobált gyógyszeres fiolákig, melyek között csupán egy feltépett
epres csokoládé jelzi, hogy valaki itt rendszeresen megfordul. Az előszoba száradt-sáros lábnyomokat őriz, a mosdótól a konyháig és a tisztaszobáig. Mindöszszesen két tárgy maradt benne ugyanúgy, a helyén: a mosdó melletti falra szögelt
apró tükör, a fekete napot ábrázoló kerek rámával, valamint a precízen a sarokba
állított lénia, rajta az egykori jelölésekkel, a varrómunka nélkülözhetetlen eszköze. Ez a két tárgy, az apai háznak ez a két, soha alaposan szemügyre nem vett
eleme, mely most, miután valami érthetetlen és megmagyarázhatatlan sugallat
nyomán, megszegve a temetés napján tett ígéretemet, fölkerestem ezt a közel fél
éve nem látott portát, a fölforgatott folyosói kép hatására azonnal szemet szúrt,
fölhívta magára a figyelmet, és egész egyszerűen képtelen voltam és képtelen vagyok szabadulni a hatása alól.
Mint akit főbe kólintottak, úgy álltam közel másfél órán keresztül az előszoba
linóleumán, megbabonázva és elbűvölve, annyira magával ragadt a fekete szegélyű tükör és a feszes vigyázzba merevedett sima lénia képe, rajta a krétafoltokkal. Közel másfél óráig tébláboltam közöttük, farkasszemet nézve magammal,
egészen közelről vizsgálva a borosta szívós sörtéit, az orr melletti apró anyajegyet, az áll hasítékát, a fülem tompa íveit és a halántéknál megbúvó két varrást,
a kereszt alakút a bal, és a keskeny sávocskát a jobb szem tövében, s ahogy ebből

2007. március

43

a furcsán süket kábulatból magamhoz tértem, nem hittem, hogy ezután még képes leszek lenyomni a tisztaszobába nyíló öreg ajtó kilincsét. Egészen komolyan
gondoltam, hogy nem fog sikerülni, hogy nem lesz, ami tényleges ösztönzést adjon, s hogy jobb innen, miután megtörtént a szemrevétel, a feltérképezés, mielőbb hazatekerni – mire azonban fölocsúdtam, már a tisztaszoba kellős közepén
álltam, az ágy mellett, amelyen alig hat hónapja az összezsugorodott öreg test,
a viaszsárga rigóarc feküdt, tetőtől talpig feketébe öltöztetve. És hiába éreztem
úgy, hogy tényleg ideje van, menni kellene, nem álltam meg, hogy egykori rendes
szokásom szerint oda ne lépjek a tévé melletti üvegvitrinhez, amelyből annak
idején, valahányszor a hintaszék nyugalmába burkolóztam, rendre Krúdy Gyula
regénye bukkant elő, s ahogy felütöttem a vaskos könyvet, azonnal leragadtam az
első oldalon, a nyitó mondatoknál, melyek visszafogott és bölcs szentenciákként
zengtek az elmúlás méltóságáról, hogy nyugodjunk meg, apáink is szenvedtek
búbánattól és asszonyok tréfáitól, hogy nem kell olyan tragikusan venni az életet,
mintha velünk történne ez legelőször, s hogy a tányérok és csészék még ott vannak az ebédlőben, amelyeket az öregek használtak. Mama ilyenkor, ahogy lapozás nélkül meredtem a könyvre, gyakran rajtam felejtette a szemét, a nagypárna
fedezékéből fürkészett, rémisztően tágra nyílt pupillákkal, amitől megilletődve,
siettem becsapni és visszahelyezni a szürkébe csomagolt kötetet a polcra, s még
az első kérdés elől elmenekülni, ki, az udvarra, vagy inkább biciklire pattanni, és
irány haza, esetleg letekerni a Kis-Körös partján egy nagyobb környi horgászhely-mustrát.
Most is, ez alkalommal is a vitrin irányába mozdultam, de a bejáratott rítus
egyszerre akadályba ütközött. Jobban mondva ellenkezőleg. A könyvnek ugyanis,
a szürkébe kötött vaskos Krúdynak, legnagyobb döbbenetemre, hűlt helyét leltem. Sőt: nyoma sem volt – a könyvtestnyi űr ugyanis, a Mikszáth és a Tolnai elbeszélések között, ugyanúgy teljesen felszívódott, mintha valaki magával vitte,
a kötet után maradt helyet pedig gondosan eltorlaszolta volna. Akadt ott rengeteg
papiros, ami megfelelhetett a célnak, roppant összesek és a Világirodalom remekei egytől egyig a vitrinben sorakoztak, a spenótszínű irodalomtörténet is épp
csak megfért a Moldova-regényekkel, de a Mikszáth és a Tolnai úgy simultak
egymáshoz, mintha világ életükben kiváló kártya- és kocsmacimborák lettek
volna, mintha azon kívül, hogy egy századvéget koptattak, pipáztak, diskuráltak
végig, bármi összekötötte volna őket.
Mintha a könyv, amelyet ezúttal is fellapozni vágytam, soha nem is létezett
volna. Nem hogy ott, az üvegfal mögött, de sehol a világon. Mintha merő képzelgés, puszta fantázia lenne az egész, amelyről számot adni sem lesz kinek, nemhogy visszatérni hozzá, eltelni vele, beszívni a penészedő lapok nehéz illatát.
Hányszor elhatároztam, hányszor megfogadtam, hogy nem, hogy soha többé
– de most már valamiért érzem, sőt biztosan tudom, hogy azok a léptek, azok az
emberek, azok a németvárosi esték, a vízköpő árnyékából előlépő pántlikás ala-

44

tiszatáj

kok, a templom körötti cellákba állított szentek: léteznek. Hogy de, hogy igenis
visszhangozzák az utcák a lépteket, mindenkiét, a deresedő hajú malmosét, a feketetáskás vajákosét, a mozi üzemeltetőjének lépteit, a professzor úrét, aki lovat
venni tervezett, a pékét, aki először húzott föl igazi ingatlant az Árnyas utcában.
Olyan határozottan és biztosan itt van ez mind, amilyen határozottan és biztosan
tudtam, ott, a temetésen, hogy egyetlen porcikám sem kívánja az elodázhatatlan
színjátékot.
*
Az elhatárolódás szándéka fölerősödött, ahogy a ravatalozó ajtajában megjelentünk, és az addig az ablakon túl nyújtózó fát is szem elől tévesztettem. Akkor támadt az érzés, hogy színpadon állunk, minden képzettség és felkészítés nélkül,
jóllehet bőven volt idő berendezkedni az új szituációra, hiszen a két éves otthoni
ápolás mindannyiunk energiáját felemésztette, egyedül Marika, az utolsó hónapokban felfogadott ápolóasszony kitartása adott valamelyes erőt és hitet a családnak a túléléshez. Úgy éreztem, innentől kezdve nyílt lapokkal játszunk, és
minden hamis mozdulat és gesztus nyilvánvalóvá teszi a tehetetlenségünket és
tapasztalatlanságunkat. Belegondolni is szörnyű volt, hogy épp most, az ajtóba
lépve tárul fel a függöny, és menthetetlenül bekövetkezik, amitől évek óta ódzkodtam, amivel rosszabb éjszakáimon nem egyszer álmodtam is, a rivaldafény,
amihez fogható élményem addig egyedül talán a szalagavató volt, a fölsorakozás
a művelődési központ széles színpadán. Ott az okozott megdöbbenést, és csitította el bennem a kezdettől fogva huncutkodó garabonciást, hogy az előttem álló
Attila, fogtam föl ijedten a kiállás ünnepélyes pillanatában, alig láthatóan, de
minden ízében remeg: lábai bokától combig rázkódtak, amiről a nadrág ideges
vibrálása árulkodott, a karját pedig kétségbeesetten, de minden eredmény nélkül
szorította a derekához, miközben a nyakán megfeszültek az erek. Csakhogy
a szalagtűzőn a közönség a kultúr halvány lámpáinak jótékony fényében, velünk
szemben foglalt helyet, a temetésen viszont, féltem előre, mindenki mögöttünk
lesz. Tekintetük a koporsó helyett a hátunkra szegeződik, minden mozdulatunkat, minden megnyilvánulásunkat éles szemmel követik majd, ezért is zakatolt
folyamatosan a fejemben, hogy nincs visszaút, bele kell vágni, muszáj megtenni
az első lépéseket, lefelé. És nem elég a kezdés, végig is kell vinni a darabot, az elsőtől az utolsó pillanatig: a komótos leballagást a hágcsón, ügyelve a szertartásosan higgadt mozdulatokra, a koporsó közrefogását, a kimért menetet a tátongó
gödörig, a sírba hányt földdarabok tompa puffanását, a tömjénszagú kántálást és
az utolsó kézszorításokat, és végig kell játszani a vendégeket, ahogy lesütött
szemmel ballagnak a kijárat felé, mintha megszidták volna őket, mintha felelniük
kellene valamiért, amiről fogalmuk sem volt, hogy megtörtént, arról meg végképp nem, hogy elszámolással tartoznak érte.
Amikor a család, mint a türelmetlenül várt komédiások, megjelent a ravatalozó előterében, a lépcsők felett, egy pillantást vetettem a közelben ácsorgókra.

2007. március

45

A terebélyes ernyők közt itt-ott felfedezhető volt egy-egy kalap vagy sétapálca.
Mire a feszülethez értünk, szemerkélni kezdett az eső. A meglendülő széltől nekifeszülő viharkabáton megjelentek az első apró cseppek, s mialatt azon morfondíroztam, hogyan lehet egy plébános komisz arcú kölyök, és a kántor üveges tekintettel, mutatóujját az égbe fúrva fejhangon kornyikált, az apró cseppek húszforintos nagyságúak lettek, egyre erősebben verték a kabátot. Pillanatokra elfúlt
az erősítők hangja is. A hátunk mögött élénkülő sutyorgást észleltem, de lehet,
hogy az esőcseppek csapkodása volt az a fák alá egybesepert leveleken.
Próbáltam megkeresni a bentről látott karcsú nyárfát, mely, addigra rájöttem,
Krúdy Gyula egyik regényét idézte fel bennem, de bármennyire is igyekeztem,
nem találtam vissza hozzá. Egyre hevesebben vert az eső, a ravatalozó timpanonján csapkodott a fekete zászló. Jobb híján lehorgasztottam a fejem, s így, valamelyes fedezékben, a kapucni alól kikandikálva láttam, hogy valakinek, aki
előttem egy könnyű nyári széken ül, alig látható szakadás van a harisnyáján, egy
vékonyka fehér csík, amely a megugró szem nyomán a boka gömbjétől szalad
fölfelé, miközben a megvadult eső ádázul mossa a koporsót, melynek pereméről,
akár nagyobb zivatarok idején a konyhai ereszről, vastag sodrással hömpölyög
a víz.

46

tiszatáj

UTASSY J ÓZSEF

Haiku
Megöregedtem.
Nekem immár Isten is
előre köszön.

Az öregség előszava
Ráncok,
homlokom gondolat jelei –
redők,
táncotok a tűnődés tengertánca,
vigasztaljátok a maga elé
meredőt,
ráncok,
rovátkák,
redők,
nagy szemem égalját övezők,
szarkalábaktól kékellő mezők,
végül is:
megkövezők!
mert árulók vagytok ti mind,
az elmúlás besúgói,
mosolyomon mosolygók,
kémei istennek,
pokoli pribékek - - ráncok,
mindentudók,

2007. március

47
miket nem ért az ifjú
partján a tűnődésnek,
csak nézi a tengert,
nézi,
szemei tűzben égnek,
sejti csak hatalmát
a legöregebb vénnek - - ráncok,
űrbeliek:
görbe terei
az örök mindenségnek!

Nyugdíjasok háza
Napok, napok, öregítők,
elmúláshoz szelídítők,
olykor olyan kurták vagytok,
megmérni két pillanat sok,
néha meg egy nap oly nehéz,
emészteni év is kevés;
napok, napok, öregítők,
elmúláshoz szelídítők,
szürkék, ködösek, álmosak,
deresek, jégvirágosak:
vacog a ház, a kert hóvert,
kötöd a gyapjú pulóvert,
kesztyűt, sapkát, puha sálat
vejednek meg unokádnak;
napok, napok, öregítők,
elmúláshoz szelídítők,
józanok és mámorosak,
virágportól záporosak:
kerted körbe dongó döngi,
méh a kökörcsint köszönti,

48

tiszatáj
ülsz nyugágyadban és nézdelsz,
vidít minden, amit észlelsz,
az is, ahogy valahonnan
két szerelmes darázs loppal
piros pokrócodra pottyan;
napok, napok, öregítők,
elmúláshoz szelídítők,
villámosak, mennydörgősek,
szivárvánnyal viselősek,
s a hirtelen csöndben, mintha
szólongatnának az ősök - - napok, napok, öregítők,
elmúláshoz szelídítők,
tudom, nehéz, nagyon nehéz
mellen a fej, ölben a kéz,
nem érdekel már, mi újság,
kihull kezedből az újság,
szemüveged szomorúság,
s míg pilládra száll a szender,
mormolgatod magad elé:
istenem, mi is az ember,
istenem, mi is az ember! –
áldott, ki magában beszél,
zenél neki a kert, zenél,
megpecsételni a múltat
köré piros lombok hullnak:
de boldog is, jaj, aki él!
ül a szomorúfűz alatt,
zizegteti haját a szél,
zizegteti haját a szél.

2007. március

49

Vacsora az udvaron
Mondd, hova tűnt kezed
Vacsoracsillaga?
Holdam tányérjával
Terítesz meg, mama.
Zeng a csönd. Hallani,
hogy Isten orgonál.
Fejünk felett brong el
egy nagy szarvasbogár.
Serceg serpenyődben
a paprikás pörkölt,
amíg hűl: megleled
nekem a kis Göncölt.
Dereng a domb, a hegy,
Már minden szilvakék.
Eb tutol. Valakit
magához int az ég.
Egy szerelmes legény
megy az úton, dalol:
ezer csókot kapott
cserébe valahol,
és most félistennek
véli ifjú magát!
Jó éjszakát, mama.
Mama, jó éjszakát.

50

tiszatáj

A magány nagyasszonya
A magány nagyasszonya vagy, anyám!
Angyal vihogja körbe házadat,
törik a cserép, hull a vakolat,
meglátogat a kémény is talán:
a magány nagyasszonya vagy, anyám!
Róka huncutolja el tyúkjaid,
hajnalkiáltó kakasodat is,
úgy élsz faludban, mikéntha tanyán:
a magány nagyasszonya vagy, anyám!
Ellened hízik patkány és görény,
egérlyuk ásít a falak tövén:
vigyázzák álmodat, mint hajdanán - - a magány nagyasszonya vagy, anyám!
Időd ki tudja még mit tartogat?
Ha lefut egy csillag, ülsz, varrogatsz,
összeférceled feslett éjszakám.
a magány nagyasszonya vagy, anyám!

2007. március

51

A „csillaggal kiszemelt” költő
UTASSY JÓZSEF VÁLOGATOTT VERSEI

Honvágy kínoz hazámban is

A nemzedék

(Utassy József: Őszvilág)

A Magyar Napló Alapítvány Magyar Irodalom Zsebkönyvtára sorozatában jelentek meg
Utassy József Válogatott versei. Emlékiratszerűen kellene összefoglalnom mindazt, amit
harmincöt–negyven esztendő óta írtam és gondoltam nemzedékem egyik legnagyobb költőtehetségéről, de ahhoz még túlságosan elevenek és megoldatlanok azok a közgondjaink,
amelyekhez ez a költészet kapcsolódik. A személyességet így sem kerülhetem el. Utassy
költészetének fontos szerepe volt kritikusi pályámra tekintve. Vele és gáncsolóival három
kritikában és három vitacikkben foglalkoztam (az egyiket 1978-ban letiltották, kéziratban
maradt). Föltételezem, hogy kritikustársaim közül mások is őrizgetnek hasonló emlékeket. Utassy jelentőségét érzékeltetem azzal, hogy versei demokratákra és autokratákra, illetve a nemzetfogalomhoz alkotón és maszatolón viszonyuló tollforgatókra osztották a szakmát, az irodalmi közvéleményt és a nemzedéket.
Arról a költőgenerációról van szó, amelyiknek agyában kisgyerekkori emlékképek kavarognak a második világháborúról, amely iskolásként élte végig a Rákosi-kort, kamaszkorában kereste a férfivá avató kalandot 1956 forradalmában – e nemzedék életérzésének
eredetét nemrég Kovács István írta meg filmforgatókönyvként is remekül bevált kisregényében (regény: A gyermekkor tündöklete, film: Budakeszi srácok). Utassy, mint a korosztály számos más tagja, miután néhány éves késéssel bejutott az egyetem padjaiba, már
érett fővel s bizonyos politikai tapasztalat birtokában dolgozta fel társaival a Prágai Tavasz
reménykeltő eseményeit és a Prágai Ősz szívszorító szégyenét. – Nagyjából idáig tartott
a közös ifjúság, amelyben eggyé olvadtak a vágyak és remények. (Neveztettünk is azóta
„hatvannyolcas nemzedéknek”, pedig én inkább ötvenhat túlélőinek vélem magunkat.)
S bár az eredet, a sors és akár a világnézet terén is lehettek eltérések, a mindenkori stréberektől eltekintve, nagyjából mindnyájan ugyanazt gondoltuk a szabadságról, a hetvenhét
próbának kitett magyarságról, a háborúról, a nemzeti függetlenség s a demokrácia hiányáról és az emberségről. Magyarságtudatunkat nem a vitézkötéses „nemzeti büszkeség”
vagy a más nemzetek iránti ellenszenv motiválta, hanem a védekező pozícióba szorítottság. Tollforgatóként különösen hátrányt jelentett, ha vállaltuk a nemzetet – persze, hogy
ragaszkodtunk hozzá. Kedvenceink azonosak voltak: az iskolában tanult klasszikusok,
akik 1956. novembere után is lelket öntöttek belénk. Kortárs mestereink részben eltérhettek egymástól, de több volt az átfedés, mint a különbözés. Saját versolvasatunk alapján
helyesbítettük magunkban az ötvenes–hatvanas évek hamis Petőfi-képét, s igyekeztünk jól
értelmezni József Attilát, Radnótit, Kassákot meg a tankönyvekből kimaradt igazakat.
Imádságunkként véstük agyunkba A walesi bárdokat, az Egy gondolat bánt engemet,

52

tiszatáj

a Feltámadott a tengert, A vén cigányt, a Hazámat meg a Nem tudhatomot. Irodalomfelfogásunk valószínűleg egy kissé romantikus színezetet kapott, de ezt akkor sem bántuk,
amikor már a hazai és külföldi modernek is szíven találtak bennünket. A tragikum iránti
érzékünk Pilinszky János, Nagy László kortársi versein is csiszolódott.
Nemcsak azért beszélek többes számban, mert ezeket olykor Utassy Józseffel is megvitattam, hanem azért is, mert ennek az irodalmi nemzedéknek csakugyan közös élményei
voltak, méghozzá alapvetők, ahogy verseiket tanulmányozva megfigyelhettem. S minél
szélesebb a stílustörténeti színkép, amelyen a nemzedék elhelyezhető, annál inkább látni
vélem a közösséget az alapvető kérdésekben. A szabadsághiányban, a bezártságban (utazni
alig utazhattunk), a belső magányban és a megfélemlítettségben. Igen, a magány is lehet
közös élmény, s van úgy, hogy éppen ez szervez meg egyfajta lelki összetartozást.
Utassy külön helyet foglalt el – és foglal el ma is – tudatomban. Ő az, aki a bennem is,
másokban is kavargó, nehezen kimondható, történelmi eredetű érzéseimnek szavakat
adott.
Verseivel egy írószövetségi rendezvényen ismerkedtem meg, a Kilencek költőcsoportjának műsorában, 1968 őszén. Hírüket nappali tagozatos barátaimtól hallottam (én csak
az esti tagozatra tudtam bekerülni); huszonkilenc évesen lettem végzős hallgató. A nálam
két évvel fiatalabb Utassy is diák volt még, mert – mint utólag megtudtam – érettségi után
ő is éveket töltött különféle munkahelyeken, ismerkedvén az „élettel”, egyebek közt a sajtó
által agyonünnepelt termelőmunka gyönyöreivel. Az írószövetségi előadóterem zsúfolásig
megtelt, ahogy az Egyetemi Színpadon vagy az Eötvös Kollégiumban is fiatalok tömege
volt kíváncsi a Kilencek verseire. Ez a költőcsoport sokféle stílusú és ízlésvilágú alkotóból
tevődött össze, de a Kilencek elnevezés egyfajta esztétikai közösséget is hordozott. A Cantata profanában megénekelt kilenc csodafiú-szarvas a bartókiságra, Juhász Ferenc, Nagy
László követésére s általában a mágikus népiségre, archaikus hagyomány és modernség
összekapcsolására utalt. Némelyikük verseiben fölismerni véltem a nietzschei indíttatást
(Oláh János), a Jacques Prévert humorától bátorított groteszkséget (Péntek Imre) és a fokozott lélektani érzékenységet is (Mezey Katalin); ezek néhány évvel később „új érzékenység” címkével ellátva soroltattak be a lírai irányzatok közé, bár többnyire az ő nevük mellőzésével. A közönség főleg azokat a verseket fogadta lelkesen, amelyekben a fölismerhető
népköltészeti-műköltészeti áthallások merészen fejezték ki az időszerű gondolatot.
Politikum
Mi is volt ez az időszerűség? Mindaz, amiről nem volt szabad nyilvánosan beszélni. Amit
nemzeti irodalmunk elöljárója, Illyés Gyula sorskérdéseknek nevezett. Ami a „három té”
kultúrpolitikája idején (tiltott, tűrt, támogatott) a tiltott kategóriába tartozott. Sorshordozó jelentést kapott az irodalompolitika fogalma is: egy 1969-es lillafüredi tanácskozáson Utassy szabadon idézte Illyés híres mondatát: az irodalompolitika hattyúnyakú héja,
azaz a szépség kellékeivel rosszul álcázott ragadozó. Sorskérdéssé vált ez is, mert e kiméra
felügyelete alá tartoztak a történelem szibériai mamutként jégbe fagyott ügyei: 1956 forradalma, a személyes szabadság és a nemzeti függetlenség sérülései, meg a határok fölé
emelkedő magyarságtudat sebei. A hatvanas–hetvenes évek fordulóján az utóbbiakról
vajmi ritkán lehetett hallani, de Utassy félreérthetetlenül megpendítette a húrt, amikor
leírta: „…gondolataim / a szélrózsa minden irányában / átlépték a magyar határt”. (Min-

2007. március

53

den külön értesítés helyett). A kényes témák, sorskérdések közé tartoztak a háború okozta
vérveszteségek is. A művekből és beszélgetéseinkből tudtuk, hogy kinek a szüleit, rokonait
hurcolták haláltáborba vagy lőtték a Dunába, és kiéit küldték a Don-kanyar poklába, kit
hadifogságba. A Kilencek közt és a tágabban vett költőgeneráció soraiban nem Utassy volt
az egyetlen hadiárva. A későbbi évek új és új, döbbenetszerű meglepetéseket tartogattak.
Idővel arról is értesültünk, hogy hány kitelepített, hány börtönviselt író-költő van sorainkban, s hányuknak szülei kerültek kuláklistára. Amikor már a szomszédos határok is
nyiladoztak, lassanként megtudtuk, hogy a velünk egy anyanyelven beszélő, de más állampolgársággal élni kénytelen írókra még mi mindent mért a sors, és mennyiféle diszkriminációval sújtották Páskándi Gézát, Sütő Andrást, Farkas Árpádot, majd Szőcs Gézát
és a többieket pusztán a magyarságukért, vagy mert szólni merészeltek nem létező jogaikért. A rossz közérzet, az akkoriban súlyos elmarasztalásként hangzó „pesszimizmus” is
alig tűrt minőségnek számított, s ennek a nemzedéknek kevés oka volt a derűlátásra. Vigaszt pedig egyedül az igazmondás kínált, a véres és sáros igazság kimondása, ahogy e fogalompár Tandorinál is, Petrinél is és valamilyen formában Utassynál is rendre megjelenik.
Utassy József versei az élen jártak az igazság kimondásában. Az igazat hellyel-közzel
mások is kifejezték, de úgy éreztem: belőle vérrel és magzatvízzel együtt, kiáltva, sírva
szinte kiszakad az igazság, elementáris erővel és ellenállhatatlanul. A diákok körében fokozta népszerűségét, hogy kivételesen szuggesztív versmondóként adta elő költeményeit.
Őszinte szenvedéllyel, nem mesterkélten „szavalva”, hanem természetesen. Úgy, ahogy
expresszionista népdalai némán olvasva is megszólalnak bennünk. A régi népballadákat,
ősi táncszót, Ady Hadak-útja mítoszát, a Bibliát és az Ó-magyar Mária-siralmat idéző Magyarország! szerzőjeként nem spórolta ki verseiből az erős hatáselemeket. Ahogy a Petőfit szólongató és a világosi fegyverletételre utaló természeti képeket felvonultató költeményében sem rejtette véka alá mondandóját (Zúgj, március; Hanyatlásvégi nyár; Hitfogyatkozás). Utassyra nem hatottak a már akkoriban is sulykolt, lényegről lebeszélő
esztétikák, amelyek szerint a költőnek nem az a dolga, hogy az érzelmeit kifejezze, hanem
hogy visszafogja őket. A ráismerés örömét éreztem, amikor versmondóként hallgattam őt,
és ezért is kértem föl és juttattam szerephez minden adódó alkalommal A hónap versei
című tévéműsorban 1989 és 1992 között, amikor ez a lehetőség Vári Attilának köszönhetően megadatott.
Nemcsak mi értettük meg érzékletes, emlékezetbe vésődő metaforáit és történelmi
szimbólumait. Az 1968 végi, írószövetségi rendezvényen felállt egy KISZ-küldött, és kifejtette: Utassy azért idézi meg Petőfit, mert oroszok ölték meg, és ezzel az ötvenhatos „ellenforradalmat” leverő szovjetekre utal; ráadásul „forradalmat” emleget. Vita és hangzavar támadt. Eleven volt bennünk a fájdalom a hatvannyolc augusztusi bevonulás miatt,
és november negyedikét sem felejtettük el. Mondtunk ezt-azt, a ki nem mondható lényeget kerülgetve – indulatosan is az igazság szerpentinútjait keresve – a költészet áttételes
természetéről, az áthallások önkéntelenségéről. Gyakoroltuk a taktikát, a létstratégiát,
rossz közérzettel, habogva. Utassy metaforái nem kerülték meg a tilos gondolatot, hanem
fölerősítették a költői áttételek transzformátoraival. Mi, irodalmárok, nem tudtunk olyan
szabatosan érvelni, mint a brutálisan vádaskodó KISZ-fiú, hiszen neki volt „igaza”. Utassy
igenlően hallgatott a vitában. Hallgatása egyértelmű volt: valóban, Petőfivel és a cári dzsi-

54

tiszatáj

dákkal, szuronyokkal ötvenhatra utalt. Ő megírta véleményét, és leplezetlen párhuzamaival, például a világosi fegyverletétel képeivel egyértelművé tette, hogy dédapáink már ismerték a mi fájdalmunkat, és mi is ráismertünk az ő fájdalmaikra. „Gúlába gyávul a kukoricás” – 1849 nyárvége egybeolvadt 1956 és 1968 vereségével, fegyverletételével. Nagy
László intelmét még nem ismerhette: „Műveld a csodát, ne magyarázd”, ámde alkalmazni
már jól alkalmazta.
Nem tudom, mikor írta Akár a szarvasok című versét – írhatta Prága megszállása
előtt is, de utólag mindig arra vonatkoztattuk, amikor felhangzott a pódiumon. Az egész,
mundérba bujtatható nemzedék nevében hangzott föl a tiltakozás: „NEM ISZUNK CSATÁKRA CSENDÜLŐ POHÁRBÓL! / csak tiszta forrásból, / csak tiszta forrásból”. Ezek
a halhatatlan sorok a világpolitikai botrány ellen tiltakoztak, amely nemzetünk hírét is
bemocskolta. És közben azt a bartóki modellt is felvillantották, amely egyszerre népi és
modern, mert a közösség mélytudatában és az egyén lelkében gyökerezik, s mert feltöri
a kötelező hallgatás pecsétjét, amelyet a történelmi tényekre ütöttek.
Esztétikum
Nemcsak politikai kifogások érték azon az estén és későbben. Kényesebb esztéták is felszólaltak – ők furcsamód a „direktségért” hibáztatták az Utassy-verseket és a többiekét.
„Tizenkilencedik századi reminiszcenciák”, a „meg nem haladott Petőfi”, a „közvetlen érzelemkifejezés” szakszerűen lihegő értetlensége hangzott az egyik széksor felől. József Attila Nagyon fáj és Kései sirató című versére gondoltam; érdekes, hogy ott milyen jól
megfér egymással a legnagyobb művészi hőfok, a képi közvetettség meg a kés-élesen „közvetlen érzelemkifejezés”. Van, mikor közvetett, és van, amikor közvetlen érzelemkifejezésre van szükség, attól függően, hogy miként hozza helyzetbe szavait a költő – könyveltem el magamban.
Évekkel később már más „esztétikai síkon”, a nyelvi tisztaságukat kétségbe vonva jöttek Utassy és társai ellen az újabb támadások. Az „irodalomszociológiai” fegyvert is bevetették ellenük: a Kilencek falusi származékok, de az Eötvös-kollégiumban és a diákélet
során elvesztették kapcsolatukat az élő falusi nyelvvel, összekeverik a szűrt meg a szürrealizmust… és hasonlók. Az elkeseredett vitában maga Illyés Gyula is megszólalt, kifejtve,
miként is használatosak a szántóvetőknek azok az eszközei, amelyek versbeli hitelességét
a kritikus kifogásolta Utassy, illetve Kiss Benedek verseiben; mondanom sem kell, hogy
szavai a költőknek kedveztek. Egy másik esztéta a versformák és a költői hallás felől mondott lesújtó ítéletet Utassy verseiről, ezúttal Bella István költeményeivel markolva egybe
őket. A vád meglepő volt, mert a költő olyan bravúrformákkal is mesterien bánt, mint
a koriambikus-anapesztikus sorokba tömörített dal, a szonett vagy a leoninus. Voltaképpen
ez a bíráló is a tartalmi kifogásaihoz keresett formai érveket – a prekoncepciók természetéhez illően persze a legrosszabb helyen. Az irodalmi régiségből fölelevenített szavak és
fordulatok, a világirodalmi utalások, a Rimbaud-i szonettbe oltott, adyendrésen egzotikus-szecessziós képalkotás (Szárnyas oltár), a szabad asszociációk merészsége, a korai
József Attilára és Randótira hajazó életöröm és a Pilinszkyre licitáló, kozmikus magányt
éreztető látásmód már az első kötetekben is kiemelkedő tehetséget és költői illetékességet
éreztetett. Hozzá kell tennem: az idősebb nemzedék részéről elismerés is fogadta Utassyt.
Az öreg Féja Géza egyenesen Ady Endre 1906-os költői beérkezéséhez hasonlította az övét.

2007. március

55

Egyéniség
Utassy eredeti költő. Az eredeti szó „eredetileg” nem egyénit, merőben újszerűt jelent, hanem az eredethez hívet. Hű az elődeihez, nagynevűekhez és névtelenekhez. És önmagához, családi emlékeihez – árvaságához – és gyerekkorához. Nemcsak elhatározás kérdése
ez, hanem sorsszerű örökség is. Az apahiány, a háborús emlékképek, a szegénység, a korai
szerelmek. Mindezt költőként újra és újra, hatványozottan megszenvedi, amikor megírja.
Életrajzi ciklusának címe: Kálvária-ének. Emlékképek füzére a személyes szenvedéstörténetből. A születésétől fogva reá kimért nélkülözésekből meg az önkéntes pokoljárásból.
A költősorsot maga választotta: ő döntött úgy, hogy saját kínjait a közösség kínjainak enyhítésére fordítja azáltal, hogy fölerősíti és véglegesíti őket. Közéjük értve a költősorssal
járó megpróbáltatásokat is, amelyek súlya alatt idegrendszere kevés híján összeroppant.
Egyszer megkérdeztek, polgári ivadékként miért vonzanak a „népiek”. Nem csak ők,
feleltem, a jó költők vonzanak. De ha már így szögezik nekem a kérdést – mondtam –, akkor azért, mert első versélményeim óta úgy találom, hogy a szegények, legyenek bár falusiak vagy külvárosiak, inkább tudnak verset, prózát írni az édesanyjukról, mint a kedvezőbb körülmények közt élők. Utassy Anyám vasal című verse mellett még sok a példa
Nagy Lászlótól, Hajnal Annától Csoóri Sándorig, Sütő Andrástól Galgóczi Erzsébetig vagy
Tamás Menyhérttől Kiss Dénesig, hogy József Attilára, Illyésre, Tamási Áronra, Kassákra,
Petőfire ne is hivatkozzam. A felhozható ellenpéldák is erről vallanak: az élet egy-egy szakaszában – a sors csapásából vagy kegyéből-e? – Weöres Sándor, Esterházy Péter is közeli
ismeretségbe került a szegénységgel, s fiúként ők is remekeltek.
Ez csak megfigyelés az irodalom és a hagyományosan felfogott lelki szegénység viszonyáról, ám ha elmélet kell, jöjjön az elmélet. Ma már fölkészült irodalomtörténészek vallják, hogy a bartókiság elve a posztmodernnél korántsem alábbvaló, sőt, annál is életképesebb irányultság a költészetben. Olyan világáramlatokkal állítható párhuzamba, amelyek
a helyi kultúrát Európa és az emberiség történetileg létező műveltségével kapcsolják össze.
Mélységes antropológiai üzenetet hordoz a különböző népkultúrákban feltáruló lelkiség.
Szükség is van egyre inkább az archaikumra, mert az ember szörnyű dolgokra képes, ha
múltjával, kollektív emlékezetével együtt elveszti önmagát.
Nincs bennem semmiféle pozitív előítélet se népiséggel, se bartókisággal kapcsolatban, de más irányzatokkal együtt nélkülözhetetlennek tartom létezésüket. Voltak és vannak kortársai Utassynak, akik tárgyiasabb vagy ironikusabb húrokon játszottak, remeklően ugyancsak, de ő soha semmi jelét nem adta annak, hogy útjában áll a másfélének,
a Reverdy és Weöres Sándor nyomán induló Tandorinak vagy a Kavafisz és Vas István bátorította Petrinek. Ha más-más karakterjegyével is, mindhármójuk mögött ott állt József
Attila. Rokonszenvét jelezte Utassy a kirobbanó tehetséggel indult Bari Károlynak is –
Nagy László és Lorca követőjeként ő ugyancsak a bartókiság egyik alapvető változatát
képviseli. Utassy Babitshoz méltó leoninusokban írt hozzá barátian dorgáló, kissé megcsalódva is szeretetteljes „vidám üzenetet”. Egyébként Weöresnek is ajánlott nem egy
verset, kedvesen évődőt és a kellő tisztelet jeléül bravúrosan megformáltat. A játékosság,
a szavakkal való varázslás, a mágia ugyanis a legfőbb erényei közé tartozik. József Attilától
is, Nagy Lászlótól – és persze Vitéz Mihálytól is – tanulhatta, hogy a forma- és szójáték
a halállal szembenéző versekben is fontos fűszer lehet. Költősorsának címere a krisztuskereszt, rajta a felirat: IRNI (vö.: INRI).

56

tiszatáj

Az egzisztenciális megrendülés olyan fokára jutott, hogy a hetvenes években átélt
sorsválsága önkéntelenül a szanatóriumi kezelésre szoruló József Attilára gondoltat. Versei töredékesebbekké váltak, egy-egy ötletre szűkültek, vészjelző kiáltásként hatottak.
Egyre többször pörlekedett a Teremtővel, egyre gyakrabban fohászkodott a Nincs-Istenhez vagy ahhoz, akit az egzisztenciális semmiből megidézett magának, káromolva és megalázkodva, ugyanazzal a szenvedélyességgel, amivel korai verseiben a hazát és a szerelmet
szólongatta. Szó sincs áthallásról, utánzásról – tisztán véletlenszerű sorsazonosságnak
tartom, hogy József Attila-i szituációba került: a kisgyerekkorában elvesztett apa és az
Atyaisten képzeletbeli alakja összekopírozódott érzelmeiben. Kölcsönös fedésbe került
a van és a nincs. A Fiú messiásszerepe érzékletes bizonyság arra, hogy lennie kellett az
Atyának, de ő megvonta tőle létét, jóságát és büntető hatalmát, s magára hagyta vétkeivel
és szenvedéseivel. Ezekben a „pokolból jövet” megírt, istenes-istentelen versekben óriási
energiák feszülnek, rengeteg bennük a teremtő indulat, és azt hiszem, a legsúlyosabb évek
elteltével ezek hoztak legalábbis költői értelemben megnyugvást – alkotói kiegyensúlyozottságot – Utassynak. A diszharmóniát harmonikus – olykori töredékességükben is tökéletes – műalkotásokban megénekelni: ez a legtöbb, amit megtehetett, és ő megtette
mindmáig, maradéktalanul.
Istenes versei közül az Isten faggatása a magyar líra legjavához tartozik: Balassi, Ady,
József Attila hívő-hitetlen zsoltárai szóltak ilyen mélységből. A feleségéhez írottakról sem
mondhatok kevesebbet – ezek is rendkívül fontosak, az emberi dolgok legjavához tartozók: Kosztolányi Dezső és Benjámin László szólt ilyen meghitten a vele együtt öregedő
párjához. Kis terjedelmükben is vasgolyó súlyú, tömörségükben is belső tágasságot sejtetők Utassy versei. Idestova negyven éve a kedvenceim, fiatalságomra, harcaimra, kudarcaimra és öregségemre emlékeztetők. Lélekbeli kortársaim, hűséges barátaim.
Utószó
Az utószó a válogató, a költő-irodalomtörténész Nagy Gábor munkája. A kötet megannyi
gyöngyszem – jó a válogatás. Talán hiányzik belőle néhány darab, amely megragadott
Utassy különböző köteteiben, lapokban, folyóiratokban, antológiákban olvasva, de az
összbenyomás igen szerencsés: minden lényeges téma és hangszín jelen van benne. Az
utószó címe: A küzdelem költője. Találó cím, lényegre utaló. Jó érzéssel nyugtázom, hogy
a fiatalabb korosztály is fogékony arra a költészetre, amelyért a hatvanas–hetvenes évek
egykori fiataljai – ma hetven felé ballagó bácsikák, nénikék – lelkesedtünk, és ha kellett,
pörlekedtünk. A Nagy Gábor által megidézett kritikusok mellett még akadt néhány, aki
híven szólt Utassyról; hadd utaljak csak az illendőség kedvéért néhai pályatársunkra, Berkes Erzsébetre.

Alföldy Jenő

2007. március

57

TÉREY JÁNOS

Egy kései audiencia
Ha elmúlsz negyven, majd úgyis megérted.
Ha eljön a midlife crisis, a két kezed
Összeteszed: miért nem váltam el miatta, Uram?…
Tölts be egészen, vagy tilts el palotádból;
Aranyozd be a testem a baldachin alatt,
Aztán fokozz le inassá; akármit akárhogy,
De ebből a kimért közönyből nem kérek.
Nagyító alatt nem is vagy
Hibátlan úrinő. Isteni még annyira sem.
A minőség másolata vagy,
S én hármas szinten kívánlak, amióta
Elkallódtak az ötcsillagos indítékok.
Az egymásba botlás eshetőségei?
Belváros és vidéke, persze.
A Váci utca tengelyében közelítenél
(Eljátszom a gondolattal,
Hogy a férjed oldalán.) Esélyeim
Fogyatkozása ez esetben
Egészen szembetűnő volna.
Nem így lesz. Koncerten találkozunk,
Hol máshol, mint a keverőpult mögött,
Te is, én is közönség.
Az űrbázisszerű Csarnok
Jótékony homályában állsz majd
(Lovaglócsizma, eszményi kivágás
A fekete düftin felsőn, a hajad
Répavörösre festve: ez jó).
Kézcsók, egy obligát bók. Úgy találod,

58

tiszatáj
Előnyömre változtam én is
(Éppen hidrogénszőke leszek).
Párhuzamos életrajzainkba
– Hívószó: kisvárosi gyermekkor,
Csonka család, fiatal
Művészet, meg a többi –:
Akkor már nem kapaszkodom.
Édes mindegy lesz, hogy formázómként azzá
Alakíthattál volna, akivé akarsz:
Akárkivé, nem érted?…
Isten nyersanyaga,
Mostantól egymagam leszek.
Legalább cáfolj rám, súgd meg utólag,
Mit néztél ki belőlem?
Tényleg rengeteget?

Életed első partija
A falnak fordulók nyugalma a tegnapé:
Strucc, gyakorold a nyitást! küldd szét
A meghívóidat ezerszám, légy
Vendéglátó.
Ünnepi léptek
Az ablakod alatt; a nappali forgalom
Emelkedő zaja, mint a fokozás
A Leningrád-szimfóniában: szíven üt.
Földereng az első ismerős
A katedrálüveg mögött, aztán az ikszedik.
Határozott léptek az ajtódig: úttörő,
Aki elsőnek lép a lepecsételt ajtajú
Folyosóra.
Csengő, háromszor, röviden.
Nem reagálsz rá. Pedig nem vagy süket.
Mondom a jelszót (peace), beeresztesz?

2007. március

59
A falnak fordulók nyugalma
A tegnapé, viaszarcod szenvtelen,
Csak szürke szemedből tüzel valami
Kifinomult iszony. Tükörben
Gyakoroltad a távolságtartást.
Könnyebb volna egyszerűen rád kiáltanom.
Plasztikburádat szétpattintani! Ne affektálj.
Sötétkamrádat bevilágítani! Hosszú csengő.
Kerek évszámod van, sőt, tizenöt
Névnapod egyike, mindegyike, sőt!
Tébolyító szilveszter, pozitív töltet
A borban, kenet a társalgásban, kenet a krutonokon!…
Pirulsz, ha kezükbe veszik a tárgyaidat,
Pirulsz a festmények miatt (véletlen gyűjtemény,
Átválogatni nem jutott idő, így mondod).
Küszöbön belül vannak, akiknek
Valaha is átlépted a küszöbét. Húszpercenként
Valakit bebocsátasz a szívbe. Pokol.

Évad
Most is, mint akkor, a gömbakácos
Fasor felezőpontján találkozunk,
Hétfői kocogók, rózsásnál is rózsásabbnak
Tünteti föl esélyeinket az őszies este;
Melletted állok, köreidhez
Mégsem tartozom. Vizes betonlapokra
Esik a pillantásod, lilásvörös
Ívlámpafényben megleled a kiutat,
S a kertkapu mellől még visszaintesz.
Ha csillagtúrán szóródnánk szét ezer éjjel,
Sosem érkeznénk egyszerre ugyanarra a pontra;
Ha átúsztatnám a hozományodat a vízen,
Léket imádkoznál a csónak hasára,
És az égboltra klasszikus teliholdat.

60

tiszatáj

J. & H.

A kéregmélyben ragyogás,
S a felszínen közöny:
Jekyll-Hyde! napról napra más
Orcádba ütközöm.

2007. március

61

J ÓKAI ANNA

Jubileum
AZ ARRA MÉLTÓ TISZATÁJ ÜNNEPLÉSE

A Tiszatáj – amióta írói létemet tudom – mindig közel állt hozzám. Ebbe szubjektív
szempontok is belejátszottak, de az objektív felismerés volt a döntő: ez az irodalmi folyóirat, amelyet néhányan szerettek volna provinciálissá bélyegezni, mindig szolgálta – no
nem a pártpolitikai vagy klikk-diktálta divatot – hanem a magyar irodalom főáramlatait.
Akkor is, a diktatúra éveiben, amikor egzisztenciális kockázata volt az őszinteségnek, bátorságnak – s ma is, amikor ízlésdiktátumok finomabb kényszerében vergődik a művészet.
Persze, őszinteség, bátorság önmagában mit sem érne, s kevés a hatása a pusztán
hetyke háborgásnak is. A minőség, az esztétikai érték az, ami megemeli, egyedivé és maradandóvá teszi a megnyilatkozásokat. És a Tiszatáj a minőségi irodalom otthona; ebben
nincs alku és nincs kivétel. Megkülönböztetett figyelmet és tiszteletet érdemel, hogy a jól
leplezett, az irodalomba is beszüremlő bulvárosodásnak nem ad teret, s olvasóit úgy tartja
meg, hogy a mércéjéből jottányit sem enged. Nagy szó ez napjainkban!
A pártpolitika csatározásait a Tiszatáj lapjain hiába keresnénk. Mint ahogy legendás
ellenállása a Kádár-rendszerben, az a bizonyos betiltott szám 1986-ban (amelynek magam
is szerzője voltam) sem elsősorban a „párt” elleni lázadás volt, hanem egy erkölcsi ügy védelme. A Tiszatájban ma sem találunk aktuálpolitika ihlette, sértegető hangú, indulat-vezette írásokat, de a figyelmes olvasónak kitetszik: ez a lap nem a lakáj-irodalom fészke;
vezetése nem agresszív, de határozott. A közölt írások sokszínűek, de nem rikítóak. Néha
feleselnek egymással a prózába-versbe bujtatott vélemények, de kocsmaszintű késeléssé,
általános iskolás civakodássá nem fajulnak. Erről a szerkesztő biztos ítélete gondoskodik,
s a felkért szerzők személye is garancia.
A Tiszatáj még ismerte azt a már-már avíttnak kikiáltott, egyesek által lemosolygott
fogalmat, amit úgy hívnak: hűség. A minőség mellett ez a folyóirat másik kulcsszava. Hűséges azokhoz a szerzőkhöz, akik hozzá is hűségesek voltak, baljós időkben is. A Tiszatájra
lehet számítani! Következetes. Nincsenek hisztérikus „ál-Pál”-fordulatai.
Megkockáztatom: talán a Tiszatáj az egyetlen műhely, amelyik a kéziratra azonnal reagál. Ebben a gesztusban nemcsak udvariasság, hanem szeretet van. Emberek dolgoznak
emberekkel, s az ember munkája mindig sok küszködést takar. Bizony, ebben a részvétlen
világban jól esik az értő befogadás, elgyengít a halogatás, a nem-törődöm hanyagság,
a közömbösség… Van bennük részünk elég az élet mindennapi piacán. Hát legalább az egymás-közti, alkotói-partneri viszonyainkban ne kövessük ezt a lélekfagyasztó gyakorlatot!
A Tiszatáj szerkesztőségében nincsenek süppedő luxusfotelek. De rendetlenség, káosz,
panel-lekopottság sincsen. Világos, barátságos környezet. A főszerkesztő (szerencsés és

62

tiszatáj

áldásos is ez így) egyúttal tudós is, egyetemi oktató. Elemző, támogató, hiteles barát. Átszenvedte a múltat, tisztességben; alakít a jelenen empátiával, és a jövőtől sem retteg.
Isten segítse ezt a kedves közösséget, a már nem szőke, hanem sajnos mérgezett Tisza
partján – a szellemi közélet méregtelenítőjét,
– a mi Tiszatájunkat! –
Őrizzék a Hely szellemét – ami a világtudatig képes tágulni!
Szerető hívetek:
Jókai Anna

2007. március

63

PÉTER LÁSZLÓ

„Az alapító atyák”
A kezdetekről még nagyon korán, a Délmagyarország 1961. október 29-i számában megírtam emlékeimet. Bővebb változata megjelent a Tiszatáj indulásának 20. évfordulóján
ezeken a lapokon is, az 1967. márciusi számban, majd Szegedi örökség című gyűjteményemben 1983-ban. Társaim, akik velem alapították és indították e folyóiratot, még valamennyien éltek, és nem vonták kétségbe állításaimat: hallgatásukkal beleegyezésüket adták emlékeim hitelességéhez. Azóta mind meghaltak, egyedül maradtam. Most róluk emlékezem, abban a sorrendben, ahogyan ki-ki bekapcsolódott kezdeményezésembe: Lőkös
Zoltán, Seres József, Ertsey Péter, Madácsy László nevét akarom az amúgy fölöttébb feledékeny utókor számára, ha márványba nem is, de fehéren feketén, maradandóan rögzíteni. Ahogyan én láttam őket.
Lőkös Zoltán
(Szeged, 1925. aug. 5. — Budapest, 1999. nov. 8.)
1935 szeptemberében egyszerre léptük át a Baross Gábor
Gimnázium kapuját. Nyolc évig együtt koptattuk padjait,
és hatodik, hetedik osztályos korunkban kezdtünk barátok
lenni. A cserkészet, a cserkészetben megkedvelt népdalok,
majd a népi írók hoztak össze bennünket. 1943 őszén az
egyetemet is együtt kezdtük. Ő magyar–történelem, én
magyar–latin szakon. 1944 nyarán én mellhártyagyulladással feküdtem itthon, és Németh Lászlót meg Erdei Ferencet olvastam sorra, ő diáktársainkkal fölöslegesnek bizonyult tankcsapdát ásott az Ojtozi-szorosban. Onnan írta
levelében rigmusát: Ojtoz – ruhákat rojtoz. Szerette az
ilyeneket, bökverseket; cserkésztáborban az ismert dallamokra az ő rögtönzéseit énekeltük. Felsőbányán 1943-ban
ezt: A cserkésznek nincs távolság – Övé Gutin s a fél ország… Nagymaroson meg 1947-ben: Szokolyáról haza –
otthon vár a kaja…
1944-et eltérően éltük meg. Neki a szovjet csapatok fölszabadulást hoztak. Idős anyai
nagyszüleit, akiket még márciusban Párizsi körút 36/B alatti lakásukon én is megismertem, júniusban Auschwitzba deportálták. Keller Márk (1876–1944) és Keller Márkné
Rosenberg Sarolta (1878–1944) nem tért haza. Zoli édesanyját, Keller Máriát (1904–
1976) mentesítette, hogy elvált férje keresztény volt. Zoli apja, a híres, több neves tudóst
és közéleti férfit adó, evangélikus cipszer család származéka, Laszgallner Tibor (1900–

64

tiszatáj

1946), 1938-ban hagyta el családját. Tizenhárom éves fiának súlyos lelki sérülést okozott
vele. Zoli is evangélikus volt, és diákkorában jeleskedett vallásos ifjúsági megmozdulásokban. Szavalt a templomban; gomblyukában Luther-rózsát hordott. Magam ugyan pápista
vagyok, de többször voltam Zolival a kálvinista Kalmár Lászlóéknál bibliaórán is. Karácsony Sándort ott ismertük meg.
Zolit nagyban befolyásolta származása. A front közeledtével sem hagyta el szülővárosát. Én, csak félig gyógyultan, az utolsó kiürítő vonattal, október 8-án, a bátyámhoz mentem, Ózdra. Onnan november végén – már hazafelé készülődve – Rákospalotára, nagybátyámhoz. Ott vészeltem át az ostromot, onnan jöttem – Kecskemétig gyalog – haza,
1945. január 13-tól 21-ig. Mivel sikerült Zoli jegyzeteiből kollokválnom, nem veszítettem el
a félévet.
Hámory Jenőtől a gimnáziumban rendkívüli tárgyként gyorsírást is tanultunk. Én
csak a fogalmazásival jutottam el a percenkénti 110 szótagig, Zoli viszont beszédírást is
tudott. Ez alapozta meg újságírói pályáját. 1944. december 3-án a színházban, a Magyar
Nemzeti Függetlenségi Front alakuló ülésén gyorsíróra volt szükség: az egyik ő lett.
(A másik, úgy emlékszem, Fábián Ferenc.) Utána ott maradt a Délmagyarország szerkesztőségében: szükség volt gyorsírástudományára. Távirati iroda még nem lévén, a híreket
a BBC magyar adásából Zoli írta le, s tette gépbe. 1945-ben magyarította meg nevét.
A tárgy és a szó egységének modern módszertani elve alapján készült doktori értekezését 1947-ben a szegedi paprikatermesztés néprajzáról és szókincséről Bálint Sándorhoz
írta. Meg is jelent az Alföldi Tudományos Intézet Bartucz Lajos szerkesztette második évkönyvében, 1948-ban. Egyszerre avattak bennünket doktorrá. Erről Szegedi seregszámla
(1999) című gyűjteményes kötetemben írtam.
Amikor 1945 nyarán a Délmagyarország kommunista pártlappá lett, Zoli még sokáig
parasztpárti tudott maradni. A többpártrendszer fölszámolása után azonban neki is be
kellett lépnie az MKP-ba. De 1952-ben – kispolgári származására és mentalitására hivatkozva – kirúgták a szerkesztőségből, és kizárták a pártból. A konzervgyár adott neki kenyeret: egy időben a Kárász utcai mintaboltjukat vezette. Később üzemi könyvtáros, majd
rövid ideig árvaházi nevelőtanár lett. Az volt 1955 nyarán is, amikor feleségül vette a pártbizottsági munkatársként megismert Lázár Ilonát. (Zoli tanúja én voltam. 1951-ben meg
ő az én egyik tanúm.) Icát fölöttesei óvták ettől a házasságtól, mivel azonban mégsem szakította meg a kapcsolatot „kispolgári” udvarlójával, neki is fölmondtak.
1956 megint vízválasztó lett közöttünk. Én börtönbe kerültem, Zoli vissza a Délmagyarország szerkesztőségébe. Ettől kezdve pályája töretlen. 1961-ben főszerkesztő lett.
1968-ban Pestre hívták, s az akkor induló Magyar Hírlap főszerkesztő-helyettesévé nevezték ki. 1971-ben a Pest Megyei Hírlap főszerkesztője lett. Innen 1979-ben megint főszerkesztő-helyettesnek hívták vagy küldték a Magyar Nemzethez; 1982-ben ismét a maga
gazdája lett: a Központi Sajtószolgálat főszerkesztője. Két év után, 1984-ben a Vasárnapi
Hírek alapító főszerkesztője, 1996-ban az Esti Hírlap főszerkesztője. Innen kényszerítették nyugdíjba egy év múltán. Ekkor már beteg volt. 1999. november 8-án hunyt el. Én búcsúztam tőle Farkasréten. Amit mondtam, következő kötetemben (Mindenkor csak feléd
nézek, Szeged, 2001) olvasható.
A Tiszatáj indulására emlékező írásomban pedig megírtam, hogy vele kezdeményeztük
a lapalapítást. Először az 1941–44 közt megjelent Délvidéki Szemle példája lebegett a sze-

2007. március

65

münk előtt. Tehát nem elsősorban szépirodalmi folyóiratra gondoltunk, hanem olyanra,
mint az egyetembarátok népszerű tudományos folyóirata volt: helyismereti szemle, Szeged és Dél-Magyarország kulturális örökségének föltárója, ápolója. Alföldi Szemle volt az
első cím, amelyet mint a Szegedi Egyetemi és Főiskolai Hallgatók Szabad Szervezetének
elnöke Egy folyóirat terve című beadványomban 1946. április 10-én javasoltam Purjesz
Béla rektornak. Indigós másolata ma is megvan valahol a limbusomban.
Az egyetemi tanács elutasította indítványomat. Nem akart „közösködni” az ifjúsággal.
Azt válaszolták, indítson az ifjúság diáklapot, a tudományos folyóiratot meg bízza a professzorokra.
A diáklapot Zolival megindítottuk. Az Egyetemi Élet első és utolsó száma 1946 szeptemberében jelent meg, és igazolta Móra Ferenc híres megállapítását, amelyet először
1928 áprilisában a Szegedi Szemle első száma elé írt Beköszöntő gyanánt: mint a sivatagban – idézem kissé szabadon – az elhullottak fehérlő csontjai, úgy őrzik – egy-két szám,
legföljebb egy-két évfolyam után – befulladt folyóirat-kezdemények emlékeit a Somogyikönyvtár polcain a csonka füzetek.
A Tiszatáj azonban ritka kivételként megcáfolta Mórának ezt a keserű metaforáját.
Immár hatvan éve él, és az ország egyik legismertebb, történelmi jelentőségű időszaki kiadványává nőtt. Miután ugyanis az egyetemmel nem sikerült dűlőre jutnunk, fiatalabb és
lelkesebb erőkhöz fordultunk. Seres Józsefben találtuk meg elsőként terveink helyeslőjét.
Seres József
(Kunágota, 1910. jan. 4. – Budapest, 1984. okt. 10.)
Magánúton végezte a polgári iskola első két osztályát,
majd 1924-ben a szegedi Madách utcai polgáriban folytatta tanulmányait. Ekkor, itt látott életében először
emeletes házat, nagy folyót, villamost, mozit, színházat.
A színházban Kiss Manyit. „Szeged volt számomra – emlékezett a Vallomások Szegedről (1983) címmel szerkesztésemben megjelent gyűjteményben – a nagy kaland,
amelyre kicsi koromtól vágytam, és Szeged volt eszmélkedésem kezdete.” Utána a kiskunfélegyházi tanítóképzőbe iratkozott.
1931-ben szerezte meg tanítói oklevelét. Ősszel bevonult sorkatonának. 1932 februárjában félegyházi osztálytársaival (Darvas Józseffel, Békés Istvánnal, E. Kovács Kálmánnal, Székely Bélával) – elfogott leveleik alapján – kommunista szervezkedés vádjával letartóztatták.
Így került másodszor Szegedre, a Béke utcai katonai fogházba. Ott ismerkedett meg az
ugyancsak ekkor büntetését töltő Erdei Ferenccel. Barátságuk későbbi pályáján döntőnek
bizonyult.
Két év fogház után állást nem kaphatott; falujában magántanítványoktól szerzett pénzecskékből szűkösködött. A falukutató irodalomnak nem csak olvasója, hanem szülőfalujának szociográfusa (Kunágota község társadalomrajza, 1937). Ezt folytatta 1947-ben
a Válaszban Földreform Kunágotán című tanulmányában.

66

tiszatáj

Erdei üzent érte 1945 tavaszán, s az ő hívására jött harmadszor Szegedre: előbb
a Délmagyarország szerkesztőségébe, a közben Pestre vitt Erdei Sándor olvasószerkesztői
helyére, s egyúttal a Nemzeti Parasztpárt városi titkárhelyettese is lett. Megindította és
szerkesztette a párt hetilapját, a Szegedi Szabad Szót, majd 1947–48-ban napilapját, a Szegedi Friss Újságot. Mind a kettőben munkatársa voltam. Amikor Karácsony Sándor égisze
alatt 1946 márciusában megalakult a szabadművelődés szervezete, Madácsy László lett
Szeged szabadművelődési felügyelője; Seres József, 1945-től a népművelési hivatal munkatársa, a helyettese. Madácsy egy év múlva visszatért a Baross Gábor Gimnáziumba, így
posztját 1947. március 1-jével Jóska vette át. Harmincöt éves fejjel beiratkozott az egyetemre: különbözeti vizsgát tett latinból, matematikából, és kollégánk lett a bölcsészkaron.
Tagja lett a Kálmány Lajos Körnek, s a szerkesztésemben megjelent füzetsorozatában
A röszkei paprikások társadalma (1947), az Alföldi Tudományos Intézet második évkönyvében Sándorfalva szociográfiája (1948) címmel, a Tiszatáj első számában pedig Tápéról, a tápai földreformról írt maradandó értékű társadalomrajzot.
1950-ben középiskolai tanári oklevelet szerzett. Akkor szűnt meg a szabadművelődési
felügyelőség. Kis ideig tanított a rókusi általános iskolában, majd a Radnóti gimnáziumban. Sajnáltuk, hogy nemsokára fölvitték a kultuszminisztériumba: Szeged irodalmi és
művelődési életének értékes és szorgos munkását veszítettük el. 1963-tól a Tankönyvkiadó felelős szerkesztője, majd főszerkesztő-helyettese volt. Sok könyv bábája, a Vajda
János kritikai kiadás 4. és 5. kötetének (1972) szerkesztője és néhánynak (Verselemzések,
1970; Szépprózai művek elemzése, 1976) írója is. Főként a gyermek- és az ifjúsági irodalom szakértőjeként vált neve ismeretessé.
A Tiszatáj megalapításában ő volt triumvirátusunk harmadik tagja. De mint szabadművelődési felügyelő hármunk közül ő tehetett a legtöbbet. A Délmagyarország 1947. január 24-i tudósítása számolt be a szabadművelődési tanácsnak a városházán, a közgyűlési
terem melletti „kisgyűlési teremben” tartott előző délutáni üléséről. Alighanem névtelenül
Lőkös Zoltán írta:
„A továbbiakban Seres József a Kálmány Lajos Kör által megindított folyóirat-kezdeményezési akcióról beszélt. A szabadművelődés örömmel támogatja a Kálmány Lajos
Körnek azt a kezdeményezését, hogy szegedi színvonalas időközi szemlét jelentessen meg.
Anyagi támogatás ügyében átiratot intézett a városhoz is, hogy lehetőség szerint már februárra megindulhasson a lap.”
Emlékszem erre az ülésre, hiszen „mint vendég” jelen voltam. A legtöbben nemigen
hittek a tervezett folyóirat életképességében, de szokás szerint nagy hévvel vitáztak –
a nevéről! Az Alföldi Szemlét már mi is elejtettük, mert nagyon tudományos ízűnek tetszett;
de elhangzott javaslat, hogy Albatrosz legyen a lap. Nagy tábora lett Madácsy László előkelősködő Aurórájának meg a később Vásárhelyen meg is indult Délszigetnek.
Végül a Juhász Gyula költészetével megtámogatott javaslatom győzött: a Tiszatáj.
Hogy is írta éppen a költő? „Az ilyen bábaságra vagy nagyon büszke az ember, vagy
pedig nem akar emlékezni. Attól függ minden, hogy a gyerekből holmi híresség válik-e,
vagy pedig szégyent hoz a szülőjére.”
Ezen az ülésen jelen volt Ertsey Péter is. Ekkor ismerkedtünk meg.

2007. március

67

Ertsey Péter
(Pápa, 1921. okt. 21. – Szeged, 1971. okt. 3.)
Együtt távoztunk a városházáról, és – naplóm tanúsága
szerint – még sokáig tárgyaltunk a Stühmer sarkán a hidegtől kivörösödött orral. (A mai szegedieknek már meg
kell mondani, hogy a kávéjáról híres Stühmer évtizedeken
át a Széchenyi térnek és a Kárász utcának a Tisza felé eső
sarkán volt.) Szörnyen zavart, hogy Ertsey folyton szerkesztő úrnak szólított. Én meg doktor uraztam. Egy hét
múlva, amikor a lakásán folytattuk a tárgyalásunkat, Füssy
László és Lőkös Zoli jelenlétében fölajánlotta a pertut.
Ertsey Péter jogi tanulmányokat folytatott a kolozsvári
és a szegedi egyetemen. 1946-ban doktorált. 1941-től postatiszt volt Szegeden. 1953-tól a Somogyi-könyvtár munkatársa, 1955-től – Lődi Ferenc mellett – igazgatóhelyettese.
1954-ben az egyetemi könyvtár dolgozójaként én szerkesztettem igénytelen külsőségű, de igen hasznos kiadványát
A Somogyi-könyvtár szegedi folyóirat- és hírlapanyagának bibliográfiája címmel.
Mint Lődi, Ertsey is költő volt: első verseskötete (Neve se volt) 1943-ban, a második
(Napnál fényesebb) 1944-ben jelent meg Szegeden. Feleségének korai halála (1952) után
adta ki emlékező verseinek gyűjteményét (Szívek szíve, 1953). Három gyermekkel maradt
özvegy; a síremlék fölállításához hozzájárulásként én is vásároltam ebből az akkori nehéz
könyvkiadási viszonyok miatt stencilezett sokszorosításban, saját kiadásban megjelent
kötetből. Enyém a 12. példány ezzel az ajánlással: Régi barátság jeléül. Családja második
(1953) és harmadik házasságából (1958) még egy kislánnyal és egy kisfiúval szaporodott.
Közben otthagyta postai segédtitkári állását, és a Tiszatáj kiadójaként jutott szerény jövedelemhez.
Azt hittem, legjobb barátaim közé tartozott. Az ötvenes években ő ajánlotta föl, hogy
eldugja néhány veszélyes könyvemet, köztük Váry Albertnak A vörös uralom áldozatai
Magyarországon (1922) című, apámtól örökölt ritka példányát. Évekig nála is voltak, de
azután egyszer szólt, hogy tovább nem tudja biztonsággal őrizni őket, s visszaadta. Valami
vízhatlan anyagba csomagolva elástam az udvarban, de később, amikor meg akartam
nézni őket, kiderült, hogy szétmállottak a földben. De Ertsey nem árult el. Annál meglepőbb, hogy 1957 és 1961 között – előbb Erdősi, majd Dugonics fedőnéven – milyen szorgalommal és részletességgel, leplezetlen gyűlölettel írt rólam jelentéseket a rendőrség
III/III-as alosztálya számára. Ezeket Az én besúgóim (2007) címmel egyidejűleg, most teszem közzé. El nem tudom képzelni, mivel vehették rá erre a gyalázatos szerepre.
A Tiszatáj megalapításában teljesített munkájáról korábbi emlékezéseimben, tehát
még az ő életében, a Stühmer előtt, majd az ő lakásán folytatott beszélgetésünkre utalva
ezt írtam: „Ertsey ettől kezdve kapcsolódott be az előkészítő munkába, sőt jórészt neki volt
köszönhető, hogy az induláshoz anyagi alap is került.” Ezen a történtek ellenére sincs
okom változtatni. A Tiszatáj és Ertsey Péter neve elválaszthatatlan. Erről a folyóirat krónikásának, Gyuris Györgynek könyve (A Tiszatáj fél évszázada. 1947–1997. 1997.) hiteles
bizonyíték.

68

tiszatáj

Madácsy László
(Sándorfalva, 1907. dec. 22. – Szeged, 1983. szept. 16.)
Madácsy László tanárom volt a Baross Gábor Gyakorlógimnáziumban: 1939 és 1941 közt, az ötödik és hatodik
osztályban franciára tanított. Hangulatember volt; többet
tanultunk a hetedikben és nyolcadikban Krammer Jenőtől.
Szabadművelődési felügyelősége idején bejárogattunk
hozzá a városházára. Emlékszem, egyszer a Széchenyi téren valami rendőrségi díszfölvonulás volt, s a városháza
ablakából néztük. Madácsy gúnyosan idézett valamely
francia szerzőt, talán Anatole France-ot: ahol a katonaság
leszerepelt, ott a rendőrség veszi át a parádét. Egyetértettünk.
A Baross gimnáziumot, ahova Madácsy 1947-ben megunt tisztviselősködése után visszatért, éppen századik
születésnapján, 1951-ben megszüntették. Még akkor is kiváló tanári karának minőségét bizonyítja, hogy java részüket főiskolára, egyetemre helyezték át. Madácsy a tanárképző főiskola magyar tanszékére került, majd onnan 1957-ben
docensként az egyetem romanisztikai tanszékére. 1964-ben megszerezte a kandidátusi
fokozatot. 1976-ban az újból önállósult francia tanszékre kapott egyetemi tanári kinevezést. 1978-ban nyugállományba vonult.
A Délmagyarország 1954. június 16-i számában a szegedi írócsoport nevében Ertsey
Péterrel tettem közzé a következő közleményt: Határozat Szegedi Irodalmi Múzeum létesítésére. Bevallom, azt reméltem, ha megvalósul, engem bíznak meg vezetésével. Annyi
lett belőle, hogy 1955-ben a múzeumnak irodalmi osztálya lett, s ennek vezetésével Bálint
Alajos igazgató a barátját, Madácsy Lászlót bízta meg. Bálint Alajos rám, egykori karcagi
meg makói múzeumigazgatóra féltékeny volt; megakadályozta, hogy visszakerüljek Szegedre. Hencz Aurél jóvoltából sikerült mégis 1954-ben, az egyetemi könyvtárba. 1957-ben,
míg börtönben voltam, onnan rúgtak ki. Szabadulásom után, 1958-tól, akadémiai célhitelből évenként meghosszabbított szerződéses alapon dolgozva az egyetem magyar irodalomtörténeti tanszékén Ilia Mihállyal a Juhász Gyula kritikai kiadáson, rendszeresen
találkoztam Madácsyval. A múzeum Juhász-anyagát a kritikai kiadáshoz vonakodva adta
kölcsön.
Én viszont gyanútlanul kölcsönadtam neki Eőrsi Júlia Tiéd a sírig (1957) című könyvét, amelyet én szerkesztettem, és amely akkor jelent meg, amikor börtönben voltam. Ennek alapján írta meg Madácsy a Tiszatáj 1958. májusi számában a Féja Gézát támadó cikkét Csak lassan a lapáttal, sírásó urak címmel. Rosszul esett, hogy az érveihez fölhasznált lapszéli jegyzeteimet, kutatásaim alapján pótlólag beszúrt keltezéseimet anélkül aknázta ki, hogy hivatkozott volna rájuk, rám. Egy alkalommal meg arra kértem, engedje át
nekem a múzeum irodalmi osztályának vezetését: ő mint viszonylag jó fizetésű egyetemi
docens nincs rászorulva a mellékesre, míg nekem, a bizonytalan és ideiglenes állású
„börtöntölteléknek”, nagy szükségem volna rá, s korábbi múzeumi tevékenységemmel, főként makói József Attila-kutatásaimmal, bizonyságát adtam hozzáértésemnek. Elutasított.

2007. március

69

A Tiszatáj megalapítása körüli szerepét annak idején pontosan leírtam. Eredetileg főszerkesztőnek a Délvidéki Szemle utolsó szerkesztőjét, Koltay-Kastner Jenő professzort,
az olasz tanszék vezetőjét kértük meg. Az előfizetési fölhíváson, amelyhez perforált megrendelőlap volt csatolva, még ő szerepelt főszerkesztőként. Ugyanott szerkesztőként Madácsy és az én nevem van rajta. Madácsy mint szabadművelődési felügyelő került a szerkesztőbizottságba. Hogy ne mondjam: mint Pilátus a Credóba. A többiek, némileg koalíciós alapon: Antalffy György, Bibó István, Bálint Sándor, Donászy Kálmán, Ertsey Péter,
Magyar László, Seres József, Lőkös Zoltán.
Koltaynak nem tetszett a Tiszatáj neve, és ezért – ezért! – nem vállalta a főszerkesztőséget. Így rukkolt előre Madácsy László. Az ő helyére meg szerkesztőnek Ertsey Péter,
egyben felelős kiadó.
Bár az első számot én állítottam össze, és a nyomdában is ott lábatlankodtam a két
kitűnő szedő, Gabnai János és Mayer Pál mellett, én sem lettem szerkesztő. Annak idején
már megokoltam: „Nevem tehát nem került az első számra, hiába unszolt még a nyomdában is, a szám készülte közben velünk együtt ott bábáskodó Madácsy László, nem hagytam. No, nem szerénységből, hanem mert tanári szakvizsga előtt álltam, s nem akartam
magam ellen kihívni kedves professzorom, Marót Károly figyelmét. Hátha valamicske elnézésre is szükség lesz a latin vizsgák során, s akkor súlyosbító körülménynek számíthat,
ha netán az ifjú tanárjelölt, a beképzelt »szerkesztő«, némi hiányokról tesz tanúbizonyságot a klasszikus auktorok ismeretében…”
Ehhez sincs hozzátennivalóm.

70

„A Tisza -

tiszatáj

táj

- parton

mit keresek?”

(K ÖSZÖNTŐ LEVÉL-FÉLE )

Sanyikám!
Negyven valahány éve írtam egy kis évfordulói cikket Fejér Lipótról, ami aztán
közlésre nem került; illetve előkerült, ha nem is előkelően az „íróasztalnak”, hanem a szerény beépített „fali szekrénynek” készült „műveim” közül, mikor kötelező kályhacső-béleltetés miatt ki kellett rámolnom.
Odaadtam a kéziratot a Természet Világa főszerkesztőjének, Staar Gyulának, hátha
közölheti mégis? Szívesen vállalta, hiszen „az ilyen nagy matematikus – mondotta –, mint
Fejér Lipót mindig időszerű”.
Aztán 2006. május 26. keltezéssel gyönyörű képeslapot kapok Iliától: „[…] Ennek
a soha nem létező Szentnek a képével jelentkezem. Olvastam a Természet Világában, hogy
a következő számban írásod lesz Fejér Lipótról. Eszemben volt F. L., 1957-ben valami Juhász-ügyben meglátogattam. F. L. kapcsolatban volt a Négyesy-szemináriummal, akik
bölcsészként járogattak matematikára is. Egy nagyon alacsony, kicsi öregúr van az emlékemben, mozgékony tekintet és elme. Valahol a 11. kerületben lakhatott. Várom tanulmányodat. […]”
A másik oldal: „Szent György szobra. XII. század. Kalocsa, Érseki Kincstár.”
Aztán júl. 19-es keltezéssel újabb Ilia képeslap a Magyarózdi Radák-kastély (XVII. sz.)
fényképével: „[…] Tápén vagyunk még Házpásztorok, de néha belátogatók a városba. Ott
olvastam Fejér Lipótról szóló írásodat a TV-an (Meg az írás kalandos sorsát is.)
Domokos Matyi után Beney Zsuzsa is elment. Az előbbi jó barát volt. Az utóbbi valamikor szerzőm[…]”
Hadd ugorjak egy óriásit az eltűnt (vagy inkább elveszett?) idő nyomában: Szeged,
2006. nov. 10. keltezésű, hivatalos-szerkesztési tárgyú és egyben Sándor Iván munkásságáról szóló új könyvét (Sorskert) küldő levélcsomagjához a következő P. S.-t fűzi a főszerkesztő:
„[…] Irigykedve olvastam a Forrásban Buda Feriről írt tanulmányod. Nekünk miről
írsz legközelebb? Márciusban […], 60 éves lesz a Tiszatáj. Az ünnepi, jubileumi számhoz
föltétlenül kellene Tőled valami.”
Buda Ferenc Isten szalmaszálánjáról írt recenzióm tréfás elismerése különösen jókor
jött és nagyon jól: magam is „Isten szalmaszálán”, inkább mint bármikor.
De hát mivel járulhatnék a jubileumi számhoz? Ha persze tudom jól, hogy egyáltalában nem „föltétlenül” kellene tőlem valami. Az én szerény szerzőrecenzensi csónakomat

2007. március

71

mindenesetre ez a szerkesztői-folyóirati – mert nem csak a főszerkesztőből: az egész kis
stábból sugárzik – reánkfigyelés-gondoskodás kötötte ki s köti ki újra meg újra a Tiszatájparthoz. Meg a két másik folyóirathoz, ahol szintén Ilia-tanítvány a főszerkesztő: az Új
Forráshoz és a Forráshoz.
Meg vonz az is, hogy ők is, szerkesztők és folyóiratok, ugyanolyan segítőkész érdeklődéssel figyelik és kommentálják a közelebbi s távolibb környező országok, irodalmuk,
kultúrájuk, népeik sorsát, mint Ilia és az általa megálmodott-elindított Tiszatáj. Divatos
posztmodern szóval szinte „Hálózat”-ról beszélhetnénk, ha a „háló” magyarul nem jelentene valamiféle zártságot is. (Vagy rosszabbik esetben „bezártságot”, „befogást”.) Talán inkább azt mondhatnánk, hogy mindhárom folyóirat Németh László gondolkozásának és
írásának „alaprétegeire” figyelve és építve igyekszik megfelelni korunk és sorsunk feladatainak, kérdéseinek, kihívásainak? Mindegyik a saját egyéni módján hagyományai, helye
(genius loci) és követelményei szerint. Nem tudom; s nem is akarok az évfordulókkor szokásos ünnepi tósztokba bonyolódni. Csupán a kézzelfogható tényre (vagy inkább momentumra, mert ma már minden „tény” eleve gyanús) utalnék, hogy a – nevezzük így –
„Ilia-folyóiratok” milyen jelentős és minőségi szerepet vállalnak a Németh László-i gondolatok, hagyaték, műveltség eszmény, s esetenként akár a Németh Lászlói életmód követésében, folytatásában, őrizésében. A tudatosításában, sőt, elfogadtatásában, hogy legyünk
mégoly különbözőek, ellenkezőek, sőt ellenségesek akár, mégis csak egy „Nagy Család”
vagyunk. Magyarok, s tágabban keletközép-európai népek mindahányan. „Gens una sumus”. Domokos Mátyással ennek fel- és el nem ismerésének a súlyos következményeire
figyelmeztetve. Meglehet épp erre is utal Ilia képeslapján „Ennek a soha nem létező szentnek” küzdelme a sárkánykígyóval.
Ami pedig a 60 év történetét – küzdelmeit illeti, el kell olvasni (újra) Gyuris György
A Tiszatáj fél évszázadát (1947–1997), valamint Vörös László Szigorúan ellenőrzött mondatokát (A főszerkesztői értekezletek történetéből 1975–1986).
A két alapos, megbízható s egyben rendkívül érdekes, izgalmas, tanulságos könyv hűen
dokumentálja a „soha nem létező szent” küzdelmét a Sárkánykígyóval. Ami viszont máig
is tart. Mert a sárkánynak száz feje (és arca) van, „a soha nem létező szent”-nek pedig csak
egyetlen fegyvere; hiszen „a jó egy ügy”, tanította Németh László.
Vagy ahogyan N. L. a Németh Ágnes összeállításában és gondozásában a Tiszatáj
Könyvek sorozatban megjelent Naplóban 1940-ben Vallombrosai zarándoklatáról írt
jegyzetében fogalmaz: „[…] Időnként le-le kell vizsgáznia egy kornak, mint ahogy Európa
is levizsgázik most, hogy mennyi erkölcsöt, bátorságot, tudást és önfeláldozást vagy bűnt,
kényelmet és luxusszállót nevelt »árnyas völgyeiben« – de ami fontos és állandó, mégsem
a vizsga, hanem a készület, az örök tréning, amely nem száll el, mint a csatamezők füstje,
hanem az új, szűkebb vagy tágabb rendben is »készül«, emelkedni próbál, akár a sok hódítót látott hegyeken: a bükk és az olaj. Firenze itt készült, a Firenzék mindig is itt fognak
készülni […]”
De hát kis magyar Vallombrosát keresni a Tisza parton? Legenyhébben szólva is az
„Őrültek”-be illő csomorkányiság. S most visszatekintve elveszett-elvesztegetett időmbe,
úgy látom, hogy mégis azt kerestem, mióta Kiss Feri még mint Debrecenből jól ismert barátját, beajánlott, mikor tanítani a szegedi egyetemre vetődött, Iliához és a Tiszatájba.

72

tiszatáj

Ehhez egyébként nem is kellett professzornak vagy egyéb egyetemi nagyságnak lennie
Szegeden; számos tanítványa „Hural”-beli eszmetársa-barátja nevével találkoztam később
a Tiszatáj cikkei-tanulmányai között vagy alatt. Az én „beszervezésem” valamikor a hetvenes évek elején történhetett, amint Ilia 1972. július 7. keltezésű levele tanúsítja: „Kedves
Uram, ne vegye fölös zaklatásnak és udvariatlanságnak se, hogy a levéllel fölkeresem a személyes ismeretség nélkül. Nagyon szeretném, ha dolgozna a Tiszatájnak. Szóban talán
egyszerűbben és közvetlenebbül meg tudom majd magyarázni a kérést, most csak írjon:
miben lenne jó megegyeznünk. […]
Most látom a Kriterion-nál megjelent kötetét, gratulálok hozzá! Írni fogunk róla, a vállalkozásról is.
Szentgyörgyi új könyve (What Next?) eljutott-e Önhöz? Erről is kellene szólni valamit.
Vegye fontolóra ezt a kérést is. ”
A What Next természetesen nem jutott el „Önhöz”, Ilia küldte el, mint később és anynyiszor a recenzióra kiválasztott könyveket. A Kriterion a „Korunk Könyvek” sorozatában
A matematikai Absztrakció történetéből című tanulmányomat közölte. Magyarországon
akkor már többször, több helyen megjelent; a kutya se nyalta meg, illetve E. Fehér Pál, de
abban nem volt köszönet. Érthetően tehát nagyon megörvendeztetett Ilia finom dicsérete
és persze egész levele. Akkoriban elsősorban a szívemet melengető büszkeséget-örömet
éreztem; csak ma látom, a la recherche de temps perdu, hogy ez a levél indított el a természetemnek, érdeklődésemnek, művelődésemnek, ízlésemnek, szerénységemnek, szétszórtságomnak, szubjektív objektivitásomnak, rang és karrier közönyömnek stb., szóval Csomorkányiságomnak (vagy „vallombrosiánusságomnak”?) legjobban megfelelő (és nekem
egyedül megfelelő?) műfaj: a ma divatosan magyarul is Essay Review-nak nevezett recenzió-esszé felé. Amire eleinte egyedül a Tiszatáj volt vevő.
Később azután két szintén Ilia-tanítvány főszerkesztette folyóirat, a Komárom-Esztergom megyei új Forrás és a kecskeméti Forrás is szívesen közölte ezeket a recenzióesszéket,
Miskolcon pedig Németh László „dárdahordozója”, a különben szintén „Ilia gyanús” Cs.
Varga Pista. És ezt az „országos terítettséget” mind a Tiszatájnak köszönhetem. Sőt ide
számíthatom a Fodor Andráson és Tüskés Tiboron keresztül az ugyancsak „Tiszatáj-fertőzött” Szederkényi főszerkesztette Jelenkort is. Pótolhatatlan mesterünk, Domokos Mátyás
frappáns megfogalmazása szerint a magyar irodalom mindig is „folyóirat-irodalom” volt.
Nyilvánvaló, hogy éppen ez a fajta irodalom felel meg leginkább a recenzióesszé műfajának; lásd a Times Literary Supplement-től a London Review of Books-on, az Isis-en,
a Renaissance Studies-on és a hasonló recenziókat vagy recenziókat is szakszerűen és bőven közlő folyóiratokon át a Journal of Interdisciplinary History-ig és a Casa Editrice
Leo S. Olschki ragyogó Nuncius-áig, ami a maga módján ugyancsak vallombrosai vállalkozás. Talán még azt is megkockáztathatom, hogy könyvsorozata, a Biblioteca di „Nuncius” a maga területén és módján körültekintő válogatásával, logikus sokféleségével, minőségkultuszával, közérdekűségével ökomenikus-kiegyeztető, békítő-tanító szándékával
még tán hasonlít is a Tiszatáj Könyvek-hez, és a Kriterion fentebb említett sorozatához, és
nem túlzás tán hozzájuk sorolni a Téka köteteket. Melyek különben még külalakban is hasonlítanak kicsit a „Nuncius” Könyvtár köteteihez. És akkor – bár „őrültek”-hez illő bolond beszéd „A Tisza-parton” keresni egy kicsi, de messzire ható magyar Vallombrosát, de
van benne rendszer.

2007. március

73

Idáig jutottam a határidőnek kitűzött január végéig. Úgyhogy itt be kell(ene) fejezni
ezt a köszöntőlevél-félét.
Csakhogy N. L. 1940-es vallombrosai üzenete szerint (lásd Napló 36. oldal.) a hely
szellemében éppenséggel nem valami rendszer a fontos, hanem – ismét ide írom – a „készület, az örök tréning, amely nem száll el mint a csatamezők füstje, hanem az új, szűkebb
vagy tágabb rendben is »készül« és emelkedni próbál…” Megfelel ma ennek akárcsak
szándékában is Magyarország és Európa?
Ez a köszöntőlevél-féle mindenesetre befejezetlen marad.
P. S. Jó húszegynehány éve, amikor még olyan fiatal voltam, úgy hatvan körüli, mint
a jubiláló Tiszatáj most, Varga Dombi hathatós írószövetségi, stb. támogatásával drága feleségemmel együtt eljutottam Itáliába. Dombiék jártak már errefelé, Ravennától kezdve
nagy szakértelemmel, fáradhatatlanul vezettek templomról-templomra. Ravennában döbbenten, megrendülten lelkesedtem a mozaikcsodákon, kivált a S. Apollinare in Classeban. Órákig üldögéltem, várva hogy érdemesebb turisták ellássák a szükséges, lírás érmékkel a megvilágítást. Aztán lassan kezdtem templommérgezést kapni. Gyönyörű, lenyűgöző volt, minden a monumentális építészeti leleményektől a legkisebb freskórészletig, de valahogy minden végső soron szenvedésről, alázatról, halálról szólt. A Befejezettségről. A mindentudásról akár. S aztán mikor kitámolyogva az Uffizi-szédítő képáradatából felzarándokoltunk, ügyet sem vetve útközben a Pitti palotára, a Viale Galilein végigkanyarogva a San Miniato al Monte-hoz, s miután a teraszáról kigyönyörködtük magunkat Firenze páratlan látványában, bementünk a templomba, ott hirtelen egy másik világba
cseppentünk. Esteledett már, de a templomban villanyvilágítás nélkül sem volt sötét.
A szerzetesek a gregorián hangjaira körben járva peripatetikusan imádkoztak. Készültek?
Pillanatnyilag tán csak az estére és a vacsorára. Nem ismertem, pedig már jócskán ismerhettem volna Németh László vallombrosai „üzenetét”. Azt persze tudtam Fülep Lajos peripatetikus óráiból, hogy mi és milyen nagy a S. Miniato jelentősége még a Renaissance
művészetében is. Azt viszont csak most másolom ide Pogány Frigyes Firenze könyvéből,
hogy „Róma pompájával szemben valami bensőségesebb atmoszférát sugároz, léptéke emberibb, s belseje is inkább intim, szinte lakályos!” Akkor csak ültünk egymás mellett, fogtuk egymás kezét, kimondhatatlanul boldogok voltunk, hogy itt lehetünk, hogy élni igen
jó. De hátha éppen ez volt akkor ott Vallombrosa üzenete? Az élet üzenete, az életé, amely
rendszertelenül és rendszerektől függetlenül „készül” és „emelkedni próbál”. Amint jó
„Vallombrosásként” Darwin, s nyomában Juhász Nagy Pál tanította. Mint a nagy, utolérhetetlenül okos XVII. században a maga módján az ugyancsak Vallombrosai indíttatású
Galileo Galilei. Meglehet Ilia képeslapján ő „a soha nem létező” (de mindig jelenlévő)
Szent?

Vekerdi László

74

tiszatáj

PATAKI FERENC

2007. március

75

SIMAI MIHÁLY

Áramlások
Egy fűzfa áramlás-iránya… mintha százéletnyi árvaság futna, forogna, kavarogna a
kék őszi szélben.
Arany jelek meg láthatatlan, égre-szórt
hieroglifák.
Megannyi régi-új talány.
Kétség – s remény, hogy végül mégis összecseng
a rejtelem ragyogása, a fényen-túli fény
velem
s veled. És még Valakivel.
Életfa áramlás-iránya –
ahogy a
szél rózsállik, ahogy a rózsa vérvörös
illatot fest a szélbe.
Ahogy a benned tükröződő életek
nőttön nőnek,
elélik előled
az életed.
Lengnek az áramló ágak,
megannyi ölelni-akaró félkar,
s megannyi öleletlen.
Jelölik széthulló birodalmamat.
Kérdik, lehet-e élni fél-elemben…?
Hogyan kell felnőni a Fényhez? Hogyan kell
kapaszkodni a Megfoghatatlanba…?!
Ezüst rezgések áramlás-iránya – –
a Sohán át suhog,
a Semmiben lobog,
Benned is
gyökerezik a Végtelen-Világfa.

76

tiszatáj
Átfonja lábad hihetetlen tenger,
át- meg átfonja lábad, öled, melled minden eleven
– lüktető, konok élet-szerelemmel.
S bár nincs gyökér, mely tudná,
hol az ága,
s bár minden ág
hontalan leng az égen
– rejtett szálak titkos harmóniája
zeng lenn a mélyben
s fenn, az égi messzeségben.
Választ keresve az örök hiányra,
ahogyan én s te hihetetlen hitben.
Szeret-e Ő,
a Talányok Talánya –
s ha igen, akkor mért hagy el az Isten?!?
S mért fogja le szemem,
épp most, amikor végre
belenézhetnék a szemébe…?!

2007. március

77

FERDINANDY GYÖRGY

Intercity
Éjfélkor az udvarban abbahagyták a nótázást. Kinyithattam az ablakokat. A kollégium a Tisza partján épült, közvetlenül a gát alatt. A vasúti híd itt lehet a közelben, egész este dübörögnek rajta a vonatok.
Felhúztam az ébresztőt, összepakoltam a holmimat. Ebben a szakmában megtanulja a fegyelmet az ember. Felkel, lefekszik. Elalszik, felébred, óra nélkül is
percre pontosan.
Hajnali négykor átkocogott a hídon egy tehervonat. Inaktiváltam a vekkert,
fogat mostam, lenyeltem a gyógyszereimet. A szobát bezártam, a kulcsot (súlyos
fakocka volt a karikán) otthagytam a portán. A bejáratot nem őrizte senki. Az
épületben mindenki aludt.
Végigmentem a főutcán. Ilyenkor reggel még nincsenek buszok. A tarisznyám
nehéz volt: öt liter bor, három plasztikpalack húzta a vállamat.
A vasúti síneknél, a híd alatt jobbra fordul az ember. Innen már csak egy kilométer az állomás. A bokrokban mocorogtak a madarak.
A célegyenesben állt belém a görcs. Már láttam a pályaudvar épületét: biztattam magam, hogy odáig most már kibírom.
Hát nem: elönt a verejték. Van valami cserje a töltés alatt, odaállok. Éppen
idejében. Erre nem gondoltak, amikor kivágták belőlem az izmokat.
Letolom a gatyámat: csurom víz vagyok. A farzsebemben mindig tartok papírt, de hozzáférni nem, könnyű, így, hétrét görnyedve, szabad ég alatt. Nincs
mivel szárazta törölni magam.
A híd alól gépkocsik közelednek. A reflektorok végigpásztáznak a bokrokon.
Iskolásokat visznek a reggeli vonathoz. Fel kellene húzni a nadrágomat.
Annak idején, az árok partján mindig volt útilapu. Húsos, zöld növény. Most,
sehol semmi. A mogyorónak apró, érdes levele volt. Mire fölérek, már a váróterem
előtt sorakoznak. – Ez volt az a bácsi? – kérdezik. Egy tömpe ujjacska rám mutat.
A mosdó szerencsére nyitva. Bezárkózom, kiáztatom a holmimat. Van még
húsz perc az indulásig, azalatt megszáradhatok.
A vasúti hídon már dübörög a szerelvény. Állok a peronon. Az intercityn,
számozzák az ülőhelyeket. Kiszámítom, hogy hol áll meg az enyém. Azután begördül a vonat.
Fűtenek, a farmer kőkemény. Egyedül vagyok a kocsiban.
*

78

tiszatáj

– Még mindig élsz? – kérdezte tőlem tegnap a londoni kiadó. Ácsorogtunk a Rákóczi pince előtt. Tizenegyre volt hirdetve az ünnepély, de a kútból már most is
vörösbor csobogott.
A kiadó komor volt és kövér. A felesége tartotta neki a poharat.
– Élek – feleltem vállvonogatva.
– Amíg dolgozni tudsz! – helyeselt az asszony.
– Dolgozni!
A pince ajtaját kinyitották.
– Miért? – Nem írsz?
Megtapogattam a nadrágzsebemet.
– Dehogynem. De mit!
– Hát – mondta az asszony – ezt én nem tudhatom.
Megindultunk lefelé a hűvös lépcsősoron.
A hordók körül már topogott félszáz öregember. A kiadó itta a hárslevelűt és
hallgatott. Ittam én is, összekoccintottuk a két talpaspoharat.
Ez volt az a fiatalember, akinek odaadtam a Mosoly Albumát, az első kéziratomat?
– Ki tudja! – mondta, és leemelt a tálcáról egy poharat.
Mással nem is beszéltem a tanácskozás három napja alatt. Nem olvastam fel
a hozzászólásomat sem. A közelmúlt történetét megírni nem nekem való feladat.
Minek erőltetném! Lehet, hogy számomra nincs itt már semmiféle feladat.
– Az a baj – mondta a londoni kiadó –, hogy téged nem lelkesítenek a nagy
szavak.
Hát nem. Pedig nálam jobban ki tudná, hogy ez volt a mi életünk értelme, ez
a forradalom.
– Csilla? – kérdezte az asszony.
– A könyvtárban maradt – feleltem. Ő sem szereti a szónoklatokat.
Ezek pedig itt, mint a struccmadár. Erkölcsi megtisztulásról beszélnek, és
nem mosnak fogat. Kvaterkázunk, közben pedig, odakint a nagyvilágban, lemészárolják a nyomorultakat.
– Mit tegyünk! – vonogatta a vállát a kiadó, akinek negyven éve odaadtam az
első kéziratomat.
– Népünk évszázados álma! – mondta az ünnepi szónok a pódiumon.
Ennyi. Az előadásokat végigaludtam. A szünetekben senki sem jött oda hozzám. Most pedig itt, ebben az üres kocsiban.
*
Lapozgatom a jegyzeteimet. Túl sok helyen éltem. Fordítgatom a szavakat. Itt
van mindjárt ez az everglades. Szó szerint, örökláp. Kihúzom. A mocsárral sem
lehet összeházasítani. Az öröknek és a mocsárnak nálunk más vonzata van.

2007. március

79

A szerelvény megkerüli a hegyet. Alvó vulkán. Fent, a csúcson, már süt a nap.
Vadvízország? Nádirigók, vándormadarak? Az everglades nem ilyen otthonos.
Annál hatalmasabb. Lápvilág? Feljegyzem, kihúzom.
Itt tartok, amikor betódul az iskola. Rossz kocsiba szálltak, most találták csak
meg a helyüket.
– Leülni! – kiabálnak a pedagógusok.
– Ősmocsár! – jut eszembe. Ezt azért még gyorsan felírom.
A nadrágom tör, ropogósra száradt. Érzem magamon a szagot.
Három kislány szorong szemben velem. Kuporognak, maguk alá húzzák a lábukat. A szöszke, amelyik szemben ül, a szoknyácskáját húzogatja. Néz. Elszégyellem magam, de ő nem. Kipirul az arca, látott ott a töltés alatt, a szeme azt
mondja: te voltál, láttalak!
Megpróbálok aludni. A kis szőke feláll, kimegy, visszajön. Egyenesen az arcomba bámul: na, mi van? Mond valamit a barátnőjének is. Kuncognak, nézik
a nadrágomat. Elönti a vér a fejem. Erre nem gondoltak, amikor kivágták belőlem
a daganatomat. Jó, jó, van tartály és szelep. Control pump, urinary sphincter.
De a bélsár! És az, hogy ha rám néznek, szétpattan az agyam!
Tudom már, hogy kire hasonlít ez a kis pimasz. Jutkának hívták, tánciskolába
jártunk. A Szövetség utcában lakott.
Nem felejtett el; ugye, milyen hihetetlen? A hűség valami egészen furcsa, beteges dolog. Nemrég küldött egy búcsúlevelet. Írjál a pipacsokról, kérte. „Mielőtt
meghalok.” Ez az utolsó kérése. Volt valami oka rá, de hogy mi, azt ma már nem
tudom.
Hát jó. Szerencs után a mezők pipacsoktól pirosak. Jutka. Lehet, hogy ő lett
volna az egyetlen. Azt, akit az ember kamaszkorában könnyelműen elszalaszt.
Szemben, a kislányok már alszanak. A világforradalomból mára csak ez a vonatút maradt.
Mindegy. Ebben a szakmában megtanulja a fegyelmet az ember. Írom a penzumomat.

80

tiszatáj

ORCSIK ROLAND

Mozgósítható állomány
Rendelkezésre állok és előállítok,
igény szerint, alaposan, időben,
ha kell szerényen, ha kell állati bőszen,
(nem) hallgatok, (nem) kérdezek, (nem) állítok.
Hazatérve működő apaként szolgálok,
alkalmazkodik húsomban a rendszer,
köszönöm, nem kell hozzá vegyszer,
áll a törvény, ál a testem, próbálok
idomulni a (szöveg)környezethez,
meg-és aláírom, ott, ahol kell,
alvás előtt a halálra bízom testamentem.
Álmomban csiga vagyok, meztelen,
nyálkás vágyam le-föl csúszik,
ébredéssel lemosom: Ismétlek, esztelen.

Lázár önfeltámasztása
Hiába kalapálom, nem törik a lakat,
a láda alján titok lapul, éjjelente hallom
amint marja a halkan nyüszítő vasat,
s úgy burkol be az éj, mint a ballonkabát: nyakig. Nyakig a pácban,
szívós bomlásban pácolódva,

2007. március

81
akkor is télben, ha nyár van,
mégis vadul kapaszkodva
isten fűszálában, mégis egymásban.
Szeretlek, nyüszítem a ládában,
a réseken elszivárognak a szavak,
lassan enged a hétpecsétes lakat,
és nincs gondolat, és nincs titok,
amikor a halálból a létbe nyitok.

Nyolcasok sűrűjében
Szeretlek a köbön.
Szorozzál be háromszor,
majd oszd be,
mert több nap,
mint kolbász.
Látod, kettőnk ügye
(ugye-ugye!):
tiszta, éteri matematika.
Szeretlek a kövön,
a dubrovniki tengerparton.
Ja, a homok kényelmesebb,
puhább és forróbb lenne,
de a szikláknak csapódó,
tajtékzó tenger képe
izgatóbban nyaldossa
combközi tájaid.
Szeretlek ismét,
mert ismétlés
a dugás édes anyukája.
Deus sexmachina.

82

tiszatáj
De nemcsak dugás,
mert az fárasztó,
ha puszta izomlötyögés.
Puszta magyar alföld.
Szeretlek a könyvben,
amit éppen falok.
Azonosulunk a hősökkel:
minimum Trisztán és Izolda.
Tetszik a síron túli
szerelem gondolata,
mégha giccses is,
mint a rózsálló happy end.
Szeretlek, anélkül,
hogy striguláznám
hanyadszorra mondom.
Számold meg a sorok
számát, fektesd le
hullámzó vízszintesbe
s megkapod, hányszor
motyognám el még –
Volim te, más nyelven
és minden hiányszagú reggelen.
Kész a mobilom.
Nem üzenhetek a távolból.
Sebaj. Megszokhattuk már,
nincs szerelem
tragikus póz nélkül.
Szeretlek, szeretlek
különösebb fifika nélkül,
akkor is, ha ez – idézem – :
tiszta, éteri matematika.
E verstől ne várj hát túl sokat,
fehér ló helyett
fehér lapon érkezett
s meghajol kávébarna szemed előtt.

2007. március

83

KOLLÁR ÁRPÁD

Lapalji jegyzet egy Maurits-képhez
Ha szúnyog lennék, téli szúnyog,
lépcsőházi félhomályban,
huzat cibálta testem gúnyos
emléke lenne a nyárnak.
A hideg napok mohikánja,
ki éhezik, ha jóllakott,
ki mást se akar, csak a mára
foldozni még a holnapot.
Kitolni tavaszig a játszmát,
elodázni vereséget,
amíg a vér zenéje átjár:
csörömpölő véredények.
Ha szúnyog, az utolsó példány –
míg le nem hull, lesi a prédát.

Anyegin a tetőtérben
Megposhad ez a téli napja is.
Levet ereszt, akár a zöldülő
hús, nyers, fénylő latyakot.
Ki kell húznia ma is valahogy,
éberen, szinte mozdulatlanul,
míg a hold felzabálja a napot.

84

tiszatáj
Akad a tévében majd meccs,
vagy film a reklámok között,
tűrhető, de mindegy is milyen,
ha a szembogár nem köröz.
Követni a fény útját a falon,
nem gondolni közben semmire,
fixálni egy ponton a plafont –
míg magába visszahull a tekintet.

Muníció
betárazok. havi egy vers,
se több, se kevesebb.
havonta egyszer, ahogy akarod.
kiporciózva eléd tálalom
szájában citrommal a múzsát.
alaposan kiéheztetlek addig,
hogy kívánd, remegj utána.
tisztítókúra ez, alapos beöntés.
betárazom a verset és várok.
várom, hogy megjelenj
e lucullusi lakomán.
hogy eljátszogass szavaimmal.
hogy igekötőimmel megkötözz.
hogy elcsócsáld a feltálalt anyagot.
semmiért egészen. a tiéd.
havonta, kopogtatás nélkül.
de jól gondold meg,
kurvára nem esne jól,
ha azután sokáig elkerülnél.

2007. március

85

Tetőtéri elégia
ne rendezd át többet a lakást,
maradjon minden a régiben.
a délután faggyús homályát
ne bolygassa semmi változás.
legyen rezervátum ez a hely,
hol lassan rohadnak napjaink.
kisváros, miben körbeér a hír.
ne rakd odébb az asztalt, ne töröld
fel a padlót. had rétegződjön ránk
a por tapasztalata. meg se mozdulj,
zárjon magába itt az esték húsa,
mint egy faragott, etruszk szarkofág
– öntelten és feloldhatatlanul.

86

tiszatáj

NAGY K OPPÁNY ZSOLT

Savanyúság
Mariónak és Juliónak, hódolattal

Jól van, a kaja megvan, hopp egy üres asztal. Ide leülök. Igen… most akkor várni
kell egy keveset. Míg ülepedik a gyomor, vagy mi, megmondta az orvos is, hogy
János, nem lesz ennek jó vége, abba kell hagyni a cigarettázást, másképp elsorvad, de mielőtt elsorvadna, iszonyatos fájdalmai lesznek, a gyomra, igen, az fog
fájni, és enni sem tud majd, nyelni se könnyen, és persze, a stressz, hát a stresszet
is abba kell hagyni. Ha lehet, doktor úr, ha lehet, mondtam akkor neki, és kényszeredetten vigyorogtam, mert mostanában csak így tudok, a fene enné meg. Nicsak, itt egy hopp, üres asztal, hát akkor ide lehuppanunk. Na, gyertek ide a papához, kicsi pipicombok, zúzák, májak és miegymás, mert Zoli bácsi mind megesz titeket, még bizony a kis bőrt is a lábatokról, mert az edző is megmondta, Zoltánom, hússal él az ember, s ez a te esetedben különösen aktuális, hiszen meccs
előtt vagy, vagy miazisten, egyed s markoljad a húst, jót röhögtünk. Mi van köcsög, mit nézel, ide ülök és kész, kész szomorúság vagy, egyél, ne nézz, koncentrálsz vagy imádkozol? Sárikám, ma reggel festetted meg a hajad szőkére, ha így
sem kapsz ülőhelyet, kutya legyek, vicces, hogy néha így beszélek magammal,
mondjuk, muszáj is, kiugrik a szemem az éhségtől, de hát megmondta a fitnesz
Pali, hogy csak keveset, s abból is válogatottat, most őszintén, mit kezdjek ezzel
a kis főzelékkel a tányéron, beöntsem a melltartómba?!
Oké, itt a kóla, itt van a savanyúság is, valahogy le kell gyűrni, János, nem
megy már nélkülük, a fenébe, most tessék, itt van ez a főzelék, ez még csak csak,
mármint hogy lemegy, de mi lesz a hússal, úristen, minek is vettem ennyi mindent, szórom itt a pénzt, mint… mint mindig. Nézz oda, bezzeg a dagi meg tud
enni két tányérral is, lemegy, mi, mit tudsz te a világról, fiam, ösztönlény vagy,
olyan, hogy rossz nézni, mi neked az élet, bokszmeccs, hát bizony két percbe is
beletelik majd, amíg mindent megeszek, szia bébi, felfalnám a te cupákodat is,
nézd a kis ringyót, hogy illegeti magát, úgy bizony, kicsikém, ha egyszer Zoli bácsi rádnehezedik, az ördög se fúj le rólad, mert van itt szexgép, s van motorja is,
ott hordom a farkam felett, látod, neked paskolom most, paskolnám neked mindenemet, de csak ha a mindenedet is, a mindenedet, te hájpacni, itt se hagyod
békén a nőket, mi, ilyenek vagytok mind, comb kell, faszikám, nesze, kapsz egy
keveset, úgysem kapsz meg soha, akkor inkább a szemüveges, az még enni sem
tud, nemhogy dugni, az ilyenekben olyan költészet munkál, mondta Rózsi is,

2007. március

87

hogy tisztára bearanyozza a női létet, azt, hogy pinám van, mert ezek ezt el sem
tudják képzelni, vagy ha el is tudják, el sem tudják hinni, mert ez hihetetlen, hihetetlen, hogy ilyen nők szaladgálnak a világban, én meg itt vagyok, negyven kilósan és harminc évesen, és szétcigarettáztam a tüdőmet, és az életem egy nagy
spenótfőzelék, csak zöldebb, ez meg itt mászkál és fennebb húzza a szoknyáját,
istenem, csak még egy kicsit, hogy beláthassak addig, ami talán nincs is, jaj, enni
is kéne már valamit, bizony, essünk neki, soha nem értettem az ilyen palikat.
Az ilyen palikat, akik ülnek az ételük előtt, s mintha csak kényszerből ennének, édes fiam, nem kell főzeléket zabálni, hanem krumplit, mert az csúszik,
s még finom is, olyan a pofád, mintha gyomorfekélyed lenne, csak nem azért nem
zabálsz, figyi, igyál kólát, az segít emészteni, a szénsav, vagy zabálj savanyúságot,
az is leviszi a cuccot, aztán dobd ki azt az idiótaszínű cigarettát a zsebedből,
s fussál esténként egy kört, bár aki ilyenkor kezdi, mind infarktust kap, rosszul
leszek, ha nézem a hájast, ahogy eszik, úristen, hogy vigyorog, nyeld le, ami
a szádban van, öcsi, mert undorítasz, nesze, visszahúzom a szoknyát, akkor se kellenél, ha kivernék az összes fogad, s péppel kéne etesselek, amíg normális méretűre fogysz, na, Sári, együk meg ezt a fasza főzeléket, de mind, hogy legyen valami a hasban, hogy legyen valami a hasban, ha nyelni sem tudok, édes istenem,
jó, akkor ezt most befalom, így, alaposan megrágni, ahogy anyu tanította, bezzeg
akkor még nem volt fekélyem, forgatni, forgatni, bö, jézusom, idehányok, koncentrálni, koncentrálni, a meleg hullám mindjárt elmúlik, jobb lesz, nincs mese,
kell egy kis savanyúság, mert ha nem, minden kijön, hogy utállak, te zabagép, és
téged is, te ringyó, nyeled a gégéden, mi, az ételt, hogy nyelnéd a enyémet!
Megpukkadok a röhögéstől, nyeld le, ember, mert nyakon váglak, fehér vagy,
mint a mészpor a tenyeremen, na, úgy, nyelni ügyesen, inni egy kis kólát, így
szépen, szuszogni, s jöhet is a második falat. Milyen anya szüli ezeket a világra,
entellektüel, mi, a nyavalyás kurva anyád, még enni sem tudsz, mi, ne félj, megzabálnád, ha háború lenne, de persze ti sosem gondoltok ilyesmire, mert mi
mindig csak arra gondolunk, hogy a lét transzcendens értelme ha odavan, akkor
oda a lét is, nem csak evésből s baszásból áll a világ, pedig igen, csak evésből és
baszásból áll a világ, mert én itt most megeszem ezt a kis főzeléket, s ha ügyesen
csinálom, jó, na, magam vagyok, baszok, akkor elvesz a Karesz, és végre ehetek,
amennyit akarok, főleg ha sikerül egy gyereket is összehozni, a Karesz felneveli
majd, én meg ráfogom a vastagodásomat. Bezzeg a Karesz nem ilyen behemót,
igaz, nem is ilyen nyeszlett, mint ezek, tud enni, s józanul látja a világot, mégsem
kövér, és nem a hétvégi pénzbehajtás a szórakozás neki, ó, Karesz, ó, ha ez lement, már könnyebb lesz, megvan a technika, a savanyúság olajoz, előkészíti az
utat lefelé, ilyenkor kell befalni, aztán kicsi rágás, és a kóla leviszi, csak a szénsav
ne volna, mert attól böfögni kell, az pedig felfelé hozza az ételt, és alig bírom
visszanyelni, mi lenne, ha idehánynék, hiúság vására, kislány, húzd fennébb azt

88

tiszatáj

a szoknyát, ennyi örömem maradt az életben, hogy egy szar pláza szar gyorsétkezdéjében hitetlenkedve a bugyidat bámulom.
Na, ez igen, mondta a drága jó apám, hogy fiam, egy jóízű böfögésnél vagy
fingásnál kevés jobb dolog van a világon, milyen igaza is volt, drága öreg, mindjárt elkönnyezem magam, könnyezik a kis buzi is szemben, mi van, tata, nem
megy le az étel, bezzeg a kis csaj hogy tömi magát, hajaj, ilyen asszony kell nekem, felhizlalom, ő lesz az anyakoca, én meg az apakoca, hehe, s úgy beteszem
neki hátulról, hogy röfögni fog, két kövér állat öröme az ólban, ahogy anyám nevezte a szobámat, hiába mondta, rendet rakatni nem sikerült, nem sikerül, na,
nem megy, két falást ettem eddig s tele vagyok, talán az az utolsó cigi nem kellett
volna az előbb, kint a napon, amúgy sem esett jól, s le kell szokni az éjszakázásról, meg a hajnali cigarettáról, de hogy szokhatnék le, mikor az minden vágyam,
hogy egy ilyen kis csibével ágyba bújjak, becézzem, és konyakot igyunk előtte,
utána pedig cigarettákat szívjunk hosszú egymásutánban, de az ilyen bigék nem
szívnak, mert a fitneszedző nem helyesli, hogy szívnád ki a velőt abból a csontból, még ezt is, csámcsogsz, mint egy disznó, most legfeljebb egy bokavillanást,
jó, combot kapsz, az is elég kell hogy legyen, elég is lenne, ha tudnál valamit
a trubadúrszerelemről, te ostoba állat.
Akkor kellett volna élnem, igen, mikor még nem volt dohány és nem volt cigaretta, mikor még a férfiak nem szégyelltek a nő erkélye alatt verseket szavalni,
persze, kegyetlen kor volt az is, az ilyen magamfajtákat alighanem markotányosnak tartották a nagybajszú hadfiak, vagy még arra sem, mi voltunk az előétel az
arénában, amikor a közönség még unottan piszkálja a fogát, s lapozgatja a műsorfüzetet, hogy mikor jön Spartacus vidékről, Spartacus, olyan lehetett, mint ez
a baromarcú itt szemben, szóval ásítoznak, minket meg szétmarcangolnak az
oroszlánok, bár ha jobban meggondolom, nem is úgy eszik, mint egy disznó, hanem úgy, mint egy oroszlán, egy éhes arszlán-oroszlán, egy boroszlói éhes monoszló, kinek lónyi fasza van, Sári, ki kell belőled ábrándulnom, mondja ilyenkor
a Karesz, de persze ő légkondis merdzsóval jár, én meg villamossal, és villamoson óhatatlanul is megundorodik az ember a férfiaktól, ezektől a kocsányon lógó
szemű nyápicoktól, hát igen, a nyápicoknak nyápic csaja lesz, ahogy jó barátom,
André mondta volt, akkor még megváltozhattam volna, mert persze nekem is
olyan nő kell, hogy legyen mit fogni rajta, mint mondjuk ezen a cicababán itt
a szomszéd asztalnál, nem pedig valami fogpiszkáló, olyan is vagy, öregem, a fogam nem piszkálnám ki veled!
Maximum arra lennél jó, hogy testeddel, mint egy vézna bottal, megbökdössem ezt a szőke luvnyát, na jó, legyünk irodalmiak, cemendét, s aztán kapnál két
nagy taslit, s tartanád a gyertyát egész éjjel, kinyalnád belőle, amit Zoli bácsi belelőtt, s nekem hoznál egy viszkit, persze, ha lesz egy ilyen nőm valaha, amit nem
hiszek, viszkit fogunk inni, nem holmi konyakot, mert a viszki hidegen jó, a konyak meg melegen, vagy akkor mégis inkább konyakot, mert a vállgödrödből

2007. március

89

szürcsölném ki, a köldöködből, és persze a mellbimbódra is loccsantanék egy keveset, hogy csípje, persze csak alig, kéjesen kicsit, hogy nyögdécselj, mint a vadgalamb, vagy mi, na együnk. Búgnál, mint a vaddisznó, te pedig nyöszörögnél,
mint egy kis vaddisznómalac, és mindkettőtökkel jó lenne, s hát még nektek, de
ilyen az élet, fiúk, a Kareszé vagyok, miért is nem ölelhetem az egész világot
a keblemre, jöhetnétek ketten is, ha jobban belegondolok, de meghalnék a röhögéstől, ahogy ez ott állna, lógó farokkal, hogy tessék, Zoli bácsi, a viszkid, én bizony most már végignézem, hogy eszed meg azt az ételt, kicsi ember lehet, hogy
nagy bottal jár, de ennyit meg nem eszik, az fix, kivált ha ilyen sápkóros nyavalyatörés, mint te, te, te, ne nézz, ne nézz, mert beléd vágom a villát, asszed, nem
merem, érzem, ahogy tér vissza az erő belém, figyelj csak, ahogy ezek a káposztalevelek lemennek, nem lesz gond, érzem, nesze, egy böfögés a pofádba, jól van,
ürült a hely a hasamban, megy is az étel, jön vissza az erő, holnaptól kondi és
gyúrás, megmondta a Pali is, hasizom kell, kislány, máskülönben olyan leszel
szülés után, hogy a jóanyád nem ismer meg, szegény kicsi pocikám, nézelődj csak
bátran, köldöközd azokat a bácsikat, mert holnaptól szenvedni fogsz, amíg kockás nem leszel.
Hajaj, ha még egyszer kockásra gyúrhatnám a bélt, a Bélát, nem néznél ilyen
közönyösen, kisliba, mert kitenném én is ide ni, pont úgy mint te, a mellem is
van akkora, mint neked, s összedugnánk este, persze csak ha mesét olvastál
a gyereknek, aki mire felnő, nekem gép végzi az emésztésem majd, ha élek addig
egyáltalán, sokasodjatok, ugye, a pokolba, csak éppen oda tág tüdő kell és tág
gyomor, jókedv, és egy szőke nő, egy olyan, aki kiteszi a pocakját, ha ott vagyok,
de csak akkor. Hát mégis elfogyott, hála neked, savanyúság, nini, hát mégis elfogyott, hála neked kicsi mérges ember kitartása, na végre elfogyott, mehetünk,
adjunk a kacérságnak, nesztek, fiúk, előttetek megyek, s úgy megriszálom magam, hogy elájultok, mindjárt elájulok, most csak lassan, s kicsiket lépve, persze
a nő után, hehehe, rázzad, bébi, rázzad, az jó öreg Zoli bácsi értékeli ám az ilyesmit, evés s baszás, szigorúan ebben a sorrendben, hajaj, hajaj, csak most ne
legyek rosszul, mit lökdösöl, baromarcú, jól van, menjél te utána, ha annyira
akarsz, dögöljetek meg mind, én megyek a másik irányba.

90

tiszatáj

TURCZI ISTVÁN

Álma árulja el az áldozat kilétét
JÉKELY ZOLTÁN ELŐÉRZETE

A halottak előttünk járnak. Már
bekopogtak minden ajtón. Avult
történetek dombvidékeit rég bejárták;
lejátszott pasziánsz-bajnokság a múlt.
Tengert látnak, kivonják belőle a
színeket két monoton estebéd között.
Az ájtat várhat, lejjebb kulcsol a kéz,
ha már az alkony kacér nőnek öltözött.
A nagyenyedi kollégium kapuja, ha tárul,
emlékét naponta kedvükre idézhetik.
Az ágy fölött a nagyórára néznek, hátha
az Örökkévalóság is épp ilyen gyorsan telik.
Mióta szavak nem szabnak sebességet, irányt,
súlyát vesztette, hogy most, hogy soha.
Árny-alakokra révedező pillantásért cserébe
új királyságot ad a nagy, univerzális Mostoha.
Rejtelmes, állati béke. Az éjjeliedényben
húgy szédeleg, láz piruláz, nedves a párna.
Nem baj. Sőt megnyugtató. Ez még a nyála.
Az áldozat kilétét elárulja álma.
Aztán hiába nyílik magasra és leng fehéren
az utolsó szál liliom, az ember mása,
itt marad fájdalmuk, székük, zenéjük,
s nem hallatszik át, csak a test zuhanása.

2007. március

91

SZEPESI ATTILA

Beregszászi vásár
Sül a kolbász meg a hurka,
száll a gőze kunkorogva,
lesi fekélyes csavargó,
fejerezgő, gyomrakorgó.
Szájtátiak körülállják
javasasszony patikáját:
zuzát őröl, higanyt forral,
sápkórt kúrál veres porral.
Vén iszákos térdre hullik,
nyeklett árnya tovanyúlik.
Kutya les a kotorékból,
délceg bolond kukorékol.
Rühes macska, kóc a farka,
kék pántlika lobog rajta.
Ilyen fajzat, olyan szerzet
szélörvényben tovalengnek.
Szikrázik a köszörükő,
rikongat a kártyavető,
rásandít a róka-szűcsre
krahácsoló kötélverő.
Cafka lófrál, körme veres,
ripőkökre csábítva les,
kusza haja mint a sáfrány,
ráncos csizma van a lábán.
Vakon táncol nyűtt vonója,
öreg dádé húzza-vonja,

92

tiszatáj
húrja foszlik, el is szakad,
csukló hangja fenn is akad.
Hol a seprűd, vén szipirtyó,
kémény fölött tovaringó?
Szállsz, akár az árnyavesztő
szélűzött madárijesztő.
Kancsal kufár, gólyalábu,
társad égő szalmabábu:
sovány maradéka pernye,
tovaszáll – ki tudja, merre?
Rózsafűzért morzsol mamó,
volt valaha szemrevaló
víg menyecske, drága kincsem,
most meg egyszál foga sincsen.
Sánta kódis harmonikáz,
társa mackó, bőszen bokáz,
pörög mint a víg motolla,
pohos törpe vele ropja.
Alkonyodik. Jönnek-mennek
mindenféle kósza lelkek,
dülöngélve kurjongatnak
kéményseprő ördögfattyak.
Tántorogva lép az egyik,
balga társa balra nyeklik,
ő meg jobbra, mintha húznák,
vonyít, pedig nem is nyúzzák.
Zsebes, narkós összehorkan,
lidérc röppen fenn a holdban;
zöld a szárnya, zöld a képe –
nincs ki látná, visszatér-e.

2007. március

93

Üzenet Avalonba
(Határ Győzőnek)

Búcsúzó szavaid hallom a rögzitőn:
„Ég áldjon, öreg…” és nincsen a folytatás.
Köd van, wimbledoni. Vaksi homályba bújt,
farsangolhat a kontinens.
Tündérvölgy? Avalon? Merre keresselek?
Számok közt vacilál tétova ujjam és
hívnálak, de te már arra bolyongsz, ahol
Rabelais, Jékely és Weöres
kóvályog valami úttalan úton, a
fénylő és suhogó éjszaka mélyiben.
Baudelaire rádhuhog és Villon odébb taszít.
Harsog trombita, dob dübög.
Maszkák népe vonul. Ez vihog, az nyerít.
Loncsos luvnya, lidérc, macska, bohóc le-föl
korzózik. Novalis ropja, Babits borong.
Bömböl Berda a híd alatt.
Bölcs és balga sereg. Ez kölyök, az kopott
vénség – nyámnyila vagy vérmes? Elébük áll
Kormos Pista, nicsak! Gombolyu madzagon
sárkányt röptet a hold felé.

94

tiszatáj

BERTÓK LÁSZLÓ

Beleakad ebbe is, abba is
Beleakad ebbe is, abba is, most abba, hogy
miközben a vércukorszint és a koleszterin
(Szkülla és Kharübdisz?) sziklái között
lavíroz (próbál átjutni), s éppen „almanapot”
tart, meg tudja-e tenni gyaloglásban
ugyanazt a távot (ugyanabban a tempóban),
amit tegnap vagy tegnapelőtt megtett,
s először elmosolyodik (na és?!),
aztán meg (mint akit rajtakaptak),
elszégyelli magát, mi lesz vele
(mi történhetett?), ha ahelyett, hogy (mint
régen) észre se venné, vagy leleményesen
(kapásból, rutinból) játszva legyőzné
az efféle pitiáner, mindennapos,
orra előtti akadályokat („szörnyeket”,
„veszedelmeket”), s idejét, erejét, eszét
(tapasztalatát, fantáziáját) a jövőre,
a gyógyulásra, a megérkezésre (Ithakára?)
fordítaná, megszeppenve (berezelve,
ügyetlenül) velük vacakol, viaskodik,
s már-már eszébe se jut emlékezni
a történet döntő fordulataira (Kirkére, az
Alvilág kapujára, egyebekre), vagy
álmodozni az előtte álló kalandokról
(Kalüpszóról?, Nauszikaáról?), eltűnődni
a várható megpróbáltatásokról, amelyekbe
belekeveredhet (belekeveredik?) még?
Miért, hogy máris úgy viselkedik, mintha
nem Szkülla és Kharübdisz szorosában
ügyeskedne, hanem ismeretlen fia,
az Ithaka szigetére vetődött Télegonosz
dárdacsapásai elől ugrándozna?

2007. március

95

FRIED ISTVÁN

Az Acta Comparationis Litterarum
Universarum nyomában
K OLOZSVÁR –S ZEGED –M ELTZL–ZOLNAI

Bevezetés helyett
A kolozsvári Ferenc József Egyetem jogutódja az államfordulat után Szegeden létesített
Ferencz József Egyetem lett: mindkét egyetem bölcsészeti karának – egyik – megkülönböztető sajátossága lett, hogy az összehasonlító irodalomtudomány önálló tanszék nélkül
is az európai kitekintést a hazai – tudományos, irodalmi – hagyományokkal szintézisbe
hozni kívánó diszciplína valódi otthonául szolgált. Ezt az otthonosságot két nevezetes
professzor biztosította: a germanista Meltzl Hugó, majd a romanista Zolnai Béla. S hogy
a diszciplínának intézményes kereteket biztosítsanak, megalapították és magas szinten
szerkesztették (Kolozsvárt) az Összehasonlító Irodalomtörténelmi Lapokat, (Szegeden)
a Széphalom című folyóiratot. Ez utóbbi adatokkal igazolható visszakapcsolásokban mutatkozik érdekeltnek, a Meltzl-folyóirat egyik európai hírű munkatársa, a „nyugati” Petőfikultusz ápolásában eminens szerepet játszó, svájci, franciául író Amiel a Széphalom szerzőinek kutatási témája; s így Meltzl megjelenik az utód közvetítésével az örökséget vállaló
egyetem városában (egyetemén pedig doktori értekezés témája révén). A történet ott
folytatódik, hogy a szegedi, immár József Attila Egyetem germanistája, Berczik Árpád
kandidátusi értekezését a magyar komparatisztika kezdeteiről írta, ezen belül kitüntetett
helyet biztosítva Meltzl Hugó tevékenységének. E tárgyú tanulmányai magyar–német–
francia nyelven jelzik a Kolozsvár–Szeged hagyomány töretlen továbbélésének időszerűségét. Talán nem túlzás azt állítani, hogy a hatodik évtizedébe lépett Tiszatáj kelet-európai, kelet-közép-európai, balkáni, világirodalmi kitekintéseivel, tematikus számaival akarvaakaratlanul (mégis; inkább akarva) Meltzl és folyóirata nyomában jár. Már csak abban is,
hogy a helyi erők és ez európai kitekintés harmóniáját biztosítja.
A folyóirat jelentősége
Ha igaz, hogy az összehasonlító irodalomtudomány a határ-átlépésekben mutatkozik elsősorban érdekeltnek, akkor a mainapság divatszóvá lett „dialogicitás”-t1 aképpen foghatjuk föl, mint oszcillálást nyelvek, nyelvi kultúrák, irodalmak, médiumok között. Azaz
olyan összetett kulturális érzékelés „verbalizálódás”-át, amely szüntelen produkálja a „középpont” áthelyeződését. Továbbá: ha mélyebben tekintünk a goethei világirodalom-fogalom2 jelentésrétegeibe, akkor aligha elégedhetünk meg annak túlságosan sokat emle-

96

tiszatáj

getett tartalmi tényezőivel, nevezetesen a kölcsönös fordításirodalom kapcsolattörténeti
hozadékával,3 netán a nem anyanyelvű irodalmi alkotások és szerzők nyelvhatáron túli
értelmezésével, hanem tekintetbe kell vennünk
1) hogy Goethe a közlekedés és a kereskedelem fejlődésének perspektíváira, az irodalmi mechanizmus médiumainak az eddigiektől eltérő szerepvállalására hívta föl a figyelmet;4
2) nem kevésbé azt, hogy „orientalizmusával”, Háfiz beemelésével az európai kulturális tudatba, tanúsította a nyugat-keleti kulturális találkozás irodalmi és személyiségelméleti szerepét a nem egyoldalú nemzeti narratíva kívánatos szerveződésében;5
3) miáltal viszont rá lehetett mutatni az irodalom szűkebb értelmezéséből fakadó
problémákra, valamint az irodalom és a kultúra más területei összefüggéseinek tematizálódásából származtatható előnyökre.
S bár az Eckermann-beszélgetések jelentik a világirodalom-fogalom további értelmezéseinek kiindulópontját, a különféle szöveggyűjtemények és a Goethe-fordítások eleve
jelzik, hogy maga Goethe helyezi a maga líráját (epikáját és talán a leginkább a Faustot)
a lehető legtágabban érthető intertextuális hálóba.6 Megteremti annak esélyét, hogy a dialógusformák poétikai következtetéseit a maga felhívási struktúrája alapján sugalmazza. Ennek következtében legalább három tényező összejátszása hozhatja létre a világirodalmi
folyamatot:
1) Annak szükséges belátása, hogy a közvetítés különféle formái ugyan nem önállósulnak, de nélkülözhetetlen s meghatározott körű autonómiával bíró elemei két, egymástól
nyelvileg-kulturálisan elválasztott megnyilatkozás dialógusba léptetésének;
2) Továbbá annak fölismerése, hogy az úgynevezett nemzeti (anyanyelvű) irodalmak
autochtonitása jobb esetben illúzió, átideologizálva az elzárkózás, az önmagába temetkezés, a hanyatlás periódusába taszíthatja a szóban forgó irodalmat;
3) Végül azt kívánatos tudatosítani, hogy irodalmak, költők műveinek összeolvasása,
egymásba/egymásra látása valamennyi irodalom, költő gazdagodását segíti elő.
A goethei alapvetés nem pusztán a világirodalomra vonatkozó kijelentések újra-mondásában gondolható tovább (feltehetőleg azzal a legkevésbé), hanem Goethe szerkesztőiismertetői szervező munkájának elemzésével, példája olyan értelmű követésével, amely
ennek a tevékenységnek szembesítésére vállalkozik a Goethe halálát követő évtizedek irodalmi-tudományos fejleményeivel. Goethe volt az, aki a közvetítés hatásos, minek eredményeképpen a világirodalmi folyamat szüntelen (újra-)létesítő elgondolásait részint
könyv-, részint folyóirat-ismertetésekkel támasztotta alá. Ugyancsak Goethe volt az, aki
rámutatott, miszerint angol, francia és olasz (nyelvű) folyóiratokban érdekes beszámolók
olvashatók a más irodalmakról, valamint a más irodalmakban nyomon kísérhető irányzatpoétikai változásokról. Goethe nem elégedett meg ennek a megfigyelésnek rögzítésével.
Kitért arra, hogy
1) miért alkalmas eszköz egy folyóirat a világirodalmi kultúra népszerűsítésére,
2) miért éppen a folyóiratoknak jutott osztályrészül a közvetítés.
Ilyeténképpen a folyóiratok beépülnek az intermediális hálózatba, minthogy maguk is
reprezentálják az intermedialitást. A Le Globe egy számának ismertetését így vezeti be
Goethe:

2007. március

97

„Reményteli szavamat, hogy ti. a mostani, igen mozgalmas korszak és az általa könynyebbé lett érintkezés révén hamar remélni lehet egy világirodalmat, és ehhez nyugati
szomszédaink valóban jelentékenyen járulnak hozzá, kedvezően fogadták, és a következőképpen nyilatkoztak meg.”7
(…)
Nemcsak a megismételt remény jegyében fogalmazódott meg Goethe mondata, hanem
arra a rádöbbentésben is, hogy ez az igazán mozgalmas korszak hívta elő a kommunikációs törekvést a világirodalom felé haladásra, amely nem utolsósorban önmagaságában is
kommunikációként értendő, ha úgy tetszik dialógusként, és amely a folyóiratok hasábjain
valósítható meg. Még egy fontos mozzanat érdemel itt említést. S bár Goethe nemigen
határozza meg világirodalom-tudományként a maga igyekezetét az irodalmi kölcsönhatás
és ezen belül a kölcsönös fordítás-ismertetés előmozdítására, jóllehet tanulmányaiból, leveleiből, szóbeli megnyilatkozásaiból összeállítható volna egy efféle „rendszer”, utókora
hajlamos volt arra, hogy ilyen módon (azaz világirodalom-tudományként) minősítse Goethe
megnyilatkozásainak összességét. Ugyanakkor Goethe részint megelőlegezte az irodalmak
együttszemlélését célul tűző tudományos vizsgálódást,8 amely a XIX. század második
felében összehasonlító irodalomtörténetként kért és kapott helyet az akadémiai diszciplínák között (a comparative litterature, littérature comparée elnevezéssel). A diszciplina
története nem nélkülözi a paradoxonokat, hiszen Goethe nemcsak a közvetítés, hanem
a recepció (s nem az utánzás, nem a forráskutatás) jelentőségét hangsúlyozta: „Jóakaratú
olvasók már hosszú ideje elismerték, hogy ahelyett, hogy könyvekről ítéljek, megnevezem
azt a hatást, amelyet rám tettek.” 9 Annyit azért el kell mondani, hogy a sűrű Goetheidézések ellenére az összehasonlító irodalomtudomány kezdeteinek története nem
a Goethe-életműhöz fűződő viszony alapján írható le. Hiszen a pozitivizmus ugyan nem
tagadta Goethe roppant jelentőségét, bár tudománytörténeti szerepét az egzaktság vélt
hiánya miatt, olykor lenéző mosollyal kezelte, mégis eltért a goethei örökségtől. Illetőleg
csak annyiban vélte hasznosíthatónak, amennyiben a tudományos rendszerré merevítéshez, a teljesnek elgondolt fogalmi struktúra kiépítéséhez szükségesnek gondolta. Az irodalomtudományi pozitivizmus fogalmi rendszere terminológiailag és tudományelméletileg alapvetően tért el a goethei elgondolástól, hiszen a „két kultúra” (a humán és a természettudományok) ellentétét és különbözését aképpen igyekezett feloldani, hogy egyfelől
mechanikusan alkalmazta a morfológiát (mint „fejlődéselvet”), például a műfajtörténetben, másfelől a természettudományos „mintát” követve reflektálatlanul közelítette a humaniorákat a természettudományokhoz. Megfeledkezve arról, hogy a Goethe-életműből
semmiképpen sem olvasható ki sem az egészelvűség, sem a lineáris fejlődés gondolata, de
arról is, hogy Goethe szintén közelítette egymáshoz a „két kultúrát” (a Színtan esztétikai
nézeteit is közvetíti,10 ellenben a metamorfózis a személyiség létezésének egyik – igen
lényeges – formájaként könyvelődik el), de amellett, hogy átesztétizálta természettudományos elképzeléseit, és természettudományos felfedezéseinek irodalmi formát kölcsönzött, a személyiség és a nyelviség két, autonómiával rendelkező területéről beszélt.
A XIX. század közepére intézményesedő összehasonlító irodalomtudomány ezért azokat a részdiszciplínákat részesítette előnyben, amelyek révén részint a kis, jelentős tények
hierarchizálás nélkül összességükben a teljességet szimulálták (ilyen a tárgy- és motívumtörténet), továbbá a nagy, „nyugati” irodalmakban szerveződő műfajtörténet, amely

98

tiszatáj

a monografikus munkák megírását igényelte. Emellett a hatáskutatás örvendett nagy népszerűségnek, hiszen a „filiáció”-ba több irodalom volt bevonható, s nem igényelte sem az
értékelést, sem az esztétikai kérdésekben való véleménynyilvánítást.11
Ezt tekintetbe véve tett szert különleges jelentőségre Meltzl Hugó (és Brassai Sámuel)
vállalkozása: 1877 és 1888 között Kolozsvárt jelentette/jelentették meg az összehasonlító
irodalomtudomány történetében az első olyan folyóiratot,12 amely programjával, szerkesztői gyakorlatával és közleményeinek többségével részint a goethei világirodalom-felfogás népszerűsítésével a diszciplína intézményesedését volt hivatva előmozdítani (annak
ellenére, hogy az 1872-ben létesült második magyarországi egyetemen nem létezett ilyen
tanszék, Meltzl germanista volt, a polihisztor Brassai pedig talán a leginkább nyelvész,
róla később), részint olyan médiumként fogta föl folyóiratát, amely a közvetítést egyszerre
jelölte meg eszközként és célként, azaz közölt különféle nyelvekből különféle nyelvekre
készült versfordításokat, hogy az összehasonlító irodalomtudományba iktassa a még elméleti alapozásra váró műfordítástudományt. Amit az eddigi kutatás13 teljes joggal emlegetett: Meltzl az egyik legkövetkezetesebb követője volt Goethe világirodalmi elgondolásainak; módosításainak iránya a világirodalom-tudomány összehasonlító irodalomtudománnyá alakításával írható le. Amit azonban kevésbé emlegetettek azok, akik a saját korában mellőzött Meltzlnek, német14, magyar15 és román16 (korábban: francia)17 részről
igazságot kívántak szolgáltatni, az éppen a goethei komparatisztika egy lényeges vonása
említésének mellőzéséből fakadt. Ugyanis Goethének egészen közvetlen, személyes élménye volt, hogy műveit fordításokban látta viszont, hasonlóképpen meglepődve lapozott
bele Carlyle Schiller-életrajzába. Az a következtetés, amit levont, a világirodalmi folyamat
„természetrajz”-ába enged bepillantást, illetőleg a kölcsönhatások kölcsönös korrekciós
szerepére kínál rálátást: „Azonban szerfölött helyes, ha mi most a franciák, az angolok és
a németek között megvalósult szoros érintkezés révén olyan helyzetbe jutottunk, hogy egymást tudjuk korrigálni. Ez az a nagy haszon, amelyet egy világirodalom eredményez. (…)
Carlyle megírta Schiller életét, és őt általában oly módon méltatta, amiképpen egy német
sem képes egykönnyen. Ellenben mi Shakespeare-rel és Byronnal vagyunk tisztában, és
érdemeiket talán jobban tudjuk becsülni, mint maguk az angolok.”18
Amikor Gérard de Nerval Faust-fordítását lapozgatja, felidézi a maga korai francia
irodalmi élményét, megismerkedését Voltaire műveivel, Voltaire-nek és kortársainak (a jó
okkal elhallgatott Rousseau-nak) hatásával kapcsolatban, és e hatással vívott küzdelmekre
emlékeztet, amelyek önnön igazi (írói) természetének felismerésére késztették.19
Goethe irodalmi idegenség-tapasztalatait tematizálja. Részben azáltal, hogy a nyelvi
határátlépések révén feltáruló, rejtett, ám új vonások körvonalazódását segítő vonások az
idegenség-tapasztalatból eredeztethető sajátra figyelmeztetik, részben azáltal, hogy a másnyelvűség révén a folyamatos korrekció művelete válik egyre hangsúlyosabbá. Így a kölcsönös fordításirodalom segítségével kaphat a világirodalmi folyamat karakteres meghatározókat. Amikor Meltzl részint folyóirata Petőfiana rovatával, amelyben a legkülönfélébb nyelvekre átültetett Petőfi-verseket közölte, részint másik szorgalmazott céljával,
a különféle népköltészeti alkotások szintén különféle nyelvű fordításaival, mintegy olyan
közvetítő szerepet vállalt, amely lehetővé tette a lap (gyér számú) olvasói számára a Petőfi-versfordításokkal példázott egyes és általános, valamint az általános és különös öszszeolvasását, a fordítások révén sajáttá integrált „idegen” beépítését az adott nyelvi kultú-

2007. március

99

rába, az adott nyelvi irodalomtudatba. A fordításirodalomban nem a lineárisan fölvázolt
fejlődéselv érvényesült, hanem a ciklikusság, a Petőfi-líra és a népköltészet csak annyira
„középpont”, hogy lehetőséget kínálnak az „egyes” általánossá tételére, illetőleg az egyesben rejlő általános különösként, nyelvi változatként való példájára. A fordítások által megjelenő sokféle Petőfi és a még többféle népköltészet egyben a fordítástudományból adódó
genetikus kapcsolat és tipológiai analógia egymásba érését emelheti ki, ennek révén körvonalazhatja az összehasonlító irodalomtudomány egy korszakának önmeghatározását is.
Nagyjában-egészében abban az évtizedben, amelyben az orosz (irodalom)tudományban
a történeti poétika alapelvei és metodológiája megfogalmazódott.
Meltzl poliglottizmus-, majd dekaglottizmus-elvéből következett, hogy folyóiratának
címét számos nyelven írta a címoldalra, miként – jóllehet folyóiratát Magyarországon,
eredetileg a magyar tudományosság számára adta ki – huszonkét nyelven jelentette meg
a közleményeket (természetesen ebbe belefoglalható a lefordítandó versek, népdalok „eredeti” nyelve is). Az Összehasonlító Irodalomtörténelmi Lapok mellett a címoldalon olvasható Zeitschrift für Vergleichende Literatur, Journal d’histoire des littératures comparée,
apró(bb) betűkkel: Periodico pella(!) storia letteraria comparativa, A weekly paper for the
comparison of history of literatures, Papel periódico por la comparacion de las produciones de las literaturas. Az eddig megnyert munkatársak (Collaborateurs) névsora az első,
1877. január 15-i szám címoldala szerint: Dr. Schott Wilhelm (Berlin), Dr. Minckwitz J.
(Leipzig), D. Cassone Giuseppe (Sicilia), Dr. Hóman O. (Kolozsvár), Imre Sándor (Kolozsvár), Dr. Mayet P. (Tokio), Dr. Wessely E. (Leipzig), Dr. Scherr Johannes (Zürich), Dr. Avenarius R. (Leipzig), Dr. Fraccaroli (Sicilia), Dr. Thomsen V. (Kopenhága).
A folyóirat bevezetőjében Meltzl „modern tudomány”-nak minősíti a lap címében
megjelölt diszciplínát, s eképpen indokolja bevezetésének-népszerűsítésének szükségességét: „Amint az egyes individuum az ő embertársát legkevésbé sem nélkülözheti, úgy az
egyes népek sem élhetnek meg szakadatlan közlekedés nélkül a szellemi vagy irodalmi téren.” (A szóhasználat jelzi, hogy az összehasonlító irodalom Meltzl által használt fogalma
a kulturalitást is magába foglalja, s a közlekedés megjelölésével nemcsak a kommunikáció
„technikai” feltételei lépnek be a definició keretei közé, hanem – egyben – a Goethére
utalás – Verkehr – is tételeződik.) A „tudományos polyglottismus” biztosítja a folyóirat
nemzetköziségét, öt vagy hat nyelven ígér Meltzl közleményeket (az első számban a magyar mellett olasz, német és francia írások lelhetők), a magyar irodalom külföldre közvetítésére, a „külföldi irodalmak javának bemutatásá”-ra az import-export jelzés mutatkozik
a legcélszerűbbnek, egyfelől azért, mert a világkereskedelem áramába kerülve fölértékelődnek a folyóirat által prezentált szellemi-irodalmi javak, másfelől azért, mert a gazdasági egyensúly reménye az átadás-befogadás megcélzott egyensúlyával párhuzamosítható.
Ezt a törekvést a „Herderek és Goethek” munkálkodása igazolja. S bár a folyóirat eleinte
kizárólag irodalmi jellegű anyagot ígér, az irodalmat „a népeknek lelke, szíve” metaforával
jelölve meg, a jelölést követő kettőspont után azonban így folytatja a szerkesztő: „a költészettel és philosophiával, névleg metaphysikával, aesthetikával, kritikával, legfeljebb még
anthropológiával (ethnologiával)” fog a lap foglalkozni, ez utóbbival azért, mivel enélkül
a „külföldi, névleg exoticus irodalmakat nem is érthetni át teljesen.” Ekképpen az interdiszciplinaritás, egy tágabban értett kultúratudomány lehetősége előtt nyílik tér.

100

tiszatáj

A szintén programcikként elkönyvelhető Az összehasonlító irodalom előzetes feladatai20 részint azt hangsúlyozza, hogy a „fordítás-művészet” és a „goethei értelemben vett
világirodalom” egyesítése látszik célszerűnek, részint azt, hogy az összehasonlító irodalomtudomány akkor válhat „jövőtudomány”-nyá, ha megszabadul tehertételeitől, és nem
válik ancilla historiae politicae-vé, (a politikatörténet szolgálója), sem ancilla nationis-szá,
(a nemzet szolgálója), sem ancilla philologiae-vá (a filológia szolgálója), pedig az irodalomtörténetírás 1879-es állapotát ez jellemzi Meltzl szerint; ellenben az összehasonlító
nyelvtudomány példáján felbuzdulva, ki kell dolgozni – és ez a folyóirat egyik fontos
feladata – a tudományszak tematikáját és terminológiáját, alapul véve a „Goethe óta méltányolt műfordítás-művészet”-et. Ennek érdekében számít Meltzl valamennyi nemzet
költőire, fordítóira és bölcselőire. Az értekezés második részében a polyglottismus mellett
érvel Meltzl: „A fordítás elve közvetett irodalmi kapcsolatra vonatkozik, ellentétben a poliglottizmus elvével, amely maga a közvetlen kapcsolat.” A világirodalom távoli cél, egyelőre
a folyóirat csupán arra vállalkozhat, hogy kicsiny poliglott parlamentként szolgáljon,
amelyben megvitathatók volnának az összehasonlító irodalomtudomány különböző kérdései. Az utópiába hajló helyzetleírást nem segítik a kozmopolitizmus ködös elméletei.
Ellenben tudatosítani kell, hogy az összehasonlító irodalomtudomány számára nincsenek
kis és nagy nemzetek, kis és nagy irodalmak, jóllehet differenciáltságukat tekintve jókora
eltérések fedezhetők föl. „Egy emberi faj,21 lehet politikailag még annyira jelentéktelen is
– az összehasonlító irodalom szempontjából ma éppen olyan fontos, mint a legnagyobb
nemzet, és ilyen is marad”. Az irodalmak között más szempontot igénybe véve tesz különbséget Meltzl. A teljes műfaji rendszerrel rendelkező, kidolgozott terminológiájú kultúrákkal szembeállítja azokat, amelyeket „az irodalom nélküli népek” sajátjának tart, és
amelyeket egymástól eltérő okokból csupán „népirodalom”-mal bíró művelődéseknek nevez. S ha már a XIX. században is téves ez a fajta osztályozási szempont (hiszen általa
nem, vagy kevéssé ismert irodalmakat sorol az utóbbi kategóriába, minden értekező felrója Meltzlnek, hogy az orosz XIX. századi irodalomról sem vesz tudomást),22 az értekezés
folytatásában (és az értekezést átható szellemiségben) jelen van egyfelől minden „népegyéniség” kultúrájának továbblépési lehetősége, másfelől a nemzetiségi kérdésben tanúsított türelmetlenség, a hivatalos erőszak elutasítása. A cári Oroszországban betiltott ukrán (kisorosz) nyelv és irodalom érdekében emeli föl a szavát az a Meltzl, aki a gyakorlati
kétnyelvűségben, kettős kulturáltságban, mai szóval élve interkulturalitásban, a nyelvi
határok tudatos és állandó átlépésében élte életét. S ha a népindividuumok érdekében
szólal föl, akkor a nacionáldarwinizmustól visszaveszi a természettudományos metaforát,
és a környezetvédelembe átfordítva a szellemi környezetvédelem igényét vázolja föl. „Egy
népi irodalom fejlődésének megakadályozása – vonja le elemzésének máig ható tanulságát Meltzl – az emberi szellem egyik fontos sajátosságának könyörtelen módon való kiirtását jelenti.” Az összehasonlító irodalomtudományon belül minden irodalom, kultúra
egyenrangú, a politikai gyámkodástól megszabadulva (törekedve a szabadulásra) népszemélyiségként lesz azonos jogú tagja az emberi közösségnek, az általánoson belül a különöst képviselve. Ilyeténképpen kultúra és szabadság összefüggéseire derülhet fény. Ezekbe
az összefüggésekbe a természeti kontextus jelentékeny mértékben vonódik be, a struggle
for life darwini elvét kimondatlanul cáfolva, a környezetvédelem és a népegyéniség-véde-

2007. március

101

lem azonossága kerül hangsúlyos helyzetbe. Ily módon a kultúrák valódi körülmények
közé helyeződnek, a kulturalitás pedig a különféle erők összjátékaként értelmeződhet:
„Egy korszak, amelyik bizonyos állatfajok – zergék és őstulkok – kiirtása ellen gondos
és szigorú törvényekkel küzd, nem lehet képes egy emberfaj, vagy ami egy vele: egy népi
irodalom kiirtására.”
Alább elítéli azt a versenyt, amely a népek „világirodalmai” között indult, önnön felsőbbrendűségét bizonyítandó, miközben „a politikai nemzet” érvényesítené a maga merev
monoglottismusát, amely „fogalom” antikizáló formában a nyelvi nacionalizmus, a monologikus nyelvhasználat és nyelvértés kifejeződése. Ennek ellenében a Meltzl által „fordításművészet”-tel, valamint a polyglottismussal lehet küzdeni. S ami csupán a megannyi
terv között beteljesületlen maradt: Meltzl egy és ugyanazt a jelenséget, problémát látja,
mivel „az irodalmi kölcsönösség nem szólalhat meg csupán néhány „szólam”-ban (lábjegyzetben a „szólam”-hoz fűzi: „különféle nemzetekhez tartozó”). Amiből végül is a Meltzl
által tételezett igazság(ok) többszólamúságára lehetne gondolni, netán arra, hogy igazságok léteznek, az igazság ezeknek függvényében létesülhet. Jellemző módon Meltzl magyarból németre ülteti át az alábbi című cikket: „Miért és mely határok között ismerhető el
az úgynevezett patriotisztikus (nemzetiségi és háborús) líra?” Feltűnő, hogy az írás gyakorta emlegeti Goethét, míg itt Petőfi neve nem fordul elő. „Úgy tűnik – tolmácsolja
Meltzl a magyar szerzőt –, mintha minden gyűlölet és fanatizmus, amely a korábbi évszázadokban a vallási kérdések területén széles körben szabadon föllángolhatott, a mi századunkban a nemzetiségi kérdésben akar visszatérni.” A nemzeti/nemzetiségi költészet
mintegy levezetheti a nemzeti indulatokat, az elméleti-offenzív lép ilyenkor a gyakorlati
offenzív helyébe. Végkövetkeztetésként összefoglalva: „Minden patriotisztikus líra általában csak addig a határig jogosult, míg a gyakorlati-védekező patriotizmus helyettesítője
a gyakorlati-támadónak.”24 (Ezzel Meltzl naivitására is szerettem volna példát hozni, arra
nevezetesen, részint önmagának ellentmondva ezúttal miként rendeli alá a lírát egy nemesztétikai, hanem kifejezetten napi politikai tényezőnek, részint miként tulajdonít olyan
társadalmi-pszichológiai jelentőséget a lírának, amellyel bizonnyal nem vagy csak kivételes történelmi pillanatokban rendelkezik.)
A folyóirat többnyelvűségével, igen gazdag és sokrétű, szinte áttekinthetetlenül vegyes
anyagával a közvetítés médiumának szerepét vállalta, a programértekezések szókincse tovább finomította a Goethe bevezette, a kereskedelem és a gazdaság,25 a közlekedés és
a lélektan körébe tartozó fogalmakat, ezáltal Meltzl a folyóiratot interdiszciplináris szituációba navigálta, amely egyébként a társszerkesztőnek egyáltalában nem volt ellenére.
Brassai Sámuel ugyanis 1872-től a matematika professzoraként tevékenykedett, ám esztétikai és a leginkább nyelvészeti kérdésekben is hallatta hangját, nyelvészeti nézeteinek
egyike-másika a mai magyar, korszerű nyelvészetben lelt folytatóra. 1875-ben A neo- és
paleologia, 1877-ben Logikai tanulmányok, 1888-ban Szórend és accentus címen adott ki
figyelemre érdemes könyvet. Meltzl és Brassai kettőse a humaniorák és a természettudományok egymásrautaltságát és közös problémafölvetését látszott szemléltetni, s így az
összehasonlító irodalomtudomány kompetenciájának terét kitágította, visszautalva a goethei életmű idevonatkoztatható tanulságaira.
A folyóirat természetszerűleg nem léphetett ki a korszak tudományos irányainak köréből, s a pozitivista filológiának éppen úgy helyet adott, mint a pozitivista hangultságú te-

102

tiszatáj

matológiának. Csakhogy Goethe örökségéhez ragaszkodva,26 ellépett az Európa-centrizmustól, s a világirodalomba tartozónak hirdette az Európán kívüli irodalmak és művészetek alkotásait, így mindjárt az első évfolyam második számában drámai-dramatizált
költeményt közölt a japán irodalomból (e közlés több számon át húzódik), a Külföldi
szemle című rovatban több Japánnal foglalkozó hírre bukkanhatunk, az 1877. december
31-i számban Ollanta címen „ó-perui drámának VI-ik jelenet”-ét kapjuk, az előtte lévő
szám híranyagából a perzsa, a kínai, a malayo-polynesiai és a kafir, valamint az eszkimó
művelődés (irodalom, szótárak) hírei tűnnek föl, többnyire angol forrás kivonata gyanánt.
Ám a december 15-i szám neolatin és neogörög irodalmi beszámolót ad a lap szorgalmas
munkatársa, a jónevű Johannes Minckwitz tollából.
Ez a fajta nyitottság ismét Goethét idézheti föl, aki az irodalmak/kulturák magukba
zárkózását mindig rossz szemmel nézte, azt állítván: „Minden irodalom végül is kifárad,
ha nem frissül föl az idegen részvételtől.”27 A Teilnahme (részvétel, részesség) kiemelése
talán nem önkényes, hiszen ezáltal az irodalmi mozgások spontaneitása és tudatossága
egyként értelmezhető. Meltzl folyóiratának szerkesztői eltökéltsége a tudatos (világ)irodalmi szervezőtől származik, ám a beérkezett anyag inkább a résztvevők választásától függött, így, jóllehet nem a szerkesztői szándék cáfolataként, mégis – egy lehetséges másik
elgondolás is reprezentálódik; a folyóiratszámok így összességükben képviselik az összehasonlító irodalomtudományt és a részdiszciplínákat, méghozzá az értekező próza és
a fordítások által a szépirodalom formájában.
Nemcsak az feltűnő Meltzl lapjában, hogy, noha többnyire előkészületekről, tervekről,
megvalósítandó ötletekről kísérel meg számot adni, és inkább csak jelzi, mint megvalósítja
a teendőket, a közvetítés válik tevékenysége első számú kulcsszavává. Ebben természetesen a goethe-i figyelmeztetés fedezhető föl, a napóleoni háborúk és következményeik tanulságát levonó weimari mester Európa (és a világ) jövője, az európai, a goethei humanitás sorsa szempontjából tartotta szükségesnek a népek (és kultúrájuk) egymáshoz közelítését. Meltzl lapindítását a francia-porosz háború előzte meg; s azáltal, hogy folyóiratának
munkatársai közé bevonta a távoli és a közeli kelet, valamint az amerikai kontinens szakértőit (részint a gyarmatosítást megelőző kultúrákra is figyelve), az összehasonlító irodalomtudományban oly jelentéssel bíró világirodalom előmozdítóját vélte fölfedezni, amely
részint a világszerte hatását éreztető technikai fejlődéssel lépést tartva tudomásul veszi
egy „globális” rend felé haladás jeleit, részint ebben a „globalizáció”-ban helyet keres
azoknak a kultúráknak, amelyekre még nem irányult az érdeklődés, annak a fajta népirodalomnak résztvevőire, amely még nem volt képes „valódi” nemzeti irodalommá alakulni
és bekapcsolódni a világirodalmi folyamatba (azonban amelynek befogadása gazdagítja
a világirodalmat, és hozzásegíti a népirodalom résztvevőit a további, szükséges lépések
megtételéhez). A Meltzl által tervezett, nagyszabásúnak elgondolt vállalkozás, az Encyclopedia of the Poetry of the World létrejötte esetén szemléltethette volna Meltzl poliglottizmus-elgondolását, a nyelvi akadályokat interlineáris fordításokkal (interlinear translation
in one of the European languages) hidalva át, de ezáltal, hogy nép-/népies dalokat kér
(popular song) vagy valamely egyéb, rövidebb költői alkotást (at least another short poetic
composition), szemléltette volna a világ költészetének sokszólamúságát, de a sokszólamúságban fölfedezve a közöset, az egyfelé mutató jelzéseket, esetleg műfaji, hangvételi rokonságokat28. Meltzl felhívásában nem tesz különbségeket európai és Európán túli, ismer-

2007. március

103

tebb és kevésbé ismert népek, kultúrák, nyelvek, irodalmak között, olyan összeállítás megvalósítását tűzi ki célul, amely az irodalom által megvalósuló egyetemességet tudná példázni. Azáltal, hogy folyóiratában az egyes népegyéniségek (és kultúráiuk) szuverenitásától nem tágít, korántsem tagadja a nemzeti irodalmak tételezésének létjogosultságát. Bezárkózásukat bírálja, azt nevezetesen, hogy nem készülnek föl a más irodalmak felől érkező impulzusok befogadására.
Kiváltképpen fontosnak mondható Meltzl értekezése a technikai találmányok jelentőségéről az összehasonlító irodalomkutatás és az összehasonlító nyelvészet számára.29
A technikai fejlődési sort a photogramm–telegramm–phonogramm feltalálásával jelzi,
alább a vasút–telefon–phonograph fejlődési sort vázolja föl. Valamennyi találmány az
egymástól távoli emberek, népek, kultúrák közelítését szolgálja, már csak azáltal is, hogy
a szellemi emberek gondolatainak kifejeződését gyorsabban rögzítik, reprodukálják, és képessé teszik arra, hogy közleményeiket térben és időben eljuttassák a legtávolabbi helyekre, méghozzá rövid idő alatt. A phonogrammot aztán Meltzl a herbáriumhoz hasonlítja, hiszen, amennyiben valamennyi népköltészetből egy-egy jellegzetes darabot tartalmaz, eredeti szövegében, zenei példájában és egy nagy modern nyelv hű „reprodukciójában”, felbecsülhetetlen értékű gyűjteményt tarthatunk a kezünkben. Meltzl ugyanakkor
azt is hangsúlyozza, hogy a herbáriumba gyűjtött-préselt virágok elveszítik színüket, illatukat, míg a pronogrammban megőrződnek a népdalok. S ha a könyvek a könyvesboltokban megvásárolhatók, a phonogrammokat áruló üzletek megnyitására is lehet számítani.
A phonogrammok lehetővé teszik a „holt” nyelvek tárolását, perdöntőek lehetnek a nyelvészet filológiai vitáiban. S nem utolsósorban egy fonográfba fölvett „enciklopédiában”
majd meglelhető lesz a világirodalom, még inkább a világköltészet (Weltpoesie). A technikai médiumok eszerint a tudományos vizsgálódást szolgálhatják, de „áru”-k lévén, a kereskedelembe kerülve a kulturális cserét is, amely „élő” ösztönzője és igazolása az összehasonlító irodalomtudománynak. Ugyanakkor meglehetősen ambivalens Meltzl magatartása a technika versus összehasonlító irodalomtudomány, az intermedialitás versus
intertextualitás ügyében. A phonogramm elsőbbsége a herbáriummal szemben a merev
természettudományos applikáció ellen szól, s ilyeténképpen a „két kultúra” egyszerre rokon és egymással ellentétes vonásaira utal. Ám feltételezi, hogy a phonogramm segít „eredeti” állapotában megőrizni a hangot, a szólamot, a nyelvi fordulatokat, és nem számol
azzal, hogy még az anyanyelvi hallgató-befogadó is a maga „nyelvére”, szólamára fordítja
le a hallottakat. Másfelől viszont a fordítást a közvetítés és a közelítés eszközének tünteti
föl, s azáltal, hogy a költői fordítás mellett interlineáris megszólaltatást is igényel, mégiscsak figyelmeztet arra a mindvégig megmaradó távolságra, amely a kiinduló- és a célnyelv
és kultúra között érzékelhető. Ismét Goethére hivatkozom, a fordítót úgy nevezi meg, mint
„ennek az egyetemes szellemi kereskedelemnek közvetítőjé”-t, akinek munkálkodása lehetővé teszi a „cserekereskedelmet”; jóllehet a fordítás tökéletlensége aligha leküzdhető,
ám a fordító munkálkodása a világban létező egyetemes forgalom egyik legfontosabb foglalatossága.30 Mint innen kiolvasható, a fordítás, a kulturális munka nem szünteti meg az
„idegenséget”, hanem hozzáférhetővé avatja, és éppen ebben a hozzáférhetővé avatásban
mutatkozik meg valódi jelentősége. Mivel az idegen nem asszimilálható, és nem is asszimilálódik sajáttá, hanem – mindössze – leomlik a fal idegen és saját között, megvalósulhat a párbeszéd, amely a kölcsönös elfogadáshoz vezethet.

104

tiszatáj

Meltzl érezhette ezt akár Petőfi fordítójaként is, de a folyóiratban publikált, különféle
színvonalú fordítások közlőjeként is. Annyi bizonyosan elmondható, hogy nem pusztán az
irodalomcentrikus módszertől távolodott el, miközben a nyelv- és az irodalomtudomány
hasonló kérdésföltevéseit hangsúlyozta, noha mindkettőnek egymástól elkülöníthető metodológiát tulajdonított, hanem a komparatisztika érvényességét kiterjesztette a rokonnak
érzett diszciplínákra is. Akik korábban összehasonlító folklorisztikai és vallástudományi
értekezéseinek jelentőségét emlegették,31 nemcsak úttörő szerepét, a főleg a német
(nyelvű) tudományosságból érkező sugalmazások magyar továbbgondolóját láttatták
Meltzlben, hanem a komparatisztika fogalmának – teszem hozzá: korszerű, a mai nézőpontokat megsejtő – kiterjesztőjét, akinek a Kerényi Károlyig húzódó, szinkretista mítoszkutatás számára is akadt mondandója.
Meltzlt azonban nemcsak a távoli népek, kultúrák érdekelték, hanem a kétnyelvűségben élve, tudatában volt Magyarország, illetőleg Erdély poliglottizmusának, kettős kulturáltsága érzékennyé tette Erdély népeinek népköltészetei, irodalmai, kultúrái iránt. Az
újabb kutatás32 sokat hivatkozik az erdélyi szász, a román, valamint az erdélyi roma
anyagra, így eredményesnek minősíthető Meltzl együttműködése a kolozsvári Ferenc József egyetem román tanárával, Grigore (Gergely) Silaşival (Szilasi), aki szintén a két nyelvűségben, kettős kulturáltságban élt kétnyelvű szerzőként, jóllehet románként. Továbbá
arra, hogy folyóiratával az együtt élő népek irodalmi kultúrájának kölcsönösségét, a fordításirodalom, révén összeláthatóságát igyekezett tanúsítani, amely magatartásban joggal
fedezhető föl a goethei példaadás időszerűsítésének törekvése. Az ennél tágabb, de a regionalitás lehetőségére utaló együttműködés a csernowitzi L. A. Staufe-Simiginowicz bekapcsolódása révén szélesítette a folyóirat érdeklődési körét. A csernowitzi egyetem 1875ös megnyitásán megismert lengyel kolléga kisorosz, azaz ukrán (a korszakban rutén, ruszin) népdalok fordítását prezentálta a folyóiratban, s ez a német nyelven történő közvetítés a magyar–lengyel–„kisorosz” kulturális cserére hozott példát.33
Az nem hallgatható el, hogy Budapest tudós-filológiai körei gyanús tekintettel méregették Meltzl folyóirat-vállalkozását.34 Az ugyancsak 1877-ben, a budapesti központú Philológiai Társaság fennállásának harmadik esztendejében megindított Egyetemes Philológiai Közlöny (elnevezése ellenére) más nézőpontot érvényesített, jóllehet a fordítások
közlését feladatának érezte. Az első időkben a klasszika–filológiai stúdiumoknak is bőséges teret szentelő folyóiratban a magyar pozitivizmus metodológiája szerint sorakoznak
egymás mellett a közlemények, legföljebb kontaktológiai értekezések és még inkább adatközlések adnak hírt arról, hogy Európában az összehasonlító irodalomkutatás keresi
a helyét a humaniorák között. Meltzl folyóirata eleven cáfolata annak, hogy csak a centrumban valósulhatnak meg a perifériát és a „nagyvilágot” összekötő vállalkozások, a centrum
látszólag szerényebb célkitűzése (a „philologiai módszer” elfogadtatása, népszerűsítése)
nézőpontjából Meltzl elgondolása utópisztikusnak, megvalósíthatatlannak tetszett.35
A budapesti elutasítás, a kapcsolatfelvétel elmaradása aztán mindkét fél további pályájára
hatással volt. A poliglottizmus tudatától elfordulás a magyar komparatisztika XIX. század
végi és XX. század eleji történetét magános kezdeményezések töredékes historikumává
torzította, legföljebb Meltzl kolozsvári tanítványainak munkáiban érvényesült a magyar
irodalomtörténetre is alkalmazható komparatisztikai módszer. Ugyanakkor Meltzl arra
kényszerült, hogy Budapestet kényszerűen megkerülve (Bécsből sem érkeztek biztatások)

2007. március

105

távolabbi kutatási-egyetemi központokkal és perifériákkal keresse a kapcsolatot, amely
kapcsolatkeresés a megfelelő szélesebb körű intézményi háttér hiányában (és nem utolsósorban a magányossá váló szerkesztő különcködései, „önvédelmi” stratégiája miatt) egyre
nehézkesebbé vált. Az 1888-ra megszűnt folyóirat mégis betöltötte hivatását, a kezdeményezői elszántság nem múlt el teljesen nyom nélkül sem a magyar, sem a nemzetközi irodalomtörténeti nyilvánosságban. Ám Meltzl újrafölfedezése, folyóirata anyagának elemzése az 1930-as esztendők alapozása után akkor történhetett meg, amikor az összehasonlító irodalomtudomány önnön történetét fölfedezve, ennek a történetnek módszertanielméleti tanulságait összegezni kezdte – egy újabb módszertani-koncepcionális váltás előmozdítása érdekében.

JEGYZETEK
1 Zima, Peter V.: Komparatistik als Dialog. In: Komparatistik als Dialog. Hrsg.: Johann StrutzPeter V. Zima. Frankfurt am Main etc. 1991. 27–36.; Ugyanő: Komparatistik als Ideologiekritik
und Dialog; Für einen dialogischen Literaturbegriff. In: Ugyanő: Komparatistik. Tübingen 1992.
80–93.
2 Strich, Fritz: Goethe und die Weltliteratur. Bern 1957.2; Turaev, Sergej Vasil’evic: Gete i formirovanie koncepcii mirovoj literatury. Moskva 1989.; Turóczi-Trostler József: Goethe, a világirodalom és Magyarország. MTA Nyelv- és Irodalomosztályának Közleményei 1951. 174-204.; Schrimpf,
Hans Joachim: Goethe’s Begriff der Weltliteratur. Stuttgart 1968.; Vö. még: Barabás, Ábel:
Goethes Wirkung in der Weltliteratur. Goethe, Byron und Madách. Leipzig-Rendnitz 1903.
3 Vö. részletesebben Koppen, Erwin; Die literarische Übersetzung. In: Vergleichende Literaturwissenschaft. Theorie und Praxis. Hrsg.: Manfred Schmeling. Wiesbaden 1981. 125-127.
4 Günther, Horst: Nachwort. In: Goethe, J. W.: Schriften zur Weltliteratur. Mit Buchillustrationen
aus der Goethezeit. Hrsg.: Horst Günther. Frankfurt am Main 1987. 345–346.
5 Hoffmann, Michael: Interkulturelle Literaturwissenschaft. Eine Einführung. Paderborn 2006.
71–85.
6 A 4. sz. jegyzetben i. m. 218–219, 233, 238–239 etc.
7 Uo. 244
8 Dyserinck, Hugo: Komparatistik. Eine Einführung. Bonn 1977.
9 A 4. sz. jegyzetben i. m. 341.
10 Goethes Werke in zwölf Bänden. 12. Schriften zu Philosophie, Politik und Naturwissenschaften.
Ausg. von Helmut Holtzhauer. Berlin–Weimar 1968. 2 338–359, 359–360, 375–377.; Peltzer,
Alfred: Die ästhetische Bedeutung von Goethes Farbenlehre. Heidelberg 1903.; Westphal, Otto:
Die Weltgeschichte im Spiegel von Goethes Farbenlehre. Stuttgart 1957.
11 Brunel, Pierre, Pichois, Claude, Rousseau, André M.: Qu’est-ce que la littérature comparée? Paris
1983. 115–127.; Précis de littérature comparée, sous la direction de Pierre Brunel-Yves Chevrel.
Paris 1989. 163–176.
12 1879-től Acta Comparationis Litterarum Universarum a főcím, az 1877-es évfolyamot a BabeşBolyai Egyetem Német Intézet és az Institut für donauschwäbische Geschichte und Landeskunde
közös kiadásban jelentette meg Horst Fassel szerkesztésében. Cluj-Napoca–Klausenburg 2002.
Hugo Meltzl von Lomnitz (Auswahlbibliographie): 321-329.
13 A legújabb tanulmánykötet: Hugo Meltzl und die Anfänge der Komparatistik. Hrsg.: Horst
Fassel. Wiesbaden 2005. Hugo Dyserinck és Horst Fassel áttekintő tanulmányát követőleg részletkérdésekkel foglalkozik Vasile Voia, Ildikó Tóth-Nagy. Komáromi Sándor, Sanda Tomescu
Baciu, Tánczos Csilla. A tanulmánytörténeti értékelésekből kimarad Attila Fáj értékes tanulmá-

106

14

15

16

17

18
19
20
21
22

23
24
25

26
27
28
29
30
31

32
33
34
35
36

tiszatáj

nya: Considerazioni sulla letteratura comparata. Forum Italicum (Buffalo) 1969. Bd. 3. nro 3.
337–354, különösen 345–346.
E téren Horst Fassel feltáró és összegző írásai feltétlenül említendők: Wissenschaftsbeziehungen
zwischen Leipzig und Klausenburg. Das Beispiel Meltzl. In: Wissenschaftsbeziehungen und ihr
Beitrag zur Modernisierung. Das deutsch-ungarische Beispiel. Hrg.: Holger Fischer, unter redaktioneller Mitarbeit von Mirja Juelich. München 2005. 147-168. Hugo Meltzl und die Anfänge
der Komparatistik. Rückblick oder Ausblick. Estudios Filológicos Alemanes (Sevilla), Vol. 12.
2006. 127-146.
Kerekes Sándor: Lomnitzi Meltzl Hugó. Budapest 1937; Berczik Árpád Les débuts hongrois de
l’histoire littéraire comparée. Acta Litteraria Ac. Sc. Hung. 1959. 215–249.; Ugyanő: Eine Ungarische Konzeption der Weltliteratur. In: La littérature comparée en Europe orientale. Budapest
1963 287–294.; Vajda, György Mihály: Acta Comparationis Litterarum Universarum. Yearbook
of Comparative and General Literature 1965. 37–45.
Voia, Vasile: Das komparatistische Program von Hugo Meltzl von Lomnitz. In: Deutsche Regionalliteratur im Banat und in Siebenbürgen im Vielvölkerraum (…) Hrsg.: Horst Fassel. ClujNapoca–Klausenburg 2002. 85–90.
Ijac, Charles: Une ancienne revue de la littérature comparée (…) Revue de la Littéreature Comparée 1934. 733–745. A tanulmány magyar bírálata Eckhardt Sándortól: Egyetemes Philologiai
Közlöny 1935. 110.
A 4. sz. jegyzetben i. m. 253.
Uo. 287.
1877. 9. sz. 179–182.
A race fogalmát Meltzl minden bizonnyal Hippolyte Taine-től vette át, részint Volk, részint
Volksseele jelentésben használva.
Néhány orosz tárgyú közlemény azért föllelhető a folyóiratban. Cassone, G: Evocazione (Da A.
Puschkin). 1879. 1., 3. sz. 49 (olasz vers); Russische Literatur. Uo. 1, 9-10. sz. 159 (hír B. Krilov
Lessing-fordításáról); Titellose Gedichte des Grafen Alex. Tolstoj. Uo. 2., 4. sz. 63.
1877. 15. sz. 223.
Uo. 16. sz. 241–243,
Meltzl Goethe Verkehr szavát fordítja ’közlekedés’-sel magyarra. A XVIII. század végétől használt
’közlekedni’: mit jemande in Verbindung stehen, 1844-től kommunizieren jelentésben fordul elő.
A magyar nyelv történeti-etimológiai szótára. 2. Főszerk.: Benkő Loránd. Budapest 1970. 636.
Meltzl emlegetett programtanulmányaiban (1877. 1, 9. sz. 1878. 9. sz.) nemcsak „protokollárisan”
hivatkozik Goethére, hanem épít is a goethei alapvetésre.
A 4. sz. jegyzetben i. m. 245.
1879. 2., 10. sz. 176.
1879. 1., 5. sz. 73–79.
Goethes Werke in zwölf Bänden. 11. Schriften zur Kunst und Literatur… 459.
Angyal, Andreas: Karl Hugo von Meltzl: Ein Vorläufer der neueren Religionsgeschichte und Kulturphilosophie. Südostforschungen 1942. 55–107. Az írás szemlélete nem függetleníthető a megjelenés helyétől és idejétől.
Fassel: a 14. sz. jegyzetben i. m.
1879. 1., 1. sz. 16–17, 6. sz. 1010–1011.
Vö. Kerekes: i. m. (15. sz. jegyzet)
Ponori Thewrewk Emil elnöki jelentése: Egyetemes Philologiai Közlöny 1877. 408–416.
Tanulmányomban fölhasználtam, bár közvetlenül nem hivatkoztam az alábbi műveket: Böhler,
Michael: Naturwissenschaft und Dichtung bei Goethe. In: Goethe im Kontext. Kunst und Humanität, Naturwissenschaft und Politik von der Aufklärung bis zur Restauration. Tübingen 1984.;
Hennig, John; Goethes Europakunde. Goethes Kenntnisse des nichtdeutschspachigen Europas.

2007. március

107

Amsterdam 1987.; Nell, Werner; Reflexionen und Konstruktionen des Fremden in der europäischen Literatur. Literarische und sozialwissenschaftliche Studien zu einer interkulturellen Hermeneutik. St. Augustin 2001.; Vergleichende Wissenschaften. Interdisziplinarität und Interkulturalität in den Komparatistiken. Hrsg.: Peter V. Zima unter Mitarbeit von Reinhard Kacinka
und Johann Strutz. Tübingen 2000.; Fassel, Horst: Chancen einer Neuausrichtung der Komparatistik in/an Mehrsprachregionen und Ballungsräumen. Estudios Filológicos Alemanes 7, 2005.
191–202. Meltzl folyóiratából cikkeket közöl magyar fordításban: Összehasonlító Irodalomtörténeti Lapok. Vál., s. a. r., előszó, jegyz. Gaál György. Bukarest 1975.

108

tiszatáj

Tóth Béla: Tiszajárás
Tóth Béla új könyve valójában régi mű, csak könyvként új. A Tiszatáj régi, kitartó olvasói
jól ismerhetik, hiszen 1967 és 1986 között, hónapról-hónapra itt jelent meg. Ám a könyv
egyáltalán nem avult el, sőt mondjuk ki mindjárt, jó és fontos mű. A szerző, bár már túl
van nyolcvanadik életévén, ma is aktív, rendszeresen dolgozik, s így művét nem el nem
készülő művei helyett vette elő s adta közre. Olyannyira nem, hogy akik ismerik, tudják,
most is csak barátai unszolására szánta rá magát a kiadásra. Ennek a látszólag érthetetlen
vonakodásnak persze megvoltak az okai, s az egyik, úgy vélem, igencsak nyomós. Tóth
Béla ugyanis a betiltása (1986) előtti Tiszatájnak egyik meghatározó szegedi szerzője volt,
a betiltás azonban nemcsak a Tiszajárás folytatása előtt vágta el az utat, de magát Tóth
Bélát is olyan helyzetbe sodorta, amely egyebek közt szétszakította azt a baráti köteléket
is, amely őt a lap szerkesztőihez fűzte. Hogy mi is történt 1986–87-ben, arra vonatkozóan
ma még csak különböző nézőpontú magánnarratívák vannak, s bár azóta húsz év eltelt,
egy konszenzusos, elmondható és elfogadható közös történet még nem született meg. Ami
bizonyos: a betiltás és az újraindítás, majd az ekörül fölparázsló indulatok megtörtek valamit Tóth Bélában is. Az ügynek sok vesztese volt, sőt csak vesztesei voltak, de a legnagyobb vesztes sejtésem szerint alighanem Tóth Béla lett, aki e bonyolult s nehéz szituációban természetes írói közegét vesztette el. Azt, amihez igazán tartozott.
A Tiszajárás kéziratának mostani elővétele, kötetté szerkesztése és könyvként való
közzététele tehát akaratlanul is túlmutat önmagán. Azzal, hogy az eredeti szöveget
a szerző, terjedelmi megfontolásokból, itt-ott megrövidítette, feszesebbre igazította, egy régi
mű kapott új életet – ugyanakkor az alapszöveghez való hozzányúlás a folytatás, a megszakadtnak az újra összekapcsolása is lett. A most megjelent könyv, amely a „régi” Tóth
Bélát s a mait egyaránt a legjobb lehetőségei szintjén mutatja, az életmű egyik legfontosabb, legkiérleltebb darabja.
Hogy mi ez a könyv, nehéz volna pontosan definiálni. Látszólag, konvencionális fogalmakban mozogva, szociográfia ez, valójában azonban – e jellegét sem föladva – ennél
jóval több: az elbeszélő, a világ állapotát verbalizáló, s ezzel egy öntörvényű külön világot
alkotó Tóth Béla is maradéktalanul megjelenik benne. Az alapötlet roppant egyszerű: az
elbeszélő a Tisza folyását követve (pontosabban a folyással szemben mozogva, Szegedtől
„fölfelé” haladva) végigmegy a Tisza menti településeken, mindegyiket bemutatja, beszél
történetükről, egykori „jelenükről”, fölvillantja jeles vagy egyszerűen csak érdekes és jellegzetes alakjait, idéz – olykor bőven idéz – a helyi folklórból, mindenekelőtt azonban mesél: bemutatja a folyó körül kialakult települések hagyományos életét. Ennek a megoldásnak az előnye kettős: a szerző, aki élőszóban is ízes szavú mesélő, teljesen szabadon kiélheti mesélőkedvét, élvezheti a nyelvben való megnyilatkozás verbális örömeit, ugyanakkor
a folyó kanyargása, illetve a kanyargás követése egy olyan kézenfekvő szilárd szerkezetet is
ad az egész műnek, amely szinte észrevehetetlen, kötöttsége szinte nincs is, mégis a lehető
legtermészetesebb módon összefűzi, egységes egésszé szervezi azt, ami egyébként széjjel-

2007. március

109

folyhatna. Olyasféle „természetes” és kikezdhetetlen szerkezete van tehát, mint pl. a posztmodern szótárregényeknek, s ahogy azok, ez is lehetővé teszi az enciklopédikus anyaggazdagság megjelenítését és a személyiség teljes narratívumban föloldódó „csapongásait”.
S csak nézőpont kérdése, hogy melyik olvasó mit aktualizál a műből. Ha akarom, a Tisza
menti települések gazdag anyagú „irodalmi” szociográfiáját olvasom, ha akarom, egy sajátos, narrációban oldott folklór-olvasókönyvet, ha akarom, egyszerűen „csak” irodalmat,
jóízű, olvasni érdemes szöveget. Azaz, valami nehezen besorolható műfajú próza ez, amelyet elsősorban nyelve éltet. A könyv mindegyik olvasásmódja legitim, igazi gazdagságát
azonban mégis alighanem csak egy olyan, a referenciális és a figurális olvasatot egymásbajátszató olvasásmód tárja föl, amelyik a szövegben rejlő mindegyik lehetőséget figyelembe
veszi.
Kosztolányi Dezsőnek van egy tanulmánya Pázmány Péterről (a Nyugatban jelent meg
az 1920-as évek elején), s ebben Kosztolányi azt demonstrálja meggyőzően, hogy bár Pázmány teológiai és hitvédelmi nézetei a legtöbb embert már nem érdeklik, de az a próza,
amelyen a kardinális megszólalt, ma is, a megszólalásra alkalmat adó teológiai szituációtól
és érvektől függetlenül is: eleven – mert nyelve plasztikus, kifejező, élő. Ez az összefüggés,
mutatis mutandis, a Tiszajárás nyelvére is érvényes. A nyelvnek nyelvteremtő „használata”, amely tanulhatatlan, s vagy megvan valakinél, vagy nincs meg, Tóth Bélára is jellemző. Nincs meg benne ugyan az újabb idejű prózának az a szigorú szerkesztettsége,
amely szinte elvontan is lekottázható, sem az a metafizikai redukció, amelyről Nádas Péter Mészöly Miklós prózájáról szólva beszél: ennyiben tehát Tóth Béla prózája nem „korszerű”, nem mai. Kimaradt az újabb trendből, az uralkodó beszédmódból. De birtokol valami olyasmit, ami – bár ősi – sok mindenért ma is kárpótlást ad: a nyelv plaszticitását,
érzékelő- és éreztető hatalmát. Ha tehát nem is tartozik az újabb próza egyik ágába, belefér egy másikba: a szertelenebb, „naivabb”, ám csapongásaiban is hihetetlenül gazdag
„mesélő” irodalomba.
Tóth Béla sokak számára afféle naiv „őstehetség”, aki „hályogkovácsként” alkot. Ez
a vélekedés nincs minden igazság nélkül: az asztalosinasból könyvtárigazgatóvá lett író
csakugyan nem tagadhatja le, hogy „honnan jött”, s milyen kerülőutakon át lett értelmiségivé. A kétkeziekkel való összekapcsoltsága ma is megvan. Ám mindez egyáltalán nem
jelenti a műveltségtől való „érintetlenségét”. Könyvtárosként nagyon is széleskörű tájékozottságra tett szert – ezt egyebek közt a Tiszajárásban fölhalmozott ismeretanyag is tanúsítja. S nemcsak arról van szó, hogy mindenfélét, ami a szociográfiájához kellett, összeolvasott, belekapva ebbe is, abba is. Azt, amit az ő egyszerre realisztikus, ám mégis az
öncélú nyelviség közegében mozgó prózája megkíván, ismeri. Igaz, a filológiát, némi szarkazmussal, ollóművészetnek tartja, s a pozitivista értelemben vett filológia csakugyan idegen tőle. Számára a történeti „adat”, a források tanúsága csak az elbeszélés „levegőjének”
megteremtéséhez kell. Jellemző, hogy a történeti iratoknál a Tiszajárásban becsesebb forrás a magyar folklór, a folklór közvetítette tapasztalat. Ez ugyanis mintegy előszövegként
közvetlenül belevonható a saját nézőpontú elbeszélésbe, s az elbeszélői hangból ez a folklór nem is lóg ki: összhangban van vele. A Tiszajárásban ez a sajátossága, amely az elbeszéltek erős textualizációjaként írható le, mindazonáltal nem semmisíti meg a valóságvonatkozásokat sem. Sőt kimondható, egy olyan életvilágról ad hírt ez a könyv, amely az
utóbbi évtizedek minden változása ellenére alapformáiban ma is létezik, de amely jórészt

110

tiszatáj

már kivülrekedt az újabb magyar próza szemhatárán. Egy olyan dimenzió válik tehát érzékelhetővé általa, melyhez az úgynevezett posztmodernnek sem életbeli kötöttségei, sem
irodalmi affinitása nincs már. Ami tehát az irodalmi mainstream számára már elveszett.
Ami a Tiszajárásban, e sajátos „szociográfiában” mint „élet” megjelenik, az persze
– sarkítva fogalmazva – a modern világban fölszínen maradni akaró premodern. Egy kor
ugyanis, a hiedelmekkel ellentétben, sohasem homogén; uralkodó, a többit maga alá
gyűrő trendje ugyan szükségképpen kiemelkedik, s „kívülről” esetleg csak ez „látszik”, de
mellette, alatta valahol megvan a háttérbe szorult „régi” is. Tóth Béla szíve s vonzalmai
szerint ennek a háttérbe szorult, mert háttérbe szorított, ám az ősivel való rokonságát őrző
„réginek” az írója. Ott érzi jól magát, s ott mutatkozik meg leginkább megjelenítő ereje,
ahol a természetben élő, vagy legalábbis természeti kapcsolatait még megtartó ember él
s mozog, s e nagy adottsághoz igazodva végzi napi tevékenységét. Az ő világa nem a steril
absztrakciókban szlalomozó „professzorok” vagy a hatalomtechnikusok világa. Az a valóságos világ érdekli, amelyben a természeti összefüggéseit megőrző ember sikere és sikertelensége közvetlenül mutatkozik meg, s amelyben a siker a természeti világgal fönntartott összhang függvénye. Ez azonban egyáltalán nem valami programos „ómódiság”, időből való kiesettség, a visszahozhatatlan visszahozni akarása. Tóth Béla „realista” alkat, két
lábbal a földön áll, s számol a változásokkal. Így számára ez a „régi” nem nosztalgia tárgya, hanem az igazi alaphoz való ragaszkodás, s viszonya a természethez, az emberekhez,
az ember s természet interakciójából összeálló világhoz maga is ennek az alapnak a folyamatos verbális újratermelése. Egy premodern, modern, posztmodern skálán tehát legalább annyira „posztmodern”, mint amennyire premodern. Mint magánember s mint szövegvilágot alkotó író mindhárom korba beletartozik – szociográfiájának különös fénytörése alighanem innen adódik.

*
Tóth Béla könyve, tematikájából is adódóan, ki van téve a le- és beszűkítő olvasásmódnak.
Mai prózánk újabb nemzedékei pedig alighanem kézbe sem fogják venni: a szerző, túl
a nyolcvanon, mindenféle hatalom nélkül immár egy irodalmonkívüli szereplője csak irodalmunknak. Megmaradt olvasói pedig alighanem az idősebb nemzedékből regrutálódnak, érvényesítve a maguk visszafelé néző, nosztalgikus igényeit. E helyzet, valljuk meg,
rövid távon aligha kedvez a Tiszajárásnak. Hosszabb távra figyelve azonban, úgy hiszem,
kimondható: van erő e könyvben, hogy érvényesüljön, hogy megmaradjon, hogy újra
s újra vissza lehessen hozzá fordulni. Ez a tartósság, amely nyelvébe s a nyelv által őrzött
tapasztalatokba bele van kódolva, többet ér, mint egy esetleges, de ilyen könyv számára
manapság elképzelhetetlen „médiasiker”. Aki ír, hosszú távra dolgozik. (Bába és Társa
Kiadó, Szeged, 2006. 456 oldal)

Lengyel András

2007. március

111

Létvégi hajrában
S ÜTŐ ANDRÁS KÖNYVE

Kossuth Egyetemi Kiadó
Debrecen, 2006
386 oldal, 2800 Ft

Sütő András kötetének anyagát Ablonczy László még az
íróval közösen, az ő jóváhagyásával állította össze 2006.
augusztus 14–16-a között Marosvásárhelyen. Sütő András
– közeli halálának sejtelmével – maga hívta Marosvásárhelyre leghűségesebb, legodaadóbb segítő emberét, hogy
a szó valódi értelmében „létvégi hajrában” összeállítsa ezt
a kötetet. Már a 2001-ben Debrecenben a Kossuth Egyetemi
Kiadó által megjelentetett hatszáz lap terjedelmű impozáns
Sütő-kötetnek, az Erdélyi változtatlanságoknak is az volt
a legfontosabb törekvése, hogy segítse az erdélyi magyarság
fölegyenesedését, önrendelkezéssel, autonómiával bíró közösséggé emelkedését. Érvek sokaságát mozgósította ennek
a célnak a megvalósítása érdekében. A kisebbségi magyarság szellemi, kulturális és nyelvi összefogásának, autonómiájának szükségét és lehetőségét a jól működő kisebbségi
autonómiák példájával is bizonyította. Olyan korszerű magyar nemzeti stratégiát sürgetett, amelyiknek eredményeképpen a határon túli magyar nemzeti közösségek elnyerik

autonómiájukat.
Életművének egyik vezérfonala a kisebbségi közösségek emberi jogaiért való folyamatos küzdelem. A rendszerváltozás folyamatában ez a törekvése fölerősödött, mert meggyőződése volt, hogy a rendszerváltozás, majd az Európai Unióhoz való csatlakozás az utolsó
esély a sokfelé szakított magyarság számára ahhoz, hogy az európai jogi normáknak megfelelően szellemi, nyelvi, kulturális értelemben visszaállítsa nemzeti egységét, megerősítse
nemzeti összetartozás-tudatát.
A kötet ciklusai elé emelt Őrző lehettem a strázsán című esszéje Sütő András hetvenötödik születésnapi számvetése volt az őt ünneplő soproniak előtt. Előbb a „leghűségesebb
város”-t köszönti, mely a trianoni hungarocíduim jegyében elrabolt városok közül népszavazás alapján visszatért Magyarországhoz. Szembeállítja ezt a – Bánffy Miklós és Bethlen
István hathatós közreműködésével megteremtett – természetes lehetőséget azzal a képtelenséggel, amelyik az erdélyi magyar városokat sújtotta, melyeknek nem engedélyeztek
hasonló sorsválasztást. Bánffy Miklóssal Sütő András 1948-ban gimnazista-riporter korában interjút készített. Az esszé érzékletesen idézi fel a volt külügyminiszter későbbi sorsát,
majd fölsorolja azokat a szellemi nagyságokat – Móricz Zsigmondot, Kemény Zsigmondot, Babits Mihályt, Németh Lászlót, Illyés Gyulát, Tamási Áront – akiknek a vonzáskörében Sütő András fiatal íróként korán felismerte az írástudók felelősségét. Az önéletrajzi

112

tiszatáj

esszé ezután néhány fontos művének – Nagyenyedi fügevirág, Egy lócsiszár virágvasárnapja, Az ugató madár – az erdélyi magyar sorsban gyökerező motivációját tárja föl példájaként annak, hogy írói szemléletét közösségének sorsa formálta. Az erdélyi képtelenségek tapasztalása vezette őt például az ugató madár abszurd jelenségéhez: „Mi ott, Bethlen
Gábor országában magyar származású románok vagyunk. Mi ez? Mi ez, ha nem ugató
madár?” A közösségi felelősségtől áthatott irodalmat elutasító, „nemzeti gondokat fumigáló cinikusok” gúnyolódását pedig egyik drámája hősének szavaival utasítja el: „ott kezdődik az ember, ahol összetéveszti magát mindazzal, amitől megfosztották”.
Ez az önéletrajzi számvetés Sütő András ars poeticáját a hűség és a felelősség vállalásában jelöli meg. A saját életét és életművét beállítja abba a hosszú sorba, amelyben az erdélyi magyarság megmaradásáért és boldogulásáért küzdők táborát látja. Azt a meggyőződését fejezi ki, hogy Magyarországnak az Európai Unió jogrendje szerint hozzá kell segítenie a kisebbségi magyarságot az egyetemes emberi jogokhoz, így a közösségi önrendelkezéshez is. E jogrend veszélyeztetett zónáiból a magyarságnak nem elmenekülnie kell,
hanem az anyaország segítségével meg kell teremteni a kisebbségi magyarság számára az
egyenlő emberi esélyeket minden elszakított területen.
Jó érzékkel emelték a kötet szerkesztői – Ablonczy László és Cs. Nagy Ibolya – ezt az
esszét a kötet élére, hiszen Sütő András többi írásai – esszéi, jegyzetei, levelei egyaránt –
ennek az eszmének a jegyében kapcsolódnak egymáshoz.
Az Illyés-életmű közösségi személetet formáló és erősítő megidézésével a Haza a magasban és mélyben azt tanúsítja, hogy „képzelt mivoltában is a szólásszabadság, énekszabadság, vallásszabadság országa volt a haza a magasban”. A szellem, a kultúra erejével
teremtett egy olyan belső világot a magyarság számára, amely feldarabolhatatlan és elvehetetlen volt: „Magyarország a harmadik mohácsi vészt is elszenvedte már. A lenti vidékről megint a magasba kellett reményt, álmot s ábrándot menteni.” Sütő András bőségesen számba veszi a Heródes-idő tényeit, de sohasem törődik bele a reménytelenségbe,
hanem a legkülönfélébb módokon keresi a kisebbségi magyarságnak a többséggel egyenlő
emberi esélyeit, hiszen a kisebbségi magyarság is a magyar nemzet része. A Szellemi erődítményünk, magos Illyés vára című esszé is ezt a gondolatot viszi tovább és erősíti föl az
új idő reményei szerint. „A rendszerváltás második évtizedében magos Illyés vára az
emelkedő nemzet szellemerejének kontinentális bizonyosságát jelzi. A kényes, köldöknéző
Nyugat felé is azt híreli, hogy kár volt az egyországos magyart hétországos diaszpóraságra
büntetni.”
A magyar nemzetet összefogni, erősíteni akaró szándéknak sok-sok munkását idézi
meg Sütő András könyve. Szépfalusi Istvánt „a diaszpóra mindenese”-ként méltatja, Czine
Mihály „az írás szabadságának védelmezője, dogmák, nemzetellenes nézetek és diktatórikus garázdaságok bátor ellenzője, soha meg nem alkuvó harcosa a nemzet sorskérdéseit
fölvállaló népi-nemzeti szellemi irányzatnak”. Igazságot szolgáltat a nacionalista-kommunista diktatúra sok-sok áldozatának. Csőgör Lajost „vallott és vállalt magyarsága”, az
anyanyelvi oktatáshoz és az önrendelkezéshez való megalkuvást nem ismerő ragaszkodása
miatt ítélték súlyos börtönévekre. Bözödi Györgyöt törvényes ítélet nélkül évekig „nádvágó rabszolgaként” dolgoztatták a Duna-deltában. Földig alázták Kemény Jánost, aki
egész vagyonát „a nemzeti eszmélet ébrentartásának szolgálatába” állította.

2007. március

113

A kisebbségi kiszolgáltatottság közepette az erdélyi magyarság számára az európai jogrend érvényesítése lehetett az egyetlen remény az emberhez méltó életre. Ezért üdvözölte
Sütő András Antall Józsefnek azt a kijelentését, hogy lélekben 15 millió magyar miniszterelnökének tekinti magát: „amit Antall József kimondott, az Bethlen Gábor-i bölcsességgel
átgondolt új nemzetstratégiai feladat elvi megalapozása volt. Gyökeres szemléleti fordulat
az erőszakolt asszimiláció torkába jutott határon túli magyarok ügyében.” Ezért válaszolt
Sütő András szarkasztikus iróniával azoknak, akik ettől a lelki összefogástól a szomszédjainkkal való jó viszonyunkat féltették. Nem más nemzetek belügyeibe való beleszólás ez
– hangsúlyozta –, hanem csupán a magyar nemzetrészek kulturális megsemmisítésének
a „szuverén jogát” tagadja.
Petőfi azon búsult, hogy megtörött egysége után kétországos nemzet lett a magyar.
Sütő András Petőfi szavaival nevezi meg a szétesés okát is, a nemzeti összetartás hiányát.
Majd felidézi a későbbi történelmet, melynek során „kétországos magyarságból hétországos nemzet, hetvenhét országos diaszpóra” lettünk. Petőfi – mondja Sütő András – azóta
is kiált bennünk: „tartottunk volna össze!” Gyakran idézi Széchenyi megállapítását is:
„magyar nem vész el, csak magyar által”. A naponta tapasztalt magyar széthúzással szemben „rémálmot hessegetve” fordul vissza Antall József reményeihez: „Az anyaország és
a nagyvilág támogató erejével megsegítve be kell verekednünk magunkat minden határon
túli magyar régióban a teljes és valóságos önrendelkezés védelme alá. A határok feletti
magyar integráció így válik metaforikus reménységből alkotmányos valósággá.” Az illyési
haza a magasban gondolat így lesz történelemformáló eszmévé és reménységgé.
Sütő András nemzetragasztó törekvése, igyekezete mutatkozik meg abban is, hogy
élete utolsó éveiben – súlyos betegségekkel küzdve is – nyitott lélekkel figyelt kortársaira.
Szellemi szövetséget erősítő szavakkal irányította rájuk a közösség figyelmét. Julianusdíjas barátját köszöntve azt hangsúlyozta, hogy Sylvester Lajos vallja és vállalja, hogy
a Trianon-szindróma gyógymódja nem a feledés, hanem az önrendelkezés, „az elszakított
magyar nemzetrészek teljes, területi és személyi autonómiája”. Egész történelmi esszével
igazolja az erdélyi magyarság önrendelkezésének, a Székelyföld területi autonómiájának
a jogosultságát és halaszthatatlanságát. Az ötvenéves Nagy Gáspárt köszöntő soraiban
a „vakmerő férfiú”-t méltatta, aki megmutatta, hogy „nem árt nekünk a bátorság a Gyávaság
Nagy Korszakában”. Művészetének azt az értékét emelte ki, amelyik a saját eszménye is.
Ez pedig a „kristályos esztétikum, színarany Szépség és illyési-némethi értelemben vett
közösségi kötöttség” szétválaszthatatlan egysége. A nyolcvanesztendős Faragó József életművét értékelve annak a reménységének adott hangot, hogy a néprajztudós életműve,
„kicsi szellemország”-a még a „nemzeti tudatukban megrokkant nyelvkárosultakat” is
a gyógyulás útjára terelheti.
A sok-sok kínálkozó példa közül Farkas Árpád A szivárgásban című verséről írt sorait
idézem még annak dokumentumaként is, hogy Sütő András méltató szavai sohasem terelik el a figyelmet a megoldatlan közösségi gondokról, hanem éppen azok néven nevezésével kísérelnek meg ellenerőt képezni. A Szivárgásban „egyik legdrámaibb feljajdulás Farkas Árpád nagy virrasztó-víziói között. Évtizedek óta lobog föl Erdély-szerte vészt hírelő
s önvédelmi küzdelemre hívó lármafaként, és fájdalom, egyre égetőbben nemzeti közösségünk belső vérzése, fogyatkozása, szórványvilágban való lassú kihalása közben.”

114

tiszatáj

Méltató elemzései önvallomások is. A Létvégi hajrában minden írása arról tanúskodik, hogy ő is „konok”, „a föld alól is vigaszt remél a magunk megőrzéséhez”. Megtartó
értékeket mutat meg, cselekvésre ösztönöz lehetetlen körülmények között is. Történelmi
emlékezetünket gyógyító tettnek minősíti szobrászművész barátjának a munkásságát.
A győzelemittas román hatalom példátlan pusztítást végzett Erdélyben: a magyar történelmi
emlékek, szobrok, domborművek, kegyeleti oszlopok sokaságát semmisítette meg. Hunyadi László ezzel a pusztítással szállt szembe, amikor sorra szoborrá álmodta és alkotta
a magyar történelem nagy alakjait Szent Istvántól Orbán Balázsig, Petőfi Sándortól Márton Áronig.
A „jubiláris kalamitás” alkalmából különleges érzékenységgel, lényeglátó ráhangolódással és vállalt sorsközösséggel méltatja Csoóri Sándor életművét is, melynek „alaphangja a fájdalom; a bartóki hangszerelés, allegro barbaro és e polifóniában természetesen fonódik egybe nemzeti sors és személyes, benső univerzum, bizakodás, tört remény
s a mégis-mégis madáchi követelménye”. Olyan ez a jellemzés, hogy érezzük mögötte Csoóri
életművének bensőséges ismeretét, de érezzük azt is, hogy Sütő András személyes vallomása ez is. A Csoóri-életmű olyan mélyen érti a kisebbségi léthelyzet tragikumát, hogy
Sütő Andrásnak ajánlott versét – Az elmulasztott utakat – a megszólított így jellemzi:
„Ennek a versnek minden igéje, képe, halotti sereglésben vonuló borzalma: Tény. Minden
körbepillantása: véres krónikák tanúságával ellenőrizhető számbavétel. Ennek a versnek
hangtani képlete: hármas kalapácsütés: MEG-TÖR-TÉNT.”
Sütő Andrásról már régen megírta Farkas Árpád, hogy mindenről az jut eszébe, amit
éppen mondani akar. Így van ez a Létvégi hajrában lapjain is. A legkülönfélébb alkalmakból írt esszék, jegyzetek, levelek egy szerteágazó gondhoz kapcsolódnak. Ez pedig az
erdélyi magyarság megmaradásának és boldogulásának az ügye.
Könyve szinte enciklopédiája a romlásnak és a gyógyítási kísérletnek egyaránt. A bajok
számbavételével is cselekvésre szólít. „Erdély aranykorát nem siratni kell, hanem romjaiból újjáépíteni. És pillanatig se feledni, hogy esőleső társaságnak legföljebb esőt ád az Isten.” Az erdélyi magyarság megerősítésére irányuló történelmi cselekvés igénye hatja át
a Létvégi hajrában minden sorát. Fontos csomópontjai vannak ennek a cselekvésnek.
Azért veszi számba például az erdélyi szórványmagyarság nyelvkárosodásának döbbenetes
tényeit, hogy az anyanyelvi művelődés elemi emberi jogának érvényesítését követelje. Emberhez méltó jövőt csak akkor remélhet a nemzetiség, ha kollektív jogai vannak arra, hogy
iskolai hálózata az óvodától az egyetemig működjön. Szinte motívumszerűen tér vissza
Sütő András írásaiban az anyanyelvi műveltség elemi emberi jogához való ragaszkodás,
a magyar iskolák, könyvtárak, művelődési intézmények védelme. Meggyőződése, hogy a közösségi lét megőrzésének elemi feltétele az anyanyelv jogainak visszaállítása. Ezért szólal
fel újra és újra a román nyelvi imperializmus és az erőszakolt asszimiláció ellen. Ezért
mutatja be annak számtalan változatát dokumentum érvényű alapossággal. A marosvásárhelyi pogrom áldozataként is kérdezi: „Miképp védekezzen a romániai magyarság
a pogrom nyilvánosan meghirdetett, Európa szeme láttára, fényes nappal meghirdetett
kollektív kiirtó szándéka ellen?”
Példák sorával bizonyítja, hogy az erdélyi magyarság egyenjogúságot kérő szelíd magatartása nem hozott eredményt, nem talált meghallgatásra. A reménytelenség a menekülésben megnyilvánuló kollektív öngyilkossághoz vezetett. Éppen ezért Sütő András sze-

2007. március

115

rint elkerülhetetlen már a romániai magyarság önvédelmi magatartásának a radikalizálódása. Ezért kíván barátaitól is erősebb kritikai megközelítést, határozottabb, célratörőbb
magatartást. Történelmileg is mérlegeli azokat a szép elképzeléseket, amelyek érvényre
juttatásához nem volt megfelelő erő. Fábry Zoltán eszméje, a vox humana éppúgy kiegészítésre szorul, mint Németh Lászlónak a Trianon után szétszóródott magyarság új szellemi-művelődési küldetéséről szőtt merész álma. Ezek a szép eszmék a megvalósításukhoz, működtetésükhöz szükséges emberi jogi feltételek biztosítása nélkül csak eszmények
maradtak. Ahhoz, hogy az ezeket vállaló közösség boldogulhasson, az elemi emberi jogok
alapján biztosított feltételekre is szükség volna.
A Dunatáj népeinek „tejtestvériség”-éről szőtt Németh László-i gondolatot sem veti el
a jövő horizontjáról, de a jelenben ez is súlyos kiegészítésre szorul, mert „bűn és botor
balekség volna elhallgatni, tétlenül szemlélni az ország határain kívül sínylődő magyarok
millióinak fokozatos eltűnését az erőszakolt asszimiláció kígyótorkában s a világgá futásban”.
Sütő András a megfogalmazott eszményeket mindig szembesíti a valóságos helyzettel.
Ez a szembesítés nem az eszményeket kérdőjelezi meg, hanem kiegészíti azokat a megvalósításukhoz szükséges körülmények megteremtésének a felelősségével. Gondolkodásában a nemzet földarabolhatatlan egység, részei egymás nélkül nem boldogulhatnak. „A tizenötmillió magyar sorsáért viselt nemzeti felelősséget soha többé elhárítani nem lehet.”
A magyar nép egészét sújtó Trianon-szindróma feloldását egyedül a kisebbségi autonómiák létrehozásában látná. Ezek nem veszélyeztetnék a többségi nemzet államiságát, de
biztosítanák a kisebbségek emberhez méltó életlehetőségeit. Csak Európában legalább huszonöt jól működő autonómiára hivatkozik ennek bizonyítékául. A kisebbségi kiszolgáltatottság tragikus következményeit számadatokkal is dokumentálja. Trianon idején Erdélyben 1,6 millió magyar és 1,8 millió román élt. Ma a román lakosság száma már meghaladta a 6 milliót, „a magyarok száma pedig 1,4 millió körül bizonytalankodik a megállíthatatlan fogyatkozás tudatában”. A többi kisebbségi magyarság sorsának példája is hasonló. „Az utódállamok önkényének oly könnyedén kiszolgáltatott, csonkolt Magyarország
határon kívüli nemzeti közösségei, magyarok mintegy hárommilliónyian a kényszerű aszszimiláció és az exodus végveszélyébe jutottak.” A magyar kisebbségek abszurd kiszolgáltatottságát mutatja ez. Az európai emberi jogokra hivatkozva ez ellen a „magyartalanítás”
ellen küzdött Sütő András élete utolsó pillanatáig. Az emberi jogok védelmét sohasem
szűkítette le a saját nemzetére. Írásai a humánum védelmének egyetemes érvényű dokumentumai. Az embertelenség egyetemes érvényű elítélései.
Rendíthetetlen nemzetóvó magatartás jellemzi Sütő András minden írását. Keserűségében sem esik túlzásokba. A bajok közepette is mindig a jó megoldás lehetőségét keresi.
Példa lehet erre a 2004. december 5-i népszavazás után adott interjúja. Számot ad a szomorúságról is, de abszurditásnak nevezi azt, hogy egyesek Trianont s a december ötödikei
népszavazást összemossák. Ő nem tekinti a történteket „irreverzibilis nemzeti sérülésnek”, mert két pártirányzat konfliktusánál messzebbre néz, s ellensúlyként azokra a tényekre hívja fel a figyelmet, amelyek a magyar nemzeti együvé tartozás bizonyítékai. Hasonlóképpen árnyaltan mond véleményt az erdélyi magyar exodusról is. Nem vádolta a kivándorlókat, mert „mások kényszercselekvéseit, akár a kínban kimondott szavakat, roppant felelősség megítélni”, de fájlalta, hogy „be hosszan, keservesen sír majd utánuk az el-

116

tiszatáj

hagyott szülőföld”. Saját döntését viszont az „itt állok, másként nem tehetek” szakrális fényű egyértelműségével mondta ki: „Én maradok, másként nem tehetek.” Ezt az Erdélyben
maradást azonban nemcsak belső etikai paranccsal indokolta, hanem reménységgel is:
„Ha most pedig ez a kérdés: az európai kultúrába és civilizációba visszatérő Erdélyt
mivel ékesíti föl a képzelet, akkor én azt mondom: Bethlen Gábor álma teljesül be! Véget
ér majd bennünk is a Nagy Fejedelem halálig tartó bánata a három részre szakadt ország
miatt. Még ha nem kerülünk is már vissza István király örökségébe. De más lesz a magyar
élet a Svájc mintájára megújított Erdélyben is. Merész álom? A kantonok szabad világa
nem álom. Akkor a párja is megvalósítható.”
2005-ben mondta Sütő András ezeket a végrendeleteként is értelmezhető mondatokat.
Kossuth Egyetemi Kiadó, Debrecen, 2006

Görömbei András

2007. március

117

Jeleneink és múltjaink
ÁCS M ARGIT ÚJABB ESSZÉI

„A technikai jólétnek, ha ugyan megjön, óriási
ára van: fölösleges, a fejét szűkítő vívmányokért
állati éberségét, az alkotás örömét, emberi autonómiáját adja cserébe. […] Az emberiségért
küzdő elit eltűnik –, helyükbe az állam szolgái
lépnek.”
(Németh László)

Németh László több mint fél évszázada vetette papírra e komor jóslatot – mint az újkor lényegének egyik felfogását –,
s ma már aligha kételkedhetünk: megérkeztünk. Itt van
a technikai jólét (minő finom a distinkció, nem általános
jólétről beszél), „állati” éberségünk kihunyófélben, alkotókedvünk és emberi autonómiánk rogyadozóban. (Az állam
szolgáinak kártevéseit mindenki ismeri.) Ács Margit idézi
egy helyütt a fenti, 1950-ben leírt sorokat, nem kétséges:
ugyanígy látja ő is. Ám mindvégig érzékelteti könyvében,
hogy nem fatalista módon figyeli a fejleményeket, hanem
fő vonulataiban igyekszik kitapogatni őket. A kötet címével szemléletesen utal arra, hogy mindig több múltja és
több jelene van egy nemzetnek. A szerint a felfogás szerint
legalábbis, amely tényleges történelemformáló tényezőként
veszi számba az éppen meglévő történelmi alternatívákat;
Felsőmagyarország Kiadó
illetőleg a társadalom egészét nem homogén masszának,
Miskolc, 2006
hanem differenciált embercsoportok és egyének összessé258 oldal, 2000 Ft
gének tekinti. Működésében, mindennapjaiban életében is
többféle – sokféle – múlt létezik tehát egyszerre, miként
– ugyanebből a létállapotból következően – többféle a jelenünk, sőt: többfélék a jeleneink is.
Például Ács Margit múltja és jelene is nyilvánvalóan különbözik mindenki másétól.
Szóban forgó kötetét érdemes az Iskoláim címmel közölt önéletrajzi esszéjével kezdeni: az
önszemélyiségrajz kitűnő. Mély és felkavaró. „Nőuralmú” család, édesapa nélkül, újpesti
munkáskörnyezet, kiemelt káder nevelőapa – a rákosista időkben. A család meghatározó
tagjai hívei a rendszernek, minden oka megvolt, meglett volna rá, hogy ő maga is „baloldali”-vá váljék. De nem így történt. Ugyanis – egyszerűen fogalmazva – a belső motivációk felülkerekedtek a szociológiai hatásokon. És ez az igazán érdekes és igazán fontos Ács
Margit gyerekkori történelmében: a mentális és az intellektuális elemek egymást erősítik.
A belső hang parancsának és a tiszta ész kritikájának a találkozása. Van ebben a vallomásban egy önmagánál sokkal messzebbre mutató megjegyzés (valójában bizonyára sú-

118

tiszatáj

lyos következményű fölismerés), amit szó szerint kell idéznünk. „A család nem volt vallásos, de […] elsőáldozó is voltam. Ami azt illeti, rossz szájízzel, mert keveselltem bűneimet,
amiket meggyónhattam, ugyanakkor nevenincs bűnösség hullámzott bennem, mint valami sötét, langyos, iszapos tófenék, lágyan karmoló hínárokkal, pontosan éreztem, s mert
megnevezni nem lehetett, nem is kaphattam rá feloldozást.” Kevesellte tehát a bűneit,
mintha csak valamilyen teljesítményről kellett volna számot adnia, másfelől pedig folyvást kísértette a fölismerés, a tisztán látás akarása, a „bűn” megragadásának vágyott kényszere: ez is a teljesítmény vonzása, a rá szabott feladat „jó minőségű” megoldásának az
eredendő vágya. Mindez a történés azért oly éles villanás ebben a kötetben, mivel a majdani író, kritikus, esszéíró talán egyik legfontosabb (legszebb?) erényét vetíti előre (persze, innen meg vissza). Nem mintha ennek az életrajznak a többi sorsdöntő eleme nem
lenne fontos. Például a 16 éves korban elkövetett „ellenforradalmi cselekmény” (részt vett
egy iskolai sztrájkkészülődés szervezésében), vagy hirtelen bekerülése (még egyetemista
éveiben) az elit irodalmi kiadó nagy szellemei közé s több évtizeden át hivatásos lektorként, kritikusként, szerkesztőként ott is maradni tudása.
Mindezek a sorszerűen fontos történések évekre, napokra, órákra, percekre széttördelhető, itt-ott még be is helyettesíthető életrajzi adalékok. A fő motívum mindezekben
a szellemi-lelki folyamatokban az ember őrlődése, bizonyosságkeresése. Mert ezek az évtizedekre széthúzódó élethelyzetek nem elsősorban confessiók, hanem folytonos küzdelmek a lélek és az intellektus közös igazságáért.
A tapasztalás és a személyes érintettség egysége mindmáig tán a legfontosabb meggyőződést és véleményt formáló tényező Ács Margit esszéírói életművében. Miként a fülszövegben fogalmaz: az olvasó „biztosan tudhatja: a szerző ilyennek ismeri a világot”. Ez
a szellemi-lelki pozíció nem fölényes ösztönösséget vagy az „őstehetség” előjogát jelenti
– föl sem vetődik ilyesmi –, hanem bizonyos szűrőrendszereknek a működését: az irdatlanul sok élmény, információ, dokumentum – a tapasztalás – kínkeservek közti feldolgozását, személyes, belső lételemmé válását. A rideg – és nem is mindig hiteles – tudományosság melletti belső meggyőződést.
Ilyen kettős természetű – tapasztalás és személyes érintettség – meggyőződésen alapszik Ács Margit történelemszemlélete is. A szenvedélyes gondolkodás e téren – tehát
a mindennapok szintjén – szinte eleve természetes: miért így történt, van-e tanulsága,
egyáltalán van-e értelme? Kell-e, szabad-e párhuzamokat vonni elmúlt történelmi események, korok és a jelen (a közelmúlt) állapota között? Mire tanítanak a nemzet jeles gondolkodói, történelmi nagyjai? Megérthető-e, levezethető-e a jelen a múltból? – és így tovább – sorjáznak kérdései. Miközben maga is tisztában van azzal, hogy a tapasztalás és
a személyes érintettség kapcsolata bizonyos szellemi-lelki szituációkban nem mindig harmonikus, állandó kontrollra szorul – az úgynevezett objektív valóság tükrében.
Nagy dilemmája például a kiegyezések kérdése. A kiegyezéseké etikai értelemben és
történelmi kényszerhelyzetekben: a 19. század második felében például, de az 1956 utáni
Kádár-rendszer jószerével általános jellegű kiegyezése is. Bibó Istán és Németh László
a két legelső szellemi kalauza ebben a történelmi utazásban, de megpróbálja megérteni (ha
elfogadni nem is) azokat, akik a kiegyezések mellett érvelnek. S majdnem mindig elér ez
a gondolkodási ív napjaink történelméig, a „rendszerváltozás” utáni másfél évtizedet értve
ezen. Hogyan jutott, juthatott idáig és ide a nemzet, milyen szerepet játszottak ezekben

2007. március

119

a folyamatokban az értelmiség különböző táborokhoz tartozó képviselői, hogyan lehetséges
az, hogy az elmúló rezsim élelmes „újhullámai” kerültek az élre politikában, gazdaságban,
ideológiai és médiabefolyásban?
Magyarázata, fő érvrendszere a nemzeti tudat zilált állapotában és ennek rendkívül
súlyos következményeiben található. Az értelmiség, a magyar értelmiség válságáról beszél
többször is. Ez persze nem is oly nehezen megmagyarázható állapot (és folyamat), hiszen
a gondolkodó, a történelmet, az egész nemzet céljait és érdekeit ismerő értelmiségi elit
mellett, sőt vele szemben nagy szerephez jutottak a megélhetési értelmiségiek, azok, akiknek éppen az az állapot a megfelelő, éppen az a status quo az érdekük, amelyben nem
a nemzet egésze, hanem csak egy töredék része jár jól, élvezi a „rendszerváltozás” előnyeit.
Ez a komprádor értelmiségi csoport tartja felügyelet alatt a szellemi életet, s finom hajszálcsövecskék millióin keresztül képes megsokszorozni valódi súlyát, erejét. Méghozzá
viszonylag könnyen, hiszen a vele szembeni szérum, ellenméreg: a magyar nemzettudat
roncsolt állapotba került.
Ács Margit könyvének számos pontján érinti a szóban forgó összefüggést; konkrét íróiirodalmi példákkal, tanulságokkal megvilágítva. Németh László 1945 utáni tanulmányairól gondolkodva fölveti például az utópia pótolhatatlan fontosságát az erkölcsös emberi
cselekvések menetében. Az eszmények „az ember jobb része végső menedéke” – hangoztatja. Eszmények nélkül nincs üdvös kibontakozás. A gyakorlatiasan gondolkodó társadalmi reformernek is szüksége van eszményekre. Az utópiák nem arra valók – tehetjük
hozzá –, hogy megvalósítsuk őket, hanem arra, hogy közeledjünk feléjük. „Az értelmiségi
üdvösségharcnak – mondja Ács Margit – valamennyi formája önbecsülésünket állíthatja
vissza.” Elvileg vitathatatlan a következő axiómája is: „A saját hazájában élvezett előjogaihoz a magyar kulturális identitás az egyetlen elvi fedezet. Ha nincs kulturális magyarság,
nincs semmilyen, és akkor csak kis és nagy piaci résztvevők vannak brutális versenyfeltételek között, és nincs magyar politikus sem, csak egy nem épp elsőrangú ország nem épp
elsőrangú tisztviselője van.” Az egészséges demokrácia alapfeltétele a világos és megegyezéses értékválasztás és értéknövelés, ennek hiányában az egész társadalom nélkülözi
a megbízható szellemi, tudati, erkölcsi, érzületbeli fogódzókat.
Ebben az összefüggésrendszerben válik kulcskérdéssé a társadalom számára a legtágasabb értelemben felfogott nemzettudat (történelmi, kulturális, erkölcsi, érzelmi, szakrális
és egyéb összetevőivel), melynek egyik legfontosabb, leghatásosabb táplálója a nemzeti
irodalom. A nemzeti irodalom nemcsak az anyanyelv pallérozódása és fennmaradása miatt elsőrendűen fontos, hiszen azt nem nélkülözheti a helyzettudatát építő ember a gyakorlati mindennapjaiban sem. A nemzet tehát nem nélkülözheti saját maga irodalmát. De
vajon az irodalom – kérdezi Ács Margit – nélkülözheti-e a nemzetet? Azaz meg kell-e jelennie efféle tematikának a nemzeti irodalomban? Fogas kérdés – már vagy száz éve.
Mindenesetre Ács Margit vitázik az irodalmat csak mint tudományt felfogó értelmezésekkel, számára az irodalom – változatlanul, miként már egy-két ezer év óta – elsősorban
művészet. Melynek bármi a tárgya lehet, többek között a nemzethez mint érzelmi és tudati
létformához kötődő problematika is. Mindezen túlmenően „ha kizárólag a szöveg számít
[…], a szöveg pedig csak a különböző értelmezésekben testesül meg, abból következik,
hogy nemcsak az író, voltaképpen a szöveg sincs. Nincs más, csak az értelmező? […] –
csakhogy neki nincs véleménye. Vagyis tulajdonképpen ő sincs.” Az irodalomtudomány

120

tiszatáj

uralma és szívós kánonképző hajlandósága leszűkíti, kivérezteti, fő funkciójától fosztja
meg – elméletében – az irodalmat. (Ráadásul a halandó olvasó nem azért olvas, „hogy ellenőrizze, milyen narrációs pozíciót foglal el a mű szerzője […].” S ami a leghátrányosabb
az irodalomra nézve: amikor már az írók is a kánonképzők ízlése és intenciói szerint írnak.) Az irodalomértés nem nélkülözheti a személyes érintettséget: a mentális és az intellektuális készültséget, de éppígy szükség van a tapasztalásra is. Cs. Nagy Ibolya tanulmányait jellemezve Ács Margit azt írja, hogy ezek az írások „azért állják meg helyüket évtizedekkel megírásuk után is, mert a művekre tapadó, az alkotó aurájában médiumként figyelő befogadóként elemezte, interpretálta az irodalmat, a vizsgált műveket”. Vagyis:
a „tudományos” ridegség önmagában nem képes teljes értékű műértelmezésre: számos individuális adottság (érzékenység, etikai tartás, lelki felkészültség stb.) is szükséges ahhoz,
hogy az irodalmi műalkotást a maga lehetséges komplexitásában értelmezzük. Ács Margit
joggal érzi evidenciának az ő irodalomhoz közelítésének „módszertanát”, s e mellett nem
restell hevesen érvelni, sem keményen fogalmazni. Helyesen érzékeli azt a mindinkább
átjárhatatlanná váló törésvonalat (szakadékot?), amely a kasztszerűen viselkedő kánoncsinálók, valamint az ezen a szférán kívül rekesztett irodalomtörténészek, kritikusok, eszszéírók között húzódik. Számos bizonyítéka van annak – jelzi többször is –, hogy a nemzeti-közösségi irodalom körébe sorolható művek éppúgy sokfélék, egymástól is különböző
alkotások, mint az ebbe a körbe nem sorolhatók; másfelől: „alkotói szuverenitásuk semmivel sem gyengébb, mint a szélsőséges individualistáké vagy anarchistáké […].” Minthogy az is tapasztalati tény, hogy „a pátosz és az irónia, a kötelességtudat és illúziótlanság
nem feltétlenül oltják ki egymást. Nagyobb ellentétek is megférnek az egészséges és pallérozott emberi lélekben […].” (A sokszínűség becsülése, az értéktisztelet éber működése jegyében szól olvasmányairól – egyáltalán: választ olvasmányokat Ács Margit, e kötetében
Németh László, Csoóri Sándor, Jókai Anna írói világa éppúgy természetes érdeklődési terepe, mint Tőzsér Árpádé, Kertész Imréé vagy éppen Viktor Peleviné.)
Persze, nem óhajtja nem látni azokat a történelmi-politikai-ideológiai háttérelemeket,
amelyek vonalakká, frontokká összeadódva, a magyar szellemi életet már háromnegyed
évszázada befolyásolják. Imponáló nyugalommal mondja ki, hogy ő bizony „természetesnek és szükségszerűnek” tartja „politikai és kulturális életünk táborokra szakadását”. Hiszen a kezdeti, vagy a csak félig-meddig demokráciáknak is természetes velejárója az efféle szembenállásos pluralizmus. A két világháború közötti Magyarországon éppúgy, mint
a rendszerváltozásnak mondott félfordulat után. Hiszen ha nem létezik efféle pluralizmus,
a helyén valamilyen tipusú diktatúrának kell lennie. A két háború között a „népieket” és az
„urbánusokat” egyaránt magában foglaló (a szélsőbalt jelentő kommunistákat azonban kizáró) valódi, értékközpontú baloldal ideológiai, társadalmi, világnézet- és világképbeli
pluralizmusa éppúgy természetes jelenség volt, mint az 1990 utáni magyar (ál)baloldali,
valamint a nemzeti-konzervatív világmagyarázat kétpólusos rendszere. Csakhogy: a magát
a „rendszerváltozás” óta baloldalinak definiáló politikai erő – történelmietlenül – nem
tesz mást, mint a hajdan volt kétpólusú (valódi) baloldal egyetlen „igazi” oldalának kiáltja
ki önmagát (miközben néhány – de alapvető – klasszikusan jobboldali alapelvet képvisel
és hajt végre). Ezzel egyszersmind ki is rekeszti a népi és nemzeti érdek elsődlegességét
valló mai szellemi utódokat, ezen szellemi utódok nemzetstratégiai, ideológiai stb. törekvéseit. Az is világos, hogy az ismert történelmi előzmények szerinti pártosodás politikai

2007. március

121

(tehát hatalmi) élet-halál kérdést teremtett, élezett és generált az utóbbi bő másfél évtizedben. Ezért van igaza Ács Margitnak: a táborokra – két fő táborra – szakadás a kulturális szférában (is) magától értetődő politikai és ideológiai fejlemény. Ennek így kellett történnie. Egyelőre itt tartunk. Az igazán nagy baj – szellemi értelemben –, a kártékony erő
nem is ez a történelmileg kialakult „tényállás”, hanem a szellemi jelenségeknek a („baloldali”) politikai-hatalmi törekvések alá rendelése. Nincs már vita, nincs már véleményütköztetés (ellentétben a két háború közti szellemi aranykor légkörével), a frontok megmerevedtek. Legföljebb állóháború van, melynek célja nem a meggyőzés, hanem a kiiktatásos megsemmisítés. Legfőbb eszköze pedig az elhallgatás. „A másféle nézeten lévő egyszerűen nincs. Nem létezik. Nem beszélnek róla, ha igen, csak mint valami alantas démonról, züllött kísértetről, s mindig torzító általánosságban. Ez a baj, nagy baj.” Az egykori agitatív politikai költészetről szólva Ács Margit joggal teszi fel a költői kérdést: „oly
feddhetetlen-e ez az utókor, nem íródnak-e most is olyan szövegek, teszem azt, publicisztikák, amelyek az ötven év múlva esedékes utókort fogják elborzasztani. Hiszen a szellem
bűnei nem korlátozódnak a proletárdiktatúrával való kollaborációra […]”.
Meggyőző ellenpélda Jókai Anna Napok című (először még 1972-ben megjelent) regényének kritikai és műbeli „végeredménye”, amely azt is igazolja, hogy lehetett kényes politikai kérdésekről is tisztességesen és regénybe illően szólni – zavarba hozva ezzel a korabeli kritikai élet nem egy prominens képviselőjét. Ács Margit mintaszerű elemzése azért
érdemes a közfigyelemre, mivel érzékletesen tárja fel egy műalkotás (regény) társadalmipolitikai értelemben vett kritikus pontjainak és – ezzel szimultán – regénypoétikai eszközeinek egyszerre működő és egymásra is hatást gyakorló, sőt egymást erősítő mechanizmusát. Hogyan, miként is volt lehetséges az a hetvenes évek elején és 2001-ben (a regény
újrakiadásának idején) is, hogy a mű belső logikája, valamint a szereplők egyéni véleményei és cselekedetei alapján végül is közvélemény szintű „elfogadhatóságot” kapott a regény számos ideológiailag és politikailag ma is vitatott szellemi és történelmi jelensége,
eseménye. Döntő momentum lehet a sajátos látószög: az igazi kispolgári, az alsó-középosztálybeli miliő, mely miliőben a legkülönbözőbb (nem egyszer ellenkező irányba is kilendülő) hitek, tévhitek, futó meggyőződések és hitetlenségek együtt és egyszerre voltak
jelen szinte teljes kiszolgáltatottság és létbizonytalanság közepette, mind a világháború
előtti mind az utáni történelmi időszakban egészen a mai napig. Az eszmék, a jelszavak,
a pártpolitika és egyéb hinni való dolgok ebben a világban és ilyen emberi lelkületben örökös fénytörésen keresztül ítéltetnek meg. A regényt olvasva sokszor nem is tudjuk pontosan, kinek a véleményét: a szereplőkét vagy az íróét halljuk-olvassuk. Az meg aztán végképp talány ebben a miliőben, hogy mi is az a jobboldali, meg (vagy) baloldali. Az élet
nagy kérdései ugyanis ezen a „tömegtársadalmi” szinten egészen mások. Végül is ez a látszólag történelmi (majd társadalmi) regény a kisemberek mentalitástörténetének a regénye, azon kisembereké, akiknek – érthetően és méltányolhatóan – életük fő célja a túlélés,
a lehetőleg békés megmaradás.
Ács Margit könyvének fontos lapjai közé tartoznak a népi mozgalom és a népi irodalom mibenlétét taglaló fejtegetések. Alapvetően helyes álláspontja szerint „igencsak szükséges távolságot tartaniuk a népi és népies között. Nemcsak a népi eszmeiség és a népies
poétika között, hanem különbséget kell tennünk a népi mozgalom társadalmi és irodalmi
megnyilvánulásai között is”. Sőt, teszi hozzá, további különbség a szemléleti vagy temati-

122

tiszatáj

kai irányzat, illetve a „sorsbeli azonosság” mint élethelyzet. Művészeti-esztétikai vonulataiban is tágas ez a kör: a népies epigonizmustól (erre a receptre szövődtek egyébként
a szocreál regények és versek is) egészen a Juhász Ferenc, Nagy László, Kormos István és
mások által művelt népi szürrealizmusig. Politikailag a népi mozgalom megőrizte eredeti
ideológiáját: a népi, a lent lévő – elsősorban falusi emberek – beemelését a nemzetbe, s az
egész nemzet újra európaivá emelkedését. Harcuk és szembenállásuk a két háború között
fennálló jobboldali államisággal, majd a szélsőbalos diktatúrával, illetve (előbb és később
is) a magyarság jövőjét más stratégiai sémába állító (neo)liberális oldallal történelmi perspektívába helyezve reális és termékenynek mutatkozó (ténylegesen baloldali) jövőképet
jelentett – és jelent ma is. Politikai és irodalmi vonatkozásában egyaránt.
Ács Margit jó olvasó. Szívós, türelmes, ha kell, nagylelkű. Ha érdekli valami, keresztül
küzdi magát mégoly nehéz olvasmányokon is. Szép küzdelemben hódítja meg – például –
Szilágyi István Hollóidő című komplikált regényének világát, s lesz értő és rokonszenves
tolmácsolója, magyarázója e regényvilágnak, e regény szokatlan eszközrendszerének.
Ugyanez az önbecsülő kíváncsiság fűti – például – Tőzsér Árpád költészetének és a szerző
világképének a megértése kísérletei során. Kertész Imre Sorstalanságáról ő írta az első
érdemleges kritikát még 1975-ben (amit aztán persze igyekeztek elfelejtetni az ellentábor
egyes tollnokai), méghozzá méltányos, színvonalas, harminc év után is igaz kritikát.
Ács Margit jó író. Hitelességét leginkább kételkedéseinek ellenpróbáival, nyitottságával, következetes etikai tartásával alapozza meg és építi mind erősebbre – évtizedek óta.
Esszéiben jelen van a szépíró, és ez nem éppen mindennapi, megszokott minőségi elem
(és színező erő). Mondatai hajlékonyak, gyakran cizelláltak, érzelmeit nem rejti véka alá.
Gondolatainak megszületési folyamatát is megosztja az olvasóval, nem ritkán gyötrődve
kételkedik, ha kell, önrevíziót tart, nem egyszer magára ismerhet benne az érdeklődő olvasó. Mintha önmagát is hallaná. És valóban: önmagát is hallja.

Monostori Imre

2007. március

123

A felnövesztett élet tükröződése
„EURÓPAI LÁTÓKÖRŰ MAGYAR” – EMLÉKEZÉSEK NÉMETH L ÁSZLÓRA

Németh László Naplóit olvasva írtam arról, hogy Németh
életművében a személyesség és a gondolatiság feltételezte
egymást, s arról, hogy Németh a maga gondolkodástörténeti szituációját személyes kérdéseivel kapcsolta össze –
ami azt is jelentette, hogy műve alapvetően az életről szólt,
méghozzá a maga személyes életéről, s miután a sokszor és
sokak által megfogalmazott hogyan éljünk? kérdésére kereste a választ, az élet megélésének módja különösen fontos volt számára.
Ha mindezt átgondoljuk, akkor azonnal látjuk a Németh Lászlóra való emlékezések több szempontból való
fontosságát is. Azért fontos ez a könyv, mert a kötetben közölt írások számos filológiai jellegű kérdés megválaszolását
segíthetik, másrészt – s ezt érzem fontosabbnak, annak elTiszatáj Könyvek
lenére, hogy a filológiát is fontosnak tartom –, mert annak
Szeged, 2006
az írónak az életéről beszélnek, aki magát az életet akarta
441 oldal, 2850 Ft
művé formálni, így pedig szükségszerűen megmutatják,
hogy Némethnek az élet formálására való törekvéséből a külső világ, szűkebb és tágabb
környezete (családja, íróbarátai, tanártársai, egyes olvasói, akik személyesen is találkoztak
vele, tanítványai a szó valódi és átvitt értelmében) mit vett észre és mit tudatosított magában. Végül: a könyv kapcsán számomra a legfontosabb annak a kérdésnek a megválaszolása volt, s arra a kérdésre keresve a választ olvastam a könyvet, hogy Némethnek „az élet
megnyerésére” irányuló törekvése, a mintaélet kialakításának vágya, ami nemcsak regényés drámahőseit jellemezte, hanem őt magát is, tudatosodott-e egyáltalán, s ha igen, miképpen a már jelzett környezetében.
Ám mielőtt megválaszolnám ezt a magamnak feltett kérdést, magáról a kötet anyagáról kell pár szót mondanom. Az emlékezéseket Monostori Imre állította össze, válogattaszerkesztette, a jelentős terjedelmű gyűjtemény egy ennél jóval nagyobb anyagból válogatódott ki, s noha elfogadjuk és méltányoljuk a szerkesztő azon törekvését, hogy „fontos,
új szempontot felvető írás ne maradjon ki” a kötetből, azért meg kell jegyeznünk, hogy
valószínűleg éppen Monostori Imre örült volna a legjobban annak, ha az általa összegyűjtött teljes anyagot meg tudja jelentetni. A teljesség ugyanis lezárást is jelent, s hát azt
is jelenti-jelentené, hogy a kutatónak – feltehetően kutatók fogják olvasni ezt a könyvet,
a köz figyelme érezhetően szinte minden filosz-érdeklődésre számot tartó munkától elfordult már – nem kellene egyes, számára fontos írásokat a mostani kötet fellapozásán túl
még külön is felkutatnia. A külső feltételek azonban minden kiadói-szerkesztői szándék

124

tiszatáj

ellenére mindig szigorúak maradnak, ami sajnos azt is jelenti, hogy Monostori Imrének
immáron újabb Németh Lászlóval kapcsolatos „szöveggyűjteménye” maradt töredékes.
A kötet ötvenkét „szerző” emlékezését közli, ha jól figyeltem, akkor csak Illyés Gyula és
Vekerdi László szerepel két emlékezéssel. Az írások között megtaláljuk a családtagok
(Németh László felesége – Ella néni, lányai – Magda, Ágnes, Judit és Csilla, valamint veje
– dr. Lakatos István emlékezéseit, Ella néni és a Németh-lányok egy-egy (az utóbbiak közös) interjúval vannak jelen, dr. Lakatos István a Németh Lászlóról írott életrajzi munkája
jelzésszerű részleteivel. Miután valamennyien – a legkevésbé természetesen éppen Németh László felesége – többször is írtak-beszéltek Németh Lászlóról, a könyvben tőlük
szereplő írásoknak szinte csak jelzésértékük van, de mégis megkerülhetetlenek, mert
a legszűkebb környezet véleményét rögzítik. Aztán: szerepelnek a gyűjteményben Németh
pályatársainak írásai, így Illyés Gyuláé, Bohuniczky Szefié, Kovács Imréé, Vas Istváné, Pap
Károlynéé (mintegy Pap Károly nevében), s jönnek sorban Keresztury Dezső, Boldizsár
Iván, Szabó Zoltán, Gombos Gyula, Borbándi Gyula, Cs. Szabó László, Pilinszky János,
s a „tanítványok”: Fodor András, Tüskés Tibor, Vekerdi László, Veress Dániel emlékezései,
Domokos Mátyás legalább egy írása sajnálatos módon hiányzik, én a Tiszatáj 1976. májusi
számában megjelent Németh László utolsó ítélete című, az Irgalomhoz kötődő írását közöltem volna, s jönnek a Németh egy-egy életszakaszához kapcsolódó emlékezések, így
például a vásárhelyi korszakhoz kötődők – itt Kristó Nagy István írását emelem ki –, természetesen erős válogatásban, hiszen akár önálló könyvet is megtöltenének a tanártársak
és a tanítványok emlékei, külön fejezet jut a sajkodi korszaknak (Lipták Gábor, Bodosi
György, Ruffy Péter, Katona Piroska, Molnár Edit és Borsos Miklós írásaival), külön fejezet a Németh darabjait színre (vagy éppen filmre) vivő rendezőknek, színészeknek, a Németh László-i élet „tanúi” között szerepelnek jeles irodalomtörténészek (így például Bori
Imre vagy Czine Mihály), s az élete egy-egy szakaszában szóhoz jutó embertársai, mint
például Schmitt Hedvig, aki Németh öregkori betegségének az idején több mint gondozója
volt, s így tovább, ebben a „megszűrt” gyűjteményben is kimeríthetetlen gazdagságban.
Ha a tényanyagot nézem, azt a tényanyagot, amelyik az írásokban megmutatja magát, azt
kell mondanom, hogy egy monográfiára való adattal találkozunk, ha a névsort nézem,
akár a csak az általam jelzett szerzők egymásra következését, akkor azt kell mondanom,
hogy Németh gondolkodása, vagy ami ennél több, emberi lénye számos íróban, alkotóban,
társban, barátban keltett visszhangot, s a legtöbben az emlékezésekben, ezt külön hangsúlyoznom kell, hogy emlékezésekről, tehát visszatekintésekről van szó, nem „elsődleges
forrásokról”, szóval az emlékezésekben a Németh László-jelenség megértésére és értelmezésére tettek kísérletet. Az a tény egyébként, hogy Németh Lászlóval kapcsolatosan nagy
terjedelmű és magas minőségű emlékező irodalom íródott, önmagában is jelzi, hogy élete
– hangsúlyozom, az élete, az a mód, ahogyan az életét megélte, és nem egyszerűen a gondolkodása – akár a vele kortárs írók legnagyobbikaiban is komoly visszhangot váltott ki,
önálló értékkel bírt. Az élet és a mű összekapcsolódását nagyon pontosan látta és érzékeltette a gondolkodóként is megkerülhetetlen Pilinszky János. „Nagyon szeretett. Nagyon
szerettem” – írta Némethről az emlékező írásában, az Ella néninek írott levélfogalmazványában pedig megjegyezte, hogy Németh életműve „valóban tolsztoji, ágostoni”. „Gyónás,
világirodalom. S amennyiben provinciális, hát úgy, mint az evangélium” – írta.

2007. március

125

S akkor lássuk, milyennek látták Németh Lászlót a kortársai. Az itt felvázolt kép, már
csak a mostani írás természetéből fakadóan sem lehet teljes, természetesnek kell tartanom, hogy csupán pár vonásra hívhatom fel a figyelmet. Egyik emlékező írásában, nem
abban, amelyik a mostani könyvben is olvasható, hanem az enyhén hangzatos, Az igazi
Németh László címet viselő írásban, a Tekintet című lapban jelent meg 2002-ben, Kristó
Nagy István a következő képet rögzítette Némethről: „A Németh László-i személyiség
fejlődésében kora fiatalságának rengeteg olvasmánya s az ezzel párhuzamos írói kísérletezés volt az egyik döntő tényező. A másik alkati adottsága, elsősorban páratlan tehetsége,
egyfajta ’természeti tünemény’ volta. Ő maga is így tekintett képességeire, s ez volt az indítéka – szinte megható – szerénységének, amely azonban a Szellem – benne s rajta kívül
álló – megbecsülésének jegyében bizonyos öntudattal is felvértezte. Az egész életműre
jellemző a lélek, a kultúra, a személyes döntések és magatartás valamelyes túlbecsülése,
illetve ezek társadalmi meghatározottságának talán nem kellő tudatosítása. A személyes
magatartásban az igazság vágyának és megtalálása utáni kimondásának elszántsága különösen figyelemre méltó, főként, ha alkatának szorongó voltát is figyelembe vesszük. Az
ifjúkori olvasmányok nyomán természetesnek tetszik a kanti ’kategorikus imperativus”
elfogadása, s ehhez bizonyos – mondhatni genetikus – determinációk is hozzájárulnak.
Ezekből a meghatározottságokból alakul ki a Németh László-i ’vallás’, amely ha létező hitelvekhez egyáltalán kapcsolható, a buddhizmushoz áll legközelebb. (Buddha tanait a mindmáig standard műnek tekinthető Neumann-féle publikáció kapcsán ismerte meg – ifjúkori olvasmányélményeinél később, talán Gulyás vagy Kerényi hatására.) De nem szabad
megfeledkeznünk fizikai adottságairól sem, fiatalos, mondhatni görögös szépségéről. …
A fizikum dolgaiban is jellemző volt egyrészt az a teljességre, sőt, túlzásra való törekvés,
amely a több kilométeres úszásban nyilvánult meg, másrészt az aggodalom, amely orvos
létére is olykor a hipochondria határát súrolta…”
Kristó Nagy István, aki, bár Németh hatása alatt indult, s közös történetük, mint Németh Lászlóval kapcsolatosan mindenkié, külön tanulmányt érdemelne, később már nem
tartozott Németh feltétlen hívei közé, így „dicsérőnek” tűnő megjegyzéseit mindenképpen
tárgyilagosnak kell elfogadnunk, számos érdekes észrevételt tett. Ezek részletezése helyett
azonban fontosabb annak tudatosítása, hogy írásának olvasásával mintha a Németh
László-i világba léptünk volna be, szellemiség, magatartás, tájékozódás, vallás, noha
Németh életéhez kapcsolódva íródtak le ezek a kifejezések, egyben Németh gondolkodói
világát is jellemzik. Az így alapnak tekinthető képhez az immáron a kötetben közölt írások
mindegyike újabb vonásokat tesz hozzá. Ella néni – életük közös, külön története mellett
azt, hogy alapvetően – a kor követelményei miatt is, de természetes hajlamát követve is –
alkalmazkodott férjéhez. „Sose hittem, hogy ’nehezebb’ természetet kell elviselnem, mint
másnak. Hozzá tartoztam, s ha még egyszer kezdhetném az életet, ugyanezt kérném
a Gondviselőtől”. Németh László lányai elmondták – négyük külön, az édesapjukhoz kapcsolódó története mellett –, hogy egyszer Nap-Hold-játékot játszottak: „… anyu volt
a Nap, mi voltunk körülötte a Föld, és apu volt a Hold, aki a Föld körül keringett. Elmagyarázta, hogy hogyan kell a Földnek keringenie, ha időnként a Nap fele fordul, időnként
nem; tehát hogy a saját tengelye körül is kell forognia. Ő mint Hold, szaladgált köztünk”,
a riporteri kérdésre azonban Ágnes megjegyezte, hogy ez olyan rendszer volt, mármint
a család élete, ahol „a Hold körül forgott a Nap”. A gyermeknevelés – tehát az élet kérdése

126

tiszatáj

és feladata – Némethnél, összhangban az eddig mondottakkal, a nevelésnek azokkal a dilemmáival társult, amelyekkel az író-gondolkodó találta szemben magát.
Az egyik legrészletesebb és legpontosabb képet – a fiatal Németh Lászlóról – Bohuniczky Szefi rajzolta. Emlékei szerint Németh „tekintetéből oly erősen fénylő sugárzás ömlött, hogy az ember úgy érezte, ezzel nem csak önmagát mosdatja, de hatása alatt a közelében mindenki megtisztul…. A hazugságmentes tisztaság és a leleplezőképesség bátorsága
töltötte meg Németh László mosolyát. A naivan szemlélők derűnek vélték. Nemegyszer
hallottam ismerőseim megjegyzését; Németh Lászlót rendkívül szimpatikussá teszi nagy
derűje. Eltévedettebb ítéletet sohasem hallottam, és ez nem csak a szemlélődő laposságát
jellemezte, de a fiatal Németh László mélységét is, aki anélkül, hogy rejtőzködne, meg
nem értett benső szövevényeivel elbújhatott magányosságában. Pedig mindig minden
találkozás első pillanataiban úgy látszott, kilép magányosságából. De mosolygó közeledése
hamarosan visszariadt.” Megint olyan jellemzés, amelyik az egész Németh László-i
világot, nem csak az élet, hanem a művek világát is magában foglalja. Németh világának
ugyanis az elzárkózás volt az egyik legfőbb jellemzője, ha mondhatom, alkati vonásainak
– ezekről írt Kristó Nagy – az egyik összetevője. A másik viszont – a derű keresése, s az Irgalom írása körül ez a derű jelenik meg Németh ránk maradt portréin, és a legmagasabb
fokú példát említve Pilinszky János Némethről írott versében is: „Ama kései, tékozló remény, / az utolsó, már nem a földet lakja, / mint viharokra emelt nyárderű, / felköltözik
a halálos magasba”. (Ama kései – Németh Lászlónak)
Bohuniczky Szefi ír Németh érzékenységéről is, ezt a vonást – ismét csak a gondolkodó vonása – megerősítette Boldizsár Iván is: Németh – azon a hajón, amelyiken Romániába utaztak, ebből az útból nőtt ki Németh emlékezetes Utazás Romániában című útirajza –, Németh Lászlóból is vizsgáztatta, s csak miután kiderült, hogy tájékozott ebben
a világban, úgy kerültek – akkor – valamivel közelebb egymáshoz. Nagyon fontos kérdést
vetett fel Cs. Szabó László, a szerepek kérdését, a Huszár Tibornak adott interjúban: „Németh Lászlót félig csodáltam, félig gyanakodva néztem. Csodáltam befogadóképességét,
csodáltam képességét, csodáltam lázasan, szakadatlanul működő agyát. Annál izzóbb
agyat és fogékonyabb szellemet aligha termett akkori intellektuális életünk. Másfelől kételkedtem abban, hogy prófétai ihletével – ami viszont gyanús volt a szememben, mert
teljesen hiányzott belőlem – meg tudta-e emészteni a fölszívott és asszimilált anyagot,
mert közben állandóan szerepekben látta magát.” Talán mondani sem kell, hogy a szerepek már megint a gondolkodó szerepei is, egészen addig, amíg Németh el nem jutott
Űa szerepek nélküli élethez. S még mennyi más megfigyelés található ebben a kötetben,
Kristó Nagy István írja le például a nevezetes vásárhelyi foghúzás történetét, ennek azért
vetette alá magát Németh, mert szerette volna kipróbálni, milyen a testi szenvedés. (Ne
felejtsük, számított a letartóztatására, mérget is tartott magánál, ennek a történetét
ugyancsak Kristó Nagy István írja le.) Ismét csak Kristó Nagy rögzíti azt a tényt, hogy
Németh soha nem dolgozott írógépen: „mindig kézzel írt: ez a lassúság volt számára
megfelelő, de amit így, füzetbe leírt, az szinte véglegesek bizonyult: vagy lediktálta aztán,
vagy egy-egy írásához szokott gépíró kibetűzte jellegzetes, artisztikus, de nehezen olvasható s a szavak végét (ragokat) sokszor elsikkasztó kézírását. Az így legépelt piszkozatot
még gondosan átjavította, de – noha sok volt az apró, pl. szórendi javítás – sose került sor
nagyobb változtatásra: törlésekre, bekezdések cseréjére. A leírtak gondolatmenete és

2007. március

127

szerkezete teljesen kész volt, amikor leült az íróasztal mellé, vagy ölébe tette a kemény
táblára helyezett kéziratpapírt. Ehhez persze kellett az a kiérlelés, amire már utaltam,
vagy magános séták írásos fogalmazását megelőző elmélyedése.” Innét nézve különösen
érdekes kérdés az, hogy miképpen reagált volna a mostani, számítógépes világra. „Azt hiszem – mondta ennek kapcsán Németh Judit –, idegen lenne a számára. Szerinte a nyugati civilizáció, amit ő Galileitől a második világháborúig tartó folyamatnak gondolt, átment a technikai civilizációba. Neki ’a nyugati civilizáció édes ragyogása’ volt a lételeme.”
Látjuk, élet és mű kérdéseinek elválaszthatatlan kapcsolódását Németh életének „tanúi” nem csak érzékelték, „átélték”, hanem róla írva akár szándéktalanul is rögzítették,
maguk az emlékezések pedig szinte kiegészítik egymást, egy motívum, leírás az egyik írásban feltűnik, a másikban pedig értelmezést nyer, ami ismét csak azt bizonyítja, hogy Németh életműve egységes egész, hiszen élete más-más korszakának megfigyelői csak ennek
következtében írhattak hasonló jelenségekről. A Monostori Imre által összeállított kötet
nélkülözhetetlen lesz a Németh László-i életút és életmű kutatói számára, de talán az olvasók, akár Németh egykori olvasói is felfigyelnek rá. Manapság sikeresek az életrajzi regények, Németh életébe pedig több regény izgalma sűrűsödött. (Tiszatáj, 2005)

Füzi László

128

tiszatáj

„Az irodalom megmaradt értékőrzőnek…”
BESZÉLGETÉS FÜZI L ÁSZLÓ IRODALOMTÖRTÉNÉSSZEL

Ma is sok szállal kötődik Szegedhez Füzi László irodalomtörténész, aki magyar–történelem–20. századi magyar irodalom szakon 1979-ben szerzett diplomát az egyetem bölcsészkarán. Három évig középiskolai tanár volt Egerben, 1982-ben lett a Forrás munkatársa, 1989-től pedig főszerkesztőként jegyzi a Kecskeméten megjelenő rangos irodalmi
folyóiratot. Kutatási területe Németh László, József Attila és Márai Sándor munkássága,
valamint – határoktól függetlenül – a mai magyar irodalom. 2004-ben József Attila-díjjal,
2005-ben Tiszatáj-díjjal tüntették ki. Számos kötete jelent meg, a Lakatlan Szigetben azt
írja: az irodalomból a számára egzisztenciálisan fontosat választotta ki, és az irodalomnak
nem a tudományos vetülete – irodalomtörténet, irodalomelmélet – foglalkoztatja, hanem
az írókhoz hasonlóan az, amiből élni lehet, ami az ember gondolkodásába a művekből bekerülhet. Szerkesztői munkáját nyitottság, értékközpontúság, szekértáboroktól és irányzatoktól való függetlenség, az új iránti fogékonyság és az értékőrzés egyszerre jellemzi.
Egyaránt publikálnak lapjában népinek és urbánusnak tartott szerzők, olyanok, akik
a Bács-Kiskun megyei irodalmi hagyományokat éltetik, és olyanok is, akiknek folyamatos
jelenléte a kortárs világirodalommal való naprakész kapcsolatot jelzi. Füzi Lászlóval a Forrás kecskeméti szerkesztőségében a mai magyar irodalmi folyóiratokról, a szerkesztői
munkáról és a 60 éves Tiszatájhoz fűződő kapcsolatokról is beszélgettünk.
– Mióta olvas irodalmi folyóiratokat?
– Amikor 1973-ban végeztem a soproni Széchenyi István Gimnáziumban, még szinte
természetesnek számított, hogy a középiskolás diákok olvastak folyóiratokat. Szekér
Endre példája is bizonyítja: a hatvanas években a diákjai kezdeményezték, hogy a Katona
gimnázium színjátszó együttese adja elő az Új Írásban megjelent Pilinszky-oratóriumot.
Sopronban Szalay Dénes volt a magyartanárom, ő a teljes magyar irodalmi folyóirat-palettát átlátta. Nemcsak a hazait, hanem az erdélyit és a vajdaságit is. Óráról órára beszámolt arról, hogy mit olvasott. Mivel irodalmi érdeklődés volt bennem, így 1971–72-ben
már az Új Írást, a Tiszatájat, a Jelenkort, a Forrást, a Valóságot, a Kortársat, az Igaz Szót
folyamatosan olvastam. A folyóiratok világa természetes közeg lett számomra. Miután
magyar–történelem szakot a szegedi egyetemen hirdettek, érettségi után oda felvételiztem. Amikor egyetemista lettem, jelentkeztem Ilia Mihály határon túli magyar irodalom
„speckol”-jára. Kapcsolatba kerültem Ilia tanár úrral és a Tiszatájjal. A történet azzal
folytatódott, hogy két hét múlva Ilia tanár úr szólt: vannak duplumai, menjünk ki hozzá
könyveket választani. Kós Károly- és Szilágyi Domokos-kötetet választhattunk. Beke
György volt az első erdélyi író, akivel a Tiszatáj szerkesztőségében nála találkoztam. Ilia
tanár úr már nem volt a Tiszatájnál, amikor Szegedre jött Balogh Edgár, aki azután a lakásán meglátogatta. Én kísértem ki hozzájuk Bálint Sándort – még a harmincas évekből is-

2007. március

129

merték egymást Balogh Edgárral. A Tiszatáj akkor kért először írást tőlem, amikor 1982ben a Forráshoz kerültem. Azóta is folyamatos kapcsolatban vagyok Szegeddel: Ilia tanár
úrral, az egyetemmel, Olasz Sándorral, Fried tanár úrral, sokakkal – nem is folytatnám
tovább a felsorolást, nehogy kihagyjak valakit.
– Diploma után három évet töltött Egerben középiskolai tanárként, hogyan került
a katedráról a Forráshoz?
– Úgy éreztem, a folyóirat magához rántja az embert. Harcias időszak volt az, politika,
társadalomban zajló viták, a Forrás a szociográfiáival. Kecskeméten azelőtt mindössze
egyszer jártam, egyetemi csoporttársam, Kozmács István hívott meg, hogy tartsak előadást Németh Lászlóról. A diákokon kívül két felnőtt jött el meghallgatni, hogy mit mondok: Pintér Lajos, a Forrás szerkesztője és Lezsák Sándor Lakitelekről. 1981-ben már jelen
voltam kritikával, kisebb dolgozatokkal a Forrásban, sőt Cs. Varga Istvánnal egy alaptémát vettünk elő, ami számomra a mai napig fontos: a Németh László és József Attila
közti vitát, egymáshoz való viszonyukat és a gondolkodásuk egymáshoz való viszonyát.
1982 szeptemberében még Egerben írtam meg Pintér Lajos kérésére a Németh László
Tanú-járól szóló dolgozatomat. Ez azért is emlékezetes számomra, mert akkor küldte el
egy csomagban a folyóirat-sorozatot Ilia tanár úr, akinek csak annyit írtam, hogy erre
a munkára kértek, de Egerben nincs meg a folyóirat. Érdekes volt, hogy amikor a Forráshoz
kerültem, tördelőszerkesztőként a saját írásomat kellett elsőként betördelnem.
– Mennyire volt más az akkori Forrás? Mennyit változott a folyóirat negyedszázad
alatt?
– Akkor gyakorlatilag a folyóiratokból lehetett tájékozódni a magyar társadalomról.
Csoóri Sándor nevezetes mondatát – a szociográfia nem más, mint a hiányzó magyar újságírás – igaznak tartottam. Ha a magyar szociográfia nagy pillanatait nézzük, akkor azt
láthatjuk, hogy mindig reformperiódusban született meg, azaz még csak azt sem lehet
mondani, hogy ellenzéki műfaj lett volna. Akkor született jó szociográfia, amikor az ország
vezetésében is érdeklődés volt a társadalmi bajok iránt. Az már más kérdés, hogy a szociográfia mindig tovább ment, mint amit a vezetés akart. A társadalom és az irodalom mindig túlfutott a politikán, mert az egyik valódi reformokat akart, valódi eredményeket,
a másik pedig nem. A hetvenes–nyolcvanas évek fordulóján, amikor végeztem, az volt
a kérdés: lehet-e jobb országot csinálni, mint amiben éltünk. Hallatlan nagy társadalmi feszültségek voltak. Ma is úgy látom, a magyar társadalom a hetvenes évek végére teljesen
megérett az átalakulásra. Mindenki tudta, hogy nem lehet úgy élni tovább, ahogyan addig.
A nyolcvanas évek megkésés volt, tíz év üresen telt el. A folyóiratok nagyon sokat tettek
azért, hogy a társadalomról való radikálisabb gondolkodás a felszínre kerüljön és ott is
maradjon. Említhetném a Mozgó Világ-ügyet, az 1986-os Tiszatáj-botrányt. A Szárszószámmal, a népfőiskolákról szóló számmal közel volt a Forrás is ahhoz, hogy megtörténjen a szerkesztőség felszámolása, ennél kisebb „botrányok” sűrűbben akadtak. Hatvani
Dániel sorozatban kapta az utolsó pártfigyelmeztetéseket, Zám Tibornak, Buda Ferencnek
számos ütközése volt a helyi politikai vezetéssel. Az irodalom ott és akkor – és: itt és ekkor –
közvetlenül politizáló, társadalommegismerő, tudatformáló szerepet töltött be, szükségszerű volt, hogy eljusson abba az állapotba, hogy képviselői akár a politikában is részt vegyenek. Azóta gyökeres változások történtek. Az irodalom megmaradt irodalomnak, ér-

130

tiszatáj

tékőrzőnek. Az 1989-es váltás után a politikum mintha kilépett volna az irodalomból,
másrészt a demokrácia fokmérőjeként tűnt fel az, hogy minden, ami megíródott, az irodalmi lapokban megjelenjen. Mostanra ez a kérdésfeltevés már a múlté, úgy gondolom,
kialakultak a jó lapok és a rossz lapok, van jó irodalom és rossz irodalom.
– Sokszor felvetett kérdés: egyáltalán kell-e az államnak ennyi lapot támogatnia.
Mit gondol erről?
– Úgy látom, hogy mára kialakultak azok a standard lapok, műhelyek, amelyek bizonyították: érdemesek a támogatásra. Én jó szemmel nézem az új lapokat is, de az a régi típusú szerkesztőségi munka, műhelymunka – ami abból áll, hogy levelet írunk, elolvassuk
és megköszönjük a kéziratot, korrektúra van, témákat vetünk fel, tematikus számokat tervezünk, szóval nem egyszerűen postafiókként működünk, hanem oda és vissza kapcsolatban vagyunk az írókkal –, szerzőként azt látom, hogy ez egyre kevesebb lapra jellemző.
A félreértések elkerülése miatt el kell mondanom, hogy ezek között a lapok között vannak
új és régi lapok is. Azt gondolom, mostantól még inkább a minőségi kiválasztódás következik.
– Akadtak olyan vélemények is, hogy a Nemzeti Kulturális Alapnak ki kellene választania a tíz legjobb irodalmi folyóiratot, és csak azt kellene támogatnia.
– Igen, de akkor hol a megújulás? Arról is szó volt, hogy tizenkét folyóirat nemzeti intézményként működjön. Az eleve elrendeltség minden rendszerben megmerevedést hozna
létre. A lapoknak ma évente kell pályázniuk, ebből következően minden évben a bizonytalansággal kell szembenézniük, de a központiként kezelt tíz–tizenkét lapban sem tudok
hinni, hova lenne akkor a természetes különbözőség, a táji-történeti kötődés, ami a magyar irodalmi folyóirat-kultúra sajátos színezetét adja? Az irodalmi folyóiratok szerepe
a közvetlen politizálásból átalakult, megváltozott, értékőrzéssé, hagyományos irodalmi,
emberi értékek őrzésévé, és az irodalmi kultúra működtetésévé. Ebben benne van a szakmaiság is. A színháznak is vannak szakmai alaptörvényei: rossz darabot nem játszanak, ha
a színész kimegy a színpadra, tudja, hogyan kell kimennie – másképpen, mint egy nem
színésznek. Ugyanígy az irodalmi folyóiratoknál is alapvető dolog a szakmai minőség kérdése.
– Takáts József írta a hazai irodalmi folyóiratokról szóló, nagy visszhangot keltett
2004-es tanulmányában: ma tulajdonképpen két kortárs irodalmi kánon létezik párhuzamosan egymás mellett. Szerinte például a Hitel és a Jelenkor olvasói a másik lap
szerzőivel nem találkozhatnak saját folyóiratukban. A Forrás a jó példa: köztes-integráló pozíciót foglalt el.
– Nem szeretem a kanonizálást, mert merevvé teszi azt, aminek organikusnak, mozgékonynak kellene lennie. A kánon mindig egy múltra utal, az írás és a szerkesztés mindig
a jövőre. Ha egy lapszám vagy egy könyv megjelenik, abban a pillanatban túl kell lépnie
a kánonon, ezért azt gondolom, akik kánonban gondolkodnak, mereven gondolkodnak.
Persze tudom, hogy a könyvkiadók, a lapok számára és az olvasók tájékozódásához is
szükség van bizonyos támpontokra, de az irodalomnak, a művészetnek folyton meg kell
újulnia. Ebből következően azt sem tudom elfogadni, hogy aki hagyományosabb társadalomszemlélettel bír, az kevésbé modern mű megteremtésére képes, vagy aki modern művet ír, az nem viszonyul a társadalmi kérdésekhez. Számomra ezek álkérdések. Esterházy

2007. március

131

Péter publicisztikája közismert. Buda Ferenc költészetén lehet érezni a megformáltságot,
a csiszoltságot, a mívességet. A kanonizáció választóvonalai számomra nem léteznek. Folyamatosan olvasok, és azt érzem, a kanonizált művek átlépnek az álkérdéseken. Ez a legnehezebb: folyamatosan olvasni úgy, hogy közben mindent folyamatosan újra kellene olvasni. Most épp Babitscsal kapcsolatban éreztem ezt. A Forrásnál evidensen nem foglaltunk állást a kanonizáció kérdésében, mindig az adott művet, kéziratot néztük, és nem azt,
hogy milyen vonulathoz illeszkedik. Én kifejezetten szeretem a renitenskedést az irodalomban. El tudom fogadni, hogy valaki hosszú kéziratot ad, sőt olyanok is akadtak, akikkel előre megállapodtam egy-egy sorozatról. Például Sándor Ivánnal. Vagy hogy legfrissebb fájdalmamat említsem: meghalt Ryszard Kapuscinski, akinek kilenc könyvét közöltük folytatásokban. Más lapok hasonló sorozatokba, főként előre nem láthatókba, nem
nagyon mentek bele. Gion Nándortól úgy közöltünk két regényt is, hogy csak az első fejezet volt kész, és hónapról hónapra megírta a folytatást. Ebbe azért mentem bele, mert
tudtam, Gion akkor fogja valóban megírni, ha határidőket kell betartania. Egy irodalmi
folyóiratnak a legkülönbözőbb eszközökkel kell segítenie az irodalmat. Ha elolvasok egy
verset, csak az érdekel, hogy tetszik-e vagy sem. Nem érdekel, hogy a szerzője az adott kánonban hol foglal helyet.
– Egy vidéken szerkesztett lapnak az adott város, régió alkotógárdáját is fel kell
vállalnia, azonban komoly feszültség támadhat, ha a minőséget tekinti az egyetlen fontos szempontnak. A Forrásnál hogyan sikerül ezeket a konfliktusokat kezelni?
– Főleg 1989 táján voltak a Forrásnál ekörül viták. Két alapelv érvényes a szerkesztőségünkben ennek kapcsán: ami a humán kultúrán belül országos nyilvánosságra érdemes,
azt képviselnünk kell, meg kell mutatnunk. Szerencsére nem pusztán a folyóiratunk az
egyedüli fórum, hiszen számos egyéb kiadvány, évkönyv, tudományos munka jelenik meg
megyében. Ugyanakkor az is nyilvánvaló, hogy a hely szelleme létezik, s ezzel törődni kell,
a hagyományokhoz viszonyulnunk kell, s ápolnunk is kell őket. Úgy látom, ezt a folyóiratok többsége kiválóan végzi. Számunkra ilyen hagyomány például Katona József vagy
éppen Petőfi Sándor, de mondhatnám Kodályt, sőt Bartókot is, aki Kecskeméten adta elő
először az Allegro barbarót. Németh Lászlót is említhetném, hiszen a Tanú itt jelent meg.
Aztán Tóth Lászlót, s így tovább, akár egészen a ma élőkig. A Forrásban annak idején szociológiai leletként vizsgálta az egyik írás a Petőfi kiskőrösi szülőházának emlékkönyvébe
írt bejegyzéseket. Ilyen módon a táj szellemi múltját fel lehet térképezni. Ugyanígy foglalkozunk a jelenleg itt élők művészetével, például Buda Ferenc költészetével. Szakirodalom
teremtődik azáltal, hogy tanulmányok íródnak róla. Ha Pintér Lajos és Dobozi Eszter
munkásságáról áttekintő tanulmány születik, ezzel máris a hely szellemével is törődünk,
próbálunk kapcsolatot teremteni a múlt és a jelen között. Tóth Menyhértről emlékszámot
készítettünk születésének 100. évfordulóján. Őt a Forrás már szinte a lap indulásakor felfedezte magának. Húsz-huszonöt éven át teremtődik meg az arculata egy folyóiratnak.
Ilyen módon a Forrást Bács-Kiskun megyeinek tekintem, és ezt a legtermészetesebben
vállalom. A régebbi szociográfia, különösen Zám Tibor szinte teljes munkássága az itt élő
emberek gondjával foglalkozott. Buda Ferenc költészete is szociografikus. A Forrásra abszolút módon illik a Bács-Kiskun megyeiség – úgy, hogy közben nem hinném, hogy provinciális lenne. Magunk között úgy mondjuk: lokális, de nem provinciális.

132

tiszatáj

– Kevés magyar folyóiratnak van olyan állandó, világszerte jegyzett külföldi szerzője, mint a Forrásnak Ryszard Kapuscinski volt. A világirodalom jobbára csak tematikus számokban van jelen. Mit gondol erről?
– Bonyolult jelenségsor következményének tartom, hogy a mai magyar folyóirat-kultúrából hiányzik a világirodalom. Megszűnt a világirodalom kanonizálása, vagy csak
a legfelsőbb szinten nem szűnt meg. García Márquez, Updike, Kundera persze létezik. De
a kanonizálásnak az az útmutató, irányító, figyelmet felhívó volta, ami egy kisebb jelenség
kapcsán kevésbé elfogadható, a világirodalom kapcsán mégiscsak működött. Amikor a hatvanas évek végén a Nagyvilágot olvastam, akkor tudtam, hogy ami ott megjelenik, az
az elfogadott, ha tetszik, „kanonizált” világirodalom. Ma ilyen szinten nincs elfogadott világirodalom, ezért minden lap próbálja megkeresni a maga „világirodalmi párhuzamait”.
Az, hogy nálunk Ryszard Kapuscinski lett az egyik meghatározó „világirodalmi” szerző,
ezer okkal magyarázható. Szerencsés emberi véletlenekkel is, azzal, hogy ő már a nyolcvanas években irodalmi estet tartott Lakiteleken, ahol én is ott voltam, és persze azzal is,
hogy „a lengyeles költő”, Kovács István, aki Kapuscinskival szoros kapcsolatban állt, itt
dolgozott a Forrás szerkesztőségében, valamint azzal is, hogy a Forrás szociográfiája és
Kapuscinski szemlélete, ha lehet így mondani, rokon volt egymással. Mindezek együtt játszottak szerepet abban, hogy minden könyvét, ami az utóbbi tíz évben megjelent, mi
azonnal közölhettük fordításban, folytatásokban, Szenyán Erzsébet kiváló fordításaiban.
Ez számomra fontos volt. Amikor a nyolcvanas években először Lakiteleken járt, és én
mezei olvasóként az ifjak bátorságával megkérdeztem tőle egyik legjobb könyve, A császár
kapcsán, hogy miért az etiópokról ír, miért nem a lengyelekről inkább, azt felelte: „Nekem
minden sorom Lengyelországról szól.” Hosszan gondolkodva jöttem rá ennek a legmélyebb lényegére. Arra, hogy A császár nemcsak a hatalomról szólt, hanem abban az afrikai környezetben, ahol az emberi viszonylatok még egyszerűbben, durvábban mutatták
meg magukat, ott közelebb jutott a hatalom természetéhez, mintha ezzel a hetvenes–
nyolcvanas évek kelet-európai hatalmi áttételeit elemezve próbálkozik meg. A hatalomról
többet tudott elmondani, ha Hailé Szelassziéról írt, mintha Edward Gierekről vagy másokról írt volna. De amit Szelassziéról elmondott, az jellemző volt a hatvanas–nyolcvanas
évek szocialista diktátoraira is. Megerősítette a kapcsolatunkat, hogy A birodalom című
könyve kecskeméti bemutatójára eljött hozzánk, 1993 júniusában. Hallatlanul nagy estét
töltöttünk együtt vidáman anekdotázva. Az egyik legszebb Forrás-est volt. Amikor Kapuscinski könyveinek fordítójával, Szenyán Erzsébettel belépett a szerkesztőségbe, azt
mondta: „Jó napot kívánok, Tóth Menyhért-képeket szeretnék nézni.” Mivel a Cifrapalotában volt az estünk, ahol Tóth Menyhért-életművét is őrzik, korábban átmentünk, és
megnézte a képeket. Azután az esten felállt, és azt mondta: élete nagy szerencséjének
tartja, hogy abban a galériában beszélhet, ahol Tóth Menyhért festményeit őrzik. Amikor
A birodalomhoz anyagot gyűjtve három évig Szibériát járta, a szibériai hómezőkről mindig a Tóth Menyhért festette „fehérek” jutottak az eszébe – mondta. Ez számomra abszolút megmutatta, hogy létezik egyfajta közös látásmód. A Tóth Menyhért-féle festészet és
a Kapuscinski-féle irodalom közel áll egymáshoz, mint ahogyan a Gion Nándor és a García
Márquez által teremtett irodalom is közel áll egymáshoz, és valamilyen módon figyelnünk
kell erre. Amikor Kapuscinski az ugyancsak folytatásokban közölt Lapidáriumban a 20.
század jellegzetes vonásait kereste, akkor két éven keresztül Sándor Iván sorozata jelent

2007. március

133

meg vele együtt a magyar társadalmi átalakulásról – valahol párhuzamos jelenségek voltak azok, amelyekről a lengyel és a magyar szerzőnk írt.
– Januárban a kortárs dán irodalmat bemutató tematikus számmal jelentkezett
a Forrás. Miért épp a dánok?
– A megyeiség egyik legérdekesebb megnyilvánulásának tartom ezt, hiszen amikor
Bács-Kiskun megye és a dániai Viborg megye között létrejött a kapcsolat, a két megye vezetői úgy döntöttek, hogy a Dán Kulturális Intézet Kecskeméten fog működni. Amikor arról beszélünk, hogy a megyei műhelyekkel tartjuk a kapcsolatot, akkor számunkra természetes, hogy a dánokkal is kooperálunk. A dán számunk megjelenését kétéves előkészítő
munka előzte meg: a szövegek kiválogatása, fordíttatása és szerkesztése. A Dán Intézetet
is megyei szellemi műhelynek tekintjük, és arra voltunk kíváncsiak, mit tudnak ők a mi
világunkhoz hozzáadni. A hagyományteremtésnek ez is jó példája lehet. Tavaly nyáron
kaptam meg a szövegeket, elkezdtem olvasni, és a huszonöt dán szerzőtől más élményt
kaptam, mintha egy mai dán regényt olvastam volna. Ezek a versek, novellák, esszék
megmutatták, amit egy regény talán nem lett volna képes: a dán irodalomban is ugyanolyan hagyományai vannak az egymásra utalásnak, a problémák cipelésének, mint a mi
irodalmunkban. Egy soktényezős vonatkoztatási rendszerre nyitottam rá, olyanra, amilyen a mi irodalomunkban is jelen van. Ha mondjuk egy bolgár olvasó Buda Ferencet,
Utassy Józsefet, Tandori Dezsőt és Kovács András Ferencet olvas együtt, akkor talán észreveszi, hogy közöttük nemcsak különbözőség van, hanem kapcsolatrendszerek is léteznek. Ilyen kapcsolatrendszerek mutatkoztak meg számomra a dán számban, és ezt nem
tudom másnak minősíteni, mint az anyanyelvi kultúra szépségének. Mert minden kultúrának megvan az a belső, szép sajátossága, amihez csak az ismerői juthatnak igazából közel. Így, együtt olvasva ezeket a dán szerzőket, számomra ez váratlanul megjelent. Elkezdődik versben azzal, hogy mi is a dánság, előbukkan a vendégmunkások problémája,
a külföldre menő dánok problémája. Innentől lett számomra igazán izgalmas ez a munka.
Egyébként csináltunk más tematikus számokat is, szerintem mi jelentetjük meg a legtöbbet. Szinte minden második számunkban van egy tematikus összeállítás. A szerkesztő
számára persze egy tematikus szám összeállítása nagyobb feladat. Mostanában olyan sok
jó kézirat érkezik, hogy kicsit visszafogjuk a tematikus számokat, hogy az élő anyagnak,
a kritikának is nagyobb teret biztosítsunk, mint eddig.
– Sokszor írt egykori tanárához, a magyar irodalom folyóirat nélküli főszerkesztőjéhez, Ilia Mihályhoz fűződő barátságáról. Mennyiben jelent mintát, példát Ilia tanár úr
szerkesztői munkássága?
– Szerkesztőknek, ha beszélgetnek, nem mindig szerkeszteniük kell, mint ahogyan az
sem jó, ha az írók egymással mindig az irodalomról beszélgetnek. A focisták sem a fociról
beszélgetnek a meccs előtt. Láttam azt, hogy Ilia tanár úr hogyan szerkeszt, és ma is két–
három naponta beszélgetünk telefonon, de közvetlenül arról, hogy mit és hogyan kellene
csinálni, sohasem esett szó közöttünk. Annyira ismerjük egymást, hogy azt is tudom, ő ma
hogyan szerkesztene. Ez a rejtett kötődések, kapcsolódások tere, összetettebb és bonyolultabb is egyszerre.

134

tiszatáj

– A Tiszatájnak és a Forrásnak feltűnően sok a közös állandó szerzője. Milyen a két
folyóirat kapcsolata, tekinthetők-e akár testvérlapnak is?
– Ma időnként felmerül az a kérdés, hogy melyik a legjobb irodalmi folyóirat Magyarországon. Ez a kérdést azért is nehéz megválaszolni, mert szerintem a legjobb lap kategóriája nem létezik. Mára olyan léptékű folyóirat-kultúra alakult ki Magyarországon, hogy
ennek a fenntartását, működtetését egyetlen lap már nem tudja ellátni. Akár a kanonizált,
elfogadott szerzők közlését, akár a hagyományokból, szerepvállalásokból kinövő feladatokat. Legalább nyolc-tíz lap alkotja azt a mezőnyt – plusz a határon túli lapok –, amelyek
a magyar irodalmat működtetik. A Tiszatáj is egyike ezeknek a lapoknak, és úgy gondolom,
a Forrás is. Nemcsak a Tiszatájjal vannak közös szerzőink, hanem a Jelenkorral és az Alfölddel, vagy a Holmival is. Igazából egy mezőnyt látok. Ezzel együtt a Forrás és a Tiszatáj
között kialakult valamiféle kapcsolat. A Tiszatáj nagy hatással volt az induló Forrás határon túli orientációjára. A folyóirat erdélyi, vajdasági magyar irodalommal való kapcsolatára hatott mindaz, amit Ilia Mihály a Tiszatájban elkezdett. Persze ezzel a munkájával az
Alföldre, sőt mindenkire hatott, s többek között ennek a munkának köszönhető, hogy ma
már inkább az a kérdés, kell-e egyáltalán a határon túli jelző. Markó Béla nemrégiben arról beszélt, hogy szerinte ma már nem is kellene használni ezt a kifejezést, hiszen evidencia, hogy a magyar kultúra részei, ide tartoznak. 1989 előtt a Tiszatájnak a határon túli
magyarsághoz, a Forrásnak a szociográfiához való kötődése volt kiemelkedő. Az volt
a kérdés, hogy 1989 után hogyan tudnak ezek a lapok megújulni, és a megőrződésben,
megújulásban a két lap azonos szerzőket is talált. Vekerdi Lászlót, Sándor Ivánt, Kovács
András Ferencet, Tandori Dezsőt, de Utassy és Buda is mindkét lapnál örömmel fogadott
szerző. Abban is hasonlít a két lap, hogy azonos szegedi egyetemi világból léptek ki a szerkesztők, így a tájékozódásban is van egyfajta rokonság. A magyar irodalmi kultúra eljutott
oda, hogy a legjobb lapok közt – mert nagy az irodalmi termelés – komoly kapcsolódások
vannak, miközben mindegyiknek megvan a maga sajátos vonulata, arculata. A Tiszatáj is
a hagyományok és az új világ között próbál kapcsolatot teremteni, valahol ezt tesszük mi is.
A Forrás hagyományait is megőrizzük, közben pedig az új világ jelenségeire reflektálunk.
Ezért is vannak olykor közös választásaink, közös szerzőink. Természetesen a Tiszatáj is
önálló világban él, ebben benne van – ahogyan nálunk is – a Németh László-hagyomány.
Szegeden roppant gazdag szellemi világ, egyetemi világ, írói világ veszi körül a Tiszatájat.
Bennünket is gazdag világ vesz körül, kicsit más karakterű, de ugyancsak fontos szellemi
világ, s talán személyesebb is, mint másutt.
– Azt is Takáts József vetette fel már említett tanulmányában, hogy a Nappali Ház
képzőművészeti megtervezettsége mintát adhatott volna, mégsem igazán hatott a többi
folyóirat külső megjelenésére. Ön szerint anyagi vagy más okai vannak ennek?
– Szükség lenne változásra, de ennél kicsit bonyolultabb ez a kérdés. A magyar kultúra
hagyományosan irodalomközpontú, ami azt is jelenti, hogy az irodalomnak csak kivételes
példák kapcsán van meg a képzőművészet felé való friss tájékozódása. A tipográfia pedig
képzőművészet. Ugyanakkor törekedni kell arra is, hogy a mű, történetesen az írott mű elsőbbséget kapjon, ha annak akarunk elsőbbséget adni. Ha a képnek, akkor olyan formát
kell találni, amiben a kép lehet az elsődleges. Egy szövegtől idegen képnek, grafikának
a szövegbe tördelése illogikus, mert a szöveg és a kép között nincs kapcsolat, s nem is teremtődik köztük kapcsolat. Egy szöveg csak olyan fotót, illusztrációt bír el, amivel kap-

2007. március

135

csolatban van. A legtöbb lapnál ezt nem találom meg, ettől kezdve viszont üressé, öncélúvá válik a képekkel való bűvészkedés… Mindezeken túl az anyagi kérdés is meghatározó, azaz ma pénz sincs arra, hogy egy folyóirat kísérletezzen. Foglalkoztat ez a kérdés,
mert érdekel a képzőművészet, de nem érzem azt a formát, ami a képzőművészettel együtt
élve az irodalomnak azt az elsőbbségét meg tudja adni, ami szükséges ahhoz, hogy egy mű
önmagában létezni tudjon. Ritka az olyan lap, mint az Új Symposion volt, ahol a grafikusok és az írók, költők együtt gondolkodtak, egy fészekaljból bújtak elő.
– Nem minden folyóirat büszkélkedhet olyan mintaszerűen szerkesztett, jól működő
honlappal, mint a Forrás. Miért tartja fontosnak, hogy naprakészen letölthetők legyenek a lapszámok a világhálóról, és mit gondol, az internet milyen hatással lesz az irodalmi folyóiratok működésére?
– 1998 óta tesszük fel a lapszámokat a világhálóra, úgy, hogy az aktuális hónap már
olvasható. Mások más gyakorlatot követnek. Úgy gondolom, azért kell azt tennünk, amit
teszünk, mert a terjesztéssel is gondok vannak, másrészt megváltozott a szövegekhez való
viszony is. Olvasni jómagam hagyományos módon újságot, folyóiratot vagy könyvet szeretek, de létezhet olyan helyzet, amikor a verset is és a tanulmányt, recenziót is információként kezelik, az internet pedig ma már a tájékozódás, az információk begyűjtésének
egyik legfontosabb tere. Márpedig az információszolgáltatásnál ott kell lenni. Ha valaki
kíváncsi arra, hogy kiről mi jelent meg a Forrásban, akkor ehhez az internet lehet az egyik
legfontosabb eszköz. Tudomásul kell vennünk azt is, hogy magyarul nem csak a szűk Kárpát-medencében olvasnak. Amikor Kertész Ákos kisregényére az internetre való feltételt
követő napon már Ausztráliából érkezett egy tényszerű kérdést érintő reakció, abszolút
igazolódott, hogy ezt kell tennünk. A vajdasági, erdélyi, felvidéki magyar írók, irodalomtörténészek, kritikusok a magyarországi társaiknál jóval korábban szükségszerűen az
internetről tájékozódtak, ezt is figyelembe kellett vennünk. Találkoztam olyan vajdasági
íróbarátommal, aki egy táborba halomnyi papírköteggel érkezett, és elmondta: kinyomtatta magának az internetről azokat az írásokat, amiket szeretne majd elolvasni. Mi, magyarországiak ezen a téren kicsit elkényeztetettek vagyunk, mert a legtöbb dologhoz
nyomtatott formában is könnyen hozzá tudunk férni.
– Mennyire figyelnek egymásra a folyóiratok? Kritikaként hangzott el, hogy szinte
egyáltalán nem reflektálnak egymás írásaira.
– Az irodalmi folyóiratok nagyon is figyelnek egymásra, érzik a másik lap ösztönét is,
azt, hogy ki mit, miért tesz. Írásbeli reflexió azonban valóban nincs, ez valószínűleg a megkésettség miatt van így. Egy folyóirat átfutása két-három hónap, így akár négy hónap is
eltelhet, mire reagálni tudnának egy másik lapban megjelent írásra, ami akkorra már esetleg el is felejtődött vagy már könyv formájában megjelent. Miközben becsüljük egymást,
mindenki a maga dolgát végzi, nem szólunk bele egymás munkájába, noha szerkesztőként
esetleg folyamatosan kapcsolatban vagyunk egymással. Persze nekünk nem egymással,
hanem magunkkal kell elszámolnunk.
– Véleménye szerint milyen jövőjük lehet az irodalmi folyóiratoknak Magyarországon?
– A szellemi élet minden területének szembe kell néznie az elbugrisodás veszélyeivel…
Egymástól függetlenül Márai és Kapuscinski is használja ezt a találó kifejezést, s azt értik

136

tiszatáj

rajta, hogy az emberek többsége megszűnik gondolkodó ember lenni. Az igazi kérdés tehát
az, hogy a szellemi élet meddig foglalkoztatja a társadalmat. Az, hogy az emberek az őket
sokszor teljesen igénybe vevő napi munkán, a megélhetés kényszerén vagy a megszerzett
javak örömén és felhasználásán túl szellemi kérdésekkel meddig akarnak, tudnak még
foglalkozni. A folyóirat számomra mindig a frissesség és a kíváncsiság tere. Diákként is
mindig azért vettem folyóiratot, mert kíváncsi voltam. Volt egy tanárom, aki felhívta a figyelmem rá, hogy ezekben a lapokban mit lehet olvasni. Onnantól izgatott, hogy mi van
egy folyóiratszámban. Könyvet is azért veszek, mert kíváncsi vagyok rá. Ha eltűnik a társadalom szellemi jelenségek iránti kíváncsisága, és csak szakemberek lesznek – mert
a világ menthetetlenül a szakosodás felé halad –, akkor nagy kérdés számomra, hogy menynyire tudunk majd kilépni a szakmánkból. Meddig tudunk játszó emberek, szellemi emberek maradni, akiket egy vagy több másik szakma is érdekel. Én például olvasom A Természet Világát, és benne Staar Gyula interjúit. A fizikai és a matematikai részekből sajnos
semmit nem értek, de maga az ember érdekel: miért jutott valakinek eszébe, hogy ilyen
vagy olyan témával foglalkozzon. Izgat például az is, milyen volt Simonyi Károly gondolkodása – ő nagy fizikus volt, és megírta a fizika kultúrtörténetét. Egy fizikus kérdésfelvetései azért izgatnak, mert a szakmán túl mindenben van valami általános is. Ameddig
ezt a fajta kíváncsiságát megőrzi az ember, addig a versre, színházra, képre, zenére is fogékony lesz. A kételyek persze jogosak… Amikor utaztam, mindig egy folyóiratszámot vittem
magammal, és hihetetlen dolgokkal találkoztam. Amikor elmentem Fertőszentmiklósról
Szegedre felvételizni az egyetemre, egy olyan vonattal tudtam csak visszaindulni, amelyik
Kiskunfélegyházán állt vagy öt órát, és hajnalban indult tovább. Szegeden vettem egy Új
Írást. Egyébként Merényi László első kérdése a felvételin az volt: mondja el a legutóbbi
Új Írás-szám tartalomjegyzékét. Akkor ez még kérdés volt, ma már Új Írás sincs. De az az Új
Írás-szám, amit visszafele vettem, már egy új szám volt. Számos izgalmas írást találtam
benne, többek között Lagzi Istvánét, aki a lengyel menekültekről publikált dokumentumokat. Később Lagzi Istvánnal is kapcsolatba kerültem, aki dolgozott Varsóban is, a Magyar
Intézetben. Az általa megkérdezettek arról beszéltek, hogy a háború alatt Fertőszentmiklós mellett, a laktanyában rendezték be a menekülttábort. Mindezzel Kiskunfélegyházán
szembesültem, tizennyolc évesen, először távol az otthoni világtól. Azonnal valami otthonosságtudat keletkezett bennem. Hihetetlen, hogy az ilyen kíváncsiság miképpen tud viszszautalni arra, amiben élsz, és ezáltal mindig tovább tudsz lépni. Ha tetszik, a kíváncsiság
praktikus módon vissza is igazolódik. Talán ebből is következik, hogy magamat leginkább
szabad, azaz ezer irányba elkalandozó olvasónak tartom. Mint ahogy Vekerdi Laci bácsi
könyvtárosnak tartja magát, miközben a régészettől a matematikáig minden tudományághoz ért. Most találkoztam egy tanulmányával, amelyben Kalmár Lászlóról, a szegedi
matematikusról ír, akivel egy beszélgetést én is meghallgattam egyetemistaként. Ma is sok
regényt és folyóiratot olvasok, ha valami ismerettel rendelkezem, körülbelül ez a tájékozódási alapja az ismereteimnek. Számomra a folyamatos olvasás a szakma, mint ahogyan
Ilia tanár úr, én is az olvasmányaimból tájékozódom, és mindig el tudom magam helyezni
a világban. Ha csak azokra gondolok, akik most mentek el, Határ Győző, Faludy György,
Nagy Gáspár, Ryszard Kapuscinski és Beke György – számomra az ő világuk egy-egy külön, személyes könyvtár. Nemcsak a könyveiket, az egyéniségüket is ismertem.

2007. március

137

– Szerkesztőként hogy tapasztalja, milyen hátrányt jelent a szellemi élet Budapestcentrikussága?
– Úgy gondolom, ma már a világ bármely pontja központtá avatható. Megszűnt a nagy
központok létjogosultsága. Természetesen nincs teljesen így, hiszen kiállítások, színházak
mégiscsak a nagy centrumokban vannak, de a korábbiakhoz nem hasonlítható szellemi
erők léteznek ott, amit hagyományosan vidéknek nevezünk. Az elmúlt évtizedek természetes decentralizációja olyan hatalmas eredményeket hozott, amelyek talán már nem
visszafordíthatóak. A központok mindig központosítani akarnak, de ha arra gondolok,
hogy például Bács-Kiskunnak hihetetlen gazdag kulturális és színházi élete alakult ki, nagyon jó képzőművészete van, egészen kiváló zenei élete, s így tovább, s 1969 óta irodalmi
folyóirata is működik, akkor mégiscsak vannak olyan eredmények, amelyek biztatóak. Én
Kecskeméten sohasem éreztem azt, hogy vidéken élek, s akkor sem, ha bárhova megyek
a megyében. Nyilvánvaló, hogy ebbe a személyes kapcsolatok is belejátszanak, alig van
olyan művelődési ház, könyvtár a megyében, amelyikben ne fordultunk volna meg. Olyan
közegben élek, amely segíti, hogy szellemi munkát végezzek, ennél többet nem mondhatok. Innentől kezdve minden az emberen múlik. Néha viccesen azt szoktam mondani:
sokkal könnyebb nekünk, mert a mindennapi ütközetekben nem vagyunk benne, csak levélben, e-mailben, telefonokból áttételesen értesülünk a pesti irodalmi világ „történéseiről”. Intellektuálisan egyébként ez már egy annyira összetett kor, hogy nem az számít, valaki a fővárostól milyen távolságra él és dolgozik. Kecskeméten kiváló könyvtárunk van, itt
a Kodály Intézet is. Lehet, hogy az itteni élet személyessége – s csak példát említek – már
olyan új érték, ami egy metropoliszban már nincs meg. Nekünk egy-egy Forrás-esten,
igaz, kivételes esetekben, háromszáz fős közönségünk is van. Budapesten ezt sehol sem
tudják hozni. Lehet, hogy átértékelődnek a dolgok. Baka István mondta: eljön az az idő,
amikor lehet, hogy csak nagyközségben szabad élni. Buda Feri most Tiszakécskén él, és jó
verseket ír, úgy gondolom, a vidékiség és a szellemi értékteremtés kérdésének a megválaszolásánál ezt az összefüggést érdemes szem előtt tartani… Azt, hogy hol érzi magát a „világ közepén”, mindenkinek magának kell megtalálnia.

Hollósi Zsolt

138

tiszatáj

BALOGH TAMÁS

A szerkesztőség postájából
Veszem magamnak a bátorságot, hogy életelemben először egy burkolt kritikára válaszoljak. Az idén hatvanéves Tiszatáj főszerkesztője írta tavaly a Forrás ötvenéves főszerkesztőjéről, Füzi Lászlóról a Szeged című lapban: „[Füzivel] E-mailezünk, s szerzőink velünk is
»drótpostáznak« – a Szeged című lap szerkesztőjének nem kis bánatára.” Erre az akkor
harmincéves szerkesztő nem válaszolt, de majd most.
A főszerkesztő úr a mellékesen megjegyzett mondatával arra célzott, hogy a szerkesztőségbe érve néha (mindig) lesve belepillantok az asztalokon lévő levelekbe, ki írt a lapnak, milyen vastag a levél, ki ír kézzel, ki írógéppel. Fontos ezt tudni, mindig jól jöhet.
Hogy mire, egyszer majd talán kiderül. Az e-mailek valóban elvesznek a felfedezés öröméből egy jókora adagot, de jut is, marad is. Tandori Dezső például még mindig „analóg” levelet küld, boríték, bélyeg, feladó, címzett, s ismerve őt, ez valószínűleg már így is marad,
különösen azért, mert tudjuk róla, hogy szeret levelet írni.
Alkalmanként azonban az is előfordul, hogy a megyeháza portáján a portás megkér, ha
már úgyis a szerkesztőségbe megyek, vigyek már fel ezt-azt, levelet, csomagot, Magyar
Közlönyt. A múltkor is ez történt, egy fehér, normál méretű (kis) borítékot nyomott a kezembe, melynek címzése mindössze ebből állt: „Tiszatáj”. Természetesen felvittem. Beléptem a páternoszterbe, elindultam a legfelső emelet felé. Ki kellett fújni az orrom. Zsebkendőt kerestem. A levelet zsebre tettem. Kifújtam az orrom.
A levélről persze elfelejtkeztem, s bár mindvégig valami bizonytalan hiányérzet motoszkált bennem, azt hittem, csak éhes vagyok. De mivel épp ma megtaláltam ezt a levelet,
kötelességemnek érzem eljuttatni a címzetthez.
Tisztelt Szerkesztőség!
Hatvan év nagy idő, én még sosem voltam hatvanéves. Gratulálok. S egyben szeretnék csatlakozni az ünneplőkhöz.
Elmesélek egy esetet. 1996 májusában történt, hogy a 4-es villamoson, Tarján felől
utazott egy ember, férfi volt, fiatalember. Maga is irodalmár, akkor még költő, de már
értek benne a később Pletykaanyu címen kötetbe gyűjtött novellák. Az Anna kútnál fölszállt ugyanarra a villamosra egy másik fiatalember, hosszú ballonkabát, kalap, fehér
sál, jaj, nagyon író. Ez a másik elővett egy Tiszatájat, s nagyon láthatóan olvasni kezdte.
Bólogatott is. Első írása jelent meg benne. Akkor ez a két fiatalember nem találkozott.
Jóval utána került csak szóba ez az eset, hogy milyen maníros volt. Hja kérem, le kell
vonni a következtetéseket. Mert nem arról van szó, hogy az ember nem olvashat Tiszatájat a 4-es villamoson, hanem arról, hogy ne nagyon látszódjon rajta, hogy a saját írását olvassa.

2007. március

139

Azt azonban a Pletykaanyu későbbi írója nem tudja, hogy a másik az egyetemről hazaérvén egy piros spirálfüzetet vett elő, s neveket írt egymás alá. Most az is kiderül,
hogy listát fabrikált, akkoriban úgyis divatja volt ennek.
A lista most így néz ki: Aczél Géza, Acsai Roland, Ágh István, Ágoston Vilmos, Ahvenjävri, Juhani, Alföldy Jenő, Almási Tibor, Annus József, Aranyi Sándor, Báger Gusztáv, Bajnai István, Balazsek Dániel, Bálint Péter, Balog József, Balogh Piroska, Balogh
Tamás, Balogh Tibor, Bánki Éva, Bárdos László, Bedecs László, Beke Judit, Bene Zoltán,
Benyovszky Krisztián, Bertha Zoltán, Bertók László, Bíró Zoltán, Blénesi Éva, Blok, Alexander, Bocsor Péter, Bogdán László, Bónus Tibor, Bordás Sándor, Borsodi L. László,
Bozsik Péter, Buda Ferenc, Büky László, Caius Licinius Calvus, Cserjés Katalin, Cséve
Anna, Csiki László, Csoóri Sándor, Csűrös Miklós, Darvasi László, Deák Beke Éva, Dobai Péter, Dobos István, Dobozi Eszter, Domokos Johanna, Domokos Mátyás, Döbrentei
Kornél, Elblinger Ferenc, Elek Tibor, Emil, Niederhauser, Erdélyi Erzsébet, Faludy
György, Fekete Vince, Fenyvesi Ottó, Ferdinandy György, Fogarassy Miklós, Fried István, Fülöp Ilona, Fürth Eszter, Füzi László, Gajdó Ágnes, Galgóczy Árpád, Gáspár B.
Árpád, Géczi János, Gergely Ágnes, Gömöri György, Grendel Lajos, Gróf József, Győrei
Zsolt, Halász Katalin, Hargitai Péter, Hárs Ernő, Határ Győző, Háy János, Hegyi Pál,
Hollósi Zsolt, Hollósvölgyi Iván, Horgas Béla, Hrabal, Bohumil, Huba Márk, Imre
László, Imre Mihály, Inkala, Jouni, Iszlai Zoltán, Jász Attila, Jókai Anna, Juhász Ferenc,
Kabdebó Lóránt, Kabdebó Tamás, Kamocsay Ildikó, Kántor Lajos, Kántor Zsolt, Karácsonyi Petra, Kass János, Katajavuori, Riina, Kelemen Zoltán, Kibédi Varga Áron, Kiskinen, Jyrki, Király Levente, Kiss Anna, Kiss Benedek, Kiss László, Kiss Ottó, Kocur
László, Kocsis István, Kollár Árpád, Kolozsi Orsolya, Komáromi Gabriella, Kontio,
Tomi, Kontra Ferenc, Koskelainen, Jukka, Kosztolányi Dezső, Kovács András Ferenc,
B. Kovács Kázmér, Kovács Keve, Kozári Monika, Kulcsár-Szabó Ernő, Kulcsár-Szabó Zoltán, Lackfi János, Lapis József, Lászlóffy Aladár, Lászlóffy Csaba, Lázáry René Sándor,
Lelkes István, Lengyel András, Lengyel Balázs, Lipták György, Lovas Ildikó, Lovász
Andrea, Lővétei Lázár László, Márkus Béla, Marno János, Márton László, Marsall
László, Mészöly Miklós, Mihály Árpád, Miklya Zsolt, Milbacher Róbert, Molnár Edit,
Móser Zoltán, Mózes Huba, Müllner András, Nagy Gábor, Nagy Gáspár, Nemes Nagy
Ágnes, Németh Zoltán, Nobel Iván, Novák András, Nyári János, Ócsai Éva, Olasz Sándor, Oravecz Imre, Orbán Ottó, Orcsik Roland, Orosz László, Otomkoski, Lauri, Ötvös
Péter, Palkó Gábor, Páll Szilárd, Pályi András, Panek Sándor, Papp István Géza, Papp p
Tibor, Pataki Ferenc, Pécsi Györgyi, Péter László, Péterfi Gábor, Petőcz András, Petri
Csathó Ferenc, Pintér Lajos, Plugor Magor, Plugor Sándor, Podmaniczky Szilárd, Pomogáts Béla, Poszler György, Pozsvai Györgyi, Pražák, Richard, Rainczák Réza, Rózsa
Dániel, Sánta Gábor, Sántha Attila, Schéner Mihály, Silay Ferenc, Simai Mihály, Sinervo, Helena, Sokcsevits Dénes, Szajbély Mihály, Szakács Eszter, Szekér Endre, Szenti
Ernő, Szepes Erika, Szepesi Attila, Szigeti Lajos Sándor, Szíjártó Imre, Szirák Péter,
Szőke Katalin, Szőllősi Zoltán, Szuromi Pál, Szűcs Ferenc, Tamás Ferenc, Tandi Lajos,
Tandori Dezső, Tarján Tamás, Tatár Sándor, Térey János, Thomka Beáta, C. Toplak János, Torma Katalin, Tornai József, Tóth Ákos, Tóth Erzsébet, Tóth Sándor, Tőzsér Árpád, Turczi István, Tüskés Gábor, Tüskés Tibor, Utassy József, Vadai István, Vári Attila,
Vasy Géza, Vekerdi László, Veress Miklós, Veszelka Attila, Villányi László, Vitéz György,

140

tiszatáj

Vörös István, Wilkinson, John W., Zágorec Csuka Judit, Zalán Tibor, Zanin Éva, Zentai
Adél.
Tíz év alatt velük egy számban jelent meg. Kétszázharmincnégy név. Azért ez nem
semmi. Akár irodalomszociológiai elemzés is készülhetne belőle. Jó merítés, huszonegy
„véletlenszerűen” kiválasztott szám, lehetne vizsgálni, a szerzőket csoportosítani, hányan végeztek egyetemet, hányan nem, mennyi férfi, mennyi nő, életkor szerint, irodalmi „rang” szerint, hogy mi az induló és már befutott szerzők aránya, egy „belföldi”
íróra hány határon túli költő jut, egy filosz hány irodalomelmélésszel van körülvéve, stb.
Lehetne játszani a számokkal, melyek nyilván sok mindent meg is mutatnának. Az első
ránézésre is látszó végeredmény azonban röviden megfogalmazható: a lista vegyes,
összetett, a hazai irodalmat majdnem teljes egészében leképező. A névsor az illusztrációk
készítőit is feltünteti, s nem kizárt, hogy egyesek több (2-3) néven is szerepelnek benne.
Sőt. Időközben két külsőváltás is történt, s a belső is változott. Többen nem publikálnak
már a lapban (pl. Domokos Mátyás, Faludy György, Határ Győző, Nagy Gáspár, Orbán
Ottó, Plugor Sándor, Bohumil Hrabal, és egy korábbi főszerkesztő: Annus József), mások jöttek.
Hogy ezt a tőle, a fiókjából elcsent listát most elküldtem önöknek, nem tudja. A nevét
sem árulom el. Csak annyit, hogy mint jó ügynök a jelentésbe, magát is beleírta.
Üdvözlettel:
név és cím a szerkesztőségben

A Tiszatáj legújabb kötete Fried István Márai-tanulmányait adja közre. A Siker és félreértés
között.
Márai Sándor korszakok határán című könyv utószavában írja a szerző: a válogatás a „különböző célokkal,
különböző időben megfogalmazott írásaimat tartalmazza, de amelyből, nem utolsósorban az akár motivikusként felfogható előre-visszautalások, ismétlések
révén, a Márai-életműnek fokozatosan alakuló értelmezése olvasható ki..."

Az érett József Attila szellemi tájékozódásának fő irányairól rendezett konferenciát a József Attila Társaság, a Szegedi Tudományegyetem és a Móra Ferenc Múzeum. Január 26-án és 27-én a Hegel, Marx, Freud című tanácskozáson a nevezetes értekező próza textológiai problémáiról Bognár Péter és Buda Bori, Hegel
örökségéről Tverdota György tartott előadást. A további előadók voltak: Szívós
Mihály, Szigeti Csaba, N. Horváth Béla, Sziklai László, Garai László, Erős Ferenc,
Bókay Antal, Szőke György, Bartal Mária, Farkas János László, Veres András,
Bíró Béla, Lengyel András.
A Tiszavidéki
Újságtól a Tiszatájig címmel március 8-tól április 4-ig látható kiállítás a Somogyi-könyvtárban (Szeged, Dóm tér). A Tiszatáj jubileumára emlékező könyvtár munkatársai a régi szegedi folyóiratokról, időszaki kiadványokról
is áttekintést adnak.
Áprilisi számunk tartalmából
CSÍKI LÁSZLÓ, GÉCZI JÁNOS, TORNAI JÓZSEF

versei

BÁLINT PÉTER, M Á R T O N LÁSZLÓ, TANDORI DEZSŐ

Tanulmányok Kosztolányi

prózája

Dezsőről, Sándor Ivánról és Orbán János
S Z U R O M I P Á L Fejér Csaba festőművészről
Diákmelléklet:

VADAI ISTVÁN

írása

Dénesről

Ára: 400 Ft
Előfizetőknek: 350 Ft

9 7 7 0 13 3 11 6 0 0 8

