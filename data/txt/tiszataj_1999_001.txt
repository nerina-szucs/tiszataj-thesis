tiszatáj
1999.

JAN.

* 53. ÉVF.

^

Juhász Ferenc: A fordított Pietá
Jász Attila, Kiss Anna, Lászlóffy Csaba,
Utassy József versei
Gáli Ernó, Kántor Lajos,
Lászlóffy Aladár esszéje
Beszélgetés Darvasi Lászlóval
Lengyel András Kosztolányi-tanulmánya
Diákmelléklet: Milbacher Róbert
Petőfi Sándorról

tiszatáj
IRODALMI FOLYÓIRAT

Főszerkesztő:
OLASZ SÁNDOR

A szerkesztőség tagjai:

ANNUS GÁBOR
(művészeti szerkesztő)

HAJÓS JÓZSEFNÉ
(szerkesztőségi titkár)

HÁSZ RÓBERT
(olvasószerkesztő; próza)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, a József Attila Alapítvány,
a Soros Alapítvány és a Nemzeti Kulturális Alap támogatásával.
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Dr. Kékes Tiborné.
Szerkesztőség^ 6741 Szeged, Rákóczi tér 1. Tel. és fax: (62) 425-670. Levélcím: 6701 Szeged, Pf. 149.
Terjeszti a HIRKER Rt. és az N H Rt. Előfizethető a hírlapkézbesítőknél és a Hírlapelőfizetési
Irodában (Budapest, XHL Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Hírlapüzletági Igazgatósága kerületi ügyfélszolgálati irodáin, vidéken
a postahivatalokban; közvetlenül vagy postautalványon, valamint átutalással a Postabank Rt.
11991102-02102799-00000000 pénzforgalmi jelzőszámra.
Egyes szám ára: 100 forint.
Előfizetési díj: negyedévre 300, fél évre 600, egész évre 1200 forint.
ISSN 0133 1167

Tartalom
LIII. ÉVFOLYAM, 1. SZÁM
1999. J A N U Á R
JUHÁSZ FERENC: A f o r d í t o t t Piéta

3

UTASSY JÓZSEF: Hazamegyek; Fekete ének

8

Kiss ANNA: Kiáltások

10

JÁSZ ATTILA: Századvégi v á l t o z a t o k

12

PINTÉR LAJOS: Grezsa Ferenc városa

14

PAPP SÁNDOR ZSIGMOND: mert övék a mennyeknek
országa

16

DOBOZY HAJNALKA: E m m a

24

LÁSZLÓFFY CSABA: Az „áldozat"; Opus 2000-ben; Levél a másikra gondolva

30

ERDÉLYI ERZSÉBET-NOBEL IVÁN: „ N e m

meghalni,

hanem élni nehéz a haza földjén" (Beszélgetés
Lászlóffy Csabával)

33

„Honnan jövünk? Mik vagyunk? Hová megyünk?"
LÁSZLÓFFY ALADÁR: A m a g y a r - m a g y a r f e j l e m é n y -

viszonyról (Egy ideiglenesen Magyarországon állomásozó határontúli olvasatai)

38

KÁNTOR LAJOS: Magyarságom és a madár-metaforák
(1998 novemberi utazás, adott témában)

50

GÁLL ERNŐ: Kisebbségi elit a hagyomány és a modernizáció feszültségében

53

TANULMÁNY
LENGYEL ANDRÁS: Nietzsche, Freud, Kosztolányi
(Az én-integritás bomlásának gondolkodástörténetéhez)

62

KRITIKA
OLASZ SÁNDOR: Valami elmúlt (Sándor Iván: A szefforiszi ösvény)
BEDNANICS GÁBOR: A m i u g y a n a z , és a m i

76

más...

(Darvasi László: Szerelmem, D u m u m b a elvtársnő)

81

BÜKY LÁSZLÓ: Fried István: „...egyszer mindenkinek
el kell menni Canudosba" (Tanulmányok az ismeretlen Márai Sándorról)

87

„A Tisza-parton mit keresek?"
HOLLÓSI ZSOLT: „AZ írás a teremtés illúziója" (Portrévázlat Darvasi Lászlóról)

Szerkesztői asztal

90

a belső borítón

ILLUSZTRÁCIÓ
LÉVAI ÁDÁM munkái a 7., 9., 11., 15., 29., 32.,
és a 96. oldalon

DIÁKMELLÉKLET
MLLBACHER RÓBERT: A szelíd farkas és a bárányos róka
(Petőfi esete Vörösmartyval meg a babérral)

A fordított Pietá
Ül a fiú görnyedésben,
kín a márvány-feledésben,
ül a fiú márvány-széken,
kő-hokedlin, nagy fatuskón,
mint sovány ifjú favágó
erdei havasesőben,
egész teste gyászból márvány,
görbe akár a szivárvány,
lencsés-ujjvégű áttetsző
levelibéka-kezével,
bütykös, tyúkszemes, vakfoltos
kezével test-csöndet fogdos,
ölében, mint márvány-barka
apró, vékony, csontos anyja,
halott anyja fekszik mélyen
nyugvó márvány-meredésben,
szinte a fiába mártva,
a fiú ölébe ásva,
mintha imádkozó sáska
térdepel a zöld homályban,
levelek közt csönd-idomban,
s csontszög-fésű karjaiban,
a tű-csapda csont-lakatban,
a kar-fogsor harapásban,
az ölelés-elmúlásban
bosszú, csíkos darázs fekszik

4

tiszatáj
bőrtelen bütyök-térdein,
szemhéjtalan szem-málnákkal,
pillátlan morzsa-golyókkal,
s szárnyai levegő-tőrök
hímzett Mária-szivében,
fekszik márványból omolva,
mintha bárányfelhő volna,
hullámredős márványszalag,
felhőhab asszony-alakzat,
üresen, mint nyitott ablak
éjén virág csillag-tenger,
mint a kereszt fekvő ága
feszül gyász-görnyedt fiára,
feje, lába földig lógva,
mint súlyból a súly hiánya,
kicsi kontya márvány-rózsa,
térdtől földig szöglet-lába,
mint szöcske ugró-villája
lóg le szikrázva fehéren,
mint tejút Isten-pupilla
szemlencséje kozmosz-éjben,
márvány-karjai világ-vak
csöndbe borzolt korall-ágak,
szétnyílt szájában fogai,
mint aranyhal pikkelyei,
kettős félgörbe cölöpsor
márványforgács-papírosból,
vízszintes arc függőleges
arcot néz márvány-veszélyben,
a hanyatt-hullás kő-mélyből,
függőleges arc vízszintes
arcot néz, mint szirom-pajzsot,
a nyitott szem zárt szemhéjat:
békés márvány-üldözésben,
két tükör-csönd ütközésben,
egymás rácsa tükrözésben
fénygúla háromszögében,

5

1999- január
fényháromszöglapok csúcsán,
fénynégyzet-talpba ágyazva:
ősborostyánban virágpor,
borostyánszögön falevél,
fénytrapéz két súlyzó-arca:
gyűrt, szögletes, komor márvány,
fekszik a halott mosónő
költőfia gyász-ölében,
kereszt márvány-küldetésben:
ők a kereszt a fehérben,
fekszik a halott lét-szentség
az általa szült mindenség
mérhetetlen éj-ölében,
mint a kristály-kéve mélyben
szivárvány a légy szemében,
a kiváltott s a megváltó
belőlük született télben,
a jajtalan halál-éden,
s a kettő-egy márvány-kéjben,
nem fia anyja ölében,
de anyja fia ölében,
egymás vonzását lebírva,
egymás halálát kibírva,
föld fölötti lebegésnek
nincs gravitáció-sírja,
fekszik a reménytelenség
a nincsen-remény ölében,
küldetés a küldetésben,
bánat bánatba ragasztva:
nemzőtesten mágnes-csillag
úgy tartja őt az ölében,
mint megszült nő csecsemőjét,
mint Isten a Világ-Eroszt:
ifjú kozmosz öreg kozmoszt,
úgy hullnak egymásba-forrtan,
mint havazás tél-éjszakán,
hószobrok éjszaka-tokban,

9 tiszatáj
mint csillagok a titokban,
mint a tűz a csillagokban,
megváltó a megváltotton,
a megváltott a megváltón,
kiváltó a kiváltotton,
a kiváltott a kiváltón,
egymás márvány-türelmében,
bűn a másik szerelmében,
bűntelenség az igében,
összenőve, szinte részeg
ítéletben két természet,
mint megkövesedett ősfa
ág-törzs kő-háromszögében
üres máruányfonat-fészek,
mint egy márványrózsa-kereszt
ha űrbe-nemződve feszül
az égitest-hálógömbben,
mint magzat magzatburokban
kuporogva magzatvízben:
lebeg a végtelen tűzben,
a Skizofrén Gyémánt-Rózsa
a kőtenger űrt altatja,
a márvány-anya halottan
a horgolt-tűz űrt szoptatja,
fiát fordítva itatja
halál-kövér semmi-tejjel,
fekszik a fiú ölében
a szigorúság a szégyen,
árvaság a bűntudatban,
a skizofrén iszonyatban,
a rágörnyedő bűntudat
márványlombja lét-iszonyat,
hanyatt fekszik a halotton
a halott, mintha épp szülne,
néma űrt fia szivében,
fekszik márvány-elveszésben
a Mama a fehér télben:

7

1999- január
József Attila ölében.
A márvánnyá dermedett kín
a kín jég-dermedt térdein.
Ok a fordított Pietá,
márványból az irgalom fa,
a menny-ágas kereszt-létra,
megváltás bánat-bozontja,
márvány bogáncs gond-bozótja:
egymás átka egymás sorsa
együtt-sors halál-szerelme,
iker-osztás kőselyemből,
két márványcsöpp halott szívből.
Anyagukban semmi romlás,
alakjukban semmi bomlás!
Egymásban a két öröklét,
s a kopár düh rázza öklét!
A fiú a szülőanya,
s az anya egyszülött fia:
Szűzanya József Attila,
s halott Krisztusként a Mama.

8

tiszatáj

UTASSYJÓZSEF

Hazamegyek
Nem vár senki:
a kapuból hiányzol,
a kertből hiányzol,
a házból hiányzol,
gyászol
minden almafa,
gyászol,
reszket a ribizkebokor
érted:
nem érintheti
kötényed,
térded,
sírvafakadnak
a szőlőtőkék,
zokog a lugas,
bár nincs eső rég
pereg a könnye
a körtefának,
szakad a könnye
a szilvafának,
csak én állok itt,
akár az állat,
nyüszítek érted,
kikaparnálak,
de csak vakogok:
és várlak,
várlak.

1999. január

Fekete ének
Zene szól, lassú pentaton zene,
négy férfi viszi anyámat vállon,
fölsír bennem a durcás kisgyerek:
„No, most kiabáljon!"
Július huszonharmadika van,
gyászlobogó suhog tömjénfüst száll,
már-már kibuggyan ajkamon a szó:
„Jaj mama, ne üss, fáj!"
Püfölik szívemet a harangok,
tombol a Nap, ingét tépi a táj.
Búcsúzni jöttem, s te bántasz megint:
most versz meg igazán.

A

10

Kiss

tiszatáj

ANNA

Kiáltások
ITT A FÉNY IS

bebáboz mint
halálkor
hogy a báb
ahogy van
a szelekbe
fordul a
rettenet
falánk
H O L A KŐ

mered le
önmagára
a sötét
föveny meg
fel a kőre
ami volt lassú dráma
magába
fogalmaz
O N N A N SÖTÉTÜL

és soha
nem tér meg
minden járat
csak a reptér
betonját
söpri fel
szótárlapokkal
a rosszul
választott idő

CSAK SZAVAK

térnek meg
ha szélbe
kiabál a
bolond és
feloldja a
mérget egy
pohárban
mert hol volt
mikor az
írisz bomolt
s hol volt
mikor
letörölték?

AHOL A

víz a sötét
fövényről
lopja el
álmodóit
maga a
• sors csak
álmokon nincs
hatalma
ha a báb a
szélbe fordul
sa torony
kigyúl egy
víziholtnak

11

1999. január
ONNAN

ÉS SOHA

sötétül
az a papnő
világa ki
szélbe
mártja hűs
ujjait a
lét riasztó
titkaiért
s lelöki
öléből a
könyvet

nem tér meg
minden járat
csak a reptér
betonját
söpri fel

A SZATURNUSZ

KIABÁL A

világa
és a holdé
bolondnak csak
vesződség a
hetükkel

bolond
de itt már a
fény is
bebáboz mint
halálkor

szótárlapokkal
a rosszul
választott idő
csak szavak
térnek meg

11

Hü

tiszatáj

JÁSZATTILA

Századvégi változatok
...színtelen volt a fű,
mint olvadás után
a néma domboldalakon.
(Sándor Iván: Századvégi történet)
(I)

Homályos tükörben álomba merülő testek
követik egymás mozdulatait. A különbözőségben
is mindig találhatsz valami közös titkot.
A részletekben.
Most, hogy elolvadt a hó, ha lehet,
még fehérebben vakítanak az emlékezet sötét foltjai.
Ahogy fák ágairól rázza a szél a vízcseppeket,
felszárítja a csillogó aszfaltot,
elsimítja tócsák olajfoltjait,
átrendezi önarcképeinket.
Sár tapad a reggeli cipőorrokra.
Es megjönnek a lovasok is majd a sűrű ködben,
a korábbiakhoz mindenben hasonló,
rejtett regényösvényeken.

(ii)
Az égbolt olyan lassan nyitott ki,
hogy a házakat teljesen keretbe foglalta,
szinte be is zárta egyből egy képbe,
a mozdulatlanság.

1999- január

—

«11

Olyan volt a reggel nyíló blendeszeme,
mint egy ezüstpillantás, egyszerre kinn és benn.
Se függönyszárny néma lebbenése,
se léptek könnyű visszhangja a járdán - elhalkuló mosolyokkal nem árulta el a szereplők visszatérését a történetbe.

(III)
Talán csak a fák átrendeződő délelőtti árnyékában
mintba egy folytonos változás,
mintha egy túlfeszített emlék volna,
követhető a nap.

-

Ilyenkor mintha túl hosszan tartóan húznád magad mögött
utolsó reggeli álomképed. Szép és megfoghatatlan,
mint egy drapéria végtelenített szárnya,
amit még egyszer, vagyis ébredés előtt utoljára
szeretnél magadra illeszteni.
Legalább az utolsó mondatot megőrizni
(nőként szorítani magadhoz, mint az időt).
A fű néma volt, mint az olvadás szó utáni
boldogtalan domboldalak.

17 tiszatáj
PINTÉR LAJOS

Grezsa Ferenc városa
H a én Hódmezővásárhelyre jövök, akkor ez nekem Grezsa Feri városa.
Es a címet is tudom még, olyannyiszor ráírtam annakidején a levélre, Hóvirág
utca és talán 14. Hóvirág utca, szelíd személyéhez ez az utcanév is illik.
Es persze Németh László városa még, aki itt tanároskodott, és akinek
Grezsa oly hű és oly kitűnő monográfusa. És persze a szobrok városa: a botránytkeltő mezítlábas kubikosvezéré, és a guggoló Leniné. Egyik szobor előremenekült a halhatatlanságba, másik meg hátramaradt a feledésbe. Helyére, ha
jól tudom, világháborús emlékmű került, általános iskolai osztálytársam alkotása. Es megvan persze Grezsa Feri szobra is, ha épp nem ledöntvén. Szegény,
ha életében pofon vágják, ha haraggal is, szelíd haraggal, de tűrte volna. Szobra
is ilyen türelmes.
Es Hódmezővásárhely nekem még a kontár cipész városa is, a közeli
Csongrádról édesanyámat évről évre idehoztam cipőt csináltatni, és készültek
rossznál rosszabb cipői. Vágtattunk át autóval a hol falusias, hol nagyvárosias
kisvároson!
És Baka Pista városa is. Én legutóbb Hódmezővásárhelyen Grezsa Feri temetésén voltam. Grezsa tanár úr temetésén. Kincskeresőnél kollégája, Baka
Pista, nekem költőtársam akkor még egészségesen talán, csak pár rövidital keltette sápadtságában, gyűrt fekete öltönyében ott bóklászott a temető sírkövei
között egyedül, szokásos műanyagszatyrát lóbálva. Nyolc-tíz dedikált könyv
volt a szatyrában, talán az akkor frissiben megjelent Farkasok órája. Ott, a temetésen kaptam Pistától dedikált kötetét.
Grezsa tanár urat nem tudom pontosan, mikortól ismertem. Ebben olyan
ő, mint Baka Pista, mindkettőt mintha a kezdetektől. Szorosabb kapcsolatunk,
mondhatni munkakapcsolatunk akkor kezdődött, amikor 1976-ban a Forráshoz kerültem, és Ő t mint az irodalomtörténet és kortársi kritika egyik legnagyobb mesterét, igyekeztem azonnal a folyóirat munkájába bevonni. És sikerrel. Mikor ő pedig a Kincskereső főszerkesztője lett, akkor már a kéziratok oda és vissza is jártak: nem csak felhívások, gyermeki versek is a Kincskeresőnek.
De nem ezt szeretném elmondani, hanem debreceni együttlétünket! Irodalmi napok, ilyen borongós őszön, de inkább novemberben, mikor leesik az
első hó is. Állok a debreceni Aranybika Hotel portájánál és beszállásolásra várok. Valamikor a nyolcvanas évek legelején vagyunk. Amikor Grezsa Feri
a sorban előttem álló, hátrafordul: Lajos, leszel-e velem egy szobában? Boldo-

1999- január

—

«11

gan, válaszolom. így kerülünk egy szállodai szobába. Es ő mint becsületes tudós, indul a Tanácskozásra, én pedig, mint minden ottlévő író, költő, indulok
a szálloda éttermébe. O t t kerül elő a réglátott Ratkó Jóska, ott veszik össze
Görömbei Bata Imrével, ott tanyáz vendégeire várva Páskándi Géza.
Késő este kerülünk aztán újra együvé Grezsával, fönt a szállodai szobában.
Teszünk, veszünk, én meg mosakszom, és lefekvéshez készülődöm, talán már
le is fekszem, amikor Grezsa tanár úr hirtelen megszólít: Lajos, nem megyünk
le a bárba?! Hangja parancsoló, tisztelem annyira, hogy nem mondhatok ellent
neki, bár csodálkozom ajánlatán, nem ismertem eddig efféle bárban mulató tudósnak, filoszcédulácskák jobban illettek volna hozzá - képzeletemben.
Készülődtünk a bárba, s akkor Feri magyarázatként hozzátette: mert tudod, délután az Irodalmi Napok díját én kaptam, és azzal kis pénz is jár. Ezt
a pénzt nem szeretném hazavinni, barátaimra szeretném ma éjszaka költeni.
Ezért kellett hát lemennünk az Aranybika bárba. Hogy Grezsa tanár úr
megnyugodottan, és ahogy jött, üres zsebbel mehessen haza. Jól jegyezzétek
meg cselekedetének példázatát itt-ott és ekkor-amakkor kitüntetett barátaim.
Másokét is persze, de nekem első gondolatra Hódmezővásárhely Grezsa Feri
városa. Kerek, komoly arca, szemébe lobogó haja most is felidéződik előttem.
Sosem jártam még ezeddig Vásárhely híres szállójában, a Fekete Sasban.
Igazis. Van-e bárhelyisége? S ha van, ránk esteledvén ki fizet ott majd nekünk?

19 tiszatáj
PAPP SÁNDOR ZSIGMOND

mert övék a mennyeknek országa
Akkor este angyal repült át a város fölött. Legalábbis Cumi, a cseléd váltig
ezt állította, miközben szelíd mosoly virágzott ki fonnyadt, törődött arcán,
mintha még most is látná a tüneményt. Könnyű neki, félkegyelmű, legyintettek a mindent megmagyarázni igyekvők, azok, akik bármilyen apró-cseprő dolog mögött szilárd törvényszerűségeket sejtenek. Annak a hét is páros, tették
hozzá később némi éllel, miután kétségbeesésük egyre csak terebélyesedett,
csöndes tébollyal fenyegetve őket. Merthogy azokat a szokatlan eseményeket
sehogyan sem sikerült elfogadható rendbe kényszeríteni, minduntalan kicsúsztak az elemzők szigorú kezei közül.
Vegyük például a havazást! Október közepén, amikor P.-ben rendszerint
még enyhe az idő, a hőmérő higanyszála alig esik tizenöt fok alá, legfeljebb
könnyű, vékonyszálú eső szitál, de inkább a Nap süt fátyolos barna fénybe
vonva a sétányokat, olyan hóhullás szakadt a városra, hogy a derék polgárok
nem is tudták eldönteni, csodálkozzanak, rettegjenek vagy éppenséggel gyönyörködjenek a rendkívüli jelenségben. Hiszen vászonra kívánkozó öklömnyi
pelyhekben havazott és olyan kitartóan, hogy sötétedésre a földből kinövő hótorlaszok mindenféle közlekedést megbénítottak. Leálltak az autók, a d o m b alján megtorpantak a villamosok, a trolibuszok pedig erőtlenül toporogtak a Karolina tér körül. Mire a városvezetők észbe kaptak, már a házuk kapuján sem
léphettek ki, nemhogy a „hirtelen jött csapadék eltávolítását" megszervezhették volna. Talán ez is lehetett a cél (márha egyáltalán lehet célja egy ártatlannak tűnő hóhullásnak, ha mégoly rendhagyó is), okoskodtak utólag, hogy aznap este senki se mozduljon ki otthonából, és így ne legyen avatatlan tanúja
a városban zajló sötét üzelmeknek. Mert, hogy valami ilyesmi lappang a háttérben, azt szinte mindegyik illetékes biztosra vette. A feltételezést az a tény is
alátámasztani igyekezett, hogy a kérdéses csapadék másnapra se szó se beszéd
elolvadt, eltűnt - akárha egy körmönfont terv része lenne - , s ha nem maradtak volna vissza a szénfekete utcák, a színültig telt kanálisok, némi jóindulattal
akár egy furmányos álomnak is elkönyvelhették volna az egészet.
- De hát mégsem álmodhattunk mindannyian - fakadt ki a tanácstalanság
láttán a legfelsőbb vezetés helyi képviselője. - És a torony... azt mi a túróval
magyarázzák? Tények kellenek, értik!? Számok és betűk! Jelentés készül itt és
nem legenda! - majd annyira belefeledkezett az ordításba, hogy még a termoszban becsempészett konyakját sem itta meg.

1999- január—«11
Hát igen, a torony... Hiszen a havazás még csak-csak, mert ugye kicsit
megpöcköli az ember a merev statisztikát, előrébb hoz néhány dátumot a megfelelő rubrikában és máris lobogtathatja a kész indoklást. A csoda megszelídült, nem csoda többé, esetleg kihágás, futó rendellenesség. De a torony..., az
bizony jóval nehezebb dió! Történt ugyanis, hogy a reggeli órákban (bár az is
lehet, hogy még éjjel) miközben mindenki afölött örvendezett, hogy nem kell
megszakadnia a hiábavaló lapátolással, halk döccenéssel megállt a toronyóra
kismutatója. Csak a nagymánus rótta továbbra is unalmas köreit a díszes számlapon (egyes megfigyelők szerint hol lassabban, hol gyorsabban, de ez nem ellenőrizhető).
- Megerőltették - mondta ki a diagnózist az órásmester a többórás vizsgálatot követően. - Mintha ráült volna valaki a mutatóra, s az nem bírta el a súlyt
- dünnyögte bizonytalanul és még meg is mutatta volna, hogy mire gondol, de
látva a körülötte feszengők elkerekülő szemeit, a vörösbe ájuló arcokat, gyorsan hozzátette: - Régi szerkezet ez, kérem, ki tudja, m i k o r jön rá valami
nyavalya.
A nyavalya, mint ahogy később kiderült, gyógyíthatatlannak bizonyult, de
nem ez volt a legmeglepőbb, hanem az, hogy a nagymutatót - talán a betyárbecsület űzte, tolta előre - a kezdeti zűrzavar csillapodása után sem sikerült
megfékezni. Mert mégiscsak tarthatatlan, hogy egy óraszerkezet, amely az emberi leleményesség és precizitás iskolapéldája, ilyen felelőtlenül viselkedjék.
Hiszen valami vagy működik vagy nem. Közösségünk egyik tartópillérétől
joggal várnánk el ennyi józanságot és következetességet, foglalta össze szűk
körű beszédében a lényeget a műveleteket irányító főbiztos. És próbálkoztak
szinte mindennel: előbb kiemelték az óra szívét, majd apró köveket szorítottak a fogaskerekek közé, sőt, egy szobafestő még a számlapig is kimerészkedett, hogy hurkot vessen a nagymánus köré, mindhiába. Egy láthatatlan kéz
újra és újra felhúzza, mondta az órás otthon a feleségének, és eltolta magától
a csülkös bablevest, pedig kedvelt étele volt. Az eset után állítólag benne is megroppant valami, nem vállalt többé semmiféle reparációt, másnap templomba
sietett, majd évekre visszamenőleg kifizette az egyházadót. Biztos, ami biztos.
Kínos napok következtek. Hiába szikrázott kint minden az önfeledt napsütésben, a hivatal szobáiban k o m o r esőfelhők gyülekeztek a savanyú akták
fölött.
- Emberek - vinnyogta a legfelsőbb vezetés helyi képviselője, s a titkárnő
szerint könny remegett a szeme sarkában - a havazást már elintéztem, el lehet
felejteni, mintha meg se történt volna. De ebben az ügyben sürgősen ki kell találni a mentőötletet. A város közepéről van szó, a tér legmagasabb pontjáról.
Ez mindenhonnan látszik! (Az eddigi tapasztalatok úgy mutatták, hogy ezzel
a két módszerrel a legfogasabb kérdések is megoldhatók). És ha delegáció jön,

21 tiszatáj
mit mondunk, ki az úr ebben a nyamvadék városban? Netán az Úristen?! - és
már nyíltan vedelt a beosztottjai előtt.
A havazás estéje a Beethoven út kilencben sem múlt el nyomtalanul, holott
kezdetben minden jel erre mutatott. Kora reggel, éppúgy mint máskor bedöcögött Tornyák üvegszállító szekere, s a szűk udvar csordulásig telt a kis
parasztló zihálásával, tompa köhögésével, talán örökös légszomj kínozta. N e m
szivarozik ez a gebe, Döme? - ugratták néha a fuvarost, de annak arcizma se
rándult, inkább megmarkolta az ostornyelet, mintha véletlenül. Az üvegesek
rongyba csavart kézzel, merev derékkal hordták hátra a táblákat. Óvatosan
egyensúlyoztak az egyenetlen kövezeten, még tréfából sem lökdösődtek soha,
a nyers üveg kegyetlenül vág, ha kiszalad az ember markából. Az emeleten,
ahol lehetett, már kiteregették a dunyhákat, párnákat és plédeket, a csíkos és
virágmintás pizsamákat. Szépen sorba, centis közzel, hogy a szomszédé is férjen. Frivol emberszag áradt belőlük, sűrű és sokszínű gomolyag, melyben egyszerre keveredett a nyugtalan éjszakák izzadmánya a szerelem csupasz illatával.
H a valaki ebben az órában lépne be a kapun, úgy érezné, hogy egy hatalmas és
nyilvános hálószobába tévedt, melyben nincsenek többé szemérmes titkok,
a foltozott nadrág éppoly beszédes, mint a pecsétes lepedő. Ekkor erőltetik
a gyerekre az iskolakabátot, tojás serceg a kizsírozott serpenyőben, és még száz
efféle zaj és zörej, ahogy egy lassú gépezet lomhán mozgásba jön.
De hiába illeszkedik minden apróság a szokott összképbe, hiába van látszólag minden a helyén, a gangra kilépő kis Murvainak mégis földbe gyökerezik
a lába, s talán a lélegzetét is visszatartja, mintha legalábbis kísértet tornyosodna
előtte. Pedig nem az. Eleven, hús-vér teremtmény, méghozzá egy unalomig
ismert szomszéd, a Regina. A félemelet utolsó lakója bordó pongyolában, melyet aranyozott szálak tesznek még vonzóbbá, a korlátnak dőlve ideges rajokban érkező galambsereget etet, és dúdol is hozzá, mint aki teljesen belefeledkezett az adakozásba. A bátrabbak a vállára szállnak, mások a tenyeréből kapkodják el a kövér morzsákat. És mintha a N a p is csak azt a részt világítaná meg
pimasz sugaraival. Vagy csak képzelődik? Netalán a látása romlott volna meg
annyira, hogy már ne is ismerje fel a távolabbi alakokat? De hát ez képtelenség, tegnap járt orvosnál, fel is írt valamit.
De miért lepődik meg mindezen a nyugalmazott bérelszámoló? Mi készteti
arra, hogy pár pillanatig azt fontolgassa, inkább visszafordul, mintsem így
kezdődjék a napja? Mi lehet ennyire megrázó ebben az idillikus képben, egy
galambokat etető vénasszonyon?
Egy bérház nem kedvez a csodáknak. Igazából még a vérszegény meglepetések is elkerülik. Talán a szerkezettel van a baj, a falakból szivárgó levegővel,
amit nap mint nap beszívnak és ami egy idő után nemcsak a bőrüket ráncolja
össze, de kiszárítja az agyat, az idegpályákat megnyújtja, csöndes vegetációra
kényszerítve a legvadabb különcöt is. Itt nincs helye a fantáziálásnak, a min-

1999- január—«11
den alapot mellőző ábrándképeknek. A folyosóvégi vécé, a szolidan málló vakolat, a víz nélkül hörgő csapok józan és szigorú gondolkodásra nevelnek. Itt
mindenre jut idő, sőt többre is. Néhány év és a szomszédból átkúszó zajdarabokból: a kilincs diszkrét nyiszogásából, a padló recsegéséből és az elmosódó
szavakból bármi kisilabizálható. Irt-e a távoli rokon vagy csak üzent, ízlett-e
a finnyás Csonknak a vacsora vagy hozzá se nyúlt, és hogy Trattneréknél idén
is elhalasztják a megelőlegezett nyaralást. A tévedés lehetősége eleve kizárt,
hiszen a megfigyelések sora a végtelenségig tágítható és fejleszthető, mígnem
a tökéletesség szikár csúcsára nem hág az unalommal együtt. Az „események"
precíz forgatókönyv szerint peregnek, ha mégsem, akkor az illető már a költözés nemtelen gondolatát forgatja a fejében. (De innen csak a selejt megy el, szilárd, gerinces jellem holtáig kitart.) Ha valakinek ideérkezése előtt még nem
voltak megrögzött szokásai, levetkőzhetetlen bogarai, itt majd szép csendben
minden megterem, mint eső után a gomba.
A félemelet lakói húsz esztendeje élnek egymás éltető közegében, olvasható
a folyosón kifüggesztett Jubdeumi emlékeztetőben, amelyet annak idején
Trattner, a sváb műgyűjtő olvasott fel a lakógyűlésen. O t t tolongott mindenki
a díszasztal körül lehetőségei szerint fölcicomázva, kirúzsozva, tiszta felöltőben; Reszlingné az alkalomra almás pitét sütött, a férfiak bort hoztak, kisüstit.
Egyetlen lakó maradt távol mindössze, akiről bizonyosan nem is lehetett
megmondani, tulajdonképpen őt kerüli-e az egész társaság vagy ő utál következetesen mindenkit. Egy dologban azonban megegyeztek: Regina a rosszindulat vaskos szimbóluma, akiből úgy árad, sugárzik a gonoszság, mint nyugati fűtőtestből a meleg.
Az asszony egyedül lakott a könyökhajlatban, azután már csak egy elhagyott lakrész következett, ami fölött annyira megsüppedt a tető, hogy bármelyik pillanatban beomolhatott. Épeszű ember a közelébe se merészkedett,
a postás bátorságából is csak a kanyarulatig futotta, bár mindent elkövetett,
hogy ez ne látszódjék, az egyenruha mégiscsak kötelez. Arról a vonalról osztogatta aztán a leveleket, számolta ki a nyugdíjat, derűsen, bizalmas gesztusokkal. Talán egyedül ő érintkezett vele, valamint Cumi, a cselédlány, aki ellenőrzéskor unokahúggá avanzsált. Ahogy minden szennyes bűznek, erjedő leheletnek az a pusztuló zúg volt a forrása, úgy bármilyen pitiánerség, ízetlen tréfa,
gonosztett csak Reginából fakadhatott. O öntötte le mosogatóvízzel a csendóra idején hancúrozó gyerekeket, piszkálta ki reggelente a postaládából a megrendelt hírlapokat, és minden bizonnyal ő lopkodta a lépcsőházi körtéket is,
amiért aztán minden egyes lakó vaksötétben botorkálhatott azon a veszélyes
helyen. De beszélnek feljelentésről és hatósági közeg ellen elkövetett erőszakról is! Regina rugdosta meg a pár percre szabadon hagyott ölebeket, mérgezte
meg a kóbor macskákat, így végül az a rész lett a ház legkietlenebb zuga,
ahonnan még a svábbogarak is fejvesztve menekültek.

23 tiszatáj
- Az állat jobban megérzi ezt, mint az ember - mondta némi nyomatékkal
Rizsnyai néni, aki jártas volt az okkult tudományokban. - Meglovagolta az
ördög, nem csoda, ha a latorság belécsontosodott. Még a tető sem üti agyon,
mint más normális embert.
Mások, a józan ész hívei fogantatásának szörnyű körülményeivel indokolták az elkorcsosulást. Hiszen a kezdeti tisztátalan történések, mint apró és szívós indák mélyen behatolnak a későbbi jellem szövetébe. Kicsapongó közkatonákat, markos péklegényeket emlegettek és egy, a kor kívánalmainak nem
mindig engedelmeskedő lányt. És ez így már mindent megmagyaráz.
De volt még valami, amit nem lehetett Reginának megbocsátani. A névadó
nem tévedett. Ahogy néhanap végigvonult a gangon, lassan, kimért léptekkel,
mint akit nem kerget semmilyen gond, kicsinyes szükség, vagy ahogy csak állt
a lépcsőfordulón kissé ridegen szemlélve a körülötte lebzselő dolgokat, az ember önkéntelenül is hatalmas birtokokat, gazdag tartományokat, kastélyt, ménest, sürgő-forgó szolgahadat képzelt köré. És ha nem volt elég óvatos, ha figyelme csak egyetlen pillanat erejéig is, de elkalandozott, azon kaphatta magát,
hogy ösztönös alázattal borul eléje felajánlva mindenét. Öltözékét, bár nem
volt hivalkodó, sosem rontotta el egy bevásárlószatyor a maga otrombaságával,
hanyagul odavetett bizsu vagy meggondolatlan szín, kitaposott cipő. Ekként
történhetett, hogy ha mégis erre tévedt valami látogató vagy egyéb félhivatalos
személy, az először vele tárgyalt, egyezkedett, nem ritkán alkudozott bármilyen „kényes" is legyen az „adott kérdés". Trattner feleségére, aki a lakóbiztosi
teendőket látta el bővérű lelkesedéssel és buzgalommal, már csak az uzsonnáztatás hálátlan feladata hárult. Hiába erősködtek később a lakók, bizonygatták
a dühtől fuldokolva, hogy nem az a nő a mérvadó, nem onnan kell kiindulni,
hanem igenis belőlük, a szürke, de mégiscsak túlnyomó többségből. Mondhattak, amit akartak, ócsárolhatták válogatott kifejezésekkel, az igyekezet haszontalannak bizonyult, céltalannak, mint a délutáni varjúkárogás; Regina „kívánságai" rendre beteljesültek. A látogatókat elkábította, miként a legnemesebb
ragadozó a vadászterületére tévedt áldozatokat: alattvalókká lettek, mielőtt
megszólalhattak volna. Ebbe aztán egy kicsit mindenki belebolondult.
Regina, mint galambokat tápláló öregasszony olyan valószerűtlennek hatott a reggeli szöszmötölésben, akárha hirtelen elszánt darabontok özönlenék
el az udvart. A kis Murvai képtelen volt elszakadni az impozáns látványtól,
mondhatni odatapadt, ahogy az óvatlan bogár ragad a frissen mázolt palánkhoz. Ügyet sem vetett a cipekedő üvegesekre, a lézengő reáliákra.
- Összepiszkolja a ruháját - nyögte ki végül, mert határozottan vallotta,
hogy a kínos ügyletekben is őrizze meg az ember a méltóságát. Aztán táncos
léptekkel elsietett.
- Béla, maga áthágta a szabályzatot. Vegye tudomásul, csalódtam a természetében! - sivította délután Reszlingné, mert hamar híre ment, hogy Murvai

1999- január—«11
szóbaállt az ellenzékkel. De az albérlő nem tanúsított megbánást. Még csak el
sem sápadt, ahogy egyébként tette; ha rajtakapták valami disznóságon. Kihúzta
magát, tömzsi nyaka szinte kiugrott gömbölyded törzséből, és úgy tűnt, néhány pillanat alatt bepótolja mindazt, amit hosszú éveken keresztül veszni hagyott: férfi lesz végre. Kemény, duzzadó hím.
- Azt a hangot nem hagyom bántani - hajtogatta konokul. - Édesanyám
énekelt így - fűzte hozzá jóval később, és már olyan gyámoltalanul matatott
a holmijai között, hogy nem lehetett rá haragudni.
De ez még nem minden. Regina, mintha csak folytatni akarná „gátlástalan
mesterkedéseit", Csonk két ártatlan gyermekét is magához csalogatta, majd
porhanyós pogácsával kínálta őket. A kislányok hosszan áradoztak a sütemény
különleges ízéről, valamint a kiszolgálás fölöttébb előzékeny voltáról. Aznap mintegy a történéseket aláhúzva - az újságok sem tűntek el és este vakító fényben fürdött a lépcsőház.
- Leszóltak neki odafentről, hogy túl sok van a rovásán, aztán most sündörög ide-oda - legyintett Rizsnyai néni mindenki megkönnyebbülésére, hogy
lám, csak akad valaki, aki „keresztüllát a tények szitáján". Mindössze a legélesebb szeműeknek tűnt fel az a talán említésre sem méltó töppedt bizonytalanság, ami lompos felhőként úszott át az özvegy vonásai fölött. Végül bármilyen
eshetőségre felkészülve a bizottság úgy döntött, nem adják könnyen a derekukat, rajtuk ne kereskedjen senki holmi közönséges és átlátszó jótéteményekkel.
És egyébként is: mindenki ott bűnhődjék, ahová való, adták ki a jelszót.
A jótétemények száma azonban napról napra duzzadt és egyre ravaszabb
formákat öltött. H a valahol éppen hiányzott valami, kanálnyi mustár, pohár
tejföl vagy cukor, esetleg rá kellett volna bízni valakire a kutyát, gyermeket
vagy a lerben piruló ebédet, Regina mintegy varázsütésre megjelent és szelíd
mosollyal az arcán ajánlotta fel segítségét. Képtelenek voltak visszautasítani.
Másnap aztán szemlesütve magyarázkodtak, hogy ez többé nem fordulhat elő,
a kivétel erősíti a szabályt, egyszer mindenki meginoghat satöbbi. Lassan mindenhová bejáratos lett. A legmakacsabb ajtók is engedelmesen tárultak fel,
a legapróbb résen át is beférkőzött, ahogy a hajnali kávészag is keresztülhasít az
aludni vágyó ablakain, a sötétítőkön. A bevásárlásból vagy kényszerű rokonlátogatásból érkező elcsigázott lakókat kivétel nélkül példás tisztaság fogadta.
Regina keze alatt egyazon könnyedséggel tűntek el az évtizedes lerakódások
a libegő pókhálókkal, a vízkő szeszélyes csíkjai a fürdőkád oldaláról, por és felgyülemlett kacat. S amikor elment, furcsa gomolyagot hagyott maga után, a vaníliás teasütemények és a friss marcipán illatát. Ez aztán mintha csak akármilyen testszag volna, percek alatt szertefoszlott.
Ha már egy napig távolmaradt, megsértődtek, ha kettőig, izgatottan futottak át és remegő hanggal kérdezgették, tényleg minden rendben van, ne küldjenek gyógyszerért vagy inkább hívjanak orvost? Izgatottságuk érthető volt,

25 tiszatáj
hiszen mindahányan távoli rokonra, elvesztett vagy meg sem született családtagra ismertek benne. Volt, ki nővére áldott természetét, nagynénje szorgalmát
vagy éppenséggel unokatestvére arcvonásait vélte fölfedezni, amit aztán sárgás
fényképekkel igazolt. így lépett elő mindenki Nagymamájává, ahogy Murvai
egy elragadtatott pillanatában elnevezte.
Mint a Paradicsomban, úgy teltek a napok.
November végén a híg esők beköszöntével az északi szelek is feltámadtak.
Megmozgatták a panelházak közötti állott tömböket és szétszórták a rothadó
falevélkupacokat epesárgára festve át az utcákat, tereket. Megtelt a város valami csendes, vértelen káromkodással. De elfújták a Beethoven út kilencben
ébredező eufóriát is, a huzat lobbantja el így az erőtlen gyertyalángot. A nagy
egymásraborulás kellős közepén, szinte egyik percről a másikra elejtett, vétlen
szavakból, gesztusokból kellemetlen dolgok derültek ki. Ki gondolta volna
például, hogy habár Rizsnyai néni bejelentetlen bérlőket tart, mégsem hajlandó fizetni a ráeső vízdíjat, ráadásul még le is tagadja, ha rákérdeznek. Hogy
Trattner (akivel kapcsolatban még mindig nem tisztázott, miből „vételezte"
a műtárgyait) unokája csente el és cseni most is a villanykörtéket arra hivatkozva, hogy egyszer e nélkül is kitörik a nyakukat. Reszlingné túl sokat fecseg
házügyekről holmi idegeneknek, Murvai pedig sáros cipőjével minduntalan
összejárja a felmosott követ. Mindeddig ezeket a dolgokat magától értetődő
természetességgel utalták át Regina számlájára (tették ezt akkor is, ha néha sejtették az igazi elkövetőt), s a képzelt gonoszság sötétjében rendre elmosódtak
saját, különbejáratú kilengéseik.
A hivatkozási alap megszűnésével szilárdnak tetsző biztonságuk is semmivé
foszlott. Az eddig feddhetetlennek hitt lakó sem engedhette meg többé magának azt a fényűzést, hogy munkájából hazatérve ne zárkózzon be tüstént, s fedezékéből csupán a legszükségesebbekért ugorjon ki. De még a lakásban is óvatosan mozgott, kerülte a hangos helyeket, nehogy egy hirtelen zörej, meggondolatlan hang gyanús gondolatokat ébresszen az amúgy jóravaló szomszédokban. Ekként talán elkerülhette, hogy idővel róla is kiderüljön valami turpisság,
szélhámos cselekedet, ami kellőképpen aláásta volna megmaradt tekintélyét és
holmi homályos büntetésfélét is megelőlegezett. Amit nem tudott megvalósítani a kor ezernyi ötlete, a mellőzöttség mindennapos kísértete, a félelem fanyar gesztusai, azt Regina jótékonykodása végül egy csapásra elérte. Elszaporodtak a dühös szópárbajok, gyakori lett az ujjalmutogatás, a kölcsönös felügyelet. Valami borzongató kéj uralkodott el rajtuk, ami úgy futkározott
a megfertőzött emberben, ahogy a vér pumpál fáradhatatlanul az erek alagútjaiban. A mondatok gonoszul lerövidültek, a korábbi szívélyesség hirtelen csontig maró gunyorossággá vedlett, egy-egy jólirányzott köszönés az arculcsapással vetekszik. Végül már nem is szóltak egymáshoz, csak integettek, hadonásztak, ahogy a süketnémák rázzák botjaikat, rekedt, értelmetlen torokhangon

1999- január—«11
átkozva a világot. Hiába csitítgatta őket Regina, repdesett alkalomadtán ideoda a mélyülő szakadék éles peremei fölött, „tevékenysége" olaj volt a tűzre.
A lakók azon kapták magukat, hogy esténként a takaró védettségében azért
imádkoznak, hogy legalább néhány óra erejéig kapják vissza a Regina iránt érzett jólbevált gyűlöletüket. De a feloldozás egyre késett.
Mentőövként Trattner javaslatára nagy titokban még egy utolsó lakógyűlést hívtak össze a „fennálló helyzet higgadt elemzése érdekében". Elsőként
a lakóbiztos emelkedett szólásra. N e m gyakorolt előtte, bevezető szöveget sem
írt, mint máskor. Remegő kézfejéből mégis kiérződött az összejövetel jelentősége, a körülmények súlya.
- Regina elvtársnő veszélyesen megváltozott! - többet nem mert mondani,
mert félő volt, hogy egymásnak esnek. A beálló csöndben tisztán kivehető
a cigaretta izzása, a feszültség megannyi árulkodó zaja. Ugy lopóztak hazáig,
akár a halálraítéltek, akiknek már föladták az utolsó kenetet.
A december végi csonka hét készületlenül érte a várost. Ólmosnak, gyűröttnek ígérkezett a szilveszter. H ó nem esett még mutatóba se, a fagy szabadon garázdálkodhatott a fedetlen utcákon. Az emberek szorosabbra húzták
magukon a kabátot, de legszívesebben a lélegzetüket is visszafojtották volna,
hogy magukban tartsanak minden apró meleget. Pedig a felszín alatt lázas
munka folyt, erőfeszítések zajlottak, hogy az újév ne találjon eldolgozatlan szálat a környéken, hogy idejében semlegesítsenek minden makacskodó hibaforrást. Erre kérték fel a polgárokat is. Fokozott öntudatra. A felhívás kivételesen
a Beethoven utcai bérházba is begyűrűzött. Már másnap kihajigálták a karácsonyfákat, hogy ne vessen rájuk rossz fényt a túlzott vallásosság. Itt-ott buzgón takarítottak. Szilveszter előtt egy nappal híre jött, hogy a toronyóra is
észhez tért. Talán őt is megérintette a közelgő ünnep előszele. Igaz, addig-addig
ütötték, kalapálták a gyanús fogaskereket, míg valahol legbelül, ahová eddig
nem ért el semmilyen szerszám, fel nem nyögött valami és a nagymánus csikorogva megállt. A helyi újság pár sorban hozta a diadalt, az apróhirdetések
fölött.
A bérházban az a nap eseménytelenül telt, már-már nyugodt légkörben.
A pezsgők jégbehűtve várták az óév utolsó perceit, töltött csirke gőzölgött
az asztalokon.
N e m tudni mikor léptek ki az ajtón és mikor értek oda. A könyökhajlat
előtt gyülekeztek szótlanul, mindenki azt hozott, ami éppen a keze ügyébe
akadt, nem beszélték meg előre; míves gyertyatartó, potyoló, kisebb konyhakés villant fel pár pillanatra a sötétben. Egyikük sem mozdult, talán valami
jelre vártak. Az a régi, meleg érzés, a békesség érzete lassan tért vissza elgémberedett testükbe. Erőre kaptak.
Többre senki sem emlékszik.

27 tiszatáj
DOBOZY HAJNALKA

Emma
A sámlin ült a cserépkályha és a fal között. Már alig sírt. A szürkülő délután lusta mozdulatlansága csendes szipogássá szelídítette zokogását.
Átázott zsebkendőjét a zsebébe gyűrte, két öklével megdörzsölte kivörösödött szemeit, és egy mély sóhajtással bezárta a délutánt. Tulajdonképpen jól
érezte magát. Ma is elsiratta életének egy darabkáját, s most már csak a közelgő
estére gondolt. A jó vacsorára és a meleg ágyra. Szájában hirtelen összefutott
a nyál. Kiment a konyhába, megemelgette a fedőket. Elégedetten nézte a csirkepaprikás tejfölös szaftján gyöngyöző, halványpiros zsírcseppeket, a galuska
márványos, sárgás-fehér halmait.
Ijedten kapta fel a fejét a megnyikorduló ajtó hangjára.
- Janikám, te vagy az?
A férfi megállt az ajtóban, nem mozdult.
- Na, gyere beljebb, ha már eljöttél!
A konyhaasztal mellé ültek, az öregasszony csendben várt.
- Búcsúzni jöttem.
A tuskólábú hokedli ijedten hátrébbcsusszant.
- Mama, én már nem próbálkozom többször! Elég volt! Evek óta csak várok... nem is tudom, mire.
Talán arra, hogy megváltozol, hogy más leszel. Arra, hogy legalább egyszer
az életben megfordulsz és hátranézel... a magad mögé gyűrt arcokba, az otthagyott, kifosztott szemekbe.
A férfi felállt, kezét furcsán felemelte. Mintha távolodó hajónak intene. Aztán még ennyit mondott:
- Áthelyeztetem magam egy másik városba. Sajnálom.
Az asszony hatalmas lendülettel állt fel az asztal mellől. Két kezét csípőjére
tette, összeszorított fogai mögött rekedt hangú indulatok gyűltek, de fölhabzó
ordítását kettétörte a zár kattanása. A csendesen bezáródó ajtó résén már csak
a hideg levegő csapott be. így állt még egy darabig, félig elnyílt szájjal, majd
ökölbe szorított kezei lassan kinyíltak és lecsúsztak a köténye aljáig.
- Most aztán sírhatok újra - hangosan mondta ki, s a keservesen nyikorduló szavak visszaterelték a hideg szobába. Nekidőlt a mázas csempéknek, két
kezével dühödten nyomkodta kiszáradt szemeit. Még alágyújtani sem volt
kedve, pedig a jó kis délutáni sírásokat mindig békés nyugalommá puhította
a kályha melege. Aztán egy kis idő múlva mégis lobbant a gyufa lángja, belekapott a gyújtós alá beszorított újságpapírba, a sárga, meleg fény hirtelen fel-

1999- január—«11
kúszott a papír hátán egészen a takarosan megrakott gúla tetejéig, majd azok
a kedves, meghitt roppanások, az áttüzesedő faszilánkok nyújtózkodó lángjai,
ahogyan frissen támadt tüzükkel átizzítják a fölébük nehezedő, súlyos fahasábokat... ezt nagyon jó volt nézni!
Később behajtotta a cserépkályha ajtaját, de egy ujjnyi rést hagyott. A nyíláson kikúszó fények ráolvadtak a mázas csempékre, benne pedig szétáradt valami jóleső nyugalom.
- Úgyis hazajön. Előbb-utóbb mindig visszajön - mormogta magában,
közben széthajtotta a magasra tornyozott ágyneműt, hadd melegedjék át az is
egy kicsit.
- Már apám is azt mondta, hogy rongynak születtem. Ütött is, ahol ért. Leányba ennyi konokság nem szorulhat - kiabálta, de majd kiverem én belőled, csak merd még egyszer azt mondani nekem, hogy nem!
Nagyon féltem tőle, mégis kimondtam. Pedig minden ellenszegülésemre
már nyúlt is a szíj után. Én meg csak álltam, ökölbe szorítottam a kezeimet, és
vártam, mikor fárad el. Verés után mindig elzavart otthonról. A kútnál megmostam az arcomat, aztán uzsgyi! A kapun kívül már nevettem. Sírni engem
senki sem látott. Hát így nőttem fel. Majd jött a háború, de az is elmúlt. N e m
esett bántódásunk. Apám boltját ugyan elvették, de ott maradhatott a pult
mögött, az egérszagú kartonjaival együtt. A k k o r már nem ütött. Nagydarab,
derék lány lett belőlem. A hajamat rövidre vágattam, beondoláltattam, karjaimban csak úgy feszült az erő. A boltban nehezen fértünk meg egymás mellett.
Apám azt mondta, hogy a szemeim, azok űzik el a vevőket. Hát szolgálni, azt
tényleg nem tudtam. Nyájaskodni, az ajtóig kísérni, és még ott is újra megköszönni, hát azt nem. Azt akartam, hogy nekem köszönjék meg, hogy kérleljenek, hogy kutyaalázattal hátráljanak ki, ha nemet mondanék. De ott, tudja,
abban a kis ócska boltban ezt nem lehetett. így csak minden egyes nappal több
lett bennem a keserűség. Bemászott minden zugba, még a poros, színehagyott
vásznak közé is.
H a üres volt a bolt, apám megköszörülte a torkát, kisajtolt néhány könnycseppet a szeméből és rázendített:
- Pistukám - nyugodjon békével - , ő nem ilyen volt. Annyi szelídség és jóság..., de mit tudhatod te! Szegény elsőszülött fiam, még az iskoláskort sem érhette meg. N e m akartam utána másikat, de anyád csak nem hagyott. Aztán
ahogy fölsírtál, rögtön az anyádat is sirathattad első könnyeiddel. Én meg magamra maradtam, a két kereszttel, meg egy bölcsővel. - Hová mész? - kiáltott
utánam. Ilyenkor kiszaladtam a boltból, végigsétáltam a korzón, szemébe nevettem minden jóképű férfinak, de egy óra múlva újra ott álltam a pult mögött. Aznap nem mondta el többet. N e m sokáig emelgettem a vásznakat. Sikerült bekerülnöm a postára. Éjjelenként tanultam, nagyon nehéz volt. Égett

29 tiszatáj
a kislámpa, apám mellettem horkolt. Amikor úgy éreztem, hogy nem bírom tovább, elég volt oldalra néznem. Látni a dunyhát szorító csontos kezeket, a nehézkesen szuszogó arcot, amelyről még az álom sem simította le az örökös gúnyos mosolyt. Szerettem a postát. Jó volt az üvegablak mögé ülni. De egy pár
hét múlva már úgy csináltam, hogy a túloldalon szépen gyűljön össze a sor.
Rendezgettem a bélyegeket, kétszer is ellenőriztem a pecséten az aznapi dátumot, s közben a bőröm bizsergett a gyönyörűségtől, ahogy a bezárt üvegablakot egyre jobban beborította a várakozók fojtott nyugtalansága. Előre tudtam,
hogy melyik lesz az a pillanat, amikor valaki türelmetlenül megkocogtatja az
üveget. S akkor egyszerre lendült mindkét oldalon egy-egy kéz. De az enyém
egy hajszálnyival mindig megelőzte a túloldalon begörbített mutatóujj hegyes
végű koppanását. N e m is tudom, miért mondtam el ezt magának?
A parkban ültek, távol a sétálók zajától. Emma lehajtott fejjel nézte a cipője
orrát, aztán hirtelen harsányan felnevetett, és egy kicsit közelebb húzódott
a khaki-színű zubbonyhoz.
A férfi hallgatott, majd egy kicsit elmosolyodott:
- H a előbb tudom, hogy maga ilyen kis boszorkány, meg nem várom
a posta előtt!
A lány nem válaszolt. Nézte a feszesre igazított egyenruhát, a pisztolytáska
kifényesedett bőrét, s nem értette, hogy azok a fekete csizmák miért toporognak olyan türelmetlenül minden este záráskor az ajtó előtt. S nem tudott mit
kezdeni az udvarias kézcsókkal befejeződő sétákkal sem.
Emma nem ehhez volt szokva. Ö t eddig mindig lerohanták, erőszakosan
nekimentek, egyszerűen fel akarták falni hatalmas, izmos-húsos testét. A tétován közeledő, babusgató kezektől félt. Pedig egyszer megpróbálta. A k k o r este
az ő tenyerében is ott volt a simogatás, de ügyetlen volt, s félszeg zavarában
ő rántotta magára a meghökkent férfit. Többé nem is látta.
János egészen más volt. Annyit tudott róla, hogy katona és mindig az is
akart lenni. De azt már nem, hogy a mundér szorítása gyorsan lehűtötte a férfi
ágaskodó indulatait, s egy idő után csak az utasítások odaadó teljesítésében
lelte örömét. Az erőszak lávafolyamai kihűltek benne, s azóta jó hivatalnokként türelmesen várta váll-lapjára a következő fényes csillagot.
Jánost egészen felkavarta ez a lány. A kikezdhetetlen jókedv örökös tűzijátéka, a fekete szemek játékos-gonoszkodó csillámai, a rátartian koppanó cipősarkok az ő lépteit is feszesebbé tették.
Ha időnként napokra eltűnt, a távolmaradást firtató, méltatlankodó hangot
egyetlen mondattal intézte el:
- Az egyenruha kötelességekkel jár, a számonkérésekhez pedig nem vagyok
szokva.

1999- január—«11
De a következő pillanatban már kedvesen nyújtotta a karját, s hosszantartó
sétáikat simogató, meleg szavak csobogták körül.
Emmában már az első találkozás után türelmetlenül toporzékoltak az aszszonyi nedvek. Várta, hogy ismét lerohanják. Arra várt, ha szeszélyes jókedve
úgy tartja, talán még engedjen is. Aztán, ahogy szokta, a kielégült, diadalmas
arcnak hirtelen hátat fordítson, hogy újra átjárhassa az a borzongató érzés,
a kifosztott, kérlelő szemek gyönyörűséges látványa.
De most egészen egyszerűen csak szerették. Átölelték, megsimogatták,
figyeltek rá, s egyelőre nem akartak tőle többet.
Egy este, elválás előtt, dühösen megkérdezte:
- Mit akarsz tőlem, te katona?
- Elég sokat. H a megszelídülsz, feleségül veszlek.
Pár hónap múlva összeházasodtak. Amikor véget ért a szertartás, Emma ezt
mondta:
- ígérem, jó leszek. Ezentúl mindig jó leszek.
Az ifjú férj kicsit értetlenül és meghatottan nézett rá:
- Tudom. Hiszen eddig is az voltál.
A város szélén, a kertvárosban találtak maguknak otthont. János anyai
öröksége egy apró házacskára és egy nagy kertre futotta. Az ifjú asszony boldogan morzsolgatta tenyerében a még fagyott rögöket, s esténként lázas terveket szövögetett a férfi hóna alá bújva.
Ahogy lassan engedett a föld jeges szorítása, úgy hűlt ki Jánosban a téli esték meghitt melege. A lámpaoltás utáni fojtott izgalom, a suttogó sötétség,
a dús asszonyi test párálló illata abban a pillanatban elszállt, ahogy Emma lenyomta ásóját a tavaszi földbe. Reggeltől estig szakadatlanul dolgozott. Felásta
az egész kertet, palántákat dugdosott, a kert végét elkerítette, oda kerültek
a tyúkok és a disznóól. Felhevült, izzadt teste estére holtfáradtan dőlt el az
ágyon. János gyengéd cirógatásaira csak egy gyors és türelmetlen ölelkezés volt
a válasz. A téli éjszakákon kinyíló tenyerek, az ujjak szirmai ismét becsukódtak. Mire ősz lett, János elfáradt. A szolgálat befejeztével otthon egy fa alá húzódott, s az ölében tartott könyv fölött egyre távolabbra nézett. S ez alatt
a végtelenbe feszülő híd alatt Emma fáradhatatlanul kapált, locsolt, szüretelt és
gyarapított. Ahogy ő mondta: otthont teremtett.
János egy este maga mellé ültette, s nagyon csendesen így szólt hozzá:
- Túl nagy vagy te nekem Emma, túl vastag és túl kemény. Karjaidban férfi
erő feszül, markodban a soha vissza nem adott pofonok görcse. Hittem, hogy
megszelídülsz, halk leszel és illatos, és szép lesz neked is az esték csöndje. De te
döngő lépteiddel végigrohantad a nappalokat, este mohón szürcsölted az ételt,
s az éjszaka vad vágtája után alig vártad, hogy virradjon, s folytasd ugyanott,

31 tiszatáj
ahol tegnap abbahagytad. N e m kellesz nekem Emma! Talán, ha lett volna gyerekünk..., de most már mindegy.
Emma konokul hallgatott, majd felállt.
- J ó l van, János! Akkor én most elmegyek. Csak azt viszem magammal,
ami az enyém - s két kezét még alig gömbölyödő hasára szorította.
#

Az építkezésen csak úgy hívták, hogy a mocskosszájú Emma. Segédmunkásként trógerolt, hordta a téglát, tolta a megrakott talicskát. Szeretett dolgozni, bírta erővel is. Két dolgot nem szeretett. Ha a múltjáról faggatták, meg
a férfiakat. Néha ugyan egyet-egyet megkívánt, olyankor csak intett nekik.
Tudták róla, hogy egy üveg bor meg egy tábla csokoládé kell csak, és azt is,
hogy reggelig senki sem maradhat nála. H a látogatója akadt, Janikát átküldte
a szomszédba aludni, a csokoládét a gyerek ágyára tette.
Néhány év múlva munkavezető lett. Veszekedett, rohant, intézkedett, ha
kellett, ordított torkaszakadtából. N e m szerette senki. Kérni nem lehetett tőle,
nemet mondani sem.
Egy nap behívatták az iskolába.
- Tudjuk, hogy egyedül neveli a fiát. De ez a gyerek nagyon tehetséges.
Küldje tovább tanulni. Bármi lehet belőle, orvos, mérnök... s ha nem bírná
egyedül, megpróbálunk segíteni.
- N e m kell! Megoldom magam.
Este maga mellé ültette a fiát, és ezt mondta:
- Ügyvéd leszel!
A pattanásos kamaszarc értetlenül nézett rá.
- így határoztam. Te csak tanulj, a többivel ne törődj. Mire végzel, házad
lesz, fényes irodád, aminek alázatosan fognak kopogni az ajtaján.
Janika a közeli nagyváros egyetemére úgy ment el, hogy Emma csak az állomásig kísérte.
- N e m járkálok utánad, erre se időm, se pénzem.
A fiú szünidőben mindig hazajött, de Emma soha nem ért rá. Csak azt tartotta számon, hány év van még az iskolából. Két műszakot vállalt, látástól vakulásig dolgozott, s eszelősen gyűjtötte a pénzt. A diplomaosztás napján otthon várta a fiát. Jó ebédet főzött, a szobában terített. A takarékbetétet a terítő
alá dugta. Ebéd után így szólt:
- Na, ügyvéd úr, lássam azt a diplomát!
- Orvos lettem, Mama! N e haragudjon rám. Itt leszek a közelében, a kórházban mindig megtalál.
Emma nem szólt egy szót sem. A betétkönyvet nem vette elő.

1999- január
Eleinte még hetenként meg-megnyílt az ajtó. De a frissen keményített fehér
köpeny meglebbenő szárnyai egyre csüggedtebben lógtak a tuskólábú hokedli
körül. Emma szótlanul ült, soha nem kérdezett semmit, csak hallgatott. Nézte
a kipirult arcot és várt. Egészen addig, amíg a friss illatú szavak lassan elbizonytalanodtak, s fáradt kongásuk végre felállíthatta az asztal mellől. Ilyenkor mindig ugyanazt mondta:
- Orvosság szagod van, megfájdul tőle a fejem.
Majd bement a szobába, az ajtó csukódását már nem is hallotta. Leült
a sámlira és halkan sírdogált.
Az estéket jobban szerette. Olyankor begyújtott a cserépkályhába.

^ ^

30

tiszatáj

LÁSZLÓFFY CSABA

Az „áldozat"
Kérdés: disznóból lesz a tor?
a bőllérkést ma kire fogják?!
Krisztus balján a vén lator
bankszámlát nyit-e; vagy hozsannát
zengenek hozzá törpék, rondák?
s kamatlábból gyűl az akol,
hol csak az kap hitelben sonkát,
ki eladván, amit a kor
leszázalékolt: önnön hangját,
a roncsból, mit sovány szalonna
tart össze még s már csak a hangyák
nyüzsögnek rajta - legfőbb gondja:
balekből égi fényre vált,
mint romlatlan prostituált.

Opus 2000-ben
Mindig csak egy költőben higgy; ha
bőrét levedli is, nem érzi,
lecsavarja combját, mint kézigránátot s messzire hajítja.
Csömör egy brancsban látni őket,
közös vályúban lázas nyelvvel
egymást lökdösve -: uEz a hely kell,
megillet engem!... szeretődet

— «11

1999- január
kölcsönadhatnád s azt a pezsgős
üveget! Hidd el nekem, kérlek,
hogy posztmodernben többet ér egy
lakáj, mint egy kibelezett bős..."
Még ez a bunkó emberöltő banktiszta Parnasszus komorlik:
„írd meg a versemet, komornyik;
itt a pénz - én vagyok a költő!"

Levél a másikra gondolva
Kétezeregyben az a kávé
az a feltúrt fiók
az a másik
ott menekülőben
vagy megbújni látszik?
mi elől? mi után?
a volt - a nyári és a leendő téllel-bélelt
útitárs
(a képzelt
lehetőségek indái
az elmosódott sor a zsebbenfelejtett cetli után nyúlva
botladozás a virágágyás
felett - hány éve? hány év múlva?)
mint madár csőréből a morzsa:
egy elhullatott mosolyod
aki belenyugszik az bűnös
vagy már halott

tiszatáj
minden kiút zsákutca
és minden folytatás enyészet
a pince hagyján volna
de az odú a még sötétebb!
amitől tartottam (egy mozdulat
a Bermuda-ködben: fogoly!) én? türelmes isten?! kizárt dolog
míg vihar készül valahol
1997. X. 25.

1999- január

—

«11

„Nem meghalni, hanem élni nehéz
a haza földjén"
BESZÉLGETÉS LÁSZLÓFFY CSABÁVAL
Lászlóffy Csaba a „felnőtt vadkor" - a civilizáció - fenyegetéseitől, fantáziátlanságától
félti embertársait, a világot. Versei elárulják, hogy erdélyi költő; de legutolsó kisregényében
is (A közeledő láthatatlan - Fiktív hagyaték) városának, Kolozsvárnak a jelene miatt s a jövőjéért aggódik. Az író magatartása, látásmódja függ-e a honnantól? A hely mennyiben lehet a kétely „ihletője"?
A honnanra egyértelmű a válasz. Az utánam induló költők, Szőcs Gézáék, Balla
Zsófiáék is (szerencsére) erősen kapcsolódtak a hagyomány szellemi értékeihez, Kolozsvárhoz; verseikben fellelhetők a város szimbólumai (a hattyú, a Sétatéri tó, a Fellegvár). Nehéz időkben, valahányszor az üres papírlapokkal néztem farkasszemet
- nem egyszer nosztalgiázás volt ez -, hányszor bejártam a „tordányi teret", a szülőhelyet, ahonnan anyám gondviselése és apám álmodozó hite elkísért, nehogy mint „árvácska-ingben kapálózót" elhasznált újságba csomagolhasson idő előtt a bábáskodó
Történelem. Szellemi szülővárosom azonban Kolozsvár volt; tágabb szülőföldem s állandó otthonom a magyar nyelv. És átmeneti lakásra találtam bolyongásaim során
gyakran a messzi időben: „Keményföldön / leveles könyvtárban / Kemény János emlékiratában / nyílvesszőként zúgó Ázsiában / kitömött beggyel is élő trófeákban / keresztény máglyán vagy apokrif imában / fiktív hűségben és konkrét árulásban..." Enynyit a honnanról. De a mikor? és a miért? legalább olyan fontos lehet egy-egy mű
megszületésében.
1990 januárjában jelent meg, otthon és Magyarországon is, Szintér című írása, amikor
gyertyák égtek Kolozsvár főterén s '89 véres karácsonya még elevenen élt nem csupán az áldozatok hozzátartozóinak szívében. Akkor írta le a történelmi tragédiákat megidéző sorokat, amelyek akár ars poeticaként is felfoghatók...
Igen: A történelem egyik örök színtere a kolozsvári Főtér, melynek közepén gótikus templomfalak előterében a század legeleje óta nem csupán művészi remeklésként,
de a város jelképe gyanánt is ott áll a Mátyás szobor - annak a történelmi személyiségnek az emlékére, aki fél évezreddel ezelőtt a kereszténységnek erőt, reneszánsz kultúrát jelentett, és európai egyensúlyt mint nagyhatalom...Voltak idők, midőn ezen a Főtéren még a döglónak is egy font ezüstpénz dukált. Ki tudná, hogy nem az elszánt
vagy a győztes pillanat a döntő, hanem a folytatás. Nem meghalni, hanem élni nehéz
a haza földjén.
„A külső békét féltő költő miért ne köthetne békét saját indulataival is" - írta 1991-ben
Lászlóffy Csaba. Sikerült-e ez a békekötés az elmúlt, nyugodtnak nem nevezhető esztendők
alatt?
Színtelen napokon - mert utóbb többnyire ezek „jöttek divatba" - néha, midőn
a csukott szem ablaka mélyén látszik csak a köznapi vézna esőszárakra kifeszített szivárvány, engem is megkísértett a lemondás. Mert korábban, a keserűségből, a dacból,
a cenzúrázott gondolatokból gyúrt pesszimizmus valami elképzelhetetlen erőt, konok-

37 tiszatáj
ságot adott az embernek. A zsarnokság tilalmai nem azt jelentették, hogy bárki is kétségbevonta a hagyományt, a múlt erkölcsi értékeit. A gépbe fűzött ív papír egyetlen
kis szögletében elfért „egy falu királyi levélben feltüntetett / határneveivel erdővel borított / tatárlyukjaival meszelt tornyával és katona- / temetőjével -", s a fenn maradt
teret születés töltötte ki: füvek és csend... Élt bennem a remény, hogy vége lesz egyszer
minden sötét háborúnak a lelkekben is. Hallom, amint a gyermekkor törpemozdonyai
pöfögnek térkép-Európából-Ázsiából, s magam előtt látom, amint a tejszínhabfüstben
legyezők, cvikkerek, koszorúk, messzelátók, köcsögkalapok úszkálnak, kavarognak,
imbolygó lámpafényben tétova árnyak, meghitt zugokba kandikálók, a repkény pókhálós polgári páncélzata előtt sétapálcájuk aranygombját villogtató urak s diszkréten
rizsporozott arcukat a napernyőjükön áttűnő sáfránysugarakkal sápasztó hölgyek fodros kis fellegek alatt... Valamikor úgy tűnt, hogy „én választom meg a hangulatokat is
városom díszleteihez". És most, a ránk szakadt látszatszabadsággal, kiderül, hogy
mindaz, amit emlékeimben, génjeimben - valóságosan örököltem, megőriztem, csak
törmelék; a halottak világával együtt a hagyományt tüntetően nélkülöző élet is! Ha az
alkotói felfogás és gyakorlat ezt vallja, ezt teszi, akkor ez nyilvánvalóan a közemlékezetre is kihat. Valami olyasmi történik - világszerte, „világra szóló divatból" -, ami
miatt Határ Győző is dohog, konkrétan a színházi potentátok visszaélései láttán, akik,
mint mondja, „felnyalábolnak egy remekművet, és kiparancsolják a szerzőt, hogy ne is
legyen ott, azt csinálnak vele, amit akarnak; áthelyezik a miliőt, a színhelyet a l ó . századból a 20. századba vagy a 20. századból a római korba... a szöveget megváltoztatják". Közben, kis, aprópénzre váltható jóvátételeknek is tanúi lehetünk persze. Nekem
is megjelent a kilencvenes évek elején néhány korábban letiltott, hosszabb lélegzetű
prózám, drámám. Csaknem tíz év után közölte folytatásokban a LÁTÓ A bajkeverő
című kisregényemet, amely A szökés című korábbi regényem folytatásaként „valóságirodalomnak" készült (ha van ilyen), semmiképpen sem a képzelet játéka, nem valami
helyett vagy pláne törmelékként íródott - a megjelenést követően ezt egy beszélgetés
során már tisztáztam -: torzóról is legfeljebb abban az értelemben beszélhetnénk,
hogy a közlés „elnapolásával" (nemcsak e mű esetében) egy életpálya torzónak vagy
következetlennek tűnhet. Irigylésre méltó életmű az, amelyikből csupa nyugalom és
biztonság árad. Ha görcsbe ránt a valóság, az írás is rántson görcsbe! - talán ezt a kihívást éreztem akkor, amikor A bajkeverőt írtam. Nem menekvés volt számomra az
írás, hanem tudatos ellenszegülés. Akkoriban egyik legnagyobb élményünk volt itt
a veszélyeztetettség. Az öngyilkosságba kergetett Visky Árpád esetében a konkrétan
fizikai. (A bajkeverő az ő emlékét idézi.)
Ezek szerint a realista ábrázolás és az újabb írói megnyilvánulások közti ellentét késlelteti az említett békekötést, az alkotó lelki békéjét?
Nevezzük egyelőre csak egyéni aggodalomnak, amit szóba hoztam. Én alkati adottságaimnak tulajdonítom, köszönhetem azt, hogy a terror tudatot és gerincet próbára
tevő évtizedeit lelki épségben úsztam meg. Pedig, aki ismer, tudja rólam, hogy nem
vagyok óvatos, habozó, visszahúzódó fajta. A dolgok velem történtek meg mindig.
Akkor is, hogyha másokat idéztek be, próbáltak elhallgattatni, vagy lógattak kötélen.
Ez nálam adott valami, együtt jár a beleérzőkészséggel. A tartáshoz, a kitartáshoz az
erőt, úgy érzem, valahol a család múltjában, a génjeimben hordoztam. A kérdésre viszszakanyarodva: sohasem állt szándékomban üdvös vagy kevésbé üdvös alkotói módszerekről - teszem azt a realizmus fölülkerekedéséről - értekezni, mikor még az iro-

1999- január—«11
dalmi műfajok elkülönítése, a megszabott határok is gondolatba ejtettek mindig, úgyszólván kétségbe vontam őket... Itt most másról van szó. Egyre több vallomás, szöveg
hangzik el a törmelékről. Életművek helyett korszerűnek tartott (divatos!) munkával,
kísérletezéssel készülnek a maradandónak kikiáltott „töredékek". S persze sok-sok
utánérzéssel, utánzással. Mit szóljon az, aki tudatosan építkezve - csúnya szó ez ma,
ugye? -, a szerves összefüggéseket kereste mindig, a múltban is, és egységes életművet
képzelt el magának - posztmodern (posztmodernebb, eposzmodern stb.) koroktól és
műfajoktól, cenzúrázott és „szabadutánzásra" ihlető rendszerektől függetlenül?!
Megférhet-e a pátosz a tárgyiassággal? A meditációt érzi-e jellemzőnek főleg költészetére
- esetleg a goethe-i „szenvedély és mértéktartás" együttes imperativusát? S mikor vált át
prózára a költő nyelve?
A kérdés tehát - műfajtól függetlenül - az alkotónak szól, aki a formát keresi,
a mondanivaló kivitelezésével bajlódik. (Manapság a formai jegyekről szívesebben értekezik mindenki, mint a tartalomról - jegyezte meg találóan egyik költőtársam.) A stilizálás, a mütyürkézés kínjai, a nyelv szándékos torzítása helyett, úgy érzem, mindnyájunknál nagyobb a tét. Az emberi ösztön reflexeit is oda lehetne sorolni az írói vagy
egyéb tehetség minőségéhez. Az emlékezetzavar vagy -kavarás is érdekes kuriózum lehet; de mit ér ott - Boszniában vagy Karabah vidékén -, ahol a krónikus emlékezetkihagyás rémével kellett szembenézni mindannyiszor?! Kiürült nyelvi kódok átértelmezése, szójátékok, vendégszövegek bőven fellelhetők nálam is (mint játék - csak mint
játék! megfér ezekkel együtt a felfokozottság, a fejetetejére állított, fűtött érzemény);
de jó, ha a költő tíjdja, hogy milyen funkciója van mindennek, s nem meghasonlotts ágból fakad, nem öncélú, ami belőle kibuggyan. Még akkor is, ha úgy néz ki jobbról,
balról, felülről, túlfelőlről (jól nézünk ki!), hogy az egész életünk kifordított, megkérdőjelezett és nevetségességre méltó.
Jégverés című versének apokaliptikus képei a külső-belső békét nem lelő világról adnak
tragikus képet. Köze van ehhez a sötét tónushoz a költemény keletkezési helyének, Illyefalvának?
így hát újfent a békétlenkedő szerepét kell vállalnom. Mielőtt tisztáznám „alapállásomat" - nem költői, írói státusra gondolok, hanem egyfajta megközelítési és megjelenítési módra
be kell vallanom, hogy Illyefalvához, ahol ezt a verset írtam, nem
akármilyen érzelem fűz. A feleségem falujáról van szó (szülei ott élnek ma is), mely valamikor - utoljára jó fél évszázaddal ezelőtt is még - országhatár volt, s mindenkor
egyfajta végvár a veszedelemben és vártemploma a megmaradásnak. A vers korántsem
történelmi apokalipszist idéz meg, hanem egyszerű természeti csapást, amire a cím,
a Jégverés is utal. Más kérdés, hogy a falusi környezet, a hiedelmek világa szinte sugallja
a Sárkányjárást, s a madách-i képzeteket. „Az Édenkertnek egy késő sugára" után áhítozó néző ezúttal is pórul jár; s az eszkimótlan jövő-látás rácáfol megint az újabb, „fentről jövő" áltatásokra: „Mikéntha a hús lefoszlott / testedről, úgy vagy kifosztott"...
Ezzel már benne is volnánk a napi nyomorúságban s a politikában. Pedig csak „Isten
epe-bugyra" ömlött alá haraggal... Valamikor még innen minden kétkedésen, türelmetlenségen - mikor még „Magellant nem lincselték meg / az óceán ködszörnyetegeire
meredők / s a Louvre kis harangja még nem sikoltotta / világgá Szent Bertalan éjszakáját" -, én egy kicsit úgy képzeltem el a történelmet, a múltat, mint a zsarnokság és
a mindenkori szamurájok (a művészeket is beleértve) párviadalát. így kezdtem írni, fő-

39 tiszatáj
leg drámát; később, mikor megjött hozzá a kedvem, groteszk helyzetekig fokozva azt,
ami az életben abszurd csak igazán.
Bertha Zoltán összegezése szerint Lászlóffy Csaba drámagyűjteményében „a hatásos atmoszféra termés és a megidézett történelmi alakok sorsán, helyzetén, küzdelmén keresztül
felmutatott, megjelenített erkölcsi kitartás, helytállás és hajlíthatatlanság igazsága ragad
meg" ...Műveiben így hát a fiktív művelődéstörténeti mozzanatok és a történelmi alakok
(például Brandenburgi Katalin, Perényi Péter, Kármán József) a beleélés különböző lehetőségeit jelentik?
Épp ide szerettem volna eljutni. A történelem baljós pillanatait eleinte apokrifok
formájában próbáltam megjeleníteni: fiktív levele vallomások segítségével néhai személyiségek világképéhez közelítve, régi költők nyelvi ruháját öltve magamra. Bár
ahogy sokan észrevették, ennek sem volt köze a divatos stílusjátékhoz, hanem a történelmi tapasztalatot kerestem, mely kapcsolatba hozható mai gondolatainkkal, amelyre
felismeréseink épülhetnek. „A mesterség fortélyai nem elegendők szavakba foglalni
a fortélyos büntetéseket, a tisztesség nem támaszthatja föl azon körülményeket, amelyek közt a legártatlanabb lélek elkerülheti az iszonyt, a legvédtelenebb test a halált..."
Miután valahol ezt leírtam, versben, szinte magától jött, robbant ki minden. Itt már
nyilván nemcsak az író mesterségbeli tudását kell számításba venni. (Mit tehet még
a költő?) Mint a legtöbb művészi útkeresés, az enyém is kisebb, könnyedebb-nehezebb
kísérletezésekkel indult. Míg aztán - sok-sok vers-dráma- és próbakötet után - a műfajhatárok elmosódásának, lebontásának kockázatával egyidejűleg ráhibáztam egyfajta
idősík-keverésre, bizonyos egyidejűség megteremtésére különböző korok (néha újabb
közép- vagy barbár korok) személyiségei és köztünk. A megélt élethelyzeteket figyelembe véve, úgy érzem, nem is olyan egyszerű kalandozás ez az időben. Több ez, mint
írói játék.
Szilágyi Júlia írta Lászlóffy Csaba prózájáról: „Ügy veszünk részt valamiben, ami már
megtörtént, mintha épp most történne, vagyis bármikor, amikor egy titkos intésre beindul
a szertartás." Ez a részvétel - az imponáló művelődéstörténeti ismeretanyagon kívül - bizonyára nagy stílusismeretet is követel.
Előbb ráhibáztam egy „reinkarnációs" történetre. Aztán rájöttem, hogy az időben
minden megismétlődik, persze nem ugyanúgy, olykor egy más szinten. Középkor
a XX. században?! Túlzás volna?... Mi jellemezte a középkort? Fanatizmus, eretneküldözés (ma úgy mondanók: minden másság eltiprása), türelmetlenség, besúgás, képmutatás, kétszínűség, üldöztetések, skolasztikus gondolkodás, ortodoxia. Ne folytassuk. És mi jellemezte - s jellemzi - a mi fényes századunkat (a repülés, a röntgensugár,
az űrhajózás, a génsebészet korát)? Meghasadásos, lélekmeghasonlásos évtizedek, emberöltők után - előtt?! - talán nem elhamarkodottság levonni a tanulságot. Van összehasonlítási alapunk - nemcsak az intelligencia-gének, a freudista-neofreudista lélekelemzés és a szabadasszociációk tekintetében... Az izmusok a maguk idejében, szűk
körben, kínáltak valamilyen megoldást(?). Legfeljebb kiútkeresést, pillanatnyi, szisszenésnyi-szesszenetnyi menekvést a kevesek számára... Ókori, középkori és újabb kori fondorlatok címen két és fél éven át közölte egy sorozatomat a kolozsvári Helikon (esszének szántam? novellaként közölték? - mindegy, fő, hogy most már kötetté állt össze
a Kriterion Könyvkiadónál). A sorozat minden darabja válasz, semmiképp sem egyértelmű vagy teljes felelet - egy lehetséges kérdésre... Mert nem hiszek a külsőségekben
(a szakmán belül sem a címkézésben, a merev ítéletekben, kategorizálásban), a poszt-

— «11

1999- január

modernben sem hiszek (Magyar posztmodern?) Lám, hova lyukadtunk ki - vagy valahol végig erről (is) volt szó? Mint ahogy nem hiszek a megérkezésben („Ha önök közül bárki meg akar érkezni valahová? A dolgok ésszerűségének hajszolása szemben áll
a kimeríthetetlen csenddel - az örök bölcsességgel" - fordulok a nyolcvanhárom esztendős Szigetlakóhoz, Határ Győzőhöz egyik újabb versemben.) Hisz valóban az
a szép, ha úgy veszünk részt valamiben, ami már megtörtént, mintha éppen most történne.
Velünk. A turpisság így is, úgy is kiderül, ha az álarc lehull. Elég odafigyelni:
„a ganérakás-világ beadja a derekát / még a post mortem licitáció előtt". A többi fatális
üresség, egyeseknek unaloműző poszt modor. A leszakadt - elhagyott, leírt - provincia
bűnrossz útjain a luxuskocsi egyből tönkremegy; a gyalogos viszont itt többet kibír,
mint mondjuk a pesti aszfaltot. Mert - ahogyan az erdélyi perspektívából egy ifjú kortárs (Rostás István) látja - „mifelénk ma minduntalan rázuhan a tegnapra, és a moralizáló summázás helyett a borgesi gondolatot időszerűsíti, amely szerint a vereségnek
olyan méltósága van, amit a zajos győzelem ritkán mondhat a magáénak".
Nemrégiben vette át Magyarországon a Berzsenyi-díjat. Költeményei között két Berzsenyit megidéző verset is találhatunk. Elődjének, szellemi rokonának tekinti őt?
Berzsenyivel mindig alkati rokonságot éreztem. Nem fizikai-alkati tényezőkre
gondolok itt, hanem elsősorban lelki-alkati sajátosságokra. A klasszikus görög költészet és metrumok, Berzsenyi költeményeinek a képszerűsége, a képekben feszülő sűrített drámaiság közel áll hozzám. Az is igaz, hogy ma egészen másak az élményeink,
Erdélyben különösképpen. Berzsenyi valahol a Birodalom nyomasztó, fenyegető árnyékában nőtt naggyá, nagy magyar költővé. Ma viszont a birodalom hiányát sírjuk
vissza, fájlalja Európa... De hagyjuk a füstölgő nosztalgiákat, törődjünk inkább a lelki
birodalom, az összmagyarság létének és kultúrájának megőrzésével.
Kolozsvár, 1998. április lő.
~fLi£ici-cí - Y\oőcl

CWwv

MAGYAR A januári szám tartalmából:
N A P L Ó

Bolgár irodalmi mozaik

Csiki László, Gömöri György, Gutái Magda és Kolumbán Miklós versei
György Attila és Horváth Péter novellája, válogatás szociográfiai
pályázatunk anyagából
Béládi Miklós és a magyar avantgarde: Tverdota György, Karafiáth Judit és
Papp Tibor tanulmánya, Jókai Anna Hamvas Béláról, Pál Ferenc esszéje a
Nobel-díjas Jósé Saramagóról
Irodalmi és nyelvi feladványok
Kritika Deák Botond, Schmidt Mária és Tamás Attila könyvéről
A folyóirat megrendelhető: 1406 Bp. Ff. lő.

GAUGUIN ; D'où venons-nous ? Que sommes-nous ? Où allons-nous ?

LÁszLóffy ALADÁR
A magyar-magyar fejlemény-viszonyról
EGY IDEIGLENESEN MAGYARORSZÁGON ÁLLOMÁSOZÓ HATÁRONTÚLI OLVASATAI
I. Bevezetés az imázsológiába
„És micsoda óriás falak egy maroknyi
embercsoport oltalmazására!..."
(Henry Miller: Mükéné)

Imázs? Fáma? Hírünk a világban? Valahol a strassburg-i liturgiában valami nyilakat
illető könyörgésnél kezdődött s a tőszomszédságban gulaschra, fokoschra, Mariskára
redukálódva végződött.
Az aggasztó jelek nem a világ kőkorszakban megrekedt vagy oxfordi térfelének
egyikére-másikára jellemzők. Mikor az volt divatban és Ferenc Jóska meghívta, a bábolnai ménest meglátogató Valahanyadik Nyelvtörő Nevű sziámi király és környezete
is minden tudnivalót bevágott a nyelvtörő nevű Magyarországról. 1990 után magyar
külügyi tisztviselőtől Angliában kérdezte meg egy külügyi tisztviselő, hogy apropó,
mikor is húzódtak, vonultak, költöztek, szivárogtak be a magyarok Romániába? Egyszerűen nyomunkat vesztették. A történelem a tedd meg és felejtsd el jegyében dolgozik. Érdekes, hogy pedig az angolok - másik végletként - nem borítnak fátylat a cilinderre, ahonnan efféle megállapításokat húznak elő íróik, történészeik, melyek akár
„imázsmélypontjainkat" is jelenthetik: „a Harmincéves háború idején felbukkant egy
kis energikus törzsfőnökük" (Bethlen Gábor), aki „nyugtalan alattvalóit szinte évente
vitte háborúba"...
*

Külső tekintettel szemlélve dolgainkat, írott és íratlan hősök írott és íratlan világa
tartalmazza azt a táblázatot, melyen negatív értékek a mi pozitívumaink, és pozitívak,
amik előttünk negatívumnak számítanak. Mindig maradnak végül feloldhatatlan, legalább érzelmi szembefeszülések, még hogyha ezek feloldása nem is nyílt konfrontációt
jelent majd. Aminek Szondi és Dobó, Thúry György és Losonczy István, Dugonics és
Jurisics, Zrínyiek és Hunyadiak, Bornemissza Gergő és a beszélő köntös viselője ellenálltak - pontosan az voltunk mi úgy 896 táján Szvatoplukéknak. Mikor ki az „ad
sagittas" tulajdonosa. Persze korábbi korokban a primitívia még némileg helyettesí-

I

I

1999- január
tette a képmutatást: nem csupán békekötések szabályozták, egyezmények rendezték,
hanem helyben kontrázott meg, aki képes volt rá, bármely megoldást.
*

Már a címkézés, a szimpátia és antipátia kimutatása hathatós ösztönzője, eszköze az
önbizalomnak s az elbizonytalanodásnak. Az „utolsó csatlós", „bűnös náció", „irredenta", „szeparatista" - régebb summásan, egyetlen Olmützbe, Kufsteinbe, Spielbergbe
utasító szóval rebellis volt. És 56-ban hirtelen ez az önmaga és mások előtt mázolt
elem - hőssé lesz. A Nyugat (épp a franciák) nevében egy Camus zeng dithirambust
róla (mint száz évvel korábban Heine, Ibsen). Aztán valahogy tesznek róla a hivatásos
„haladók" világszerte dróton rángatott táborából, hogy ez is elhalványuljon, lekopjék,
ellensúlyozzák valahogy kívülről és belülről. Nem mindig kellenek ehhez tények.
Néha elegendők az értelmezések, hangsúlyeltolások.
Az ember azt hinné: az ilyesmiket a Rákóczi vagy a kossuthi „hőskor", lehet, már
a következetes szembenállás az ottomán birodalommal, a „törökvilág" martiriuma
egyszersmindenkorra beállította, meghatározza. Pedig nem. Minden kor és nemzedék
előtt, a más-más emberiségek és közvélemények szívében vizsgázni kell folyton. Nonstop megméretés és rövidéletű besorolás ez. Mindenkié mindenki előtt. Ez a sminktechnikás álarcsorozat, Veronika-kendő újraszövés az IMAZSÉPÍTÉS. Hölgyek, urak,
a panoptikum nyitva áll! És vizsgázunk önmagunk előtt is. így vesszük észre, hogy mi,
akik mostanában annyira ragaszkodunk a kollektív jogokhoz, időnként valamilyen
ürüggyel elhanyagoljuk a kollektív kötelességeket.
*

„Mindent vissza!" zengett az utca egy megfelelőnek látszó pillanatban. Most már világosabban kitetszik, hogy mi, milyen s mivel jár a „visszaadás" úgy 50 év után. János
bácsi s Juli néni esetében is; nem egy országéban. Öt órán belül a leszakadt végtagot is
vissza lehet varrni mai sebésztechnikák szerint. Ott ahol. Nyilván nem éppen ott, ahol
zúg az a négy folyó, és hét órán túl nem győztelek várni alapon már/még sehol. Itt az
„egyszer talán" nem segít, mert a sebek hegednek, a határok beforrnak, ami együtt volt,
ha a szétvágást túl is élte, elkülönül.
A világban azért sem lehet „rend", mivel a Teremtő Hivatalt rendre mindenki
megkörnyékezte soron kívüli helyrehozatali kérvényekkel, s az csak továbbtaszította
a mezsgyéket, falakat. A határrendezésről csak az a nemrég megjelent világvége-elemzés
jut eszünkbe, miszerint, ha beáll, akkor a fő-fő katasztrófa-tényező a fellépő anarchia
lenne. Méretarányos példának elég egy mozitűz, stadion-verekedés, lelátó-omlás.
Jelképeink: kicsinyített, összecsukható, zseb-elképzelések valami nagyról. Jelképeink majdnem mind(ig) zsugorított rémállapotok. Ha összeomlik valami... márpedig
össze fog omolni... ha nem... Jól van, ne renoválják. Dőljön össze, mint a nótabeli
vendégfogadó, melyben nincs eladó barnakislány. A telek többet ér máris. Az országé
is. Megint. Hányszor volt/van úgy a történelemben, hogy lepusztul a felépítmény? Az
udvar ér többet. A tér. Mi csak tudhatnánk (tatárjárás, törökdúlás), ha nem holmi robotképek után keresnénk a helyreállítás módját. Holló, csőrében egy gyűrűvel... Nézzenek utána (ma, zárásig, amíg a készlet tart) a Corvinban. Vagy lejben Vajdahunyadon. „Hunedoara, kohászati központ..." mondom - centrum áruház...
Nem kell csodálkozni: a történelem közelebb áll a merkantilizmushoz, mint a pátoszhoz. A lét teátruma csak utólag hasonlít elveszett paradicsomokhoz, s rendszerint

43 tiszatáj
másoknak, nem akik lakták. Ott, közelről, a csengőnevű csaták, magasztos mészárlások előtt csupán úgy-ahogy felsepert, elrendezett fapiac valamennyi haza. Az is. A jólismert. A számunkra sokat, mégis hiába mediatizált. A metaforába foglalt „agyalakú
országrész" is csak amőbaalakzat. Aligha végleges égi látvány, égből-látvány (bokréta,
Istenkalapja), még hogyha meglepően sokáig változatlan körvonalú is, mint a csillagképek. Vannak efféle bolygóhollandiák. Ilyen bolygóhollandia Magyarország is a történelem láthatárán: nagysága, alakja, határai, felségjele, hovatartozásai. Kapálózásai is
mindmáig. Nem csoda, ha van, akit megtéveszt, és van, akit hidegen hagy, annyira,
mint Madagaszkár és az ő rövid, de önérzetes malgas szabadsága és függetlensége egy
ősinternacionalista import-cézár, elnök, kormányzó, fővezér, főtitkár, gróf Benyovszky
Móric alatt.
Ettől nem is egyformák ők. Egyik a másik szemében.
*

A történelem soha nem csupán „egyik tantárgy". Aki ellenőrzi a múltat, az ellenőrzi a jövőt is - figyelmeztet Orwell. Sorsunk sokkal nagyobb mértékben a történelmi
múlt függvénye továbbra is, mint amilyen arányban a jelenlakó - bármelyik európai
országban, így Magyarhonban is - ennek tudatában van, amilyen mértékben ismeri is,
bár hozzávetőleges adatrendszerében ezt a „tantárgyat".
Az is igaz, hogy némely átszámítási kulcs nélkül, a múlt számos vonatkozása rejtély, vagy félreolvasható hieroglifa marad a jelenlakó előtt. Mégsem volt soha emberiség, amelyik ne lett volna kíváncsi az időbeli előzményre, s ha másképp nem volt hozzáférhető számára (az idő bármilyen vasfüggönyöknél iszonyatosabb határok mögé
zárja a maga birodalmát!) - bár mesék, legendák, hiedelmek formájában ne próbált
volna egy hibátlanul teljes „imázst", koherens múltképet birtokolni.
Ma - az az érzése az embernek - számos érdek és érdektelenség összhatásaként, történik egy többé-kevésbé tudatos, kísérlet valami egydimenziós életszemlélet kialakítására. A múlt az, amit mint ballasztot, fölösleges terhet legkönnyebb, sőt üdvös is kidobni a léghajóból. Legalább nem kell civódni rajta, mondják egyesek. Legalább diadalmaskodhatnak azok, akik nem is szerették volna, ha tisztázódik, mert a homályban
ők jobban „tájékozódnak", bólogatnak mások.
Akárhogy is van, - s ez a mi, egyszerűen magyar bánatnak becézhető károsult-érzetünkre, jellegzetes múltérzékenységünkre is jellemző -, axióma értékű, hogy rendszerint bukás, vesztés, megtöretés után, s nem gőgjének teljében lesz bölcs és belátó egy
nép, egy nemzet. Nem milleneumkor. Úgy száz évvel utána.
A jövőt a mindenkori emberi szerveződési képlet szokta magára vállalni, többé-kevésbé felelősen vagy felelőtlenül. Marad a jelen: elég, hogyha a jelen kihívásaira, kérdéseire készül fel az új nemzedék, állítják akik állítják, s az álláspontjukat hallgatva (ha
elfogadni nem is lehet nyugodt lelkiismerettel és önmagával kibékült tisztességgel) olyannak tűnik ez a kialakítandó egydimenziós világ, mint valami óriás „ki-mit-tud",
ahol az esélyes az lesz, aki „csak egyre" koncentrál, ugyebár, megszabadultan múlt és
jövő terhétől.
Minden másképp volna, hogyha valami rosszhangulatú felfűtöttség, túlfűtöttség
már eleve nem akadályozná meg olyan légkör kialakítását, hogy bizalommal lehessen
„közös kasszába" dobni múltat és jövőt, mint valami pozitív értelmű dupla vagy semmi
tétjét, zálogát. Ám sajnos a gyanú nem szundikálhat. Egész ki-mit-tuddá átképzendő
szépreményű jelenünk rozsdás egy gazdag múlttól, és máris lyukas díszlet egy jövőre

1999- január
eltett szegénységtől. Valahogy aztán mindenki rosszul kezdi csinálni, mint a szexuális
felvilágosításba zavarukban belevétő szülők ama döntő pillanatban. S így elárulják magukat és egymást. Az élő jelenlakó, aki az EU meg a NATO kedvéért már-már lemondott volna a múltról, rájön, hogy megint rá akarják szedni valami fényes jövővel.
Gyanakodva konstatálja, hogy az ő oldalán letagadott értékek lappanganak, miközben
begyűrűzik az anyagi mellé újra a lelki szegénység is, a pillanatnyiság bóvlija, aprópénzre váltható politikája. Hogy az egész zseniálisan alakuló új helyzet csak egy új
függőségi, zsarolási zsibvásár létrehozása, szabadverseny ürügyével.
Lehet, hogy mindennek mégis egyszerű magyarázata van. Már nagyon régen
megszűnt az a kényszer, mely azt a múltban mindig heroikusabbnak látszó életformát
általánossá tette, s az irodalmiság, holmi papírforma, kép-poézis hozta át azt az embertípus sokadalmat, panoptikumot, melyet már hiába keresni, a látványos harcmezőkön,
Kenyérmezőkön vagy Segesvárakon. Pedig a kevésbé huszárosra fent korok ugyancsak
a kenyér mezőin vezetett rohamokkal imponálnak vagy omlanak össze ezután is.
A történelem - és az ő tanulása folytatódik. Más szükség és kényszer közepette. Ha
nagyobb volna a csend, mely a múlt felvonásaiban már egyre halottibb, szinte hallani
lehetne a mi (nemlétező) sarkantyúink pengését is. Az egész eddigi (maga^viseletből
- s talán helyette - megmaradt NYELVET.
Egy amerikai (Miller) figyeli meg és jegyzi fel, hogy a görög író esélye az örök íróé:
„...Majd elgondolkodva fűzte hozzá - Mire lenne jó írónak lenni? Görög írónak...
Senki sem olvas görögül. Itt ezer olvasóval már szerencsésnek mondhatja magát az
ember. A művelt görögök nem olvasnak görög írókat. Inkább német, angol, francia
könyveket olvasnak. Görög írónak semmi esélye sincs Görögországban. - De hát lefordíthatnák a műveidet más nyelvekre - vetettem föl. - Nincs az a nyelv, amely vissza
tudná adni az újgörög szépségét, ízét-zamatát..."
»

Néha legkönnyebb volna megpróbálni „lefordítani" a történelmet. Vagy csupán
a helyzetet: ...a huszártól a Taszárig terjed... Persze nekünk is kérdésekre könnyebb
volna kérdéssel válaszolni. Feleselni mindig mindennel. Százötven éves negyvennyolcunk is új huzavonák tavaszára esik, amikor átszámítási kulcsa, konvertibilitás-titka
van, mint a valutáknak a forinthoz, jelenbeli fabatkánkhoz képest, mindennek, amire
a közeli-távoli múltból büszkék lehetünk. Várak és vérek. Egyrészt vessünk csak
pillantást romra, vívmányra, patkószegre, sarkantyúra, hagyományra, bizonyítékra,
tervre, érvre. Másrészt hányjunk fittyet a csiri-biri-kékdolmányra, érdekes játék: vajon
belőlünk mire lenne büszke a múlt?
„Karóval jöttél, nem virággal" - kezdi azt a legendás önelemzés-futamot József Attila, mely annak lírai demonstrálását gyöngyözi ki végül, hogy az emberrel méltán,
mintegy önvédelemből bánnak el így, a lét maga, a hatalmak, szerelmek, normák, politikaiak és gazdaságiak, hiszen az ember egyszerűen lerohanja a világot; mint metafora,
ő a megtestesült agresszió: kérdez, számon kér, lázad, elégedetlenkedik és fészkelődik
folyton. Ahelyett... Ahelyett, hogy figyelne. Hogy szótfogadna. A kozmopolitizmus,
internacionalizmus, mundializmus, globalizáció csupán különböző „korabeli" fedőneve ugyanannak a pozitívnak beállított, értéknek tételezett egyoldalúságnak és kizárólagosságnak, mellyel szembe egyoldalúan és kizárólagosan a nacionalizmust, az elszigetelődést, a szeparatizmust, a bezárkózást állították értéknek mások. Mindössze ezt
kell mindig észrevétlenül kikapcsolni a receptből, hogy a nadrág (s a préselt sonka) jól ki-

45 tiszatáj
vasalva veszi fel előírásos formáját: az élőlény se karóba húzva (megfenyítve, megfeszítve, elnevelve, átnevelve, idomítva), se bár karóhoz kötve nem alakul természetesen!
A karó a gazda eszköze. Akár csupán felfuttatni rá a célja, akár agybafőbe nevelni vele.
Belőlünk talán erre az egyre lehetne büszke a múlt, hogy egyáltalán vagyunk. Ezen
a néven, hozzávetőlegesen ezen a (lak)címen. Mert arra aligha, hogy holmi renitens
Dózsák, kurucok jogfolytonossága ott úszik ugyan felettünk, de azt a fövő pacalleves
gőzében inkább elhessegetjük, mint piaci (vagy konyhai) legyet. A nemzeti jellem
vegykonyhája is ugyancsak tele tud gyűlni legyekkel.
Idei húsvéti negyvennyolcunk új huzavonás tavaszán inkább ama Petőfis, a paroxizmusig veszettül kiéheztetett szabadság-libidó kihunytát, kushadását lehetett konstatálni; félévszázados nagyböjt után valaki pár éve (nem egészen magányos) dühében
szórópisztollyal a pesti házfalakra fújhatta, hogy „BIRKANEP". Fújhatná magára az
egész szomszédság, köröskörül.
„Ideiglenesen hazámban állomásozom" - egyesíti az egész félévszázados helyzet
iróniaforrás-készletét szellemes versében Restár Sándor. Vagy véglegesen nem állomásozom hazámban, tehetné hozzá a magyarság egyharmada. S máris kész a leltár:
Bennünket most már/még (a nem aktuális törlendő) nem kardlapoznak, de nincs is
semmi izgága „ide veled régi kardomozás". Bennünk mit lapoznak? Úgy olvasnak
bennünk, mint a nyitott könyvben. Mint az Interneten. Ezért nyugodtan, minden
kockázat nélkül taszigálnak. Akarok-nem akarok „odamenni", ami lehet csak nép-izotópok derivátum-Európája lesz? A másik véglet is észbontó: egy szájhagyomány-nemzet
emlékkönyv-irodalmában, lepréselve, kipréselve, bepréselve, kuriózum-lóherévé válni.
Néha nehéz lefordítani a történelmet. Akár kérdéssé is.
II. Ellenség- és robotképek
És felmentünk a SEHOVA közepére!"
(Teller Ede Los A lantosról)

Emlékezzünk csak az „ellenségképekre" s ezek fényében a haza meghatározásnak
változásaira. A kifejtendő gondolatsor másik végpontján egy jelenben vizsgálandó folyamat áll (a tömörítés kedvéért egy sajtóközleményből idézem): „A műemlékek világnapján Ráday Mihály helyrehozott és romhalmazzá vált, széthordott kastélyokat
mutatott, s arra gondoltam, milyen szép is lehetne ez a kis ország, ha legalább azt megtarthatnánk, amit eddig nem loptak szét, tettek tönkre belőle..."
Az embernek az a félelme támad, hogy annyira bokrosodnak a teendőink és átgondolnivalóink, hogy egyre lehetetlenebb lesz átfogni az egészet. S hogy a demokrácia bármely látszatok ellenére nem egy több szem többet lát, több egy helyesebben gondolkodik s jobb végeredményre jut alapon működő valami lesz lassan, hiszen jelentős
alkotó részeit műveletlenség teszi alkalmatlanná az együtthatásra, más fontos adagokat
a közöny. Az a félelmetes, az apokaliptikusan felsejlő vízió, hogy (így aztán) nem találkoznak többé a szempontjaink sem. Vigyázat, kiáltana bele az össznépi (összemberiségi) valamibe az ember, kezében az újsággal, a képernyő előtt, az információ-özönben
sodródva - vigyázat, hiszen ez a félműveltség közege, melegágya is. Beethoven maholnap a csak diszkózenén élő nemzedéknek egy sikerfilm bundás főszereplőjének köszönhetően elsősorban szentbernáthegyi kutyus, Puskin pedig Manfréd Schultze német etnográfus lova, amelynek nyergéből Mongóliában mongolokat tanít (vissza) lo-

1999-január

43 ^

^

vagolni, mivelhogy ott kihaltak(!) a lovak. Am ez is lehet csupán egy állítás. Erről van
szó ugyanis: Ma mindenki állít, amit csak akar és publicitáshoz jut. Az információk
pedig rangsorolatlanok és az egész egyre kiszolgáltatottabb a manipulációnak.
Egy pillanatra térjünk vissza a kezdőmondatokban kifejeződő sóhajhoz: milyen
szép lehetne... ha legalább annyi megmaradna. (Miből? a hazából, annak múltjából
stb.) Nem azt érdemes elemezni, előtérbe hozni, ami az emberi szerkezet „széthordszétlop" inerciáiból következik, hanem csak azt legalább, amit ebből nem lebontottak,
tompítottak, hanem rögzítettek, sőt felfokoztak, megerősítettek a negatív ráhatások,
az a másra nevelés a hazával kapcsolatban, mely csak úgy áradt az elmúlt félévszázadot
átható, vezénylő politikumból.
A patriotizmus zavara, egyes optimista látásmódok szerint, nem volt komoly, mire
eljött közénk, leszállt, mint szentlélek, az átmenet. Hiszen a többség, az egészségesen
gondolkodó, az otthon, nagy titokban vagy a lehetséges keretekig menően nyilvánosan
folyó jó nevelés ugyebár „formában" tartotta a hazafiságot, az egészséges nemzeti
érzelmet és mintegy „beszélj bolond, beszélj!" tudomamittudokjával viszonyult a vehemens besulykolási folyamatokhoz, s amikor elő lehetett lépni (ismét „felszabadultunk") szépen lepattogzott...volna, hogyha így álltak volna a dolgok. De egyrészt gondoljunk arra, amit Petőfi tételez Az apostol végén, hogy „...vénült s kihalt a szolganemzedék" jeremiási jóslata kellene hogy működésbe lépjen ezúttal is. Másrészt gondoljunk Trianont-fogadó nagyapáink sóhajára, hogy „jaj, csak a fejekben ne váljék határrá!" - és lőn, hogy határrá váltak az új normák, ami - tekintve az emberi lélek paramétereit - tökéletesen logikus volt. Részben. Olyan elkerülhetetlen megoldások folyományaképp, hogy kezdetben, a hirtelen lecsapó és legkönyörtelenebb, a lelki megszállás éveiben egy illúziókat és véres gyakorlatot egyaránt kergető kisebbség gyorstalpalással átnevelő receptje hatott: a család is átélte a lebénított emberformáló műhely
sorsát, nem volt tanácsos a gyermeknek mást mondani, nehogy ártatlan őszinteségében, összevetvén a különböző „tanításokat", elszólja magát s romlásba döntse magát
a családot. Persze ez is csak egy (akármilyen logikus, de) képlet, volt család, ahol a hagyományátadó műveletsor hosszú nemzedékek ismeretlen idők óta folyó integritását
fontosabbnak tekintették az aktuális félelmeknél. Ezért is nem egységes és nem általános semmi. A nemzettudatunk, önképünk sem. Mert a belenevelt bűntudat is sokszor
hatott, hatásos volt; a reakcióképpen felfokozódó ábrándozó vagy vicsorgásig, türelmetlenségig menő nacionalizmus is. Mindkét véglet esetében egy (saját meghatározású)
ellenségkép befolyásolja, károsítja a normális, jogos, öntudatos és önérzetes haza-kép
kialakulását és működését.
A nagy baj, hogy nyolc évnyi részleges „kiesést" is bekalkulálhatunk, (eddig, máris!) mivel azóta lábadozó, tápászkodó, civakodó, ellentmondásokban bonyolódó munkálkodásunk ezen a téren - most is vakon és elvakulva kiszolgáltatva magát a politikumnak - nagyon finoman, hűvösen, távolságtartóan fogalmazva - nem hatékony
eszköz a társadalom ilyenirányú szükségleteinek kezelésére. A kihívások folyamatosak
pedig, előző nemzedékek minden élő tagjára s az újakra nézve egyaránt és közösen.
Mindközönségesen. A feladat tehát csak részben felmérni a károkat, az olyasmit
a Himnusz megfelelő passzusának alkalmazott szövegével, hogy „körülnéz és nem leli
honját a hazában"; se benn, se kinn nem lehet rekedni büntetlenül, hogyha tartósan
esik velünk, mert a nemzet (főleg nálunk) elavulttá nyilvánítása, és szorgalmas helyettesítése az állampolgársággal, mielőtt emberijogosan-megnyugtatólag rendeződött
volna e századi fekvésünk, nem tanácsos. Ha jól megnézzük, nem tudni miféle hanyag-

47 tiszatáj
ságból, de még a törökkel se zárult le tisztességesen az a dolog; mi jól odamondogattunk egy párszor hogy egri csillagokat látott tőle, aztán beszámítottuk a Rákócziék,
Mikesék tartásdíját a harács ellenében s hogy jól bánt szorult helyzetükben Kossuthékkal; a török pedig kegyesen megbocsátott nekünk, nagyvonalúan úgyszólván el is felejtette, hogy (nyelv- és ló-)rokon létünkre egyáltalán konfliktusunk volt vele, s még
szép, nem követel kártérítést a Dugovics Titusz féle magával rántott lófarkas zászló állagrongálásáért.
Nagy cég, kibírja, tenné át a pipaszárat szája egyik szögletéből a másikba Mikszáth
Zsigmond és Móricz Kálmán, ha még leülnének egy partira ezekről fecserészni. De ez
a parti a nagy cég megkisebbedett és sötétkék zakós, típusnyakkendős csekkfejekkel
benépesített jogutódjában, a maradék kis cégnél lenne lejátszandó. Ha tudná még az új
generáció a történelmi földrajzot is, nemcsak a gazdaságit, s nagy buzgalmában most
nem keverne annyi angol műszót a „szpiccsbe", mint hajdan latint a dikcióba, mivelhogy akkor deákul kormányozták a hazát. Deákul bizony, tenné hozzá az ember ha
nem is csupa Deák Ferencek... S eltűnődik az idők járásán a mánusokén meg a villamosokén, a pesti nőkén meg a tankokén a pesti utcán, mikor a belügyminiszter még
lövetett, de egy-egy magasztos, tiszta pillanatra az önképünk nem volt azonos a szkizofrén ellenség- és robotképpel.
III. Kiengesztelni az önérzetet
„Felébresztik a mélyenalvót, aztán
gyorsan beadnak neki egy altatót"
(Sajtókommentár, 1994. május)

Történt-e kár s történik tovább, ha nem egészítjük ki a tudattartalmunkat? Az
„igazság" feltöltése (és feltöltődése) után, hol kezdődik a „mítoszrombolás"; magyarán:
mennyire mehet el a helyreigazítás? Vannak, lesznek-e beavatottak, és akik nem bírják
a horrort, eltakarhatják-e a szemüket továbbra is? Tehát a helyrehozatal a kárpótlás része-e. Vagy csak a történelmi igényesség valamiféle emelkedésének jele, mely jobbadán
csak érzelmeket érint. Egyáltalán: bajt okoz, ha mindez elmarad, vagy tökmindegy, ha
megtörténik?
Mert egyszer „felvilágosult" fejjel is meg kell beszélni, hogy Szent István opciója
ugyan felülmúlhatatlan előnyökkel integrált a korabeli világfolyamatba, „Európába",
s az akkor létező, fellelhető teljes magyarállományt érintő döntése fontos gesztus volt?
Vagy máris ezáltal, avagy már ezt megelőzően, valami úgyis leválasztott „nemzetrészeket", melyekről végső soron lemondott Kelet-Nyugat összeegyeztethetetlenségi okokból, áldozatul dobta őket a „létező Hungáriáért". (Esetleg egy Hungária Minorért
Magna Hungariá(ka)t? Hagyta őket a semmibe hullni, mert mást aligha lehetett, tehetett? Vagy mert úgy vált először tragikus hőssé, aki ezt képes volt megtenni, stjx stb.)
Aztán később a választott „nyugati magyar" részt is odavesztette. Mert azáltal, hogy
mindent üldözött és irtott, ami az előző, a legyőzött, leváltott, kicserélt pogány-magyar hitvilággal, létformával, állománnyal összefüggött -, nyilván az úgy-ahogy rögzített dolgokat s magát a rögzítést (rovásírás), meg a megrögzött rögzítőket (táltosok,
sámánok) egy big-big korabeli Recskre vetette, ezzel vajon nem helyrehozhatatlan,
csak a tatár és török világszándékokhoz-tervekhez mérhető károkat okozott, beláthatatlan folyamatokat indított be „múlttudatunkat" illetően?

1999- január
„Honnan jövünk? Mik vagyunk? Hová megyünk?" A Magyar Rádió egyik műsorfüzetében (98. Június-július) „Hallgatóink írják" rovatba kerül egyik külföldön élő, őstörténetünk egészére nézve „másként gondolkodó" szövegrészlete. Valami illusztrálására. Sokminden jellemzésére. Egyáltalán: nyilvánosságot kap, ha „áron alul" is valami
visszhang-faliújságon. A főbenjáró tabu-kérdés, melyről - a tudományos hozzáállás nagyobb dicsőségére - hivatalosságok egymást kitenyésztő sora, hatalmon, birtokon belül
már nem is hajlandó tárgyalni, a „problémás öregfiú" levelében így szól: „Kemény Ferenc - Norvégia: A magyar nyelv jelenét és jövőjét tárgyaló, október 26-i műsorukkal
kapcsolatban bátorkodom felhívni szíves figyelmüket Egy külhonos magyar üzenete
című írásomra. Nyelvünk jelenét javítani és jövőjét biztosítani csak úgy tudjuk, ha
múltjával tisztában vagyunk. Erre pedig az országhatárokon belüli és kívüli összes
magyarságnak csak akkor nyílik lehetősége, ha a múltszázadbeli agymosással rákényszerített finn-ugor nyelvrokonság tartamától megszabadítják. Mihelyt ugyanis köztudomásúvá válik a Révai Miklós által részben, Berzsenyi Dániel és Táncsics Mihály
által egészben vallott, de nem kellőképpen bizonyított tény, hogy a magyar nyelv az
eurázsiai földrész egyetlen ősnyelve, amelynek részleges, tökéletlen eltanulásából
erednek az egyéb, másodlagos nyelvek - amit én magyar, német és angol nyelvű irataimban tudományos szigorúággal bizonyítok -, úgy köztudomásúvá válik az is, hogy
a magyar nyelv jövőjének biztosítása nem holmi nemzeti büszkeség kérdése, hanem az
egész emberiség közös érdeke. Mégpedig azért, mert egyedül a magyar nyelv múltjának helyes felderítése vet világot az emberiség csiszoltkőkori történetére, amelyről
írásbeli emlékeink egyszerűen nincsenek. Hogy pedig elérhessük, a politikusoknak
kell a magyar értelmiséget a nemzeti agymosás ártalmas következményeitől megszabadítaniuk."
Nem vagyunk, nyilván, még most sem kellőképpen „felvilágosultak" - azaz: „Vagy
bolondok vagyunk s elveszünk egy szálig" - vagy elveszünk egy szálig, attól függetlenül, hogy az etruszkokkal, germánokkal, portugálokkal, szerbekkel, románokkal
együtt, bolondok voltunk végig. De mit is mondott Berzsenyi, mit sejtett Vörösmarty? „Mihelyt ugyanis köztudomásúvá válik"...De nem válik. Ugyanis ebből a lezárt
szárnyából a közhasznú ismeretek tárának manapság, úgy tűnik, még kísérletek se járnak át a nyilvánosságba. A főbenjáró tabu-témát egyáltalán emlegetni a szakmán belül
rebellió, öngyilkosság, harakiri - a „tudományos hozzáállás", a dogmátlanság nagyobb
dicsőségére nyilván; hivatalos tenyészdékben egymást ki- és továbbtenyésztő tekintélyek sora már nem is hajlandó tárgyalni, birtokon, hatalmon belül. Birtokukban van
a finnugor ELMELET, melyet szép lassan véglegessé felejtettek. (Eszükbe nem jutna, hogy
közben, alig valamivel rövidebb „élet és tudomány" időszak alatt kifutotta magát egy másik, melynek szintén csalhatatlan bizonyíték volt a birtokában: a marxi-lenini ELMELET.)
Mi mindent kell itt még a magyar nyelv és kultúra tudat és tudás „biztosításáért" tisztázni, elérni, azon túl, hogy Funar és Meciar megenyhüljön irántunk? Vannak-e prioritások, horderők? S azokat ki állítja? S aki állítja, minek alapján - hogy éppen ő állíthatja őket? Halljunk mindent! Hogy kérdezhessünk és dönthessünk, buta, tarthatatlan
válaszokat adhassunk újra. De mikor nem döntenek már valami icipici dologban, helyettünk, kiskorúak helyett olyan bácsik, akiknek pedig nagyon fontos a mi létünk,
magyarságunk, különben nem lennének híresek, tekintélyesek, akadémiások? Most is,
menetközben sokan fogják bánni, hogy belementek ebbe a kérdés-felelet-játékba,
melyben úgysem akarnak a magukétól különböző válaszokat hallani. Nem is az a fontos, hogy másban kezdjünk el hinni - hanem, hogy annak erkölcsi alapjában, ami így

49 tiszatáj
viszonyul az egészhez, ne szűnjünk meg hinni tovább, mint vallási őrületből a csalódástól
szabadgondolkodás végletére ébredők a sok-sok „középkor" rengeteg végén:
„Hát honnan jöjjünk? Mik legyünk?... Ki ad többet?... először, másodszor?..."
*

Részletek a Stockholmban élő költő, műfordító, tudós Szente Imre professzor
A „magyar" népnév származtatása és származékszavai című tanulmányából (Újkéve,
1998. április-május): „Tudjuk, tapasztaljuk, hogy »magyar« népnevünk nincs általánosan elterjedve a világon. Kosztantinosz bizánci császár a 10. században türköknek nevezgetett bennünket, a középkori krónikák pedig hungarusoknak, országunkat Hungáriának, amely nevezet változatai máig olvashatók a világtérképeken: Hungary, Hongrie, Ungarn, Vengria stb. Furcsa, hogy éppen az onogur török törzsnevet örökítettük
így át a világ tudatába, ezt a »tíz nyil«, »tíz törzs« jelentésű szót, amelynek viselői a hunokhoz hasonlóan egy ugyancsak viharfelhőként kerekedő s gyorsan szertefoszló birodalmat alkottak a népvándorlás korában. Birodalmukba, mint annyi más nép, lazán
beletartoztak a mi őseink is. A világ tehát öntudatlanul is török voltunkat emlegeti,
akárcsak Konsztantinosz. Mi azonban »finnugorul« magyarnak nevezzük magunkat,
jobban mondva »ugorul«, mert nyelvünk a vogulokkal s az osztjákokkal való együttélés korában (az »ugorkorban«) keletkezett az elmélet szerint. (De hiszen maga az
»ugor« szó is török! Ugyanaz, ami az »onogur«-ban is szerepel. A török hatás tehát
már akkor kimutatható, nemcsak a magyarok kiválása után.)... Nem cáfolja, de érdekes távlatokat nyitva egészíti ki ezt a hagyományos etimológiát az a cikk, amelyet
nemrég olvastam a Finnugor Világ c. havilapban. A cikkíró (Veres Péter; nem azonos
„Péter bácsival!") véleménye szerint a magyar népnév eredetileg »beszélő ember« jelentésű volt... A primitív nép ugyanis nemcsak azzal különbözteti meg magát az idegenektől, hogy ő az »ember«, hanem azzal is, hogy csak neki van érthető nyelve, csak ő
tud beszélni. Amit az idegen mond, az csak érthetetlen zagyvaság, dadogás. A görögök
barbárnak nevezték az idegent, maga a szó is a dadogást utánozza, akárcsak az arabok
berber szava. Esetleg kukának, némának is tarthatjuk azt, aki nem ért bennünket, nem
tud felelni szavainkra. A szlávok a nyemec »néma« szót használtak az idegenekre, a németeket máig így hívják, amit mi is átvettünk tőlük. Szóval, utólag talán megbocsátható elfogultsággal, magunkat tartottuk »beszélő embernek«, s abban is lehet valami,
amit cikkírónk állít, hogy ennek köszönhetjük nyelvünk megmaradását az évezredes
vándorlás alatt Eurázsia pusztáin át a Kárpát-medencéig. Ezen magam sem győzök eleget csodálkozni: hogyan hogy nem vesztettük el elszigetelt finnugor nyelvünket? Hiszen állandóan török népek vettek körül bennünket, akiktől nagy mennyiségű jövevényszón kívül még hozzánk csatlakozó népcsoportokat is kaptunk: a honfoglaláskori
hét magyar törzs közül ötnek török neve van! Csak azok tanultak volna meg magyarul, mi meg adtuk az értetlent, ha törökül szóltak hozzánk? »A magyarok elnevezésének kialakulásában nem csekély szerepet játszhatott az a körülmény, hogy nem értették a környező népek nyelvét« - olvassuk. S azt is, hogy a lovas nomád őseink endogén házassági gyakorlatot követtek, vagyis nem hoztak idegen asszonyt a házhoz (jurtához). Nehezen egyeztethető össze ez mondáinkkal (Dul leányainak elrablása
Meotiszban), törökös fajú jellegünkkel. Árpád-házi királyaink s általában férfinépünk
vonzódásával idegenek lányaihoz."
Eddig Szente Imre gondolatébresztő szentenciáiból... A nagyon mélyen alvókban
már a dogmák úgysem ébrednek fel semmitől. Valakinek finnül, ugorul s törökül is

1999- január
kellett szólni hozzánk, hogy mi magyarul szóljunk gyermekeinkhez, unokáinkhoz,
kik osztrákok, svédek, amerikaiak lesznek. Egyenes ágon (ez a világ sora???)...
Ám hogy „itthon", önkörünkben véleménykülönbség miatt - saját „másik felünket", másik példányunkat tekintsük, nézzük, tartsuk berbernek, némának (jóllehet ez
nem kizárólag és főleg magyar tulajdonság, de pont IMÁZS-keresés, ARCULAT-paszszoltatás közben) elég hülyén néz ki, még ha ezerszáz évnyi hétköznapok alatt mindennapos is volt. Most, az eddigiek sorának végén, mintha már végig jártuk volna az
egész ábécét, ideges Y-ként viselkedünk.
*

Sajnálatos módon kül-képünk alakítása közepette még rengeteg az ilyen belülről
tisztázandó. Például azt hihetnénk, hogy bár a hivatalos Magyarországon és bár érzelmileg tarthatatlan annak helyeslése, hogy a nemzetet, (országot „ki rút kelepcében...")
időnként feldarabolják, önmagán belül megosztják, meghasonlásba kergetik (egyik
„fele" be akarja hívni a németeket, az oroszokat, másik ki akarja küldeni őket).
De nem: mindig akadnak itt, akik éppen ebben találják meg a számításaikat, ezt szolgálják ki.
Sajnálatos módon, immáron nem csak külső érdekek munkálkodása, de hivatalos,
mérvadó magyar politikus-körök kétértelmű működése folytán, éppen az újabb ezredfordulón mindenkire, a magyarságra is együttesen háruló egyáltalán nem jelképes, ünnepélyes erőfeszítések időszakában - kénytelenek vagyunk hangsúlyozni, hogy a „Trianonokat" nem mi kértük, ám azóta életerőnk, energiáink, úgyszólván vitalitásunk
jelentős részét leköti, igénybe veszi a miattuk nagyon megváltozott, megkeményedett
modus vivendink elméleti és gyakorlati kezelése. Hangsúlyozandó, hogy nem a határok megváltoztatása, a területveszteség a fő veszteség, hanem ahogyan a dolog haszonélvezői a magyarságot emberi és jogi, emberjogi szempontból kezelni merészelik, azóta, folyamatosan. Bármilyen előjelű, nacionalista, diktatórikus, demokratikus rezsimek alatt.
Mozgalmaink tehát nem területi, hanem ilyenirányú „visszakövetelések": a helyzetet nagyvonalúan kezdeményező, de utána soha többé nem ellenőrző fórumokhoz
ezért apellálunk. Ezért folytatnak sérelmi politikát, főleg a magyar határokon kívüliek. Mert az anyaországnak nevezett, másképpen elcsatolt középrész hozzáállását is felül
kell és lehet vizsgálni időnként ebből a szempontból.
Lehet, hogy országként is más lett mára Magyarország. De a magyar nemzet megmaradt mindazonáltal, múltja eszmei birtokában, közösen, érintetlenül egyelőre. Nyolc
évtized után is. Következésképpen ennek a nemlétező felelősségszünetnek az ürügyébe, egy kisebb imázs ügyesen kifaragott pápua-maszkjába a maradék ország nevében senki nem kapaszkodhat, csak ha kifejezetten szabadulni szándékozik a teljesség
gyámolításának gondjától. Mivel a szóban forgó Magyarság-nevű entitást nem 1990ben, nem is 1949-ben, még csak 1919-ben sem találták ki -, „csatlakozásra" sem szólítható fel múltja nélkül. Európában ma minden minimum ezeréves. (Még Amerikában is
még mindig csak „Európa" éri el a plusz-mínusz ötszáznyit!)
Tényként kezelendő: nem egy kegyes vagy kegyetlen mérlegelés végeredményeként meghagyott maradék - egy jelkép-etalon - hanem az egész magyarság kell hogy elnyerje az esélyt a túlélésre, a megmaradásra, annak a nagy európai szellemiségnek a jegyében, ahol fóka és angolnafajok kihalása ellen küzdenek. (Persze nem tudni, mit
kezdenénk vele, ha előkerülne egy Mikulás-csomagból a legeslegutolsó gepida vagy

51 tiszatáj
longobárd.) Jó volna, ha ezt sehol máshol, de legalább Budapesten így gondolnák.
Mert annak az „előzménynek" - bármely változások estek légyen - nem a Ferencvárosban, nem is Csíkban, de még csak Clevelandban sincs áthelyezve a központja. Ez
csak együtt és Budapest által mutatkozik és működtethető, az emberi nem javára.
Mi, „külmagyarok" mégis „itthon", nem rossz opcióink hátrányait szenvedjük
meg, s bennünk a magyarság egyharmada. Közben, főleg az újonnan alakuló Kolumbusz-tojás-játékszabályok szerint viszont úgy tervezik, hogy - jóllehet az államhatárokra a térségben mások atavisztikus görcsökkel tekintenek továbbra is, nem etnikai,
hanem állampolgári alapon fogják csupán kezelni a „hovatartozást".
Altalános érdekünk egy szilárd tekintélyű új Magyarország, ez nem vitás. A nemzet másképp érintett egyharmadát is csak ő képviselheti, még hogyha az elmozdult
helyzetek, változó politikai divatok, nemzetközi szerkezetek szerelése, terminológiája
szerint lassan nemhogy jogos, de egyenesen kárhoztatható is ennek megfogalmazása és
megint, már megint szemérmeskedni kéne. De tudnunk kell: hogy állunk önmagunkkal, mivel Magyarország - tekintve a többszörös masszív kirajzásokat -, Magyarország
most már soha nem is lehet azonos a magyarsággal, a magyar nemzettel, a magyarnyelvűség szervezete és termelte kultúrával. A magyar kultúra egyharmada, méretarányosan, egyenesen extra Hungáriám keletkezik ezután - ez azért fontos tény! Nemkülönben a századévek óta elkezdődött majd meg-megálló magyar polgárosodás is tovább folyik ott is, patinás színhelyeken, ahol elkezdődött, ugyanazokban a városokban
- Pozsonyban, Kassán, Szabadkán, Szebenben. Es Bécsben, és Bukarestben...
Lehet egy kicsengéssel több? Avagy magaalátört nemzettudattal bicegni tovább, végig -, ez a kettő nem azonos. Nem mindegy mit találunk. Egy realitás folytatása csakis
egy másik realitás lehet. Valóban: hol vannak a hunok, a herulok, a gepidák, a longobárdok?... Mégis a nemzethalál és a „mi vagyunk a cica" között oszcillálunk, imázsépítésünk csupa üdítő játék. Jöhet az ellen-mottó:
Jvíost már hiába harangoznak.
Megnyert csatáktól elveszett
esélyekről hiába hoznak
mind hangosabb jóhíreket"
(L. A. Déli harangszó)
IV. A hiány bősége
„Hol terül el a mai Magyarország?
Joghézagokon."
(Euroatlanti találóskérdés)

Nem félünk a Nyugattól: nem esz meg, csak megkóstol. Megtette annyiszor legalább, mint a Kelet. Azokkal is, akiket lenyelt. Vagy kiköpött s aztán a történelem
humusza dolgozta fel őket. Érdekes (már népszerűsödő) képzeletjáték némi (pátosznál
egészségesebb) öniróniával: miért is nem mentünk kissé tovább, most mi lehetnénk
a svájciak... avagy „Reding Itel - biztos vitel", ahogy a kártyástáncszó állítja. Mi a magyarok vagyunk. Mi maradtunk a magyarok. Egyelőre (ezer plusz nyolcvan év után
is), függetlenül attól, hogy hány határ (neader)táljába tálalnak föl.

1999- január
Más kérdés, hogy a következő lépés keresése közepette az egész szertartássá (is)
emelkedik (vagy züllik), rituális játékká komolytalanodik - vagy komorodik. Úgyhogy végül ugyanannyi időt és energiát fordítunk evidenciák ismételt felmutatására
vagy háttérbeszorítására, haditáncok eljárására a látszatok körül, amennyit a megoldásokra, az élet élvezetére. Kolumbusztojástánc-koreográfia, vagy tényleg sürgősségi beavatkozás - ez mindig attól függött: hol foglalkozunk az üggyel - a bécsi haditanácsban, vagy Szigetvár kapuboltja alatt, konkrét kirohanás előtt ötperccel. Ám fokozni
csak egy darabig lehet. Vagy Mohács (Nagymajtény, Világos, Trianon) volt a valódi
végveszély, vagy még ez se az.
Én Szigetvárat építek s légvárépítésnek a pest-budai korzó fölé emelkedőt tartom,
ahol mostanában megint bizottságokat telepítenek, költségvetéssel, komputerrel a tudományos imázsszerkesztésre profi hologram-mozigépészekből és épeszekből. Néha az
utcára, az istenadta nép közé is kikerül egy-egy bizonyíték, hogy odafenn olyan reálpolitika ütötte fel a fejét, mely Versailles-jal, Washingtonnal számol, de Kolozsvárt
már csak kártyavárnak tekinti.
Vekerdi László Negyedik kiegyezés című, a Tiszatájban megjelent tanulmányából
emelem ki pedig, hogy: „Akik ma annyit hivatkoznak a polgárra, nem tudják, kire hivatkoznak... A polgár tudná, hogy nem a demokrácia kerül sokba, hanem a pazarlás,
a lopás és a hülyeség. Világméretekben immár, mert ez is benne van a globalizációs
csomagban."
És ahogy az előttem szólók közül Sándor Ivánt is parafrazáljam: a mi talányunk bizony szellemi! A végül mindig kikerülő, kikerekedő megoldás, válasz pedig jó esetben
elégedett bólintásra ösztönzi a teória Szfinxét s utunkra enged, egy kis újabb malenkij
robotra, hónunk(s honunk) alatt a héttörpe-csákánnyal a lelkiismereti Szibériák ólomés rézbányáiba. De semmilyen „Szezám-tárulj!" kiáltás már nem lesz kulcsa élethelyzetünknek. Mert az nem becsületes, természetes képződésű szikla, melyből Mózesek és
Szent Lászlók s egyéb kőmorzsolók még bármit fakaszthattak; ez előre megfontoltan
bebetonozott bunker, ravasz, bár vásári, vidámparki Maginot-vonal, elmekórházi műlabirintus. Ez olyan Trója, melyet ásatásokról elcsent valódi romelemekből direkt egy
suta, de hatásos fa-ló köré építettek magukat büszkén megnevezni kívánó névtelenek,
annak jegyében, hogy Magyarország ne legyen, hiszen nem is volt.
Mit csinál - tehát - a micsoda a micsodával? burkolná bölcs esélyű találóskérdésbe
Karinthy, hogy ne mondhassa el senkinek, csak mindenkinek a mi verziónkat is. Mert
a talánnyá tett nyilvánvalóságokkal nem a történelem, nem a politika, legfennebb
a poétika foglalkozhat anélkül, hogy méltóságán sérelem essék s hogy illetékességi szövevényekbe ne bonyolódjék. En is vallom: Közép-Európa (s egyáltalán Európa) maga
is öregség. Ha valamit ennyiszer kell elismételni, annak közönsége, hallgatósága, akár
szenilis, akár infantilis, kár időt pazarolni az informálására. Am ha egyenesen mint
döntőbírósághoz kell fordulni hozzá, akkor pillanatnyilag minden reménytelen. Meg
kell várni a következő emberiséget. Mely vagy olvasottabb, képzettebb, értelmesebb
lesz. Vagy neanderthalibb.
Addig is...
Az, hogy elfogyott a legelő, vagy a vadállomány, kezdetlegesebb korunkban rendszerint továbbpöccintett bennünket is. Onnan, ahonnan már semminek a „hiánya"
(a szabadságnak, függetlenségnek) sem kényszeríthetett tovább, nem is mozdulunk.
Szétfúj-e most végre mégis a szél, mely másoknak már a poraival se játszik itt?.... Mert:

53

tiszatáj

integrálódni is csak addig kellhet, muszájkodhat, mint másoknak. Hogy most, annyi
minden után ne gebedjünk bele mégis. Csak annyira, mint szoktunk. Mint megszoktuk.
így aztán „arculatunk" elsősorban önmagunk használatára való. Önmagunk számára legyen tisztázott és tisztességes. Ellenkezőjére a nyomás, a kényszer magyarázat
lehetett mindaddig, amíg idegen katonaság állomásozott egyes kaszárnyákban és egyes
fejekben. Most látszólag egyes fejek is elvonultak, bizonyára erőt gyűjteni. Akkor?
Körülnézek... s meddig látom tamilságom, KGST-piacozó ukránságom kényszerét,
épületes robotképét - „honfiság" helyett a haza (görbe)tükrében? Egy új erkölcsi érzékért szállunk síkra, mely ne legyen megint elkötelezettebb valami elegáns megfoghatatlanság, mint a kezünkből kiejthető legtörékenyebb dolog: tulajdon sorsunk iránt. Ma
még - annyi minden ellenére - magyarok vagyunk, valamennyire, valamennyien. Ne Juliánuszok, jogi, pénzügyi, egészségügyi, vámügyi, emlékirat-rubrikáiból bukkanjanak
fel valaha a most szükséges megoldások. Lehet egy kicsengéssel több? „Nem tudom
hová tartunk, de alig várom, hogy odaérjünk." (Jelenkori Névtelen.)
Kolozsvár-Budapest, 1998. nyarán

KÁNTOR LAJOS

Magyarságom és a madár-metaforák
1 9 9 8 NOVEMBERI UTAZÁS, ADOTT TÉMÁRA
Ez a november mintha a Tiszatáj kérdéseit akarná kiemelni: Honnan jövünk? Hová
megyünk? És ide-oda utazásaink közben természetesen választ kell adnunk arra a kérdésre is, hogy mik vagyunk. Vigécek? A Biharpüspöki és Biharkeresztes közt húzódó
határon még könnyű áthaladást kihasználó, fenekükön megülni nem tudó vándorok?
Vagy egyszerűen: romániai magyarok, akik otthoni, erdélyi gondjaikat szeretnék legalább részben Budapest segítségével megoldani, minthogy Bukarest erre sajnos képtelen (ha akarná, sem tudná ezt a mai gazdasági helyzetben megtenni), Kolozsvár pedig,
nos, Kolozsvár... Persze, önerőből kellene, úgy volna méltányos, európai, beleértve
magyarságunkat, a kultúra reprodukciójának gondjait. Sokféle reakció lehetséges, elméletileg, ezredvégi útkeresésünkben, a repatriálástól vagy readaptációtól a rebellióig,
közbeesőleg a szelídebb reklamációval próbálkozva. A realitásokat szem előtt tartva,
ha nem akarunk a redukció áldozatául esni, alighanem egyetlen megoldásnak a reform
kínálkozik, ez volna bizonnyal a regenerálódás, a rehabilitáció legbiztosabb eszköze.
Mert igazán ránk férne egy kis (nagy) reneszánsz. Reorganizáció nyomán várhatnánk
az újra kiérdemelt reputációt...
Nem folytatom ezt a „re" retorikát (pedig kihagytam ilyen lehetőségeket: re-, illetve respublika, respirál, restitúció, retirál, reváns, reverzibilis, revokál, rezervátum, rezidens, rezigmáció, rezolúció) - maradok a retrospektív beszámolónál, annak a felmondásával, hogy mi mindennel vett körül az idei árvizes-havazásos november, mivel
kényszerített a szembenézésre. Vagyis: honnak jöttem? mi vagyok? hová megyek? Az
ábécében előbb visszavitt a „K" betűhöz, onnan a „H"-hoz és az „P'-hez, majd az „A"-

1999- január

— «11

hoz - és ígéri az „SZ"-et, a hónap végére, amivel kikerekedik a novemberem, minthogy innen ugyancsak az „Sz"-től, Szabéditól indultam.
Tulajdonképpen lehorgonyozhatnék itt, Szabédi László életművénél: a magyarságkép értelmezésére, belső ellentmondásaira, az őstörténetbe és a Trianon utáni közelmúltba egyaránt elvezető históriai és nyelvi-nyelvészeti dimenziók érzékeltetésére
aligha találnék jobb példát, mint amit ezzel a névvel jelezni lehet. Szabédi nekem nem
csupán a költő, a prózaíró, a kritikus, az egyetemi tanár (két éven át tanárom a Bolyain). Szabédi: rejtélyes, megfejtendő jelenség. Ezzel a megfejtéssel kísérletezem évek
óta, és épp a november eleji napokban jutottam talán némi eredményre.
Innen az Erdélyi sorskerék cím alatt véglegesítendő könyv jegyzeteinek összeállítása
mellől hívott Budapestre egy vissza nem utasítható levél. A hetvenéves Kiss Ferencet
(K) köszöntik barátai a Magyar írószövetségben, adta tudtul a rózsadombi Bogár utcából postázott meghívó. És november 11-én délután a Bajza utca 18. szám alatt csoda
történt: a nyolcvanas években rendszerváltásra készülő egykori ellenzék, az új (régi)
szekértáborokra szakadt magyar irodalom együtt ünnepelte azt az embert, aki súlyos
betegségéig egyensúlyteremtő tudott lenni, talán azért is, mert az irodalomtörténetből
megtanulta, hogy Kosztolányi nem játszható ki Ady ellen, a népi irodalom a Nyugat
ellenében. Ott volt a Holmit szerkesztő Réz Pál és ott a Hitel (H) gárdája, Csoóri Sándorral az élen. Hozták magukkal a tízéves folyóirat ünnepi (1998. novemberi) számát,
benne néhány dokumentummal, így a még Illyés Gyula nevéhez kapcsolódó, 1982-ben
az ő jelenlétében készült, a még csak képzeletbeli Hitel mellett hitet tevők névsorával
(a második az aláírók sorában: Kiss Ferenc). Számomra is történelmi időket idéz az
1988. november 2-i (I. évf. 1.) és az 1990. január 10-i (III. évf. 1.) szám első két oldalának fakszimiléje; mai fiatalok alighanem káprázatnak vélik a „Védnökségében (1990.
januárban) olvasható nevek együttesét: Borbándi Gyula, Csengey Dénes, Cseres Tibor,
Csurka István, Fekete Gyula, Fodó Sándor, Für Lajos, Gombos Gyula, Kántor Lajos,
Lezsák Sándor, Mészöly Miklós, Püski Sándor, Tőzsér Árpád, Szilágyi István, Vályi
Nagy Ervin. Szóval ott vagyunk mi is, Szilágyi Istvánnal, Erdély képviseletében.
A belső emberek, a rovatszerkesztők közt ott látom Bogár Lászlót (gazdaság, társadalom), hogy aztán tíz nappal a Kiss Ferenc-ünnepség - a normalitás ünnepsége - után
a Széchényi Könyvtárban, akadémiai rendezvényen (A) halljam őt (másodszori) államtitkár minőségében nyilatkozni.
Közben volt egy írószövetségi közgyűlés (I), Pomogáts Béla elnöklésével, ugyancsak az érdekvédelmi egységőrzés (normalitás) jegyében. És egy jóval szerényebb, lehet, csak nekünk fontos találkozó, Zöld Ferenc Margit körúti könyvesboltjában, ahol
mi, a kolozsvári Korunk (K) egyszerre voltunk vendégek és házigazdák. „Renegát" kolozsváriak, Poszler György, Láng Gusztáv, Csiki László mint korunkosok ültek velünk a szerzői asztalhoz - és ez akkor is öröm, ha a Láng Gusztáv most bemutatott,
Korunk-kiadásban megjelent könyve stílszerűen a Kivándorló irodalom címet kapta.
A soros folyóiratszám viszont „Románia 1998 - sors és akarat" témakörében a kortárs
román értelmiségiek jelen- és jövőképét mutatja be, kiegészítve e véleményeket olyan
magyar reflexiókkal, mint a Fejtő Ferencé, a Lengyel Lászlóé, az Egyed Péteré és Molnár Gusztávé. Biztatom magam, hogy ez szintén a normalitás híradása. Hozzászámítva
Eugéne Ionesco frissiben hozzáférhetővé vált (bár még 1946-os) abszurd „villanásainak" magyar fordítását és Mircea Dinescu egyik utóbbi szatirikus jegyzetét.
Ahol vitathatatlanul a témához érkezünk, még novemberben, de már budai havazásban: a „Magyarország képe" tanácskozás, a Magyar Tudományos Akadémia Han-

55 tiszatáj
kiss Elemérék szervezte stratégiai kutatási programjának keretében. Magyarország
képe - ám ez reálisan szerintem, Erdélyből nézve, mint a magyarság képe értelmezendő, vagyis nem szigorúan államhatároktól meghatározottan. Ezt mi akarva-akaratlanul naponta megéljük, amikor a román médiában tudatosan keverik össze a két kategóriát, a magyarországi politikáért a romániai magyarokat marasztalva el és vice versa.
Példák sorozatát idézhetem a rangos hallgatóság előtt (akár a bukaresti 22 című hetilap
tiszteletreméltó munkatársának egyik eszmefuttatását is, amelyben „birodalmi kisebbségként" aposztrofálhatunk), nem részletezve a nyíltan ellenséges, fasisztoid támadásokat. Ott a Széchényiben még nem tudom, hogy éppen ezekben az órákban minősíthetetlen rágalmak, átkok szóratnak ránk, „benti" és „kinti" magyarokra (én használom
így, a „határokon túli" jelző helyett), Kolozsvár közterén, Avram Iancu szobra s az ortodox katedrális közötti térben, több ezer lelkes magyargyűlölő örömére. A szónok
a hírhedt Ceaujescu-kiszolgáló költő-publicista, Corneliu Vadim Tudor, a Nagy-Románia Párt elnöke, aki ugyanúgy Funar polgármester hívására érkezett a városba, mint
a börtönjárt bányászvezér, korábbi bukaresti bányász hadjáratok vezetője. Döbbenetes
a népgyűlésről készült hangfelvétel - döbbenetesebb, mint az újságok (nem utolsósorban
a román lapok) beszámolói. Orbán Viktor és Markó Béla őseinek szülőföldjéről üvöltözik a szónok, Ázsiáról, a civilizálatlan magyar nemzetről, Európa „beteg emberéről",
mármint a magyarságról, ez ugyanis minden bajnak a forrása. No meg azok, akik
lefeküsznek a magyaroknak, az RMDSZ-nek.
Honnan jövünk? Kik vagyunk? Hová megyünk?
És hogyan is állunk a szívünknek meg eszünknek még a legsötétebb diktatúra éveiben is oly kedves híd-szereppel?
De: megtagadhatjuk a múltat, az álmokat, a jövő, reményét? Kós Károlyt, Kuncz
Aladárt, Németh Lászlót, Jékely Zoltánt, Szabédit? Es tegnapi magunkat, a gyergyószárhegyi 1980. júniusi (Domokos Gézával és Zöld Lajossal együtt kitalált, szervezett)
Kriterion-tábort? S az 1989 utáni Korunk-kezdeményeket, román nyelvű antológiáinkat, a Cumpane köteteit, kolozsvári, bukaresti, sződligeti találkozóinkat, magyar és
román írók, történészek, politológusok nyílt szavú vitáját, a mi hívásunkra létrejött
seregléseket? Persze, ezek a sereglések számban nem mérhetők a Vadimék-Funarék
gyülevész hadának hangerejéhez.
Akkor hát: hová megyünk?
És kik vagyunk?
Az Országos Széchényi Könyvtár magasából nézve: a Kárpát medence „eurokonfort" nemzete (noha a nemzetnek csak egy része részeltetik majd, bizonnyal, ama európai komfortból). Azzal együtt, hogy magyar keretben sem az intézmények, hanem
a személyiségek a meghatározók, márpedig ez nem a stabilitás záloga. Szintén itt, a stratégiai kutatási program vitasorozatán hangzott el, ismétlésképpen, ám szíven ütő szellemességgel, egy német költő megjegyzése: ez a közép-kelet-európai térség - fészek;
nem a fészek melegére gondolt az illető, hanem arra a (három hanggal kifejezhető,
négy betűvel leírható) kötőanyagra, amely a madárfészket összetartja. És ha kitisztítják
- egyszer, valamikor - ezt a „fészek-térséget"? Szétesik, szétporlik, mint a megszáradt...?
Budapestről Kolozsvárra ezúttal kényelmesen, napvilágnál és melegben utazom,
Adyval. Pontosabban: Adyn; így hívják a reggeli (szerény) Intercity-járatot. Hozhattam volna magammal az útra turulmadaras olvasmányt, (egyedül lévén) senki nem tett
volna megjegyzést rá, legfeljebb én magam. A Deák Ferenc téri metrólépcsők pihenőjében szerencsére nem ilyen (vagy olyan kozmopolitán fényes) bestsellereket árulnak.

1999- január
Szűcs Jenő könyvét (Sz) vettem le az üzleti polcról, hogy hazafelé is A magyar nemzeti
tudat kialakulásán okulhassak. Van ok és mód az okulásra, az államnemzet és kultúrnemzet elméletének és gyakorlatának, újabbkori történelmi megnyilvánulásainak elemzésére. Újra és újra érdemes elgondolkodni „a történeti fikciógyártásokról", a múlt,
a félmúlt és a jelen eseményeiről. Meg a nemzetelmélet hiányáról. ^1985-ben született
meg ez a tanulmány. Túl sokat nem változott a helyzet azóta sem. És nincs már Szűcs
Jenő, hogy jobb feltételek között, ideológiai ballasztoktól szabadulva, továbbgondolja
mindazt, amit oly pontosan érzékelt egy nemzetietlen társadalomban - turulmentesen.
Még egy könyvet hoztam magammal az Intercityre. Italo Calvino hat feljegyzése
„az elkövetkező évezred számára" {Amerikai előadások gyűjtőcím alatt) igazán nem
magyarságtudományi szemináriumra kikészített bibliográfia. Mégis itt találtam rá arra
a madár-metaforára, amelyet most, az adott témára tett utazás során a legfontosabbnak
vélek. Calvino ugyanis, A kettészelt őrgróf, A famászó báró szerzője, ezekkel a mondatokkal vezeti be a pontosságról írt (elmondott) esszéjét: „A régi egyiptomiaknál a pontosság jelképe a lélek mérlegén súlyként szolgáló madártoll volt. Ezt a könnyű tollat
Maatnak, a pontosság istennőjének hívták. Maat hieroglifájával jelölték a hosszúság
egységét is, a szabványos tégla harminchárom centiméterét, valamint a fuvola alaphangját."
Jó volna kölcsön venni Maat hieroglifáját, amikor nemzettudatról, magyarságtudatról beszélünk.
Kolozsvár, 1998. november 23-24.

GALL ERNŐ

Kisebbségi elit
a hagyomány és a modernizáció feszültségében
A közeledő-zajló korszakváltás idején különös nyomatékkal merül fel a tradíció s a
korszerűség egymáshoz való viszonyának a kérdése. Nem nehéz belátnunk, hogy ez
a viszony sorsdöntőnek mutatkozhat olyan nemzeti kisebbségek esetében, mint a romániai magyarság. Ez a nemzetrész ugyanis - értelmiségi elitjeinek köszönhetően már a két világháború közötti években kigyöngyözte magából az önazonosságát
kifejező/védelmező irodalmat és etikát, az ún. „kisebbségi ideológiát", amelyek viszontagságos történeti pályájuk során most (újból) válaszút elé érkeztek. A modernitással,
immár a XXI. század távlataiban életstratégiákat kidolgozó és alkalmazó nemzedékek
elvárásaival szembesülve, érvényességük forog kockán. Nagy fokú szkepszissel, sőt
elutasítással kell megbirkózniuk. Ugyanakkor azonban egy népcsoport jövőt eligazító
értékrend iránti szükségletével is messzemenően számolnunk kell.
Ilyen dilemmák, ilyen - gyakran egymással ütköző - igények szorításában próbál
kiutat, megoldást kínálni Cseke Péter nemrég piacra került tanulmánygyűjteménye.*
A könyv - alcíme szerint - a kisebbségi értelmiség, a kisebbségi nyilvánosság világába
* Cseke Péter: Metaforától az élet felé, Kriterion Könyvkiadó, 1997.

57 tiszatáj
nyújt bepillantást. A kötetbe foglalt írások tulajdonképp az 1918-1940 közötti korszakban kialakult kisebbségi életmodelleket, illetve elméleti megalapozásaikat, igazolásaikat taglalják. Ez az elemzés egyben feleletkeresés ama kapitális kérdésre is, hogy milyen eszmei-erkölcsi segítséget nyújthatnak a vizsgált nézetek és magatartásminták itt
és most, amikor a kisebbségi lét a régitől nagyon sok és lényeges vonatkozásban eltér.
A válaszok a kisebbségi írástudók törekvéseiről árulkodnak. Illúzióikról és kudarcaikról tanúskodnak. Múltbeli és jelenlegi felelősségüket világíthatják meg.
Cseke Péter vállalkozását eddigi kutatásainak, meditációinak, a kérdéskörben napvilágot látott munkáinak folytatásaként is értékelhetjük. Erőfeszítései következetesnek
bizonyullak, s ama benne munkáló „korfordulót" fejezik ki, amely elvezette őt a szociográfiai riporttól a kisebbségi eszmetörténethez. Ezt a - legtágabb értelemben vett műfajváltást egyrészt a múltfeltáráshoz kapcsolódó „adósságtörlesztés" szándéka, másrészt ama meggyőződés táplálta, hogy a tegnapok értékeinek felidézésével és értelmezésével, a jelent s a jövőt szolgálja. A Metaforától az élet felé című gyűjtemény tanulmányainak születésénél távlatos kutatói program és a Korunk szerkesztőségének belső feladatai bábáskodtak. A recenzens csak elégtétellel állapíthatja meg, hogy a kétféle ösztönzés szerencsésen találkozott. Termékenyítően egészítette ki egymást.
Ne feledkezzünk meg azonban egy régebbi, mély társadalompolitikai, morális - valamikor távolról sem kockázatmentes - motivációról sem. Az 1989 előtti beolvasztó
politikával szembeni szellemi ellenállás késztetéseire gondolok. Ezek is sarkallták szerzőnket arra, hogy - gyakran a szekuritátéval dacolva, házkutatások között - valaminő
értékmentő akcióba bocsátkozzék. így segítette elő - dr. László Ferenccel szövetkezve
- az Erdélyi Fiatalok dokumentumainak napfényre kerülését.1 (A kötet, amelyet bezúzásra ítéltek, csak 1989 után jutott el az olvasóhoz. Váradi nyomdászok mentették
meg.) A fordulat után vált lehetővé a „Makkai-dosszié" publikálása2 is, amelyet Molnár
Gusztávval együtt rendezett sajtó alá. A Makkai-féle „hedzsira" kiprovokálta kisebbségi létértelmezések kései visszhangjainak kötetbe gyűjtését3 ugyanaz az elköteleződés
serkentette, amely szerzőnket a múlt tanulságainak tolmácsolásában, illetve a kortárs
valósággal való ütköztetésükben hajtotta. Az említett hivatástudat fűthette akkor is,
amikor a túlélő kortanúkat faggatta és vallomásaikat tolmácsolta.4
Hangsúlyozom: Cseke Pétert nem valamiféle nosztalgia vitte a téma felé.
Búvárkodásai, interpretációi nem a múltbamenekülést segítik elő. Indítékait őmaga
- az (ön)korlátozásmentes gondolkodás örömétől is eltelten - a következőképpen fogalmazta meg: „Meggyőződésem [...] hogy nagyon sok hátramaradásunknak volt az az
oka: nem ismerjük eléggé a két világháború közötti időszak kisebbségi életmodelljének
kialakulását, szerkezetét, működési mechanizmusát, illetve funkcionális zavarait. És
ami ugyancsak szimptomatikus: a napi küzdelmekben formálódó elitnek és a társadalomszerveződés folyamatait irányító szellemi erőknek igényük sem volt meg a szóban
forgó korszak tanuíságainak megismerésére. Hiszen értelmiségi nemzedékek egész sora
úgy nőtt fel, hogy nem volt szemléletformáló értesülésük annak a periódusnak a kisebbségvédelmi gyakorlatáról és társadalomépítő törekvéseiről." 1
Ez a látlelet - lényegét tekintve - valós. Éppen ezért Cseke Péter tényleg hiánypótló munkát végzett. Nem csökkenti érdemeit azonban, ha a képet kiegészíteni, árnyalni próbálom. Szerzőnk ugyanis már nem a Nagy Nihilből lépett eló. Hiteles értelmezéseit nem „sterilizált, tiszta lapra" kellett rónia. Igaz, volt épp elég olyan előítéletes, téves verdiktum, amelyet el kellett az útból takarítania, ám előzmenyekben sem
szenvedett hiányt. Találhatott szövetségesekre is az előtte járókban, vagy a szomszédos
doméniumokon. Gondoljunk csak arra, hogy a „kisebbségi ideológia" szerves részét al-

— «11

1999- január

kotó transzszilvanista irodalom és hitvallás művelődéstörténeti szerepét már jó egynéhányan - hosszú évekkel ezelőtt megvilágították. Kós Károly, Kuncz Aladár és társaik életműve, öröksége régóta kikerült a tabuk és anarémák zárványaiból.6 Jakabffy
Elemér, Balogh Arthur, Mikó Imre, Spectator, Ligeti Ernő stb. ébresztése sem maradt
el. Varga Béla hagyatéka hozzáférhető lett, Tavaszy Sándor filozófiáját pedig kismonográfia taglalta.7 A tendencia a hetvenes években annyira jellegzetessé vált, hogy
egyesek valamilyen „neotranszszilvanizmus" színre lépését jelezték.
E vonatkozásban magam is tanúvallomásra jelentkezhetem. Megismételhetem, s ebben az összefüggésben is nyomatékosíthatom: a dogmatikus szendergésből való eléggé hosszú, megtorpanásoktól, visszaesésektől sem mentes - ébredésemben az „erdélyi gondolat" és képviselőinek elfogulatlan értékelése ösztökélő tényezőként hatott.
Mint önrevízióm alapvető összetevője stimulálta a nyitást más eszmevilágok és orientációk felé. A dialógusra való készségemet erősítette, s ugyanakkor a párbeszédek nélkülözhetetlenségét is igazolta számomra. Visszafordíthatatlanná tette a kizárólagos,
öntelt és csalhatatlanságra igényt tartó felfogásokkal, szemlélettel való szakítást. A prekoncepciók s a felületes olvasatok meddőségéről/erkölcstelenségéről győzött meg.
A szellem felelősségére intett és oktatott.
Megkülönböztetett fontosságú szerepet játszottak e folyamatban azok a személyes,
esetenként barátságig mélyülő kapcsolatok, amelyeket az Erdély-tudat még élő hordozóival - a magam damaszkuszi útján - kialakítanom sikerült. Felejthetetlenek maradtak számomra a László Dezsővel való találkozások és beszélgetések, s mindmáig jótékonyan munkál bennem a „Venczel-modell" kisugárzása. Hatása rendkívül ösztönzőnek bizonyult mind szakmai-szerkesztői, mind emberi alakulásomban.
*

Ezek a szubjektív mozzanatok - érthető módon - felfokozták befogadó készségemet a Cseke Péter könyvében rejlő üzenet iránt. Az előzmények ismerete és tudatosítása megkönnyítette számomra annak a felismerését is, hogy mi az az új, mi az a több,
amit ez a könyv nyújt. Nyilván, az „(ön)korlátozásmentes gondolkodás" nem csupán
örömmel töltötte el a szerzőt (bár ez sem kevés), hanem lényegbe vágó minőségi többlettel járt. A Metaforától az élet felé fejezeteiben található elemzések a kor és kérdésfelvetései iránti nagyfokú empátia, a filológiai pontosság és megbízhatóság révén tűnnek
ki. Olyan gondolkodók, személyiségek bemutatásával gazdagítják a két világháború
közötti korról alkotott képünket, akik eddig még nem nyerték el - a jelentőségükhöz
mért - megfelelő méltatást (például Jancsó Béla, László Dezső, Balázs Ferenc).
Szerzőnknek sikerült - véleményem szerint - nagymértékben elérnie a maga elé tűzött célt. Bebizonyította, hogy az általa (újra)feltárt örökség nem puszta holt anyag.
Nem teljesen érvényét vesztett tradíció. Egyben - többnyire csak implicite - arra is figyelmeztet, hogy a „második-harmadik kisebbségi lét" körülményei között, az elsőből
átmentett hagyomány szelekcióra szorul. Múltbeli értékek, hatvan-hetven esztendővel
ezelőtt megfogalmazott tételek mai/holnapi alkalmazása csak az újítás áttételén keresztül lehetséges. Szigorú kritikai viszonyulást igényel. Mintha azonban szerzőnknél az
újrafelfedezés eufóriája, ama - már említett - öröm visszafogta volna a bizonyos távolságtartást is feltételező bírálati velleitásokat.
Az átörökített tanulságok azonban - többségükben - így is nélkülözhetetlennek
mutatkoznak.
Kezdjük talán a nevelés, az értelmiségi utánpótlás, illetve az elitek hivatásának a kérdésével, amely napjainkban újból égetően időszerű, sokat és szenvedélyesen vitatott

59 tiszatáj
téma. Jancsó Béla, László Dezső, Balázs Ferenc, Márton Áron, Venczel József hagyatékának faggatása - ha még erre szükség van - arról győz meg, milyen elhatározó szerep
vár a fiatal generációk nevelésére. E szerep eredményes teljesítése azonban jól koncipiált (ha lehetséges) egységes nevelési felfogás, program kidolgozását feltételezi. A kisebbségbe jutás első éveiben megszervezett, felekezetközi Magyar Tanárképző Intézetnek
a betiltása súlyos handicapnek bizonyult az 1918-1940 közötti periódusban, aminek
káros utóhatásait az önálló Bolyai Egyetem megszüntetése (1959) - évtizedekre menően
- fokozta fel. E folyamat - rövidebb-hosszabb megszakításokkal - az önazonosságot
kifejező anyanyelvű művelődést hordozó értelmiség „újratermelését" akadályozta.
A történelmi előzmények - részletekbe is menő - ismerete nélkül nehéz eligazodni
a magyar nyelvű oktatás és nevelés komplexumában. Szinte lehetetlen a megfelelő,
korszerű megoldások megtalálása.
Érvényes ez a megállapítás - mutatis mutandis - a (főként egyetemi, főiskolai) diákság önszervezkedésére is. Jancsó Béla - annak idején a tervszerűen kiépített diák-önszerveződésben modellt véltek felfedezni az egész kisebbségi társadalom belső szervezettségének a megteremtéséhez. Ez az építkezés - mai terminológiával - a civil társadalom kifejlesztését jelenti. Ha - az említett - modell funkciója ma már elenyészett, vagy
legalábbis tetemesen csökkent, nem vitás, hogy a kisebbségi önfenntartást - és érdekvédelmi, politikai képviselet mellett - a civil társadalom modernizált kiterjesztése biztosíthatja. Ennek távlatai ugyanakkor a demokrácia jövős ígéreteit szavatolhatják.
A múltbeli kezdeményezések, próbálkozások felidézése erkölcsi következtetéseket
is sugall. Cseke Péter tanulmányai hangsúlyosan exponálják a kisebbségi önvédelem és
önépítés, valamint a felelősségvállalás kapcsolatait. Ennek tényét regisztrálja a különböző ifjú korosztályok egymásra figyelésében, az egyházak közötti együttműködés terén viszont - László Dezsőre hivatkozva - inkább megvalósításra váró feladatként tételezi. Mindenfajta kizárólagosságot elutasítva, utal arra, hogy az „alsóbb" rétegekből kiemelkedett fiatal írástudók „népsorsot vigyázó felelősségérzete" a polgári demokraták,
a népi radikálisok erkölcsi példájából merített.8
Á harmincas években közzétett programadó szövegekben az elitek fogalma is megjelenik. Az Erdélyi Fiatalok, de főként a Hitel kulcsszemélyiségei nem határolják el pontosan egymástól az értelmiség s az elit kategóriát, de nyilvánvaló, hogy az utóbbival
a küldetéses entellektüelt jelölik meg. Azt, aki hivatásának tekinti, hogy alkotással, kutatásainak eredményeivel, igehirdetéssel népét - nem középiskolás fokon -„tanítsa." Az
elit tagjaira vár az erdélyiség-tudat ápolása és korszerűsítése. Tőlük remélhető a különböző - irodalmi vagy tudományos - alkotóműhelyek éltetése. Ok azok, akik műveikkel,
munkásságukkal igazolják Németh Lászlót: „A kisebbség jogosítványa, ha elit tud lenni."
A felvállalt népszolgálat, a kisebbségi elköteleződés révén az erdélyi elitek kialakítása és funkciója közösségi beágyazottságot nyer. Ezeknek az eliteknek többnyire
nincs demokráciaellenes jellege és szerepe. Persze, a nekik tulajdonított misszió - szerzőnként - változik. Ha Jancsó Béla teljesítményének paradigmatikus mivolta főként
ama követelményében ragadható meg, hogy az elitek közvetítésével biztosítsák a transzszilván értékek létrehozását, illetve a világnak való felmutatását, Venczel József már
a szakszerűségre, a romániai magyarság létkörülményeinek tudományos felmérésére
helyezi a súlyt.9
Ha summázni akarnám a két világháború közötti erdélyi magyar elitek gondjait és
törekvéseit, akkor azt állíthatnám, hogy keresték és vitatták annak az útját-módját, hogy
miként lehet - önálló államiság nélkül - magyarnak megmaradni Romániában. A kisebbségi helyzettel elkerülhetetlennek látszó frusztrációkat gyógyító (serkentő önmeghatáro-

1999- január
zásokkal, hitvallásokkal) igyekeztek kiegyenlíteni. Németh Lászlóból is ihletődve, hirdették, hogy a tengést küldetéssé kell átalakítani. El kellett fordulniuk a politikai nemzet
fogalmától, felismerték azt is, hogy az államnemzet koncepciójába sem kapaszkodhatnak. Nyilván nem mondtak le, nem mondhattak le az összmagyarsághoz való tartozás
tudatáról és megvallásáról, ám a hangsúlyt egyre inkább a nyelv, a kultúra összetartó erejére helyezték. Nem túlzás azt állítani, hogy az „erdélyi gondolat" egyes szerzőinél valamilyen kisebbségi messianizmus érhető tetten, s ebben erőforrásra is véltek találni.
Számosan a múlt kritikai átértékelését szorgalmazták; szemléletváltást sürgettek.
Noha a transzszilvanizmus nem volt híján mitikus elemeknek, a józan realizmus rányomta bélyegét az erdélyiség legjobb képviselőinek a nézeteire. Ez a valóságközelség
sarkallta őket abban, hogy megismerjék a többségi nép életformáját, és számoljanak
mentalitásával. Az önerőből való építkezés, de már a megmaradás törekvése is arra
késztette őket, hogy nyomatékosítsák sajátos tradícióikat és előtérbe helyezzék mindazokat a jegyeket, amelyek arculatukat, egyediségüket fejezték ki.
Sokan közülük világosan látták az etnoregionalizmusban bujkáló veszélyt: a vidékiességet. Az európai távlatokat nem vesztették szem elől, többnyire rokonszenveztek
a közép-kelet-európai együttműködés és összefogás eszméjével. A dunai patriotizmus
közel állt hozzájuk.
*

Megkerülhetetlen - szerintem - vizsgálni azt a közeget, amelynek a Cseke Péter tanulmánygyűjteményében ébresztett tradíciót kellene befogadnia. Van-e készség és fogékonyság a termékenyítő recepcióra? Hol tart ma, milyen stációhoz érkezett az „erdélyi gondolat" vargabetűs útja? E kérdésekre már azért is választ kell keresnem, mert
a bevezető soraimban jelzett - szkepszistől átszőtt - fenntartásoknak előzménye van.
Evekkel ezelőtt kísérletet tettem arra, hogy a transzszilvanista eszmevilág pályáját
nyomon kövessem.10 Nagyon foglalkoztatott/izgatott a kihívás, hogy megértsem
a fordulat előtt és után megnyilvánult (inkább) elutasító magatartások világszemléletbeli
és társadalmi indítékait. Szembesülnöm kellett ugyanis azzal, hogy rögtön a kilencvenes
évek elején a fiatal és kevésbé fiatal nemzedék több szószólója nem fordult vissza
a két világháború közötti kisebbségi létmodellhez és értékrendhez, hogy azokat - immár
külső korlátozások nélkül - eszmei és morális fogódzóként fel- és megújítsa, hanem tagadóan viszonyult ehhez az örökséghez. A sepsiszentgyörgyi Európai Idő című hetilap
oldalain nyilvánosságot kapott ankét számos résztvevője - a harmincas évek belső vitáiból is merítve - nem vállalta többé az erdélyiséget s vele egybecsengő ethoszt. A romániai magyar irodalom 1970-1990 közötti alakulását vizsgáló debreceni értekezleten
többen is azzal az érveléssel támasztották alá nemleges állásfoglalásukat, hogy az 19181940 közötti „kisebbségi ideológia", valamint a belőle ihletődő irodalom nem a kisebbségi helyzet - radikális bírálat révén való - meghaladására, hanem csupán a megmaradás
szellemi feltételeinek a biztosítására törekedett. Elfogadta tehát a kisebbségi állapotot.
Bírálták Debrecenben - defenzív jellege s a többségi nacionalizmussal szembeni tehetetlensége okán - a nemzetiségi tudat kialakítására irányuló erőfeszítéseket is. Ismételt elmarasztalásban részesült e tudatot kifejező irodalom, hisz valaminő „nemzetalatti" állapotban való megmaradást igazol és igyekszik azt meg is szépíteni. A transzszilvanizmust - irodalmi fikcióként - leírták. A „közösségközpontú" irodalmat túlhaladottnak nyilvánították."
Érthető, hogy Romániában csak az 1989-es fordulat után kaphatott nagyobb nyilvánosságot az Erdély-tudat újabb válsága. A Korunk 1991. 10. számának szerkesztői
vállalkoztak is arra, hogy az „erdélyiségtudat változásait", illetve krízisének a megnyil-

61 tiszatáj
vánulásait szemügyre vegyék. Ugyanakkor ismertté vált, hogy a Debrecenben is fellépett radikális bírálati irányzat már a zsarnokuralom idején a nyolcvanas évek közepe
óta illegálisan működött Limes-kör vitáin teljes vértezetben fellépett. A kör első, 1985ben megtartott bukaresti találkozóján elhangzott vitaindító előadásában Molnár Gusztáv a hontalanságot, a szétszórtságot találta a romániai magyarságra jellemzőnek. Az
általa diaszpórahelyzetnek láttatott körülmények között, az akkori reménytelenségben,
sem a nemzetiségpolitikai, sem a kisebbségpolitikai alternatívát nem tudta elfogadni.
Magyarokként - szerinte - csak a teljes magyarságot, európaiként pedig a teljes európaiságot választhatjuk. Társadalom- és kultúramodellként a kisebbségi-nemzetiségi,
a nemzeti s a kelet-európai helyett a planetáris modellt ajánlotta.12 Az erdélyiségtudat
sugallta „népszolgálat", „helytállás", „kisebbségi írástudói felelősség" feladását több
fiatal hozzászóló is kifejtette azon a vitán, amelyet a kör tagjai a Makkai-féle „nem
lehet" kimondásának ötvenedik évfordulóján rendeztek (1987).n
A kibontakozott transzszilvanizmus-bírálatnak volt jelentős fejleménye Cs. Gyímesi Éva - számos megpróbáltatáson átesett - könyve,14 amely a gyöngykagyló jelképet, az erdélyiség sok illúziót tápláló és tolmácsoló szimbólumát elemzi. A hosszú
évek során kiérlelt kritika rámutat, hogy - több transzszilvanista szerző értelmezésében - a homoktól sebzett kagyló védekező reflexe, a „gyöngytermelés" kisebbségi
sorsképletté vált. Azt sugallta, bogy minden akadály, minden értékvesztő körülmény
ellenére, a kisebbségi állapot - ha tudatosan és küldetéstől telítettként vállalják - értékteremtéssé minősíthető át. Ez a szimbólum tehát - Gy. Gyímesi Éva szerint paradoxális értékviszonyt fejez ki. A negatív előjelű ok pozitív következményhez vezet. Ezért is volt „ajándékként" eszményíthető a kisebbségi lét. Azok az írástudók,
akik vallották és vállalták ezt az értékjelképet, önmaguk, hivatásuk igazolását vélték
megtalálni benne. Közben, tudatosan, vagy nem, e kompenzációs szerep elfogadásával
önáltató hiedelmek foglyaivá váltak. A kisebbségbe sodortatás frusztrációját próbálták
kiegyenlíteni és értékteremtő állapottá stilizálni.
A demitizáló bírálat - megfogalmazója szerint - nem rombolni, hanem a kisebbségi
helyzet pontos felmérését szerette volna elindítani. Önáltatás helyett cselekvésre kívánt buzdítani.
Nem szabad figyelmen kívül hagynunk, hogy a Gyöngy és homok záró fejezetében
és jegyzetanyagában Cs. Gyímesi Éva elismerte: „a transzszilvanizmus igen sok tekintetben pozitív ideológiai funkciót teljesített." Majd hozzátette: „amíg nincs valóságos
demokrácia, a transzszilvanizmus a romániai magyarság egyik túlélési stratégiájaként
kínálkozik továbbra is."
Az 1989-es fordulat utáni időkre, de Cseke Péter könyvének mai-holnapi visszhangjára is gondolva, kérdés, hogy Gyímesi Éva eredeti szándékai s a kritikáját árnyaló
zárókövetkeztetései milyen közegre találnak. Van-e, lesz-e az újabb nemzedékekben
igény kisebbségi helyzet reális felmérésére, illetve megismerésére? Mutatkozik-e a jelenben s a közeljövőben kellő akarat a cselekvésre?
Egyértelmű válaszok helyett (ilyenek nem is lehetségesek) utalnék arra, hogy a diktatúra vége felé, majd bukása után nagymértékben felerősödött az egyetemes magyarsághoz való tartozás tudata. E folyamatban elkerülhetetlenül leértékelődtek az erdélyi
partikularizmust közvetítő/értékelő nézetek, eszmények. Makkai Sándor „nem lehet"je - évtizedek múltán - visszhangra talált a mai fiatalok körében, akik nem igen akarnak többé kisebbségként, hátrányosan megkülönböztetett népcsoport tagjaiként élni.
Élet- és világszemléletüket többnyire mindenféle ideológiával szembeni bizalmatlanság,
sőt elutasítás jellemzi. Inkább a politikamentesség felé hajlanak, s az európaiság vonzá-

— «11

1999- január

sában nemzet és nemzetiség már nem szerepe értékskálájuk legfelső szintjein. Hivatásnak
és küldetésnek nincs nagy ázsiója náluk. Egyre kevésbé gondolkoznak közösségben,
népben-nemzetben. Lépéseket individualista szellemben, a lehető legpragmatikusabban
szeretnék kitervelni.15 Nyilván, ez az áramlat nem általánosítható, ám mint tendencia
erőteljesen jelen van. (Az utóbbi időben kisugárzása mintha gyengült volna...)
*

A Cseke Péter tanulmányaiban ébresztett nézetek, értékek és krédók jövőjét alapvetően a demokrácia meghonosodásának és elmélyülésének, valamint az ezektől elválaszthatatlan modernizáció további menetének a távlataiban mérlegelhetjük. Ami az
utóbbit illeti, úgy tűnik, hogy - több honi eszmei képviselőjének felfogásában - előrehaladása nem kedvez az erdélyiség tradíciójának. Viszonyuk problematikus, többnyire
ellentmondásos. Salat Levente például fájdalmasan éli meg ezt a folyamatot, s noha értéknek tekinti a két világháború közötti identitáshordozó irodalmi, kultúrfilozófiai és
erkölcstani termést, úgy látja, hogy eljárt fölötte az idő. „A két háború közötti romániai magyar eszmetörténet - írja - igen gazdag [...] szellemi teljesítményekben, amelyekről a későbbi fejlemények és az ez idő szerint való helyzet ismeretében azt kell
gondolnunk, hogy igen méltánytalanul bánt el velük a történelem." Túlzás nélkül, tragikus tapasztalatok mondatják ki vele: „A kor, amelyben élnem adatott, az össz- és
azonbelül a romániai magyarság sorskérdései és azokra az uralkodó eszmék szellemében adott válaszok egyre nehezebbé teszik számomra azt az Erdély az én hazám programnak és az ezzel kapcsolatos egész szellemi örökségnek a fenntartások nélkül való
vállalását."16 Ilyen élmények és konklúziók alapján „adekvátabb identitás- és kultúramodellek" kidolgozását tartja szükségesnek.
Salat nem megy tovább ez igény megszólaltatásánál. Orientációja azonban bizalomkeltő. Önrevíziót, valóságközelséget, a románsággal való józan kiegyezést javasol. Párbeszédet sürget. „A dialógushelyzet megteremtésére irányuló minden kísérlet az írástudók felelősségére apellál..." s ugyancsak a felelősségre hivatkozik, amikor zárókövetkeztetésként kijelenti: „a romániai magyar egzisztencia otthonossá tételénél nincs nagyobb felelősséggel járó feladat ez idő szerint."17 (az én kiemeléseim, G. G.)
Ugyancsak a modernitás regisztereiben tépelődik Gombár Csaba, amikor - önmagával is vitázva - a nemzetről, etnikumról s az egyetemes emberről szóló nézeteit
papírra vetette, illetve könyvbe18 foglalta. Posztmodern hangulattól is belengett töprengéseiben a „társadalom etnizálódó szemléletét" bírálja. Ő igazán híve az elnyomott
etnikai kisebbségek felszabadításának, nyilván messzemenően támogatja a kisebbségi
helyzetbe jutott magyarok ügyét, de riasztja „az etnikai típusú szembenállások élessége
és elszaporodása".19 A nemzeti öncélúságot elmarasztaló Fülep Lajosra is hivatkozva,
állást foglal a kizárólagos etnopolitizálás ellen. Mélyen aggasztja az etnokratizmus veszélye. Elismeri, hogy a nemzeti érzés, az „erős etnikai vonzás" nagy szerepet játszott
az utóbbi idők történelmi alakulásában, a modernitás egészében, ám aggasztja „a csupasz etnicitás" eluralkodása.
Jól tudja, hogy „valamikor" az etnikum, etnicitás és identitás fogalmai maradéktalanul tudományos jellegűek voltak, és az etnicitás az elnyomott kisebbségek megjelölésére
szolgált, de úgy ítéli, hogy mára az etnikai önazonosság nagyon kockázatos politikai
fegyverré változott. Az etnikai nacionalizmus roppant fenyegetéseket rejt magában.
De miként viszonyíthatok ezek a megfontolandó érvelések Cseke Péter művének
várható receopciójához? Könyvében Gombár Csaba (nevem említése nélkül) kommentárokat fűz egy keserű tapasztalatomhoz. Evekkel ezelőtti kolozsvári útja alkalmával
elmondtam neki, hogy amikor 1989 után az egyik filozófia-szakos évfolyamnak azt ja-

63 tiszatáj
vasoltam, hogy az erkölcstan kurzus keretében az erdélyi magyar kisebbségi etikával
foglalkozzunk, érdektelenségbe ütköztem. Márpedig ez a - két világháború közötti kisebbségi erkölcstan ahhoz a tradícióhoz tartozik, amelyről a Metaforától az élet felé
című könyv szól. A maga részéről Gombár annyit jegyez meg ezzel kapcsolatban,
hogy ezeknek a politizáló elithez (még) nem tartozó diákoknak a magatartása is mutatja: „az etnopolitikai mozgósításnak, mint minden politikai mozgósításnak szembe
kell néznie a mozgósítandó mindennapi életéből következő inerciával, a másfelé tendáló hétköznapi érdekekkel."20
Gombár észrevételei helytállóak. Legfeljebb - pro domo - annyit tennék hozzá,
hogy a „mozgósítás" szándéka akkori kísérletemben csak nagyon áttételesen lehetett jelen. Az egyéni szabadság teljes elismerésével sem hiszem, hogy a magyar egyetemi oktatás újraindításával is küszködő tanárnak ab ovo le kellett volna mondania egy olyan
etikatörténeti fejezet tárgyalásáról, amelynek időszerűsített tanulságai esetleg zavarhatták
egyes kivándorolni szándékozók terveit vagy lelkiismeretét. Továbbá azt sem hiszem (de
ez a kétely már nem Gombár felfogásával kapcsolatos), hogy ama szigorú ítéletet,
amelyre hivatkozik, s amely kimondja, hogy a két világháború közötti hagyomány
újraébresztésével tulajdonképp az erdélyi magyar elit eszmei „restauracios" törekvései,
valaminő legitimációt célzó „szimbolikus burok" létrehozására irányuló erőfeszítések
húzódnak meg, ne lehetne megfellebbezni. Legalábbis némely vonatkozásban.
Ily módon Cseke Péter kutatási eredményeinek értelmezése az elitek szerepének
taglalásába/bírálatába torkollik. Szükségesnek, nélkülözhetetlennek tartok egy ilyen
vizsgálódást. Az erdélyi bércek között is sürgető volna megírni a „rendszerváltó elit
tündöklése és bukása" című esszé-fűzért vagy valami ehhez hasonlót.21 Ha a magyarországi 1990 előtti évek „elithatalmi diskurzusát" Lengyel László budapestinek, sőt
nagyviláginak minősítette, a hasonló transzszilván műfaj származhatott Kolozsvárról,
Marosvásárhelyről, Csíkszeredáról vagy Sepsiszentgyörgyről. De volt bukaresti magyar elit-retorika is. Az oly időszerűnek érzett kritikai boncolgatásnak át kellene fognia mind a diktatúra bukása előtt, mind a rendszerváltás éveiben porondra lépett elitek
eszmeiségét, úthosszát és beszédét. A két kategória között egyébként bizonyos személyekben is testet öltött folytonosság volt megállapítható.
Nem tudom, folytak-e, folynak-e nálunk olyan széles empirikus kutatások, mint
amilyenekre Magyarországon Szalai Erzsébet elemzései s a tanulmányai kiprovokálta
viták hivatkoznak.22 Nincs tudomásom róluk, de 1993-ban az Interdialog Társaság,
amely közeli kapcsolatban állt a csíkszeredai Regionális és Antropológiai Kutatások
Központjával, „képzelt kerekasztalt" kezdeményezett a romániai magyar elit változásairól. A résztvevők (Bíró A. Zoltán, Cs. Gyímesi Eva, Veress Károly, Rostás Zoltán,
Kolumbán Gábor, Gagyi József, Lőrincz József, Bodó Julianna, Bíró Béla, Erőss Imre,
Bíró Albin) radikális bírálatban részesítették a tegnapi s a mai eliteket. Ennek során elmarasztaló ítéletek fogalmazódtak meg az 1989 előtti „kisebbségi egységideológiáról"
is. Nem a folytonosság, hanem a cezúrák fontosságát hangsúlyozták. Megjelent egy
előrejelzés is, hogy - ante portás - már készülődik az a fiatal elit, amely a posztindusztriális Európában kíván szerepet játszani. Ennek a startolásra kész elitnek nincs múltja,
amit tisztára kellene mosni, hanem csak jelene van. És övé a jövő.
Láthatjuk, a „képzelt kerekasztalt" körülülők megnyilatkozásaiban nem sok receptivitás fedezhető fel a „Nagy Kisebbségideológiá"-hoz tartozó, Cseke-feltárta hagyomány iránt. Pedig e tradíció - mint kitűnt - arról is szólt, hogy állandó önrevízió nélkül nincs igazán hiteles önazonosság-tudat, s a felelősségvállalásban a csoporttudat korszerűsödésének nélkülözhetetlen összetevőjére ismerhetünk.

ET1

1999- január

Elengedhetetlennek vélem, hogy - mint a „képzelt kerekasztal" több hozzászólója
is sürgette - azok, akik 1989 előtt különböző funkciókat töltöttek be, számot adjanak
maguk és a közvélemény előtt arról, amit hittek és tettek. Katartikus lehet számukra
is, ha szembesítik szerepeiket a róluk „lentről" alakított képpel. Egy ilyen gesztus nem
csupán társadalomismeretünket, az elitek helyéről, feladatairól való felfogásunkat gazdagítaná, hanem etikai jelentéssel is bírna. A felelősségtudatot fejleszthetné. A múlt
(ön)kritikai felmérése jövőformáló tényezővé is válhatna. Erősen kétlem ugyanis, hogy
a posztindusztriális korban tevékenykedő honi magyar elitek lemondhatnának a múlt
ismeretéről. Nem fogadhatom el, hogy valaminő tabula rasa alapján, valaminő szándékoltan magukra erőltetett amnézia révén továbbra is az önazonosság kifejezői/ápolói
maradhatnak. Persze, ha ezt a hivatást még magukra vállalják.
Nem tudhatjuk, nemzeti-nemzetiségi szempontból milyen következményekkel jár
majd az európai integráció s a globalizáció. Am ha egy népcsoport, egy kisebbségi
helyzetbe került nemzetrész és sajátos művelődése fennmaradását kívánatosnak, értéknek tartjuk, akkor az önazonossága védelmét elősegítő nézetek és jelképek létrehozását, valamint állandó korszerűsítését nem rekeszthetjük ki felelősségünk köréből. A kritikai hagyomány-ápolás is idetartozik.
Éppen ezért tekintsük Cseke Péter könyvét - mindeme vonatkozásokban - megbízható szellemi-erkölcsi segítségünknek.

JEGYZETEK
1. Erdélyi Fiatalok (1930-1940), Kriterion Könyvkiadó, Bukarest, 1986.
2. Nem lehet. A kisebbségi sors vitája, Héttorony Könyvkiadó, 1989.
3. Lehet - nem lehet, Marosvásárhely, 1995.
4 . CSEKE PÉTER: Vigyázó torony. Beszélgetés Debreczem Lászlóval, Kriterion Könyvkiadó,
Bukarest, 1995.
5. CSEKE PÉTER: Metaforától az élet felé, 7.
6. A Helikon és az Erdélyi Szépmíves Céh levelesládája I-1I. Kriterion, Bukarest, 1979.
7. BALÁZS SÁNDOR: Tavaszy Sándor fdozófiája, Kriterion, Bukarest, 1982.
8. Cseke Péter: i. m. 10, 14, 15, 98, 133.
9. Uö. uo. 27-29, 153.
10. GÁLI. E R N Ő : AZ „erdélyi gondolat" viszontagságai, Helikon, 1992, 16.
11. Alföld, 1991.2.
12. Medvetánc, 1988. kisebbségi szám.
13. Lehet - nem lehet, Marosvásárhely, 1995.
14. Cs. GYÍMF.SI ÉVA: Gyöngy és homok, Kriterion, Bukarest, 1992.
15. vö. G Á L L E R N Ó : Egy értékjelkép átvilágítása, Helikon, 1992. 24, 25.
16. SALAT LEVENTE: A romániai magyar kisebbség szellemi helyzete, Filippika az idő ellen,
Kolozsvár, 1996. 202-203.
17. Uö. uo. 198, 208.
18. GOMBÁR CSABA: Magammal vitázom, Bp. 1996.
19. i. m. 112.
20. Gombár Csaba: i. m. 93.
21. LENGYEL LÁSZLÓ: A rendszerváltó elit tündöklése és bukása, Bp. 1997.
2 2 . SZALAI ERZSÉBET: AZ elitek átváltozása, Bp. 1996.
23. Valami történik (Szempontok az elit tagolódásának értelmezéséhez) Interdialog Füzetek,
1. sz. é. n. Csíkszereda.

T A N U L M Á N Y
LENGYEL ANDRÁS

Nietzsche, Freud, Kosztolányi
AZ ÉN-INTEGRITÁS BOMLÁSÁNAK GONDOLKODÁSTÖRTÉNETÉHEZ
„Minden, ami széthullik, a jelenhez, de
talán még inkább a jövőhöz tartozik."
(E. M. Cioran)
1.
Ismeretes, hogy Kosztolányi Dezső Nietzschének is, Freudnak is nagy tisztelője
volt, s hatásuk valamiképpen ott van életművében. (Vö. Kiss 1962, Harmat 1993, 1994,
Lengyel 1998.) A Zarathustra íróját például - Kosztolányiné emlékezése szerint - egész
életében „bámulta" (Kosztolányiné, 1990. 250.), s ez a nagyrabecsülés ma már filológiailag is igazolható: írásai szerint Nietzsche életműve egyetemista korától szinte haláláig
foglalkoztatta (Lengyel, 1998.). Freudot a maga számára valamivel később fedezte föl
(Harmat 1994. 252.), de a tízes években már tudott róla, s elismerése a „lélekelemzés"
(vagyis a freudi alapítású pszichoanalízis) iránt az évek során egyre nőtt. A hetven éves
Freudot köszöntő verse (amely József Attila hasonló rendeltetésű költeményét éppen
egy évtizeddel előzte meg) jól mutatja azt a respektust, amelyet a személy is, teljesítménye is keltett benne. „Föld, tartsd erősen legnagyobb fiad" - írta ekkor, 1926-ban
a valamennyiünkön átlátó „hősi hetvenéves"-ről (Kosztolányi, 1993. 650.). Aligha kétséges tehát, hogy abban a kulturális kánonban, amely műveiből s egyéb megnyilatkozásaiból kielemezhető, mindkét német gondolkodónak jelentős helye és szerepe van. S az
is bizonyos, hogy - minden ellenkező vélekedéssel ellentétben - Kosztolányi nem tartozott a szimpla tekintélykövetők közé. Akiket igazán s tartósan becsült, azok nemcsak személyes kánonjába kerültek be, de - így vagy úgy, a maga számára - műveiket
is hasznosította. Önmagát, mint már Németh G. Béla észrevette, gondolkozónak is tartotta (Németh, 1987. 27.), s tudatosan törekedett a számára fontos impulzusok integrálására. Az e tanulmány címében megjelölt hármas kapcsolódás valamennyi elemét és
vonatkozását, persze, ma még aligha lehetne egyetlen lendülettel számbavenni - e kérdéskörnek túlzottan sok földerítetlen ága-boga van. Annyi azonban már az eddigi irodalom alapján is bizonyosnak vehető, hogy a három név összekapcsolása s a három
életműnek az időrend logikája szerinti egymásra vonatkoztatasa sok tanulsággal kecsegtet. Freud életműve, mint ma már tudjuk, elképzelhetetlen a Nietzschéé nélkül
(egyes kutatók szerint Nietzsche életművében már szinte minden megvan, amit az
utókor a Freud nevével kapcsol össze [vö. Köhler 1998. 67.]), s Kosztolányi sem lett
volna az, aki végül is lett, ha nem érik - saját tapasztalatait erősítő - impulzusok Nietzsche, majd a reá sok vonatkozásban építő Freud írásaiból. Ök hárman - legalább egy,
de önmagában is központi jelentőségű vonatkozásban - egyetlen gondolkodástörténeti
sorba illeszkednek. A három életművet szorosan összekapcsolja az úgynevezett én-integritás bomlásának általuk (is) tematizált tapasztalata. Márpedig ez a rendkívül fontos
és aktuális gondolkodástörténeti fejlemény mindeddig nem kapott jelentőségéhez mért

— «11

1999- január

tárgyalást a Kosztolányi-irodalomban, s így nem derült fény azokra az összefüggésekre
sem, amelyek megmutathatnák e folyamat valóságos természetét, történeti-kulturális
föltételezettségét. így - egyebek közt - rejtve maradt Nietzsche és Freud ez irányú
„előkészítő", Kosztolányit intellektuálisan kondicionáló szerepe is. Márpedig a szuverén én megrendülésének és bomlásának kortapasztalata (amely a mai magyar irodalmi
diskurzusban többnyire teljesen reflektálatlan evidenciaként, olykor - egyeseknél egyenesen kvázi-követelményként szerepel) olyan - történeti - fejlemény, amelynek
a naiv előföltételezettségből való kiemelése megkerülhetetlen. Enélkül ugyanis a történeti értelmezést teljesen kiszolgáltatjuk az idola fori uralmának.
A „hatásokat" nyomozó gondolkodástörténeti rekonstrukció hozadéka így, úgy vélem, jóval több, mint esetleg gondolnánk. Nietzsche, Freud és Kosztolányi életművének együttes, az én-integritás megbomlására figyelő értelmezése ugyanis nemcsak
Kosztolányit mutatja be úgy, mint e folyamat konzekvenciáit viszonylag nagy tudatossággal levonó intellektust, de - mintegy járulékosan - közelebb visz a folyamat mibenlétének megértéséhez is.
2.

A bemutatandó problémakör tulajdonképpeni tárgyalása előtt, mintegy a lehetséges értelmezési horizont megjelöléseként, nem árt emlékezetbe idézni egy történetileg
kibontakozó szocio-kulturális dimenziót. Azt tudniillik, hogy az én-integritás megbomlása, a szuverén én összezsugorodása benne rejlik a kései kapitalizmus működési
logikájában - ez hatástörténetének egyik eleme. A piac-elvűség általánossá és csaknem
kizárólagossá válása ugyanis (amely ma már nem kíméli az ún. intimszféra legbensőbb,
legszemélyesebb viszonylatait sem), egy olyan beállítódást teremt meg, amely a döntéseit egyénileg meghozó, tehát a lehetőségek között választó én bázisán jön ugyan létre,
de éppen ennek a választási lehetőségnek a tényleges összezsugorodását eredményezi.
Igaz, a kollektivitásból kiváló, egyénileg tevékenykedő, s így egyénileg mérlegelő
(„gondolkodó") én-t, a modern individuumot eredetileg éppen a piac logikája teremtette meg. S az is igaz, hogy ez az én a korábbi kollektivitás közegében formálódott ki,
s egy ideig még megtartotta összefüggését, összekapcsolását vele. A kollektivitás így
mint az én-t korlátozó és „összetartó" erő maradt fönn. Ezt a relációt azonban a piaci
racionalitásnak, mint életvezetési modellnek az uralkodóvá, sőt kvázi-kizárólagossá
válása gyakorlatilag megszüntette. Mert mit is jelent gondolkodástörténeti szempontból a piaci racionalitás? Az egyén: az én - fölismerve a piac igényeit - állandó, gyors és
nemritkán szélsőséges váltásokra kényszerül, mindig alkalomszerűen („gyakorlatiasan") reagál, a racionális költség-haszon kalkuláció során per definitionem a leggazdaságosabb megoldásra törekszik, a nyereség maximalizálása érdekében pedig szinte minden egyéb szempont érvényesítéséről lemond - aminek következtében azután az én
a nyers önérdekre redukálódik, a saját céljaik felé törekvő rivális önérdekek tengerében. E kalkulációban pedig mindaz, ami fékezi a nyereség maximalizálását (legyen bár
az az én-nek mégoly kedves, vagy „természeti" lényegéhez tartozó) szükségképpen
kidobandó, elhagyandó ballasztként jelenik meg. Az én így értelemszerűen egyedül
marad, döntései „helyességének" visszaigazolása, a piaci siker pedig ezt az izolált ént
a korábbinál is élesebben osztja föl piacilag hasznos, és piacilag haszontalan, vagy
egyenesen káros én-rétegekre. Érthető tehát, hogy a piaci logikába belehelyezkedve
azután, egy ponton túl az én számára már semmi egyéb nem „szent", a piac-elvű logika

67 tiszatáj
öncéllá lesz, amely önmaga - bővülő - folyamatos újratermelését eredményezi.
A hagyomány pedig, amely a premodern világban még életvezetési normaként egzisztálhatott, mint értelmetlen, igazolhatatlan és akadályozó önkényes normák rendszere
jelenik meg a tudatban. A következmény: az én egysége megbomlik, mind kisebb lesz
az én még védhető és vállalható része, s az egyetlen - piaccal szembenálló - lehetséges
személyes cél az én (piactól még érintetlen) „maradékának" átmentése - bármilyen
áron és formában. Ez pedig megnyitja az utat a legszélsőségesebb és legesetlegesebb
gondolati transzformációknak. Az eddigiekben vázolt dinamika, persze, így leegyszerűsítő, hiszen a valóságos életben a piac-elvűség érvénye nem mindenkire, s nem mindenkire azonos mértékben terjed ki. S számolni lehet az alaptendenciát korlátozó ellentendenciák létével is - a vallásoktól és a politika bizonyos irányzataitól a művészetekig
s tovább. A piacelvűség érvényesülésének dinamikája azonban, mindent összevetve is,
az én-integritás felszámolásának irányába hat, s „eredményei" mára már letagadhatatlanok.
Az én-integritás megbomlásának tapasztalata azonban, ahogy minden más tapasztalat is, nem automatikusan azonos e tapasztalat világos átlátásával. A piac, az éntől független adottságként egzisztálva, az önmegértés lehetőségét is korlátozza és deformálja.
Ezt, az idola fori jelenségének leírásával már az egyik első újkori gondolkodó, „verulami" Bacon észrevette, később pedig a piac mindmáig legnagyobb kritikusa, Kari
Marx e jelenség értelmezéseként alkotta meg a fetisisztikus képzetek létrejöttének magyarázatát, az ún. árufetisizmus elméletét (vö. Márkus 1998. 227-232.). Fölfogása
utóbb számos további értelmezés kiindulópontja lett, ma pedig, radikálisan megváltozott körülmények között, a posztmodern egyik ága is, lényegileg új módon az idolumok e lebontását, hatálytalanítását igyekszik elérni.
A dolog pikantériája, hogy a tapasztalatok szerint ez a kritikai, átvilágító megközelítés maga is része lesz a folyamat további kibontakozásának, s azt erősíti, amit tagad.
Ez azonban a maga kétségtelen paradoxitása ellenére csak a kérdéskör erejét és megkerülhetetlenségét igazolja.
3.
A probléma öntudatra jutása, ha s amennyiben egyáltalán lehetséges, hosszú, tapogatózó, visszaesésekkel s újrakezdésekkel tarkított, alapvetően heterogén természetű
folyamat. Csak erőszakkal s leegyszerűsítések árán lehet lineárisan előrehaladó, homogén folyamatként kezelni. E fejlemény a maga valóságos történeti formájában számos,
egymással is hadakozó, vagy egymásról tudomást sem vevő gondolkodástörténeti alakzatot foglal magában, s leírásuk nem egyszerű feladat.
Az egyik, történetileg is, logikailag is összekapcsolható vonulat kétségkívül az, amelyet Nietzsche, Freud és Kosztolányi nevének együttese jelöl ki. Ok hárman nemcsak
az időrend okán alkotnak láncolatot, hanem az által is, hogy a láncolat mindegyik,
időrendben későbbi tagja az elődről tudva, arra reflektálva, azt továbbgondolva hozta
létre saját gondolati alakzatát, s a későbbi(ek)ben az előzmény finomabb szerkezetben
él tovább.
A kezdet, mint annyi más vonatkozásban is, itt is Nietzsche, aki az én-integritás
megbomlásának fejleményét - már viszonylag korai stádiumban - leírta, s tapasztalatként egy rétegezett, az én-t is magában foglaló új szerkezetű entitást konstruált.
Zarathustra, ismeretes, a „test nagy eszéről" beszél, amely a Magában artikulálódik.

1999- január
S számára ez a Maga az ember igazi centruma, nem pedig az én. „Azt mondod: »Én«
- és büszke vagy erre a szóra. De nagyob^az, amiben nem akarsz hinni - a te tested és
annak nagy értelme: az nem mondja: »Én«, de cselekszik mint »Én«." (Nietzsche,
1908.41.) Majd: „Gondolataid és érzelmeid mögött, én vérem, áll egy hatalmas uralkodó, egy ismeretlen bölcs - kinek neve Magad. Testedben lakik, maga a tested." (Nietzsche, 1908.42.) Ezzel, Nietzsche interpretációjában, az én elveszti centrális helyét és
szerepét, lefokozódik, „kis ész" lesz, amelyet a „test nagy esze" elementáris erővel determinál. Joggal mondja tehát Volker Gerhardt, Nietzsche egyik legutóbbi monográfusa, hogy: „Amilyen szorosan össze van nőve a Maga a testtel, olyannyira kevéssé
kapcsolódik az Énhez. Az Én ugyanis a Magának azt a részét öleli fel, amit az
individuum tudatosan tud magáról. A tudatnak ez a szelete különböző nagyságú lehet;
Nietzsche azonban nagy hangsúlyt fektet arra, hogy viszonylag kicsinek és mindenekelőtt ne függetlennek láttassa: az Én is csak egy szerv, amit a test - a Maga révén - céljai érdekében hozott létre. [...] Az a dolga, hogy engedelmeskedjen, amikor azt a »test
nagy esze« úgy rendeli" (Gerhardt, 1998. 113.). Nietzsche fölfogásában, persze, nincs
szó az én teljes eltűnéséről, változatlanul számol létével és szerepével,/ de csak mint valami lefokozott, járulékos elemmel. S az is kétségtelen, hogy ez „az Én ellen" intézett
nietzschei „támadás" (Gerhardt kifejezése) egy, a nyugati kultúrát konstituáló metafizikai tradíció megbontására irányult - ahogy munkássága egésze is. Gondolkodástörténeti jelentősége így abban van, hogy az én-t, mint metafizikai értelemben tételezett
s eleve adottként kezelt lényegiséget tapasztalati alapon gondolatilag megbontotta,
átrendezte és - determináltságára rámutatva - relativizálta.
Az én nietzschei fölfogása kétségkívül fordulatot jelez a gondolkodástörténetben,
az én ettől kezdve egyre inkább úgy jelenik meg a reflexióban, a magas kultúra diskurzusaiban, mint „kis szerszáma és játékszere" valami nála sokkal elementárisabbnak (vö.
Nietzsche, 1908. 41.). Igaz, ez az új tapasztalat a recepcióban egy ideig csupán egy különös, extravagáns gondolkodó provokatív vélekedéseként értelmeződött, de Freud
föllépésével - tehát viszonylag hamar, már a 20. század első évtizedében - mint tudományos tézis vált egyre szélesedő körben ismertté. A nietzschei én-konstrukció és az új
tudományos teória, a pszichoanalitikus elmélet viszonya, persze, sokfelé ágazó, bonyolult problémakör, nem tanácsos leegyszerűsíteni. Szempontunkból azonban nincs
szükség a reláció teljes spektrumának bemutatására. Itt s most elegendő annak leszögezése, hogy Freud tudatában volt Nietzsche megközelítésének jelentőségével, s a maga
elméletét a Nietzsche-életmű ismeretében alakította ki. Igaz, ismerünk olyan freudi kijelentéseket, amelyek tagadják, hogy elmélete megalkotásakor ismerte és fölhasználta
volna Nietzsche vonatkozó gondolatmeneteit, ez a tagadás azonban, mint a filológia
mára már kiderítette, a prioritásért vívott magánküzdelmének tünete, vagy - ahogy
Köhler mondja - „az egyedülállóságáért érzett beteges szorongás" eredménye (Köhler,
1998.69.). Valójában az összefüggést, már korán, maga ismerte el. A Bécsi Pszichoanalitikus Társaság jegyzőkönyvében, egyebek közt van egy 1908. október 28-i bejegyzése, s ebben Nietzschéről a következő, meglehetősen beszédes okfejtés olvasható:
„Mivel a betegség [Nietzschét] teljesen elvágta az élettől, az egyetlen kutatási tárgy felé
fordul, ami megmaradt neki, és amit homoszexuálisként egyébként is közel érez önmagához, vagyis az Énhez. - Akkor kezdi rendkívüli éleselméjűséggel, mintegy endopszichikai észleléssel az En rétegeit feltárni. A saját személyén keresztül egy sor fontos
összefüggést tár föl. Ám jön a betegség: nem éri be e felfedezések pontos feltárásával,
hanem az általa fölfedezett ismereteket életfontosságú összefüggésként vetíti ki. E pszi-

69 tiszatáj
chológiai betekintéshez járul még a Krisztus-ideálban rejlő tanítói és pásztori szándék
[...]. Ehhez az egészen rendkívüli teljesítményhez pedig - vagyis az ösztönök feltárásához
a lélek minden rétegében - a paralízis által kiváltott fellazulási folyamat segítette." (Idézi
Köhler 1998. 71-72.)
Ez az interpretáció szempontunkból többszörösen figyelemre méltó. Egyrészt igazolja, hogy Freud - későbbi elhárító, tagadó gesztusaival ellentétben - nagyon is tisztában volt Nietzsche ilyen irányú személyes teljesítményével. Másrészt nyilvánvalóvá
teszi a közvetlen, mondhatnánk szubsztanciális összefüggést is a két elmélet között:
Freud itt maga teremt kapcsolatot Nietzsche és a pszichoanalitikus elmélet között,
s ő hozza összhangba is a kettőt. Ezeknél az összefüggéseknél azonban, ha lehetséges,
fontosabb az a tény, hogy Freud az én-integritás megbomlásának tapasztalatát - amely
saját elméletének is alapja! - egy sajátos „föllazulási folyamat" eredményeként kezeli,
illetve e föllazulás egyéni megtapasztalása kivetítéseként értelmezi. Igaz, ezt a paralízis
számlájára írja, tehát egyénlélektani eredetűnek tartja, jóllehet Nietzsche nem pusztán
saját egyedi-esetleges tapasztalatait artikulálta - életműve s kora között letagadhatatlan
az összefüggés. De Freud értelmezése - s számunkra ez az igazán fontos - emellett indirekt önjellemzésként is fölfogható. Ahogy, némi malíciával, Köhler meg is jegyzi:
„Amit Freud dicsőítő szavakkal Nietzsche belső Énjének felfedezéséről mond, az saját
magára is érvényes. »Az én rétegei feltárásának« képessége nélkül Freud nem jutott
volna el a pszichoanalízis elméletéhez." (Köhler 1998.72.) Azaz: a „fellazulás" - ha más
okból s más formában is - neki is saját tapasztalata, speciális kondicionáltsága volt.
(Freudnál ilyen speciális kondicionáltság elsősorban zsidó származásából, illetve a környezet erre adott szegregáló-diszkrimináló magatartásából eredeztethető.) Mindebből
egy következtetés azonnal levonható. Az azonos eredményű kortapasztalat kontinuitása és a két gondolkodó rokon természetű történeti kondicionáltsága erősen összekapcsolja Nietzsche és Freud én-konstrukcióit. Ugyanakkor az sem lényegtelen, hogy
a párhuzamos kortapasztalatokon túl, Nietzsche mint közvetlen gondolkodástörténeti
minta is „beleszólt" Freud elméletének megalkotásába, illetve finomításába.
Ez a minta-szerep különösen jól látszik a das Es (mai magyar, de némileg félrevezető szóhasználattal: az ösztön-én) kategóriájának megszületési körülményeiben. Ez
a kategória „[e]gyike a lelki készülék szerkezetéről szóló második elméletben Freud által
megkülönböztetett három instanciának. [...] a személyiség ösztönpólusa, tartalmai, melyek az ösztöntörekvések lelki kifejeződései, tudattalanok, részint örökletesek és velünk születettek, másrészt elfojtottak és szerzettek". „Ökonómiai nézőpontból" ez az
Es „Freud számára a pszichés energia első gyűjtőtartálya; dinamikai nézőpontból [pedig] konfliktusban van az énnel és a felettes-énnel, melyek genetikai nézőpontból az
ösztön-énből [vagyis a az Es-ből] különülnek el." (Laplanche - Pontalis 1994. 361.)
E kategória nélkül az úgynevezett második (tehát az elsőnél finomabb kidolgozású) topográfiai elmélet nem érthető meg, hiszen éppen ez az a kategória, mely az első elmélet tudattalan kategóriáját egy finomabb szerkezetűre cseréli föl, tovább bontva azt.
A kategóriát a pszichológiai irodalomba Georg Groddeck (Füst Milán - Kosztolányitól is becsült - kezelőorvosa) vezette be. Das Buch vom Es című, 1923-ban megjelent
könyvében egyebek közt így írt: „Azon a véleményen vagyok, hogy az embert az ismeretlen éli meg. Van benne egy ösztön-én, egy csodálatos valami, mely irányítja
mindazt, amit tesz és mindazt, ami történik vele. Az a mondat: »élek« csak feltételesen
igaz, csak egy kis részjelenségét fejezi ki annak az alapvető igazságnak, hogy »Az embert az ösztön-én éli meg«." (Groddeck, 1923. 10-11. Idézi Laplanche - Pontalis 1994.

1999- január

— «11

363.) Ez a semleges névmással (Es) kifejezett gondolat, az én-t megélő ösztön-én gondolata, mint azt a filológia tisztázta, megfogta Freudot, s az Es-t azonnal beépítette akkortájt formálódó második elméletébe. A Das Ich und das Es (Az ősvalami és az én)
című, még ugyancsak 1923-ban megjelent könyvében ez az átvétel már befejezett
tényként, kidolgozott formában figyelhető meg. Itt Freud hivatkozik is Groddeckre,
ám - s szempontunkból ez az igazán érdekes - Nietzsche elsőbbségét hangoztatva.
Szerinte ugyanis e szóhasználattal Groddeck csupán „Nietzsche példáját követi, akinél
ez a grammatikai műszó teljesen megszokott a lényegünkben meglévő személytelen és
úgyszólván a természettől szükségszerű kifejezésére" (Freud 1937 [1923] 27., idézi
Laplanche - Pontalis 1994. 361.). Ez a látszólag ártatlan megjegyzés szempontunkból
sokszorosan tanulságos. Freud itt ismételten igazolja (rendőri műszóval, mondhatnánk: beismeri), hogy alaposan ismerte Nietzsche életművét, hiszen - mint ez mára
kiderült - az Es kifejezést Nietzsche nem is olyan nagy gyakorisággal használta. Azt
a tényt, hogy a szó ilyen értelmű használata tőle származik, csak életművének részletekbe menő, alapos tanulmányozói tudhatták. (Az Oehler-féle Nietzsche-regiszter nem
is tartalmazza e szót.) Ugyanakkor az a tény, hogy a nietzschei Es kifejezést - Groddeck 1923-i aktualizálása nyomán - ilyen gyorsan be tudta építeni 1920-tól formálódó
második elméletébe, méghozzá összhangban Nietzschével is, Groddeckkel is, kétségtelenné teszi, hogy ekkori gondolkodása valamilyen mértékben eleve nietzschei inspirációkból (is) táplálkozott. Alighanem igaza van tehát Jean Garnier-nek, aki szerint
„Freud, Nietzschétől kölcsönözve e szót, gondolkodása filozófiai igazságát tökéletesítette
pszichoanalitikus vizsgálódása területén" (Garnier 1998. 66.). Azaz: „a szó választása
megerősíti, hogy Freud a Trieb [ösztön] fogalmát filozófiai közvetítéssel alakította ki"
(Garnier 1998.65.).
Ezeknél az összefüggéseknél is fontosabb azonban, hogy az Es fogalmát Freud
- megintcsak Nietzschével teljes összhangban - lényünknek az én-nel szembeállított
„és úgyszólván a természettől szükségszerű [összetevőjének] kifejezésére" használta föl.
A homo natura elgondolása ugyanis Nietzschének is, Freudnak is ambíciója volt. Nietzsche ezt írta: „...föl kell ismerni és napvilágra hozni a homo natura ősi, félelmetes
szövegét. Az embert újra a természetbe kell integrálni, diadalt kell aratni mindazon
számos hívságos és zűrzavaros interepretáción, amelyek elhomályosították és eltorzították ezt az ősi, örök szöveget." (Idézi Garnier 1998.66.). Ezt a törekvést, a természet
létként való elgondolását megtaláljuk a freudi elméletben is. O is használta például
a homo natura kifejezést (vö. Garnier 1998.65-66.), s nemcsak arra tett kísérletet, hogy
az „embert újra a természetbe integrálja" (ahogy Nietzsche akarta), de az ösztönöket is
Nietzschével összhangban fogta föl. „...az ösztönök elmélete - írta - úgyszólván tulajdon mitológiánk, az ösztönök meghatározatlanságukban iszonyatos, mitikus lényegek.
Munkánk során egyetlen pillanatra sem téveszthetjük őket szem elől, ám sohasem lehetünk biztosak abban, hogy pontosan észleljük őket" (idézi Garnier 1998. 65.). Az
emberi eredet, amelyről a mitológia tudósít, így Freudnál maga az ösztöni Es.
Az Es kategóriájának kidolgozásával tehát ez az én-nel szembenálló, azt valamiképpen mégis működtető „ősvalami" az emberi lét leírásának, elgondolásának egyik
alapkategóriája lett. S ez az „iszonyatos, mitikus lényeg" az emberi lény újonnan elgondolt centrumaként megfosztotta trónjától a korábban szuverén entitásként elképzelt ént, lefokozva, kiszolgáltatva azt egy nála lényegesen nagyobb, titokzatos hatalomnak. Ezzel pedig az embert - immár saját önreflexiójában is - „az ismeretlen éli meg".
Szabadsága - ha és amennyiben van - ehhez az ismeretlen ösztönszférához, az ős-

71 tiszatáj
valami érvényesüléséhez van kötve; az én semmiféle racionális választása nem helyettesítheti ennek az én-nél nagyobb s meghatározóbb hatalomnak fölszínre törekvését.
4.
Mindezt szem előtt tartva jelzésértékűvé válik a régóta köztudott történeti tény: az
Es első magyarítása, magyar szóval való visszaadása Kosztolányi Dezső leleménye volt.
A Das Ich und das Es Hollós István és Dukes Géza készítette magyar fordításában
(1937) ez a kategória Kosztolányi javaslatára szerepel „ősvalami"-ként. Az ősvalami és
az én előszavában ezt Hollós el is ismerte - s azóta is így tartja nyilván ezt a szakirodalom (pl. Harmat 1994. 22.). Hogy Kosztolányi hogyan került ilyen tanácsadói szerepbe, messzire vezetne elmagyarázni. Itt és most talán elég csak annyit leszögezni,
hogy a húszas évek végétől éveken keresztül együtt dolgozott Hollós Istvánnal, a magyarországi pszichoanalízis „apostoli nemzedékének" e jeles képviselőjével, s ennek
következménye egyfelől Kosztolányi analitikus tájékozottságának bővülése és mélyülése lett, másfelől megszületett Hollós - sajnos mindmáig kéziratban maradt - pszichoanalitikus nyelvelméleti monográfiája. Ami mindebből számunkra most fontos: Hollós nyelvi tanácsadójaként Kosztolányi a problémát értve, meglehetős analitikus tájékozottság birtokában alakíthatta ki az Es magyar megfelelőjéül az ősvalami terminust. Az
Es-t ugyan az újabb magyar pszichoanalitikai gyakorlat az ösztön-én szóval „fordítja",
ez azonban egyrészt elrugaszkodik az eredeti német szó nyelvi sugallmától, másrészt
egyáltalán nem hatálytalanítja Kosztolányi leleményét. Sőt, minden jel szerint, az ő szóválasztása áll közelebb az eredeti német kifejezéshez. A Pszichoanalízis szótára magyar
változata meg is jegyzi: „A magyar ösztön-én kifejezés [...] azt sugallja, mintha az Es
valamilyen módon [...] az én része lenne; ebből a szempontból talán szerencsésebb az
»ősvalami« kifejezés" (Laplanche-Pontalis 1994. 363.). S aligh anem Kosztolányi interpretációjának jogosultságát - a meghatározatlanság mozzanatának hangsúlyozását - igazolja Lacan újabb keletű szóhasználata is.
De - vethető föl a kérdés - minek a jelzése az Es ősvalamiként való, Kosztolányi
adta magyarítása? Elsősorban, természetesen, Kosztolányi nyelvi érdeklődésének újabb
bizonyítéka ez. Ennél azonban szempontunkból fontosabb annak a nyilvánvaló összefüggésnek a fölismerése, hogy e kategória értelmező magyarításával, a Nietzschét is,
Freudot is jól ismerő Kosztolányi maga is egy értelmezési stratégia láncszeme lett - egy
problémakör tudatos értelmezője, ha tetszik: hermeneutája. Ha tehát életművében kimutatható e problémakör jelenléte - márpedig kimutatható -, akkor bizonyosra vehető, hogy ilyenirányú „tapasztalatai", minden személyes vonatkozásuk ellenére, előzetes gondolkodástörténeti szűrőkön keresztül képződtek meg. Azaz: tapasztalatainak elgondolása nem „tiszta" tapasztalat-artikuláció, hanem gondolkodástörténetileg „eltérített",
preformált élmények megrögzítése.
Az én-integritás megbomlásának tapasztalata, persze, művei tanúsága szerint, Kosztolányinál már jóval az Es freudi megalkotása előtt is jelentkezett. Ez azonban nem hatálytalanítja a föntebb mondottakat, sőt voltaképpen megerősíti azokat, hiszen Kosztolányinak - személyes élményei birtokában - az ilyesféle tapasztalatrögzítésekhez elegendőek voltak azok a nietzschei és freudi impulzusok is, amelyekkel már korán találkozott, s amelyek eleve az Es kategóriájának kialakulása felé mutattak. Ezeknek az
impulzusoknak a továbbgondolásán ugyanis nemcsak Freud „dolgozott", de - a maga
speciális irodalmi igényeihez mérten - Kosztolányi is. írásai vonatkozó részletei, mint

1999- január

— «11

majd látni fogjuk, félreérthetetlenül tanúskodnak erről. A „tapasztalati" anyag formába állása, persze, az idők folyamán nála is változott, módosult: élményei maguk is
változtak némileg, megnyilatkozásai alkalma, kerete és célja pedig még inkább. Ám
annyi mindezeket szem előtt tartva is bizonyos: életműve meglehetősen gazdag és változatos adattárat nyújt e problémakör tanulmányozásához.
Sajnos, ez alkalommal az idevágó, gazdag anyagnak csak néhány, különösen fontos
és/vagy jellegzetes részletét lehetséges bemutatni. Ezek azonban önmagukban is elégségesek arra, hogy az én-integritás bomlásának újabb fázisa érzékelhető legyen, s megmutatkozzék gondolkodástörténeti lényege.
Kiindulnunk a Káin című kötet (1918) két jellegzetes novellájából célszerű. Az egyik,
a Szürke glória 1916-ban, a másik, Az alvó 1913-ban született, együtt a problémakör
alapszerkezetét meglehetős pontossággal adják. A Szürke glória egy „nyelvtanítónő"
története, gondolkodástörténeti lényege pedig az én-integritás szétesésének a prózafikció keretében való diagnosztizálása. A novella nyelvtanítónője, Marié a nyelv helyes
használatának oktatója, az ember kommunikációs lehetőségeinek allegorizáló példázata -, de személyisége ebben a munkában föloldódik, elvész. Tevékenysége eredménye így kettős: munkája során elveszti én-integritását, a szavak pedig, amelyeknek
használatát tanítja, kiüresednek. Miért? Az ok munkája természetében keresendő.
O, aki hivatása szerint a beszéd, az emberi kommunikáció mestere, valódi emberi dialógus helyett csak nyelvi panelek működtetését végzi, nyelvi megnyilatkozásaiban az
én-egésznek már csak a külső, személytelen „héja" vesz részt. Ezt emblematikusan mutatja a nyelvtanítás leírása. A nyelvtanítónő ugyanis a novellában leírt tanítást ezzel
a kérdéssel indítja: „Szereti ön az esőt?" (A kérdés aktuális, odakint éppen esik az eső,
önként kínálkozik tehát, hogy erről folyjék a szó.) Erre a kérdésre egyik tanítványa
„szeretem"-mel, a másik - egy órával később - „nem"-mel válaszol, az ő - kinyilvánított, verbalizált - eső-értékelése pedig eszerint változik. Előbb így: „- Szereti ön az
esőt? / - Szeretem. / - Én is. Nincs is szebb az esőnél, nemde? Akkor minden olyan érdekes, az ég, a nagyváros aszfaltja, a fák, a házak. Opálosan remegnek a színek. A szoba
is intim. Ülök, ülünk a kandallónál..." (Kosztolányi 1918. 11-12.) Majd így: „- Szereti
ön az esőt? / - Nem. / - Kétségtelenül kellemetlen. Az eső született ellensége minden
vidámságnak és színnek, nemde? Valóságos börtönné teszi szobánkat. Nemhiába az
Isten is özönvízzel büntette az embereket..." (Kosztolányi 1918. 12.) Az ehhez a leíráshoz kapcsolódó elbeszélői narráció pedig mindezt totalizálja: „Még nyolc órája van
[a nyelvtanítónőnek] és nyolc ízben változtatja majd véleményét, a gazdagságról, a szegénységről, a házasságról, a nevelésről, a politikáról, az élet céljáról, aszerint, hogy kivel
beszél. Mire hazaér, nem tudja, hogy miről mi a véleménye. Vajon szükséges-e naponta tíz
órai alvás, nem elég-e nyolc vagy öt? Mi tesz boldoggá: a pénz vagy az erény? Es fel
kell-e világosítani a gyermekeket, vagy sem? Már régen leszokott arról, hogy bonyolult
dolgokról elmélkedjen. Azt úgy se értik tanítványai." (Kosztolányi 1918. 12.) Ez a szituáció-függő alkalmazkodás (perspektívaváltás), számára kétségkívül a lehetséges magatartások közül az optimális, ez jár a legkisebb befektetéssel s a legtöbb haszonnal:
a nyelv megtanításával. Csak így, a személyiség mélyebb rétegeinek részvétele nélkül,
gyakorlatias alkalmazkodással lehet ugyanis elvégeznie munkáját. Minden más megoldás többlet-bonyodalommal járna, s a nyelvtanítás hatékonysága sem nőne. Ám a tanítás eredendő célja így sem elérhető, a nyelvhasználat betegségei csak tüneti kezelésnek vethetők alá. A nyelvtanítónő pedig ezenközben érzelmileg maga is kiürül, külsővé: héjjá, burokká változik. „Nem egyszer kapta magát rajta, hogy összefüggéstelen

73 tiszatáj
szavakat mormol. Már szinte névtelenül jár az utcán, mint »egyes elsőszemély« és mint
»folyamatos jelenidő»." (Kosztolányi, 1918. 15.) S ő, aki beszélni már nem szeretett,
kiürült szavak között volt kénytelen élni: „... szavak zümmögtek körülötte, céltalan,
ostromló szavak, csörögve a száraz kérgükkel egy élet körül. E halott szavak avarjában
járkált kitágult szemmel, hervatagon." (Kosztolányi, 1918. 17.) A kommunikáció, amelynek lehetőségeit is tematizálja a novella, üressé, formálissá válik számára. S e helyzetéből, minden jel szerint, lehetősége sem nyílik kilépnie. Az eleven emberi kapcsolat,
a szerelem, amelynek lehetősége egy pillanatra fölvillan a novellában, elérhetetlennek,
realizálhatatlannak bizonyul, önmagának a kommunikációból, a formálissá és fárasztóvá lett beszédből való kivonása: a csönd pedig csak alkalmilag, kivételesen adatik meg
neki. Hogy a „szavak avarja" alatt valahol mégis egy emberi szubjektum húzódik meg,
azt csak a nyelvtanítónő visszatérő álmaira való utalás jelzi. A novellában ezek az álmok, persze, összerendezetlen, kaotikus tudatelemek véletlenszerűnek ható kombinációi, de így is árulkodóak - álmában „Marié magyarázni próbálja, hogy semminek se ő
az oka". S mindenek előtt: ezekben az álmokban valóságos félelmek, szorongások jelennek meg. Az álmoknak ilyen, funkcionálisan fontos szerepeltetése egyben azt is jelzi,
a novella megalkotásakor Kosztolányi az én-integritás bomlásának leírásában - a freudi
intenciókkal összhangban - szerepet juttat a tudatos én alatti tudattalannak is, amelyben az emberi szubjektum - ha redukáltan és deformáltan is - még megmutatkozik.
A másik novella, Az alvó egy, a gyakorlati élettől visszavonuló, önmagát az alvásba
- álomba - visszavonó férfi története. Maga a történet elsődlegesen nem a szociológiai
realitásokban mozog, hanem a címszereplő beállítódásának, illetve e beállítódás végigvitelének „fejlődésrajza" - a visszavonulástól az önkezű halálig. A középpontban így
értelemszerűen megintcsak az én-integritás megbomlása, redukáltsága áll. Ebből a nézőpontból figyelemre méltó a kiindulási helyzet, a reális világból való kiesettség diagnosztizálása. Xavér, aki „elvonul a világtól, a tót hegyek közé megy lakni felső-magyarországi kastélyába, és hátralévő éveit csöndes magányban tölti el" - magára maradt,
izolálódott ember. „Ismerősei már alig voltak, a barátjai a világ öt részében elszórtan
éltek, nem emlékeztek rá, elutazhatott, és senkinek se tűnt föl." (Kosztolányi 1918. 38.)
Ez a novellában éppencsak jelzett „szociológiai" dimenzió azonban, az írói problémakezelés árulkodó jeleként, hamarosan mintegy belülről is megjelenik. Xavér tudatos
létéből - öntudatából - is kiesik. Egy nap, közelgő halálán tűnődve, sajátos lelki határhelyzetbe kerül. „Annyira elmerült a szemléletükbe [ti. élete emlékképeinek szemléletébe], hogy szája kissé kinyílt és homlokát fagyos verejték verte ki. Azon gondolkozott,
hogy tulajdonképpen mikor is ébredhetett fel. Bús gomolyagban csavarodtak az idő szálai,
nem tudta merre van az ébrenlét és az álom határa. Amikor este vetkőzött, felvillant
a megrémült szeme fehére, úgy érezte, hogy ezt is álmodja, az ágyat, a vetkőződést és
azt, hogy nemsokára lefekszik." (Kosztolányi 1918. 40.) S ez a határhelyzet, amelyet
önmagában értelmezhetnénk a pillanat véletlenszerű, esetleges eredményének, pillanatnyi állapotnak is, csak átmenet a redukált én sajátos „önállóságának" - valójában a tudattalan fölszínrehozatalának - megteremtéséhez. A Xavér figurájában leírt redukált
ént ugyanis kettős erő mozgatja, a mámorvágy és az érdektelenné vált valóságtól való
teljes eltávolodás igénye. S ez a kettős motiváció véglegesen átbillenti az álmok - az
önállósuló, totálissá váló tudattalan - világába. „Idegei - olvashatjuk Xavérról - , melyek fiatalkorában elvánnyadtak, mámorra áhítoztak, mely puhább és ízesebb, mint az
alkohol, vagy a nikotin. Ekkor találta meg az álmot. Eleinte tiltakozott ellene, erőszakosan fennmaradt, érdeklődni próbált egy és más iránt. Később belátta, hogy a való-

1999- január

— «11

ságból semmi sem érdekli. Az igazi élet és misztérium: az álom." (Kosztolányi 1918. 41.)
Xavér története eddig a pontig, persze, nem túl eredeti, sőt valljuk meg, akár közhelyszerűnek is mondható. Az álomvilágba menekülés régi, már Az alvó megírásakor
is elkoptatott toposz. A tapasztalat azonban, amelyet a novella artikulál, ennél újszerűbb, sőt véresen „modern". A novella Xavérja ugyanis nemcsak az „álomért él", nemcsak az álom szolgálatába állítja reális élete maradványait, mindazt, ami még a világból
valamennyire megmaradt számára, de álma révén szembesül önmagával is, amikor álmában fölbukkan hajdani, rég halott szerelme. A tapasztalat újszerűségét, újdonságvoltát az álomnak ez a középpontba állítása és önmaga lényegének fölismertetésére
való használata mutatja. Az álmait módszeresen lejegyző, értelmükön, „útmutatásaikon" töprengő Xavér figurájában kétségkívül az „álomfejtő" Freud intenciói jelennek
meg, s ezt akár írói „alkalmazásként" is fölfoghatjuk. De az önmaga elvesztett, vagy
eleve csak virtuálisként létezett „igazi" énjével szembesülő redukált én a novellában saját álmaival is új viszonyba kerül - s ez az, ami egy új típusú tapasztalat artikulációja.
„Aludni próbált - olvashatjuk Xavérról -. Kétségbeesetten kereste az álmot. Egyre mélyebben akart belesüppedni, egyre sűrűbb és mákonyosabb zsibbadást vágyott, szegény, hogy talán ott, a halál tőszomszédságában, az öntudat vastag fátylai és takarói
közt találkozik vele. Nem tudott aludni. A szemhéjai csikorogtak, nem csukódtak öszsze. Mikor pedig álomporokat vett be, semmit se álmodott. Az alvás nem volt pihenés,
csak kétes bódorgás, mely nem vezette célhoz, eltévedt benne, úgyhogy napokig nem
ébredt fel." (Kosztolányi 1918. 45.) Az álom tehát immár visszájára fordul, nemhogy
nem menedék, de útvesztő. Bizonytalan, persze, hogy e szövegben pontosan kit takar
a „vele" szó: Xavér hajdani szerelmét? Vagy magát a szerelmet, azaz a szerelemre való
emberi képességet? Esetleg magát az én teljességének lehetőségét? Kosztolányi itt nem
foglal állást, de éppen a vágynak ez a meghatározatlansága, a „vele" többféleképpen értelmezhetősége növeli meg az e szóval jelölt titokzatos valaki, vagy valami jelentőségét. S ez, pontosabban e valaki/valami elérhetetlensége magyarázza, hogy a novella
„alvója", tovább lépve a megkezdett úton, előbb droghoz folyamodik („Este a karjába
szúrta a morfiumos oltótűt" [Kosztolányi 1918. 45.]), hogy mámorhoz - álomhoz jusson, majd, álmai intencióit követve, öngyilkos lesz. Nem kétséges, az én redukáltsága s a redukált én létének értelmetlensége/elviselhetetlensége adja meg Xavér - s a novella - lelki dinamikáját. Szempontunkból tehát csupán másodlagos, mondhatnánk:
„életrajzi" kérdés, hogy vajon e mögött Kosztolányi Csáth Géza drogfüggőségéről szerzett ismeretei, vagy saját élethelyzetének - nárcisztikus indítékú - fikcionalizálása és
„irrealizálása" húzódik-e meg. Annyi így is, úgy is bizonyos: az én redukáltságának
élménye mindenképpen olyan tapasztalata volt, amely számára az én teljességének igénye felől értelmeződött, ám amely ugyanakkor már lehetetlenné tette az én teljességének megélését, s ez az igény - a fikció keretei között, „hipotetikusan" - már a visszájára fordult.
Figyelemre méltó, hogy az én-integritás megbomlásának és a drogfüggőségnek
ilyesféle összekapcsolása máskor is, értekező szövegben is fölbukkan Kosztolányinál.
Unokatestvére halála után, még 1919-ben, az irodalmi modernizmus folyóiratában
Csáth Géza betegségéről és haláláról címmel valóságos esettanulmányt publikált Csáth
tragédiájáról. A tájékozottság, amelyet ez az írás elárul, föltűnő; aligha kétséges, hogy
nem alkalmi és esetleges megnyilatkozása volt ez a cikk. A drogfüggőség lelki helyzetének és pusztító következményeinek alapos ismerete magas fokú empátiával társul
benne. Szempontunkból azonban most csak két tétele érdekes. Az egyik, amely utóbb

75 tiszatáj
versben is ismétlődik és variálódik, az, hogy Kosztolányi szerint ,,[a] morfinizmus
mindig okozat és nem ok. Mikor ő [ti. Csáth] ehhez a méreghez nyúlt, öntudatlanul is
tudta, hogy a kisebb veszélyt választja a nagyobb helyett." (Kosztolányi 1919. 1108.)
A másik megfigyelése a drog és az én-integritás megbomlása közötti összefüggést írja le:
,?a morfium nem hoz bódító és mennyországi lázakat, mint a hozzánemértők képzelik.
Éppen ellenkezőleg hat. Osszeszűkíti a szem bogarát és kisebbíti a látótért. A szellemi
hatása is körülbelül ilyen. A részletek elevenen tűnnek fel, de az egész mellékessé válik. Ez
a szer lehúz a földre, tompává, közönyössé, elégedetté, nyugodttá, prózaivá tesz. Csáth
Géza az egészsége idején volt álomlátó, aztán csak a földre tekintett." (Kosztolányi 1919.
1106.) Ez utóbbi megjegyzése különösen figyelemre méltó. Egyrészt azért, mert itt válik világossá, hogy az „álomlátó" Kosztolányi értékrendjében pozitív tartalmú megjelölés. S bár nyilvánvaló, hogy az álomlátó per definitionem valamiféle irrealitásban
mozog, mégis, a hétköznapiság ellentétjeként, az álomlátó sajátja valami teljességélmény, amely - ha csak az irrealitásban is - ellensúlyozza a „reális" élet redukáltságát.
Másrészt a redukáltságot, a szuverén én megbomlását ekkor még mint az „egész"
együttlátásának elvesztését, illetve a részletek önállósulását írja le.
5.
A Csáth betegségéről írott esettanulmány szempontunkból alapvető tézise („A részletek elevenen tűnnek fel, de az egész mellékessé válik") egy évtized múlva az Ilonka
című novellában bukkan föl újra. A novella szóban forgó helye már-már a tanulmány
vonatkozó részének egyszerű megismétlése, kissé bővebb, részletezőbb megfogalmazásban. Itt a főszereplőről a következőt olvashatjuk: „Fölgyulladt képzelete, mely nem
merte megvilágítani a riadalom gócát, éles sugárkévéket lövellt maga köré, s látott mindent, nem úgy mint azelőtt, hanem részletekben, elaprózva, mint a valóság széthullott
szilánkjait, és ezeket szemlélte, hogy ne legyen kénytelen fölfogni az egészet, melynek már
nem volt értelme, ezekkel bíbelődött, hogy ne szögezze szemét arra, ami kibírhatatlan
lett volna." (Kosztolányi 1981. 83.) Ha összevetjük a két szöveghelyet, aligha kétséges,
hogy a két tünet azonos. Itt is, ott is ugyanazt a jelenséget rögzíti az író - az „egész"
szétesését, a figyelemnek az önállósuló részletekre összpontosulását. A két leírás között mégis óriási a különbség. A korábbi leírás a drogfüggőség következményeit diagnosztizálta, s problematikusnak tudta, az utóbbi, a novella-béli megfigyelés pedig egy
„normális" riadalomról tudósít. S ha az eltérő kontextusra is figyelünk, a különbség
még nagyobb: ami 1919-ben a leépülés tüneteként szerepelt, az 1928-ban már az - önmagához való - emberi fölemelkedés jele. Igaz, ebben a reagálásmódban változatlanul
megvan a szétesés mozzanata; a novella legutóbbi elemzője, Tamás Ferenc joggal beszél
arról, hogy az idézett részletben jellemzett aggódó apa számára a kórház „alászállás egy
másik világba, a szorongás és a tehetetlen vergődés pokoli mélyvilágába" (Tamás 1998.
4.). Szétesése mégis emberi emelkedés, hiszen ő, a gazdag nagykereskedő, „a kiszámítható dolgok világának sikeres honpolgára" (Tamás Ferenc) csak a riadalom óráiban
kerül érzelmeit is eláruló „emberi" viszonyba gyermekével. S amikor a veszély elmúlik
s már nem kell aggódnia a kislányért, régi énje visszaáll. Ám ez a normalizálódás az
elbeszélői értékelés szerint veszteség: „Már ismét egy volt minden, ami széttöredezett,
a szilánkok összerakódtak, egésszé váltak. Elzász, Salló, Angéla nővér, a kapus [tehát
a kórházi személyzet] eltűnt. Belőle pedig újra az a nagy koncepciójú üzletember lett,

1999- január
aki annak előtte. [...] Visszakapta az életét. De a világot megint elvesztette." (Kosztolányi
1981. 87.)
Hogyan magyarázható ez az eltérő megítélés, ugyanannak ilyen diametrálisan különböző minősítése? Az egyik lehetséges magyarázat életrajzi. Kosztolányi a novella
írásakor már maga is drogélvező volt, ő maga is élt a „szer"-rel (vö. Szegedy-Maszák
1998. 163.). Ez, nem kétséges, magatartás- és nézőpontváltással járhatott. Ennél a magyarázat-lehetőségnél azonban szempontunkból fontosabbnak látszik egy másik. Az
Ilonka főhősének, Vencelnek minősítése ugyanis arra enged következtetni, hogy Kosztolányi az elszemélytelenítő viszonyokba való tökéletes („sikeres") beilleszkedést, s az
egész-elvű tudat ilyen, beilleszkedéssel járó változatát még a valóságos megpróbáltatások okozta szétesésnél is rosszabbnak tartotta. A beteg gyermekért érzett aggodalom,
a tagadhatatlan szétesés ellenére, valóságos, mélyen emberi érzelem, a sikeres üzletember sikerre vezető „nagy koncepciójú" világlátása pedig legföljebb „hasznos" konstrukció, amely - természetéből következően - kizárja a valódi érzelmek gyakorlásának
lehetőségét.
Ez a magyarázat utat nyit Kosztolányi „kései" fölfogásának centrumához. Számára
ugyanis a költészet, amelyet mindig is elsőrendű személyes kérdésként kezelt, nem a tudatos én terepe, hanem az alatta meghúzódó, magát az én-t is működtető ősvalami
maradéktalan kifejezésének lehetősége volt. S mint ilyen, az emberileg lehetséges szabadság terepe és eszköze (ellentétben például a politikával). Az Ábécé a nyelvről és lélekről című, az Új Idők 1927. december 18-i számában megjelent esszéjében ezt - az anyanyelv kapcsán - meglehetős nyíltsággal ki is mondta: „Csak anyanyelvemen lehetek
igazán én. Ennek mélységes mélyéből buzognak föl az öntudatlan sikolyok, a versek."
(NyéL 75.) Egy másik írásában, amely eredetetileg előadásként hangzott el 1926-ban,
az „új" költőt azzal jellemezte, hogy ,,[a]z öntudat volt századának jellegzetes vonása.
Amint maga köré tekintett, észrevette, hogy körötte az olvasók alig egy fél század alatt
félelmetesen mejgokosodtak. Figyelték idegszálaik sajgását, agytekercseik legtitkosabb
rezzenését.[...] O maga is félelmetesen öntudatos volt. Magát áltatta volna, ha ezt művészi nyegleségből letagadja^ Korától a világos, legendarontó öntudatot végzetes ajándékul kapta." (NyéL 485.) Am ezzel az öntudattal, vélte, költőként - azaz az ember
igazi lényegét kifejező médiumként - semmire sem lehet jutni, „hiszen" a költő „munkája öntudatlan.[...] Az ő élménye messzebb van, az öntudatlan országában. Ha megtalálta, már elvesztette, ha megértette, már nem érti, ha eszébe jut, már elfelejtette.
Csak úgy bukkanhat rá, hogy az emlékezés és önelemzés maga a művészet érzéki beteljesülésévé válik, s voltaképpen akkor tudja meg, hogy mire akart emlékezni, hogy mit
akart magáról kideríteni, mikor verse már elkészült." (NyéL 485.). Az alkotás tehát
szerinte - a pszichoanalitikus terápiához hasonlatosan - az „öntudatlant" teszi tudatossá, a tudatos ént az öntudatlan tudatosításával gazdagítja, - az öntudatnak ebben
csak ellenőrző, korrigáló szerep juthat. Nem véletlen tehát, hogy pár évvel később,
1932-ben - ha lehet - még egyértelműbben szögezte le, hogy az írók „nem értelmükkel
teremtenek, hanem ösztönükkel." (NyéL 425.). Az alkotó „egy másik korban gyökeredzik [s nem saját jelen idejében], s mélyen rejtett homályos emlékei, melyekből
egyedül alkot és alkothat, mind arra utalnak". „Ez a régi anyag, mely a csecsemőkor és
gyermekkor szinte történelem előtti idejében rakódott fölbonthatatlan rétegekben lelkére, számára sokkal fontosabb az új, sebtében fölszedett adatoknál, melyekkel legföljebb egy hírlapíró tudna valamit kezdeni. Egy cirógatás, melyet mint négyéves kisfiú
kapott valakitől, vagy egy sérelem, melyet olyan korban szenvedett, mikor még

77 tiszatáj
eszmélt, döntőbb lelki hajlandóságára és hovatartozandóságára, mint az, hogy »tanulmányozza-e a nap nagy kérdéseit«" (NyéL 425-426.).
Az érett Kosztolányi álláspontja tehát világos: „az ösztön és értelem titkos párviadalában" (NyéL 107.) - maga is elfogadva a szubjektum eme tagoltságát, megosztottságát - számára az „ösztön" volt az elsődleges és az autentikus. Az „ösztönt" - szabatosabban nyilván az ősvalamit - tekintette az alkotás alapjának is, s ennek - művészi kifejezése, érvényrejuttatása adta meg számára a szabadság élményét. Ugyanakkor
szemében a tudatos én, az „értelem" - történetileg adott sajátos használata következtében - másodlagossá, kiegészítő-ellenőrző szerepűvé redukálódik. Ez figyelemre méltó
gondolkodástörténeti fejlemény a magyar irodalomban. Nem azért, mert ez a redukció
megtörténik Kosztolányi gondolkodásában - ez voltaképpen csak a nietzschei és freudi
tézisek átvétele és alkalmazása. Az újdonság, a lényeges elem az, hogy elfogadva a redukció tényét, az emberi lény szabadságának egyetlen lehetőségét immár maga is csak
az „ősvalami" lehetőségig szabad áramlásában, kifejezhetőségében látta. Ám az ősvalaminek ez az én rovására való fölértékelése nem hatálytalanította azt a tapasztalatát,
hogy az ősvalamiben magában is benne rejlik az önrombolás, sőt a halál lehetősége.
Sőt, mint novellái mutatják, a történetileg adott körülmények között, a konkrét
viszonyok által alakítva ez az ősvalami is sajátos transzformációkon keresztül juthat
csak fölszínre. A szabadság (élménye) és a halál így szorosan összekapcsolódik, s a tudatos én ebben a folyamatban legföljebb csak utóvédharcot folytathat. Az értelemmel
átlátható s tudatosan alakítható világ pedig csak kényszerek rendszereként értelmezhető, a szabadság e kényszereken kívül vagy túl, de mindenképpen valahol máshol van.
A Kosztolányi-novellák tekintélyes hányada voltaképpen az ősvalami áramlása során egyedileg létrejövő tudati transzformációk (s következményeik) rajza, a lehetőségek hipotetikus - fikcionális keretekben történő - kipróbálása. Gondolatkísérletek,
a prózafikció formájában és kereteiben. A novellák ilyen nézőpontú egységes elemzése,
meggyőződésem, nagy és tanulságos anyaggal szolgál majd az érdeklődőknek. S a Kosztolányi egyéni kreativitása nyomán fölismerhetővé váló, az én-integritás megbomlását
dokumentáló gondolatalakzatok teljes rendszere is majd csak akkor válik igazán érzékelhetővé, megmutatva a prózapoetikai megoldások lelki-gondolati bázisát.
Az persze, már az eddig mondottak alapján is nyilvánvaló, hogy Kosztolányi beállítódása belekapcsolódik egy nagy gondolkodástörténeti vonulatba, s azt viszi tovább,
amit Nietzsche elkezdett s Freud folytatott. Saját világa nyelvi megkonstruálásához,
persze, szüksége volt a saját tapasztalatokra, gondolkodása dinamikáját ez az egyéni
életút során megképződő „saját tapasztalat" szolgáltatta. De hogy ezek a tapasztalatai
milyen konkrét gondolkodástörténeti alakzatokká álltak össze, azt az elődök által
létrehozott, s számára orientáló gondolati sémákként szolgáló korábbi alakzatok
határozták meg. Az én-integritás megbomlásának Kosztolányi adta leírásai tehát semmiképpen nem valamiféle - társadalomban érvényesülő - „természettörvény" öntudatra jutásaként értelmezendők, mégha ennek látszatát a pszichoanalízis tudományként való elismerése mintegy meg is teremtette. Alakzatainak rendszere a személyes
(kor)tapasztalatok és az előzetes gondolkodástörténeti hagyomány nyelvileg realizálódó összjátékának eredménye, amelyet újabb, eltérő természetű tapasztalatok, ha
megképződnek, bármikor érvényteleníthetnek.
Vagy, ha folytatódik a trend, ismételten igazolhatnak, megerősíthetnek, megrögzíthetnek.

1999- január
IRODALOM
FREUD, SIGMUND 1 9 3 7

Az ősvalami és az én. Ford. Hollós István és Dukes Géza. Bp.
GARNIER, JEAN 1998

A filozófia státusza Nietzsche és Freud szerint. Kalligram, 3.sz. 55-66.
GERHARDT, VOLKER 1998

Friedrich Nietzsche. Debrecen
GRODDECK, G E O R G 1923

Das Buch vom Es. Psychoanalytischen Briefe an eine Freudin.
H A R M A T PÁL 1994

Freud, Ferenczi és a magyarországi pszichoanalízis. A budapesti mélylélektani iskola története,
1908-1993. 2. kiad. Bp.
H A R M A T PÁL 1993

A sekélység és a mélység. Kosztolányi és a pszichoanalízis. Orpheus, 2-3.sz.

Kiss FERENC

25-40.

1962

A beérkezés küszöbén. Babits, Juhász és Kosztolányi ifjúkori barátsága. Bp.
KOSZTOLÁNYI DEZSŐ 1918

Káin. Novellák. Bp.
KOSZTOLÁNYI DEZSŐ 1919

Csáth Géza betegségéről és haláláról. Nyugat, H. 1105-1109.
KOSZTOLÁNYI DEZSŐ 1 9 8 1

Hét kövér esztendő. Novellák. Sajtó alá rend. Réz Pál. Bp.
KOSZTOLÁNYI DEZSŐ 1993

Összes versei. Sajtó alá rend. Réz Pál. Bp.
KOSZTOLÁNYI DEZSÓNÉ 1990

Kosztolányi Dezső. Bp.
KÖCHLER, JOACHIM 1998

Freud utóvédharca. Kalligram, 3.sz. 67-74.
LAPLANCHE, J . - P O N T A L I S , J.-B. 1994

A pszichoanalízis szótára. Bp.
LENGYEL ANDRÁS 1998

„...csillogó felületek gyöngyhalásza". Kosztolányi Dezső nietzschei „vázgondolatai". Forrás, 9. sz.
45-69.
MÁRKUS GYÖRGY 1998

Ideológiafogalmak Marx munkásságában. In: M.Gy.: Metafizika - mi végre? Bp.

219-258.

N É M E T H G . BÉLA 1987

Szerep, játék, fóltételesség. Kosztolányi fölfogásának néhány eleme. In: A rejtőző Kosztolányi.
Szerk. Mész Lászlóné. Bp. 1 6 - 2 7 .
NIETZSCHE, FRIEDRICH 1908

Im igyen szála Zarathustra. Ford. Wildner Ödön. Bp. (Reprint is)
NYÉL
Kosztolányi Dezső: Nyelv és lélek. Sajtó alá rend. Réz Pál. Bp.-Ujvidék, 1990.
SZEGEDY-MASZÁK MIHÁLY 1998

Irodalmi kánonok. Debrecen.
TAMÁS FERENC 1998

Kosztolányi Dezső: Ilonka. A Tiszatáj diákmelléklete, 53. sz., május, 1-12.

KRITIKA

Valami elmúlt
SÁNDOR IVAN: A SZEFFORISZI ÖSVÉNY
„Ez egy halott város..." - mondja a regény végén Ráchel egyik fivére. A helyszínek, látványok, panorámák változnak
ugyan, a motívumok azonban mind
ugyanabból a körből kerülnek ki. A pusztuló város átható erejű leírása az egész regényvilágra átsugárzik. „A városfalak omladoztak. A kapu környékét benőtte
a gyom. Az udvarokban kiszáradtak a fügefák, a domboldalakon a narancsligetek.
A szemét összegyűlt, a víztárolók szárazok voltak, az épületekről lekopott a vakolat, minden szürkült, vékonyodott,
mintha nem sárból és kőből, hanem
pergamenből épült volna a város." Az eredeti regénycím (Papírváros) is gazdag jelentésű metafora, A szefforiszi ösvény talányosabb, s összetettebb lét- és irodalomértelmezésre csábít.
Az időszámításunk utáni harmadik
században vagyunk, a római birodalom
összeomlása idején. A bölcs Jehuda Hanaszi halála után fia, Ruben megtalálja
apja jegyzeteiben az utasítást: menjen

Szefforiszba, keresse föl Lévit és Simont,
járja végig ifjúsága útjait. Menjen végig
„mindenen, ami őt jelenti". Mit rétegeznek a gyerekkor melengető emlékeire
a későbbi életkorok összefüggéseket kereső tekintetei? Látja-e azokat az arcokat,
hallja-e azokat a hangokat, melyek a hajdani érzéseket és élményeket előhívják?
Hogy útja nem felhőtlen emlékidézés, azt
a Lévivel és Simonnal való találkozás igazolja. Kinek van igaza? Az aszkéta, magát
fajárommal nyomorító Lévinek, aki „az
Örökkévaló parancsainak kizárólagos hirdetőjeként" játssza el a régi próféták szerepét? Vagy a mindig és mindenben kételkedő Simonnak, aki a Bibliában megörökített, az emlékezettől megőrzött áttekinthető világból egy értelmezhetetlenbe csöppen? Hogy viszonyuljon Ruben
ezekhez a végletekhez? - A dilemma nemcsak szemléleti, magatartásbeli, minthogy
a törvénykeresőknek valójában a nyelvvel, a szavakkal is számot kell vetniük, az
írás lehetőségeivel is szembe kell nézniük.
Lévi úgy tudja, „a világ megépíthető egy
magasabb akarat törvényei szerint, s a szavak biztos tartószerkezetül szolgálhatnak
hozzá". Simon viszont minél többet akar
följegyezni, annál riadtabban tapasztalja,
hogy nincsenek szavai. A kitöltetlen, üres
helyek riadalmát Ruben is átérzi, bár egyre
világosabban látja, hogy amikor Jehuda
Hanaszi feladatul adta a visszatérést, nemcsak a Simonnal való találkozás kötelességét írta elő, hanem azt, „ami a szavak
homlokzata mögött húzódik meg? Lehet,

Jelenkor Kiadó
Pécs, 1998
220 oldal, 990 Ft

1999- január
hogy a végső rendelkezéseinek értelme
nem egyszerűen az emlékek összegyűjtésében, hanem a megőrzött szavak mögötti
világ felfedezésében rejlik?" Hol van ebben az ön- és világmegismerő kalandban
Ruben helye? Úgy tűnik, középen, hiszen
- Lévi és, Simon között - ő az idő középső
betűje. Ám egyértelmű választ ne várjon
az olvasó. Amikor a regény végén a tanítványok azt szeretnék megtudni, ki a jó és
ki a rossz, s a tekercsekben bujkáló magyarázatoktól várják a választ, a szétlopott
iratokból annyiféle „szövegközvetítés"
hangzik el, „ahány ház, ahány tekercs,
ahány felolvasó volt". Az írás rögzítette
ismeretek és törvények ily módon csupán
hipotézisei és fikciói a valóságnak, mivel
hozzájuk mindig csak a megismerő szubjektum illetve annak megismerő apparátusa révén juthatunk el. A dolog természeténél fogva folytatás nélkül marad a városkapu oszlopán olvasható abbahagyott
mondat is: „Azért jöttél a földre, hogy".
A mondat befejezetlen, pontosabban nem
befejezhető.
Ezredvégünkön - Cioran szavaival
„egy kifulladt civilizáció" várja, hogy átcsússzon a következő korszakba. A galileai miliőben ily módon minden olyan
kor magára ismerhet, amelyet az addigi
szokások, törvények megrendülése, az illanó kohézió jellemez. Egységes történelmi akarat már rég nincs, új pedig nem
alakult ki. A társadalom már csak egyének
nevének összessége: „nem volt egyetlen
asztal, amelyet hasonló érzésekkel és gondolatokkal ültek volna körül. Átlátható
volt a különbözőség... mindenki a másiktól tartott, a bizonytalanság, a szomjúhozás, a bizalom hiánya egymás ellen hangolta a város lakóit...." Bár sokan még
mindig a törvények szerint járnak el, „történet és írás" azonban összekapcsolhatatlan, nem tudják megszólítani egymást. Az
általános süllyedést és rontást megmagyarázhatatlan természeti jelenségek kísérik.
Hiábavaló már Lévi és Jehuda Hanaszi

— «11
szava. „A szefforisziak egyikük nyelvét
sem értették, mert úgy érezték, nem az ő
nyelvükön beszélnek az igék és a parancsolatok, a törvények sem foglalták magukban a feleleteket az életük kérdéseire."
Az írástudók törvényekről, imákról, római szenátusról beszélnek, a férfiak az
adóról, a légiókról, az esőről. Ebben a cél
és értelem nélküli életben talán Simon
látja legtisztábban, hogy elveszítette mindannak az alapját, ami őt jelentette. „Valami elmúlt. Senki sem értette, hogy mi
lépett a helyére. A szavak nem azt fejezték ki, ami történt, röpködve a szélben
egymásnak ütköztek. Mindenkinek támadt elbeszélnivalója, és senki nem fogadta be, amit a másik mondott. Nem az
ismeretek lettek hasznavehetetlenek, hanem a tudás veszítette el értelmét."
A regény hősei mindent tudnak, de műveltségük ellenére - mégis tudatlannak
érzik magukat. A törvények megismerése
lehet ugyan életcél, ám a tudás a tudás lehetetlenségével jár együtt. A szefforiszi ösvényt olvasva mélyen igaznak érezzük
Theo Elm gondolatmenetét, amely a modern próza egyik legfontosabb ismertetőjegyeként a megismerés kétségessé válását,
elbizonytalanítását említi. A paraboláról
beszél, ám megállapítása általánosítható.
A modernitás „a megismeréssel szemben
támasztott nehézségek révén magát a megértés problematikus vagy teljesítmény voltát veszi célba... a modern parabola változatai a maguk sajátos módján az olvasót
nem vagy nem csak pozitíve megfogható
értelemhez vezetik el, hanem önmagához
mint értelmezőhöz vezetik vissza..." Sándor Iván műve természetesen nem parabola regény, de a tárgy a maga tárgyszerűségében itt is kiismerhetetlen, hiszen - némi túlzással - ahány szem, annyi világ.
Ruben fogalmazza meg, hogy mindaz,
amit lát és tud, másképpen is lehet. Úgy
tűnik, Sándor Iván regénye - az európai
gondolkodástörténet például Kantig visszavezethető előzményeitől nem függetlenül

81 tiszatáj
- éppen ezeket a teleologikus értelemvárással ellentétes tapasztalatokat erősíti
föl, s kapcsolja össze egy apokaliptikus
omlásélménnyel.
Az apa hátrahagyott szövege tele van
üres kockákkal, téglalapokkal, „...felhívást
jelentettek, hogy töltse ki őket tíz, húsz,
harminc évvel az ötven, száz, ezer esztendővel korábbi történetek, üzenetek és
törvények feljegyzése után." Ám a kitöltetlen helyek miatti félelem egyre nő, az
üres sorok és kockák a meg nem talált
szavakra figyelmeztetnek. S ezen a ponton
a regény léttani, egzisztenciális rétege
nyelv- és művészetfilozófiai kérdésekhez
kapcsolódik. Mi az, ami leírható, s mi az,
amire nincsenek szavaink? A szefforiszi ösvényben ugyanis nemcsak a valóság hagyományos feltárása iránti kétely, a valóságkép illuzórikus volta, az eredménnyel
kecsegtető „útbejárás" (Sándor Iván kedves szava) lehetetlensége fogalmazódik
meg. A regény olyan világot mutat, amelyben az új dolgok, jelenségek és összefüggések néven nevezése marad el. A sokat idezett Wittgenstein-mondatra is gondolhat a
regényolvasó: „Amit egyáltalán meg lehet
nevezni, azt meg lehet mondani világosan,
amiről pedig nem lehet beszélni, arról
hallgatni kell." Simon például eljut odáig,
hogy a végső lényeg sokszor csak a hallgatás táján van: „az egymás gondolatainak
mértéktartó és szívós megközelítése, a kölcsönös elhallgatásaikba merülő szívós figyelem többet közöl, mint amit el lehet
mondani." Az egymást féltő, óvó figyelem
több mint a beszéd. A közölhetőség iránti
kétely persze nem itt fogalmazódik meg
először. Kosztolányi - paradox módon az Esti Kornélnak éppen abban a fejezetében/novellájában ír erről, amely látszólag
a szavak mindenhatóságát magasztalja.
„A szó több mint a tett." Aztán a cselekvéstől iszonyodó hős(ök) a beszéd, a kimondás alkalmait is kerülik, a legfontosabb
pillanatokban hallgat(nak). Szefforisz lakói azonban - sztoikus elfogadás helyett -

egyre elviselhetetlenebb kényszert éreznek arra, hogy „sürgető elmondanivalóikat" közöljék. Vannak érzéseik és gondolataik, de ezeket a rendelkezésükre álló
szavakkal nem közelíthetik meg. Ugyanakkor az sem kétséges, hogy „a meg nem
talált szavakat nem kell a már használatban lévő kifejezésekkel helyettesíteni".
(Izgalmas feladat, ha Sándor Iván regényeinek reflexív-meditatív rétegét esszéinek megállapításaival vetjük egybe. A különböző műfajú szövegek dialógusában
egyik erősíti a másikat. Az Innen és túl
című korábbi esszé mintha megelőlegezné, kiegészítené a regény gondolatmenetét: „... minden másféleség, újdonság, minden korábban ismeretlen csak a már ismert fogalmakkal és megnevezésekkel közelíthető meg; így a jelölnivaló és a jelölés
nem fedik egymást".)
A regény hangulati, atmoszférikus
csúcspontján elviselhetetlen zúgás tölti be
a várost, mivel „a szavak, ha élőlényekkel
nem képesek párbeszédet folytatni, egymással beszélnek". - Ahogy egy kagylóból
törnek föl a tenger mélyének hangjai. Ez
a regénybeli zúgás a megfelelő, de meg nem
talált szavaké, amely még így, a „megnevezhetetlenség dermedtségében" is használhatóbb „a közlés minden kipróbált formájánál". Ebben a roppant tudatos, metaforikus szövésű regényben az sem véletlen, hogy a várost nemcsak por lepi be,
hanem utcáin kagylótörmelék emelkedik.
Az imént jellemzett metaforarendszerben
a kagylózúzalék az elhasznált, semmire
sem alkalmas szavaknak, szövegáradatnak,
a mindent elfedő nyelvtörmeléknek felel
meg. Szőlővesszők indáznak itt is, mint a
Századvégi történetben, de már nem tartanak össze. Por, kagyló, szőlővessző, csontok
- ezek a regény leírásainak integráló motívumai, melyek természetesen a szöveg
más részeiben is vizsgálhatók. A leírás tematikája valójában az a jelentéstani egység, melynek a téma a centruma, s az olvasó számára kivételes jelentőségű, hogy

1999- január
a témát milyen konkrét motívumokkal lehet kifejezni. Várakozást, mozdulatlanságot sugallnak ezek a leírások. Olykor hirtelen éles fénybe kerül valami („a fény
mint egy dárda az oszlopok közé suhant"), hogy azután újra elmosódjon
minden. (A borítótervet ezért is érezzük
telitalálatnak.) Ezek a (Genette szavával)
az elbeszélés „gyújtópontjába" kerülő látványok sohasem maradnak értelmezés nélkül. A narráció sajátossága, hogy a szerzői
elbeszélő igen nagy teret ad a hősök
tudatának, nézőpontjának (a nézőpont itt
természetesen nemcsak a látásra, hanem
a „néző" érték- és normarendszerére is vonatkozik). Pontosan nyomon követhetjük, hogy a hősökben mint befogadó
szubjektumokban milyen reflexiókat indítanak el a tárgyi világ elemei. Bár a harmadik személyű elbeszélés olykor valamelyik
hős első személyű megszólalásába csap át,
a tónus, modalitás - a nyelvi, stiláris elemzés is megerősíti - mindvégig egynemű.
Az esszényelvet idéző, indázó, többszörösen összetett mondatok több hanghoz
köthetők, s a látószögek is különbözőek.
Ám akármelyik törvénykeresőről van
szó, a leírás mindig a narráció része, mely
- megkockáztatjuk - a regény elsődleges
elbeszélői formáinál is fontosabb. (Szcenikus ábrázolás, párbeszéd például alig
van A szefforiszi ösvényben.)

— «11
ily módon metaforikus hely, az emberi létezés metaforikus terepe.
Szefforisz az idő és a dolgok széttagolhatatlanságának is jelképe. Itt különböző
időkben és helyeken játszódó események
vetíthetők egymásra. („Mint mozaikdarabokra illesztett újabb mozaik töredéke...")
A regényíró is mozaiktól mozaikig, ponttól pontig halad, s ennek messzemenő
poétikai konzekvenciái vannak. Ruben
a múlt terhét magára vállalva, az emlékezéssel a múltat egyúttal jelenné is téve alkotja meg az időt s ezzel együtt önmagát.
A múlt rekonstruálása így személyiségteremtés is egyben. A regény föladja ugyan
az oksági logikát, de megnyeri az önteremtés lehetőségét. Thomka Beáta mondja
- Sándor Iván regényére is érvényesen Camus önéletrajzi művéről, Az első emberről : „A történetet elbeszélő és a történelemben részt vevő személyek sem történetüket, sem önmagukat nem élik meg
folyamatosságként, az én-tudat szaggatottá
válik, az időmúlás a növekvő számú éntudatok és emlékezettudatunk gyarapodásának következménye..." Ebben a külső
és belső hátratekintésekkel szabdalt történetben Ruben önmagához, létének kérdéseihez jut el. Az idő megalkotásának,
a szavak keresésének hatalmas a tétje.
Sikerül-e az új, a szokatlan világkorszak
bizonytalanságát oldani? Sikerül-e az önteremtés? - Egyértelmű igennel aligha válaszolhatunk. Mégsem pesszimista mű
A szefforiszi ösvény. Sándor Iván sem érzi
annak: „Azt mondanám: számvetés a változó civilizációs korszak tényeivel. Felemelt fejjel. Azt kíséreltem meg, hogy
A szefforiszi ösvény végső elnémulása így
legyen beszédes, miközben »a végső lehunyt pillantás« éberen farkasszemet néz
a korszakkal." (Rocinante nyomában, Tiszatáj, 1998/11. sz.)

A regény metaforái közül a címben is
kiemelt ösvény betű szerinti szinten Lévi
házától vezet a templom előtti térre. Ám
átvitt értelemben jelenti a szavak ösvényét
is, melynek nyomán az érzések értelmezéséhez lehet eljutni. Máshol Simon véli
úgy, hogy a megismerés folyamatában
minden ösvény ugyanoda vezet. Ha hiánypótló új szavakat és fogalmakat keres,
akkor minden bizonnyal nem arról beszél, amiről a többi ember. A rendelkezésre álló kifejezések viszont aligha monPoszler György figyelte meg, hogy az
danak bármi lényegeset. S Szefforisz pedig utóbbi másfél évtizedben megjelent Sánmaga a megnevezhetetlenség, mely csak dor Iván-regények valójában egy regény„rejtekösvényeken" érhető el. Szefforisz folyam öt kötetét alkotják, s az öt tétel öt

83 tiszatáj
regénypoétikai variáció is egyben. A Ködlovas (1983) a kronológiát megtartó énregény, a Századvégi történet (1987) a modern tudatregény dialogikusságára példa.
Az Arabeszk (1991) az idővel és térrel szabadon bánó „dialogikusan előadott énregény", a különböző nézőpont- és szólamváltások végül is egyetlen múlt- és jelenkereső tudatnak vannak alárendelve.
Az Átváltozások kertje (1995) hosszanti és
kereszttengelyekre felépített geometrikus
szerkezet. A Tengerikavics (1996) szubjektív és objektív megközelítéseket szembesítő, egyensúlyban tartó, az elbeszélést
esszével keverő „magánregény" és „köztörténet".
Úgy tűnik, A szefforiszi ösvény regénypoétikája az Arabeszkhez áll legközelebb.
Am a példázatos és mitologizáló eljárások
segítségével itt is új poétikai alakzatot sikerül teremteni. Példázat-töredékeket kapunk Bar-Kochbáról, arról, hogy mit mond
Rabbi Akiba Pappusz ben Jehuda kérdésére, de példázatot olvashatunk Hillél és
Sammáj tanítványairól is. A mítoszhoz,
a történetmondás másik őstípusához való
visszatérés ugyancsak azzal a szándékkal
magyarázható, hogy az ember emelkedjen
túl önmagán, hiszen ezzel a látszólagos
önfeladással lehet igazán önmaga. Nincs
itt semmiféle fölismerhető mítoszi történet, inkább a kollektív, nagy mítoszok
után vagyunk. Sándor Iván azonban a mitizálás számos kellékét fölhasználja, s éppen ezen a ponton tudatosíthatjuk a mítosz és a példázat közötti leszármazási
rokonságot. Hiszen a mítosz példázatos
történeteinek is két alkotóeleme van:
történet és értelmezés, eseményes, felszíni
és értekező szerkezet különíthető el. Kéttagú szembeállítások, kétpólusos szerkezetek tűnnek föl (Lévi - Simon, Hillél -

Sammáj), s az archetipikus átsugárzás az
alakokra és a művilág egészére kiterjed.
Az író nem valami „örök emberit" keres,
a szabályozó és alkotó törvényszerűségek
omlásának szuggesztív ábrázolásában lehetetlen nem észrevenni a neomitologizáló
gyakorlat modern jelentéstartalmait.
Külön tanulmányt igényelne a regény
nyelvi megformáltságának vizsgálata. Ez
a szó- és szólamismétlő, gondolatritmusos
szerkesztés, a stilizált, enyhén emelt beszéd diadalmasan szegül szembe a nyelv
tönkretételének manapság oly divatos törekvéseivel. A sokszorosan összetett mondatok bonyolult és merész asszociációs
indázással, váratlan víziós vagy éppen
esszéisztikus jellegű elágazásokkal, közbeékelésekkel rendre áttörik tér és idő határait. Olykor^ mintha mesét olvasnánk például a IDŐ három betűjéről, s a szöveg
további részében sem véletlen a legfontosabb szakrális szám, a hármas misztikája
(három nap, hárman voltak, három idegen, kilenc felé járt, kilencszer három tekercset írnak, kilenc órán át olvassák).
,,Mi ez? Mese? Történelem? Regény?
Érzés? Emlékezet?" - kérdezi Jehuda Hanaszi Simon tekercseit olvasva. A kérdésgubanc akár az olvasóé is lehet. Egy biztos: A szefforiszi ösvényt olvasva talán nem
ok nélkül juthat eszünkbe Hamvas Béla
megállapítása: a regény egyetemes műfaj,
„a nyelv egy neme lett", „a létezés általános és egyetemes értelmezése... nem oly
módon, hogy egy a többi között, hanem
az egyetlen értelmezés, amely az összes
többit magába olvasztja".

f^tuxííar

— «11

1999- január

Ami ugyanaz, és ami más...
DARVASI LÁSZLÓ: SZERELMEM, DUMUMBA ELVTÁRSNŐ
Valamely nemzet fogalmának meghatározása mindenekelőtt kor és kód
függvénye. A kor, amelyben körvonalazódni kezd, igyekszik kitágítani, szűkíteni
vagy esetleg megszüntetni a szó addigi jelentéskörét, átformálva ezáltal a fogalomhoz tartozó személyek helyét e viszonyon
belül. A kód viszont olyan jelentéspotenciálokat szabadít fel az újonnan megképződött szemantikai mezőben, amelyek
etikai, világnézeti vonzatuk miatt a különböző relációkban lévő személyek számára az igaznak tartás feltételeit szabhatják meg. Az irodalom tekintetében mindezeknek rendkívüli jelentőséget tulajdonítottak. Mellőzve egy teljességre törekvő
történeti áttekintést a magyar „nemzeti"
irodalom-felfogásról, elegendő utalni a reformkor idején tapasztalt ez irányú folyamatokra és az azokból leszűrhető tapasztalatokra. Hiszen a magyar irodalmi romantika tendenciáinak szoros összefonódása a nemzetté válás programjával olyan,
sokak által a mai napig is legitimált kódrendszert alapozott meg, amelynek egyi

i

DARVASI LASZLO

aránt része - többek között - az irodalom
művelőinek és a műveknek történő politikai szereptulajdonítás, a műalkotás nyelvének abszolút sztenderdizálása, illetve
egy viszonylag megszilárdult, de azért sok
tekintetben képlékeny fogalom normává
emelése után bekövetkezett merev ítéletstruktúra. E - némi joggal - fundamentális kódnak is tekinthető rendszer segítségével azután az értelmezések természetszerűleg nem bármiféle szövegközpontú,
a nyelviség mentén elgondolható esztétika
szempontjai alapján születnek meg, noha
a például választott romantika korának
irodalom és politika terén egyaránt tevékeny résztvevői (igencsak korszerűen)
a nyelviség tevékeny szerepét hirdették,
s nem kizárólagosan a nemzetalkotás direkt folyamataira vonatkoztatták. Az erre
adott reakciók sincsenek híján a problematikus pontoknak. Hogy továbbra is
a szélsőségek jellemzésénél maradjunk: az
ellenhatás fejlődéstörténete éppen a fogalom kialakulásának pozitívumairól nem
vesz tudomást azáltal, hogy a politikai célzatosságot fenntartva sajátos, de nem kevésbé önkényes alapokon építi fel értelmezői helyzetét, az előzőhöz hasonló „eredményességgel".
Darvasi László újabb kötetét nem lehet e szempontok figyelmen kívül hagyásával kézbe venni. Hiszen a könyv alcíme
és fülszövege képezte paratextusok mentén a „magyar novellák" megjelölés kapcsolatot teremt azzal a hagyománnyal,
amelynek szerkezetét a fenti két felfogás
polaritása közötti ingadozás jellemzi. Az
Jelenkor Kiadó
Budapest, 199«
212 oldal, 990 Ft
W-W

TI.

*t<t' v/
?<5<f #

85 tiszatáj
irodalmi mű persze másképpen reflektálja,
tematizálja mindezt. Mihelyt azonban
megteszi, sokkal inkább válik politikai és
társadalmi érdekek céltáblájává vagy éppen hivatkozási pontjává, mintsem esztétikai értelmezés alanyává. Hogy jelen
megközelítés ezt a csapdát elkerülje, és letérhessen arról az útról, amelyet az előbbi
gondolatmenet látszólag kijelöl számára,
más, az irodalmi alkotás szövegiségét is
számba vevő perspektívát szükséges felmutatnia. Feltehetőleg nem túlzás azt állítani, hogy ezen új perspektívát a megértés
tapasztalatában lelhetjük fel. Hiszen az
olvasás folyamata során minden befogadónak számolnia kell a szöveg hatásmechanizmusának némely jellemzőjével,
melyeknek legalább egy része reflektált
módon áll kapcsolatban ismert és ismeretlen elemekkel. Az elemek ilyen sajátossága eredményezi a befogadás alatt vagy
azután megképződő értékelés megfogalmazásának módját, mely ezáltal egyaránt
függ az olvasó diszpozíciójától, értékrendszerétől és előfeltevéseitől, illetve a szöveg
felhívás-struktúrájától. A befogadói oldalt
meghatározó tényezők viszont a szöveg
másságát csak akkor teszik érzékelhetővé,
ha az azonosítások logikája mellett az elkülönböződés szubverzív effektusai is érvényre juthatnak. A szövegek alteritásának tudatosítása ugyanis elengedhetetlen
része az olyan olvasásnak, amely nem
pusztán adott viszonylatai által megszabott keretek között zajlik, hanem reflektál is saját idegenségére a szöveggel való találkozáskor. Egy irodalmi mű esetében ez
többek között azt jelenti, hogy a feszültség a befogadó és a szöveg nyelve között a
megértésnek olyan aspektusait domborítja
ki, amelyek az ismert elemek azonosságát
felfüggesztik annak érdekében, hogy a szöveg generálta alteritás is érvényre juthasson, és ily módon a befogadó önmagát
másként, a szöveget pedig sajátjaként tapasztalhassa, párhuzamosan egyidejű idegenségük és azonosságuk (felismerésével.

A „magyar" Darvasi könyvében megértési (a befogadó számára: olvasási) mód.
Az erre a struktúrára visszavezetett nemzetfogalom-használatnak viszont egyáltalán nincs karakterológiai vonzata, ugyanakkor ilyen elemeket is be kell vonni az
értelmezésbe, hiszen az olvasó kérdezőhorizontjában elsődleges helyet foglal el
a magyarokról és a velük kapcsolatban álló
idegen népekről alkotott kép. így például
a gyűjtemény nagy részét kitevő szociografikus ihletettségű, Magyarországon játszódó történetek diegetikus szintjén meglehetősen domináns szerephez jut a közelmúlt és a jelenkor emberének sajátosan
elrajzolt, de alapjaiban mégiscsak könnyedén azonosítható helyzete, „sorsa". A Múlik a reggel című novella szereplői - az elvárhatóság szintjén - a lehető legsablonosabb helyszínre, a kocsmába igyekeznek,
s a történetmondó ezt a pillanatot választja
ki mintegy metszetül a mikrovilág egyhangúságának, a szocietás egy részének leírására, érzékeltetve „mindennapjaik lesújtó valóságát". Ez a társadalomkritikai
attitűd azonban csak első pillantásra kézenfekvő: a kocsma zárva van, az érkezésük sorrendjében és ürügyén bemutatott
vendégek pedig ebben a szokatlan helyzetben szokatlan viselkedésre kényszerülnek. Mikor a szociografikus indíttatású
értelmezés ebből olyan következtetéseket
von le, amelyek a magyar emberek (vagy
általánosságban - a novella parabolikus
voltát hangsúlyozva - az emberek) embertelen életállapotára vonatkozó erkölcsi tanulságokat hivatottak hirdetni, szem elől
téveszti azokat a szöveg „idegen" elemei
mentén tapasztalható felhívásokat, amelyek nem vezethetők vissza olyan triviális
megállapításokra, mint amilyenek az alkoholizmusra, az önpusztításra, a minimumra korlátozott életfeltételekre vonatkoznak. Hiszen amikor a Doktor és Marsai érkeztével egy szakrális, a kocsmai szóhasználattól mindenképpen eltérő diszkurzus ékelődik a beszélgetésbe, a min-

1999- január

—

«11

dennapok rendjét felváltja egy olyan hie- mólók, s Dumumba elvtársnő egyönterarchikus rend, melyet már semmiképpen tűen a kommunista nyelvhasználatban törsem vezérelhet a magyar állapotok egy- ténő azonosítás által csatlakoznak az
szerű áttétellel való ábrázolásának igénye, elbeszélő világához, még akkor is, amikor
hanem inkább egy olyan figurációs játék, különböző műfajú szövegek megidézése
amelynek eredményeképp a novella sze- folyik: „Dumumba elvtársnő nyúlánk volt,
replői kizárólag mint szöveg generálta ka- akár egy gazella. Egyik fülében sarló,
rakterek cselekedhetnek és minden csak a másikban kalapács alakú elefántcsontennek alárendelten érvényesül: a szerep- ékszer ragyogott. Nevetése a párját hívó
lők a nem várt szituációra az Azonos lo- leopárd kurrogásához hasonlított. Az ilgikájával reagálnak, „belépnek egyenként lata olyan volt, mint a Kongóé, melynek
a Vadvirág Restaurantba és elfoglalják meg- vizében buja krokodilusok lapulnak.
szokott helyüket" (24. - kiem. tőlem), azzal Dumumba elvtársnő igazi kommunista
a különbséggel, hogy a diszkurzív rend volt..." Az idézetben a szerető leírásának
meghatározta pozíció lényegében deficites olyan kliséi képezik az azonosítás egyik
oldalát, melyek az afrikai nővel kapcsolamarad: „Nem isznak. Várnak." (24.)
A kötet címadó írása is hasonló mó- tos asszociációkból állnak össze, miközdon ad alkalmat a megrögzült elvárás- ben a másik oldalt egyszerre jellemzik
rendszerek produktív felbontásának el- a szocializmus jegyeinek és a hasonlított
ismerésére. Az ötvenes évek világának elemnek a visszaírása a hasonlóba. így
már többféle módon megragadott abszur- a felnőtté válás és az első szerelem sem
ditása Darvasi novellájában ironikus szí- a kommunista internacionalizmus homonezetet kap. A lépten-nyomon elnagyolt genizáló törekvéseiben következik el, haproletárdiktatúra karikatúrája - sokszor nem olyan nemzeti sajátosságokat, újGaraczi László „regényfolyamának" el- szerű, meghökkentő elemeket magával
járásaira emlékeztetve - sokkal inkább a hozó idegenség tapasztalatában, amely
gyermeki perspektívának köszönhetően eredményeképpen a fekete nő iránti szeremarad eredeti, mintsem a pártállamiság lem az elbeszélő ideológiájának megrendümotívumainak groteszk dokumentálása léséért is felelős lesz.
miatt. A vulgár-marxista diszkurzus („ez
A Rövid magyar novellák vélhetőleg
a kislány nem volt birtokában az objektív Darvasi legelső és leginkább közismert
valóságnak" - 188.) például oly módon műfajának, a rövidprózának újabb darabhatja át a gyermeknyelv visszaemlékezés jai. A portugálok három ciklusa (Gólok töráltal közvetített nyelvét, hogy a pátosz ténete, Csókok története, Vidéki történetek)
uralta pártállami szövegrészletek kontex- és A Borgognoni-féle szomorúság második
tusukból kiragadva, idegenként hangza- része, a Történetek Olvasókönyve - melynak egy azonosságra törekvő modalitason ben az előbbi kötetből is szerepelnek írábelül: „paraszt elvtársak és munkás elvtar- sok - hasonló terjedelemben és motivikásak mondtak köszöntő beszédeket, pioní- val jelent meg. A bolondok, a sérült, lerok énekeltek és szavaltak, de még a plé- csúszott emberek, a monoton életvitelű és
bános elvtárs is elhozta Isten elvtárs üzene- foglalkozású szereplők és a hétköznapok
tét" (202. - kiem. tőlem). A Más tapaszta- csodái egyaránt a recepcióban meggyökelata mindemellett a felnőtté érő gyermeki reződő Darvasi-kép részei voltak. Mivel
látásmód érdeklődési körébe kerülő női felfedezhető bennük is az ironikus monem idegenségének feldolgozásában is meg- dalitás, legjobb bizonyítékait szolgáltatnyilvánul: Sáringer elvtárs felesége, a testi- hatják e kép elégtelenségének. Az ...akár
ség felfedezéséről Rákosihoz írott beszá- az urak. címet viselő kétlapos elbeszélés

87 tiszatáj
például a sírásó és a halál tragikus viszonyának rétegeit kezdi ki azáltal, hogy - a
tragédia oldalán - a temetési munkálatok
egyszerűségét egyfelől Borús leépüléséhez
köti, másfelől pedig a Jolánka eltávozása
kapcsán újra megkívánt ásás tényében
a ragaszkodásban és a szent őrültek iránti
tiszteletben rejlő toposzokat hozza játékba.
A cím és annak szövegbeli iteráló megfelelője viszont rámutat egy, a tragikummal
nem kompatibilis útra, amelyen a főszereplő úgy indul el, hogy voltaképpen
ugyanazt teszi, mint eddig („szívja a talpast, két ujjal, ahogy szokta" - 68. kiem.
tőlem) - nem is beszélve arról az utalásról,
hogy maga a sírásó veszejti el magát (sikertelenül). Néhány hevenyészett példa
lehet még a gyűjtemény darabjai közül az
ehhez hasonló módozatokra a Cornelia
Vlad soraiban a halálról alkotott felfogás
módosulása, a Zuhanásban az abszurd pozíciónak a tragikumot ellehetetlenítő működése, és a sok szempontból is figyelemreméltó, de ezen recenzióban részletesen
nem elemezhető Stern úrban a műfajszerkezetek egymásra játszása (krimi, mese,
újsághír stb.) és a szavak elvesztésének
csodába torkolló története. A „magyar"
gerjesztette előfeltevések tehát valóban elkerülhetetlenek e szövegek megértése céljából, de csak annyiban, amennyiben az
értelmezés során szembekerülünk a másságnak és az idegenségének megakasztó,
érvénytelenítő szerepével, s így a hasonlóság és azonosság megkövetelte műveletek
mellett egy invenciózusabb megközelítésmód lehetőségét is megpillanthatjuk.
Valószínűleg nem kevés igaza van annak az értelmezőnek, aki Darvasinak az
iménti szempontok alapján felsorolt szövegeit az „újságíró" érdeklődési körébe
utalja, s ezzel kapcsolatos intenciók mentén megközelítve azokat, a fentiekkel
szembeni ellenvéleményének ad hangot.
Elsődlegesen a Szív Ernő-írások (kiváltképp A berlini fekete füzei), de a szerző tollából származó egyéb sajtópublikációk

csak tovább erősíthetik ezt a koncepciót.
Jelen recenzió értelmezési horizontjában
azonban az effajta megközelítés csak az
előbbi kérdéskör szintjén érvényesíthető.
Hiszen midőn az Azonos és Más nyelvi
együtthatói egy ilyen primer tematikus
közegben a befogadó számára problematizálódnak, a novellák „magyarul" olvasva
csupán szociológiailag leírható, tradicionálisan megformált, negatív helyzetben lévő
alakok tragédiájának felismerésére, és az
ezzel kapcsolatos diszpozíció elfoglalására
szólíthatják fel az értelmezőt. Az efféle
igenlés pedig egyáltalán nem gondol azzal
a hermeneutikai evidenciával, hogy az
adott, közvetlenül rendelkezésre álló információk egyértelmű megfeleltetése a szöveg némely igényének nem feltétlenül járul hozzá a több ponton is nyugvó szignifikáció kibontakozásához. Sőt, a sokak
által dicsért Darvasi-féle naivitás, könnyedség, illetve koncentráltság, poétikai megformáltság konstellációjának tragikumközpontúsága - melyet a „mindennapok
tragédiája" etikai-minimalista ábrázolásának követelménye és illúziója is fokoz sem kizárólagos tulajdonsága e prózavilágnak. Ha ugyanis több szerephez juttatjuk
a néhol minden olvasó számára is nyilvánvaló iróniát, a szövegek tropológiai
szerveződésének szubverzív mozzanatai
az antropológiai érdekeltségű szemantizáló értelmezések azonosságra törekvő álláspontja helyett olyan alternatívát nyújthatnak, amelynek nem az Azonos és a
Más egyszerű dominanciája az alapja, hanem e kettő folyamatos differálásának feszültségteli összjátéka. A tragikumra kiélezett olvasási stratégia ugyan valóban komoly szövetségesre találhat Darvasi prózájában, legalábbis a tekintetben, hogy
felveszi a móriczi naturalista ábrázolás igényének történeti fonalát, amely megközelítés maga is a „magyar valóság" pontos és
egyben megragadó leírásának ballasztjától
szenved. Persze mindezt azzal a különbséggel teheti, hogy elismeri Darvasi szőve-

1999- január
geinek mitikus, az elbeszélés anekdotikus,
„kedélyes mesélő" jellegét is, ami azért
válik fontossá ebben a kérdezőhorizontban, mert ezáltal a tragikus hangot egyedi
és összetéveszthetetlen módon tapasztalhatja. Ám ha a „magyar" olvasási mód
fentebb mintegy konklúzió státuszában
említett vonására, az Azonos és a Más
dialektikus működésére koncentrálunk,
vagyis a tragédiát - más egyéb vonása mellett - mint az ismert elemeknek a hagyományból történő problémátlan átvételét
tételezhetjük, az iróniának olyan szerepet
kell tulajdonítanunk, amelyet a hagyományépítés divergensebb útjai jellemeznek. Az Ugyanaz és a Más diszkurzív játékának első érzékelhető elmozdulását a tragikum és irónia közötti oszcilláció jelentheti.
Az El Qahira című novella jól példázza ezt a dialektikát. Mivel ez a szöveg
tekinthető - más szempontból is - a kötet
legsikerültebb alkotásának, megfigyelhető
benne az a tendencia, amelyen belül nyomon követhetjük, hogy az ironikus modalitást hogyan váltja fel az irónia alakzata,
s hogyan válik ez mintegy a Darvasi-próza
esztétikai értékének próbakövévé. A narrativa alapszituációja viszonylag könnyen
körvonalazható: egy sebesült orosz katona 56 őszén levelet (leveleket?) küld otthonmaradt szerelmének, amiben elbeszéli
neki tapasztalatait, élményeit a külhoni
viszonyokról. Az elbeszélés szerkezete is
hasonló egyszerűséggel határozható meg:
a főhős egyes szám első személyű narraciója a kórházi kezelés idejéből visszatekintve közelít rá az eseményekre, nyitva
hagyva annak eldönthetőségét, hogy vajon a beszámoló - lévén, hogy megfogalmazója vak - egyáltalán levelet ír-e kedvesének, vagy egy diszkurzív törésvonal
mentén állíthatjuk, hogy elmondja saját
történetét. Az első, ami nyilvánvalóan
szemébe ötlik az értelmezőnek, az a szöveg direkt intertextuális viszonyrendszere.
A történetmondás diszpozíciója ugyanis

— «11
közvetlenül teremt kapcsolatot Mikes Kelemen fiktív leveleinek körülményeivel,
hiszen az idegenbe száműzött magyar hasonló módon ad hírt a másik nép körében
zajló furcsaságokról, mint az El Qahira
katonája. Ám talán még termékenyebb
példa lehet a szövegek találkozására a Perzsa levelekkel való összevetés. Jóllehet a
Montesqieu-mű többféle „szerző" tollából
„válogatja" szövegeit, mégis a régi magyar
levélgyűjteménynél sokkal jobban közelíti
az idegenség problematikáját a Darvasiíráshoz. Az El Qahira ugyanis egyszerre
tematizálja a másságot a csodálkozás felismerő aktusa révén és jelöli az Ugyanaz
és Más elkülönböződésének rafinált játékát. Hiszen ezt a novellát a legélesebben
az különíti el az imént említett intertextuális párjaitól, hogy nem az idegenség segítségével tudatosítja olvasóiban saját azonosságukat (tehát nem ismeretterjesztő és
erkölcsnemesítő célzatú), hanem a nemzeti identitásról vallott hallgatólagos tudás
elemeit használja fel, s tulajdonképpen az
identikusban rejlő másság iterabilitását
hangsúlyozza annak segítségével, hogy az
Azonost szembesíti az Azonossal. A magyar befogadók számára a forradalmi
események, a szovjet harcosok félrevezetésében rejlő banalitás, illetve a budapesti
nép viselkedése nem az újszerűség kissé
szórakoztató, kissé pedig okító tulajdonságának kiemelését hozza magával, hanem
önmagunk megértését egy fiktív idegen
nézőpontból. Bár a felvilágosodás szellemében mintha ugyanerre tenne kísérletet
a Perzsa levelek is, ott mégis annyiban más
az alaphelyzet, amennyiben a másik nemzet tagjának véleménye érvénytelen lesz
Üzbég kegyetlen (túlságosan is ismerős)
reakciója miatt, s így az idegenség addigi
tapasztalata helyett az azonosság logikáján
nyugszik a levonható konklúzió. Darvasi
szövege ugyanakkor egy olyan figurális eljárás miatt szabadul meg mindenfajta
aufklérista intenciótól, amely nem csak az
ismert-ismeretlen dichotómiára koncent-

89 tiszatáj
rál, hanem a nyelviség aspektusait is megkerülhetetlenné teszi a receptív folyamat
számára. A litotész szinte már szignifikáns
alakzata a Darvasi-szövegeknek, mivel az
e figura mentén körvonalazódó tropológiai rendszer sok esetben nemcsak egyszerűen megfigyelhető a novellákban, hanem a naivitást mintegy ellenpontozva
nagyfokúan kitágítja az elbeszélés lehetőségeit. Amikor is az orosz katonák félrevezethetősége miatti tudatlanságát mint
sztereotip előfeltevést rögzítjük, számolnunk kell azzal is, hogy a beszámolókat
készítő elbeszélő meglehetősen széles ismeretekkel rendelkezik bizonyos dolgokról (egyiptomi történelem és legendák,
arabok leírása, az Ezeregyéjszaka meséi
stb.). Az a lehetőség pedig, amelyet az
ázsiai és európai szemlélet ütközésének
kibontása jelentene, éppen ezáltal a jelenség által tér le az erkölcsi tanítás megfogalmazását célzó mű útjáról: a magyar
leírás és az ő képviselte konvencionális
elváráshorizont erőteljesen uralja a novella történetének és a narráció folyamatának konkrét szintjét, azonban mégsem
ez válik a szöveg jellemzőjévé, hiszen - a
litotész működése okán - az orosz kiskatona elbeszélésében permanensen ingadozik a tudás és tudatlanság hagyományozott kereteinek szélső pólusai között. Ez
viszont ismételten csupán az olvasó konvenciórendszere felől látható be, leginkább akkor, amikor az ismert elemeket amilyen például 1956 őszének több eseménye is - egy olyan idegen nézőpontból
olvashatjuk, amely a másság relativáló
szempontjainak érvényesítése jogán rávilágíthat a saját konvencióinkban rejlő
reflektálatlan alteritásokra. Abban a pillanatban, amikor a „magyar" mint olvasási

stratégia szembesül önnön viszonylagosságával, elveszíti az igazság birtoklásának
megrögzült formáit, s teret enged a forradalom eseményei kiváltotta tragikum mellett az idegenség perspektívája által megképződött iróniának is, ami ugyanakkor
nem csökkenti a tragédia pátoszát, hanem
a litotész figurális tevékenységének megfelelően úgy növeli azt, hogy mindeközben folytonosan ellensúlyozza a merevnek tekinthető prekoncepciók érvénytelenítésével.
Darvasi László könyvheti kötete e
fenti jellemzés ellenére sok kívánnivalót
hagy maga után. Erényei mellett feltűnően sok az a recepcióban már többször
felemlített sajátosság, hogy a rövidebb novellák csattanószerű lezárásai, elvarratlan
szálai nagy mértékben csökkentik a szövegek hatásmechanizmusát. A már említett nagyfokú várhatóság és kiszámíthatóság rontja a befogadás esélyeit, mivel az
elbeszélés egy pontba fut, annak ellenére,
hogy a történet motivikus és figuratív
szintje több esetben hiányos, és ezért polivalens jelentések megképződését eredményezhetné. Erősen fogalmazva úgy tűnik,
mintha e kötet olyan „melléktermékeket"
foglalna magában, amelyek a készülő
nagyregény mellett keletkeztek, de annak
várható - bár nem biztos, hogy beigazolódó - színvonalát nem érik el. Jóslások
helyett azonban megkockáztatható az az
állítás, hogy Darvasi életműve szegényebb
ugyan nem lett ezzel a novellagyűjteménnyel, de túlságosan gazdagabb sem.

cíLxíUxici

Ó/Zíáct

—«11

1999- január

fried István: „...egyszer mindenkinek
el kell menni Canudosba"
TANULMÁNYOK AZ ISMERETLEN MÁRAI SÁNDORRÓL
Az idei könyvhéten Fried Istvánnak
második, Márairól szóló tanulmánykötetét vehette kézbe az olvasó, a korábbi:
Márai Sándor titkai nyomában. Salgótarján, 1993. Ezúttal is a sok évtizednyi félreértés és („félre")hallgatás után immár
a magyar irodalmi tudatba visszakerülő
íróhoz és életművének rejtelmeihez vezet
el a szerző.
íróról lévén szó, természetes, hogy
M. S. Mester szavaiwal kezdődik a könyv,
Máraival kapcsolatosan e kezdés azért is
jogos, mert ő számtalanszor hangoztatta:
„Valami ocsmány, bábeli bazár lesz lassanként az emberi szókincsből...", továbbá: „A szavak elvesztették igazi értelmüket és értéküket, s ugyanakkor torz és
gonosz erővel átváltoztak valósággá" (7,
33). Az Északiak című lírai Márai-karcolat
kapcsán a végzet, a kaland szavak használatán mutatja be (egyebek mellett) Fried
azt a módot, amellyel Márai a végzetnek
és a kalandnak mint élethelyzeteknek adja
ábrázolását, értelmezését, s ezáltal a nyel-

vészeti, szótári jelentéstől elszakadva,
amely önmagában aligha használható írói
célra, a létről, a civilizációs állapotokról
tud szólani. S ezek az állapotok mutatják
a bábeli bazár válságjeleit: „egyfajta" Márai jellemző, stílusmodort (is) hordozó
szava - bizonytalanságérzet megmutatkozása ez, a beszéd eljelentéktelenedése.
A nyelv bizonyos tökéletlenségének észlelése szinte végigkíséri az emberiséget,
nyelvészeti-szemiotikái áttekintését e kérdésnek Umberto Eco tárgyalja: A tökéletes
nyelv keresése (La ricerca della lingua perfetta nella cultura europea, 1993), Atlantisz Kiadó, Budapest, 1998. Márai másutt
keresi a megoldást. Beszéd és megértés között című dolgozatában Fried kimutatja,
hogy A finn nő című Márai-elbeszéíés
hőse Budapesten, a „testvérnép fővárosában" nem a beszélés révén érti meg az itteni világot, sőt az által egyáltalán nem.
A nyelvismeret, a tudományos ismeretek,
a nyelvrokonság az igazi megértéshez hasztalannak mutatkozik, csak az egyén egészének magatartásformája vezet értékhez,
hoz létre értéket. „A szó összeköt, mert
nem hangzik el, a jelenségekre az egész
ember válaszol" - állapítja meg Fried István (80). Aligha tévedünk, ha az efféle válaszban a fogalomtisztázó gondolat megjelenését észleljük, e gondolathoz való eljutás Márai egyik célja.
Egy ifjúkori regénytöredék fejezetcímmel tárgyalja a tanulmányszerző a pozsonyi Tűz 1922. évi első három számában
Föld címen közölt részleteket. NevelőEnciklopédia Kiadó
Budapest, 1998
226 oldal, 980 Ft

91 tiszatáj
intézeti regény ez, fölismerhető benne
Buda, társadalomrajzzá szélesedő ábrázolássorozata azonban - állapítja meg Fried
- egyszercsak átlép „egy olyan »Kulturlandschaft«-ba, amelyet az intézet mint
modell csak távoli emlékként igazolhat"
(41). A társadalomrajzban a gazdagság és
a szegénység nem szociológiai megosztottságban tagolja a világot, hanem morális
tartást tekintve, párhuzamként Rilkét említi, aki a szegénységet ugyancsak egy újfajtaéletmagyarázat szintjére emeli. Egyébként e tízlapos tanulmányban is, meg
a kötet egészében is megfigyelhetjük Fried
Istvánnak azt az erényét, amellyel tárgyához (jelen esetben: kollégiumtéma az
irodalomban) rendkívül széles körű ismeretkört rajzol; Fried más tanulmányai
kapcsán Niederhauser Emil „fantasztikus
ismeretanyagot" emleget [Magyar Tudomány 1998/6. 762).
Fried Istvánt (irodalom)ismereti tárházának bősége segíti a Márai Sándor Bécsjelképe című rész kidolgozásában is. Márai
számára Bécs azt a fajta városi műveltséget
jelenti, mely publicisztikában, irodalomban, életvitelben valósult meg. Idehaza,
Magyarországon Kassa és Kolozsvár rendelkezik ilyesfajta kulturális környezettel,
anyagi-szellemi kultúrával. Az osztrák
kortársaktól meg lehet Márait különböztetni, az ő számára a monarchia e szimbolikus helye - úgy tartja Fried - előszöveg
(praetext), amelyben Schuberttől Grillparzeren át Hoffmannstahlig tartó kultúra
(másokat ne is említsünk) és művészetszemlélet található, s amelyhez a századforduló magyar kismesterei, illetőleg
Krúdy Gyula tartoznak még. „Bécs olyan
hagyomány, amely Márai regényeit sugározza be, de ezt csak azért teheti, mert
Márai regényeiből e hagyományok álomBécse sugárzik ki" (54), mint ahogy
a schönbrunni sárga színt őrző magyar
kisnemesi kúriákból a messzeségbe tűnő
Bécs és a hajdani turgenyevi nemesi fészkek emlékvilága is.

A monarchiának és Bécsnek a maga
módján Krúdy is megörökítője volt,
Márai Krúdy-élménye regényben is föllelhető, erről szintén értekezik Fried: író,
irodalom a Szindbád hazamegy című regényben. Fried István kérdésföltevése kézenfekvő, válasza ugyancsak, amidőn azt
nyomozza, miféle világról beszél Márai
(már a regény ajánlásában is). A Krúdyt
életében körülvevő világ-e ez? A Krúdyéletmű Magyarország-látomása? Egy, a második világháborút megelőző időkben kialakított emlékkép-világ? Óbuda, a vendéglősök, írók, zsokék s miegyéb urak és
hölgyek világa? Az esszétechnika kibontása mellett Fried irodalomtörténeti választ is ad: a Szindbád hazamegy értelmezési kísérlet regény formájában a dualizmuskori és századfordulós írólét magyarázatára, az életművet létrehozni segítő
„világnak" a magyarázatára, e sok-sok
szálú jelenségeknek bizonyos kulturális
szövete az író és világa, az életmű és legendája. - Finom elemzésekkel mutatja
meg Fried, miként alapozza Márai Sándor
a maga Krúdy-látomását Krúdynak Jókailátomására, például: a Szindbád írta mintegy száz kötet könyv és a Jókai-százkötetes közötti párhuzam; a kelethez fűződő
ezeregyéjszakás szimbolika; a korszakzáródás érzete Krúdynál és Márainál. S mindezek mellett Altenberg és Füst Milán,
Joyce és Ady (másokat itt nem említve) az
elemzéshez kínálkozó és kívánkozó irodalmi vonatkozásrendszerbeli struktúrapontjai árnyalják a képet, amelyben író és
irodalom mutatkozik meg. A Szindbád
hazamegy regény egészében Fried szövegekre reagáló termékeny dialógust lát.
A kassai polgárokról írott tanulmányában a szerző rámutat, hogy Márai jelképet látott Kassában, Kassa történetében
és a polgárságban, valamint e polgárság
történetében is. A dráma lényegi gondolatát Fried így foglalja össze: „...egy történelmi korszakban senki sem maradhat
meg annál, amihez valójában ért, amiben

1999- január
betöltheti a számára kijelölt helyet, amelyben önmaga legjobb vonásait kibontakoztathatná" (114). A jog és a becsület városáról arányosan megszerkesztett dráma fogadtatását is részletezi, a szélsőjobb-oldali
sajtó támadásainak végigolvasása segíti (az
egyébként 1942. december 5-én bemutatott) műnek és szerzőjének jobb megismerését, amint a korabeli értő kritika is.
A könyvnek a Honvágy a börtön után
című fejezete Márai 1945. évi novelláskötetét, a Mágiát elemzi, s belőle részletezőn
A feladat című Kazinczy-novellát is.
A Éried István munkásságát ismerők tudják, hogy Kazinczy éppúgy tárgya érdeklődésének, mint Márai. (A Tiszatáj 1997.
júniusi száma ismertette Fried könyvét:
Vizsgálódások Kazinczy Ferenc körül) Kazinczy az írástudót képviseli-jelképezi, aki
nem akar és nem tud hűtlen lenni a szavakhoz, aki számára a nyelv egyetlen valóság, otthonok és hazák, ég és föld között vándorló-bolyongó művész. Az igazi
hazát az anyanyelvben leli meg, azt védi,
tisztítja, emeli magasba, és mindazáltal autentikusságát is visszaadja. Hasonló írástudói célt lát ars poetica-szerűen kitűzve
a tanulmányíró a Márai-novellában.
Egy röpirat és visszhangja címen tárgyalja a kötet Márai Röpirat a nemzetnevelés érdekében című munkáját, illetőleg azt
a sajtótámadás-sorozatot, melyhez hasonlónak kevés író volt kitéve. Márai röpiratának vitája célt tévesztett, tartja Fried:
„Nem a nemzet legjobb erőinek összefogását eredményezte, hanem érzékeltette
a szellemi és politikai megosztottságát,
a szellemi és politikai tájékozódásban és
annak közvetlen hasznosításában mutatkozó, áthidalhatatlannak tetsző ellentéteket" (148).

—

«11

Márai az írókról és az irodalomról
szólva önmagáról is beszél: egy XX. századi szerző lehetőségeiről, magatartásáról
(Márai Sándor íróportréi); Berzsenyit,
Thomas Mannt, Krúdyt, Goethét, Marcus
Aureliust és másokat megjelenítő, ismertető, méltató írásairól. „Márait vonzzák
ama írótársai, akik értői a szó alkímiájának" (178) — ezert becsüli például Karinthy Frigyest, akinek halálát a budapesti
körúton a rikkancsoktól hallja (!), akinek
enciklopédikus teljességre törekvésében
a fogalomtisztázáshoz való eljutást értékeli.
A kötet utolsó tanulmánya Márai
emigrációs regényeivel foglalkozik (Az őrzés könyvei): Harminc ezüstpénz, Béke Ithakában, Rómában történt valami. A humanitás, a polgárosultság, a műveltség hitének őrzője a dolgozatíró szerint mindhárom könyv.
A tíz résztanulmányt Summázat zárja,
mely mintegy önálló tanulmány arra következtet, hogy amit Márai képviselt a magyar irodalomban, „az a Krúdy és Kosztolányi kezdeményezte irodalomszemlélet
továbbgondolása. A magyar irodalom történetének többszöri megszakítottsága az
oka, hogy Márai 1945-től évtizedeken át
nem lehetett jelen az irodalmunk önszemléletét formáló dialógusban. Életművének
erejét és jelentőségét azonban messzemenően igazolja, hogy az 1980-as évektől
kezdve ismét jelen van" (222).
Aligha kell e Márai-tanulmányok olvasóit arról meggyőzni, hogy e jelenlétben
nem kevés Fried István érdeme sem.

93 tiszatáj

„A Tisza-parton mit keresek?"
Ady Endre izgatott kérdését/felkiáltását valószínűleg minden olyan művész és tudós magáénak érezheti, aki vidéken próbál - olykor méltánytalan helyzetben - jelentőset, a „helyi értékrenden " messze túlhaladót alkotni. A Tisza-parton azonban nemcsak a lelki nyugtalanság,
hanem az elszántság verse. Ezért is választottuk a híres sort sorozatunk címéül, melyben
a magyar kultúra és tudományosság Szegedhez is kötődő jeleseit kívánjuk megszólaltatni.

„Az írás a teremtés illúziója"
PORTRÉVÁZLAT DARVASI LÁSZLÓRÓL
Darvasi László a '90-es évek elején szinte üstökösként robbant be az irodalmi
életbe. Első kötetei, a Horger Antal Párizsban és A portugálok megjelenése után az
egyik legígéretesebb fiatal költőnek, novellistának tartották. Az azóta megjelent könyvei - A veinhageni rózsabokrok (1993), A vonal alatt (1994), A Borgognoni-féle szomorúság (1994), A Kleofás-képregény (1995), Hogyan csábítsuk el a könyvtároskisasszonyokat?
(1997) - rendre sikert hoztak, művészetét Déry Tibor-jutalommal, Szép Ernő-, Krúdy
Gyula- és József Attila-díjjal ismerték el. Legutóbbi kötete, a Szerelmem, Dumumba
elvtársnő kapcsán úgy fogalmazott egyik kritikusa: az, hogy manapság ismét van élő
magyar novellisztika, többek közt Darvasi munkáin mérhető. De nemcsak novellistaként jegyzik, hanem színpadi szerzőként is. A Szív Ernő estéje és a Vizsgálat a rózsák
ügyében című darabja után a harmadikként szintén Debrecenben bemutatott Bolond
Helgát több kritikus is az elmúlt színházi évad legjobb új magyar drámájának találta.
Darvasi Lászlóval pályájáról, az írásról és szegediségéről is beszélgettünk.
- Az ember életében általában meghatározó, hogy honnét indul és milyen gyermekkora
volt. írásaid mintha keveset árulnának el erről...
- Törökszentmiklóson születtem, ott jártam iskolába.
Poros mezőváros az Alföld
közepén, nem messze a Tiszától. Többször kihalt a település, ilyenkor aztán fölverte
a gyom meg a nád, a romok
meg beleporladtak a földbe.
Szeretem a gyermekkoromat,
talán ezért nem írtam még róla.
Tágas volt, kalandos, és híján
volt a megrázó, az elnyomorító élményeknek. Nyilván
az a szülőfölded, ahol először
fáj valami, és ezt az emléket

1999-január

91 ^

^

megőrzöd. Ahol először üt meg a föld. Én ezt a fájdalmat, ahogy öregszem, vagy mit
is csinál a testemben az idő, egyre fontosabbnak tartom. Holott persze Szegeden élek,
a szülővárosomat elhagytam, budapesti lapnál - is - dolgozom. Pesti barátaimnak
szegedi vagyok. A szegedi barátaim jóval többet tudnak erről a városról.
A tudás alatt nem csak lexikalitást értek. Tudni és ismerni a város természetét, jellegét.
A törökszentmiklósiak számára pedig elmentem. A kiadóm meg Pécsett van. Azért ha
otthon vagyok, fölrakom a gyereket a nagyapja biciklijére, és bejárom azokat a helyeket, ahol én fölnőttem. Kanálisok, gyepek, a focipálya, a strand. A házat, ahol az első
öt évemet töltöttem, már lebontották. De az öreg diófa még mindig ott áll az udvaron.
Elszorul a szívem, ha látom.
- Hogyan lettél író, és miért éppen Szegeden?
- Itt ragadtam a főiskola elvégzése után. Néhány év tanároskodást követően újságíró lettem a Délmagyarországnál. Dlusztus Imre barátom egy szegedi JAK-ülésen megkérdezte, nem lenne-e kedvem az újságíráshoz. Volt kedvem. De akkor már megjelent
az első versem a Kortársban, Zalán Tibor közölte. A nyolcvanas évek közepén meglehetősen sok fiatal kezdett itt írni és szerkeszteni. Az első fontos kezdemény talán
a Harmadkor volt, majd néhány évre megcsináltuk a Pompejit, amely most, novemberben búcsúzott el a Jelenkor vendégeként. Sok barátomból azóta többkönyves író, komoly szerkesztő, irodalmár lett. Engedelmeddel nem sorolom őket. Olyan sokan voltunk itt, hogy még véletlenül kihagynék valakit. Mindenesetre inspiráló közeg volt.
- Hogyan született meg Szív Ernő hírlapíró figurája?
- J ó nyolc évvel ezelőtt írtam egy tárcát ezzel a névvel. Akkoriban a Délmagyarország kulturális rovatában dolgoztam. Néhány nap múlva még egyet írtam Szív Ernőről. És még egyet. Ösztönös folyamat volt, afféle önvédelmi reflex. Kitalálni valami
személyeset, valami intimet az újságírás napi robotjában. Odatenni egy kis sorsot két
tudósítás közé. Az újságírás műfajai között olyasmit erősíteni, ami a leginkább irodalmi jelegű. A lehetőségekhez és a kornak megfelelően megidézni Esti Kornélt, Rezeda Kázmért, Szép Ernőt. Aztán elkezdtem rendszeresen publikálni az Elet és Irodalomban, ott például a hatodik éve írom a havi egy tárcámat. Kimerítő és fárasztó dolog, de hát ebből élek. Ebből is. Hadd hozzak egy példát. Olyan ez, mintha a Hrabaléletművön belül komoly rendszerességgel megszólalna Pepin bácsi, és kiáltozna egy
keveset a cipőpertliről, a disznóvágásról vagy a hóesésről. Tarcat írni életmód kérdése.
Ráállsz, és csinálod. És akkor is csinálod, ha kedvesen rádszólnak, el ne felejtsd, hogy
holnap meg kell halni. Az a fontos, hogy mindig tudd a tárca helyét. Túlbecsülni sem
szabad, és lekezelni sem szabad, mert például a tárcáidat olvassák a legtöbben. írsz
mondjuk tíz tárcát, ebből egy jó lesz. Kettő négyes. A többi hármast vagy még roszszabb jegyet kap. Olykor egy tárca megbukik. Elégtelen, kedves Szív. Viszont az egy
ötös osztályzatúért érdemes megcsinálni a másik kilencet. írsz, mondjuk, ötszáz tárcát,
és abból már talán lehet egy olvasható könyvet szerkeszteni.
- Mennyire azonos Szív figurája Darvasi Lászlóval?
- Szív tárcanovellái, kisszínesei és a Darvasi által jegyzett novellák és kisregények
között óhatatlanul van áthallás. Ez kikerülhetetlen. Egyszer egy kritikus azt írta, néha
Darvasi kezd el egy novellát, és Szív fejezi be. Ezt nem azért mondom, mintha egyet
értenék ezzel a megállapítással, mert szerintem arra mindig vigyáztam és vigyázni is
fogok, hogy ilyen módon a két beszédmód ne zavarjon bele egymásba. Legfeljebb egy-

95 tiszatáj
egy Darvasi-írás zárása, végkifejlete kevésbé sikerül, s ilyenkor kézenfekvőnek tetszik,
hogy Szívre hárítsuk a hibát. Néhány hónapja egy újságíró egyszerre csak azt mondta
nekem interjú közben, hogy szerinte Szív sokkal jobb író, mint Darvasi. Mert hogy
Szív természetesebb. Szív él, lélegzik, szaga van. Darvasi szövegei ezzel szemben, úgymond, csinálva vannak. Kimódoltak. Azért ezen jócskán meglepődtem akkor. Vagyis
hát Darvasi meglepődött. Összeszorította a száját, és ha jól emlékszem, egy kicsit meg
is volt sértve. Szív meg ült egy pohár rossz vörös bor előtt a Mojóban, nézte ezt az újságírót és elégedetten vigyorgott.
- A Szív-novellákban rendszeresen felbukkanó alak Bakó András költő, azaz atyai barátod, a három évvel ezelőtt elhunyt Baka István. Mit jelentett ez a barátság számodra?
- Felnőtt fejjel volt az első személyes halottam. Valójában még mindig ő az. Egyszerre volt hallatlanul tapintatos és ingerlékeny, nyílt és zárkózott, hiú és megértő,
zseniális és esendő ember. Nekem a művészetén túl az volt a legértékesebb tulajdonsága, hogy nagyon lehetett szeretni. Azt gondolnám, hogy ez egy nagyon fontos adottság. Vannak emberek, akik nagyon tudnak szeretni, odaadóak és önzetlenek, és vannak olyanok is, mint például István, akiket nagyon lehetett szeretni. Van egy képességed, hogy lehet téged szeretni. Úgy élsz, úgy csinálod a dolgaidat, úgy hajolsz az emberekhez. Te kevesebb embert szeretsz, mint amennyien téged szeretnek. Elete utolsó öt
évében kerültünk közel egymáshoz. Én már nem láttam a fölszabadult, az egészséges
embert, már ha volt ő fölszabadult egyáltalán az életében. Szorongás és blaszfémia tantárgyakból biztosan ötöst adott neki az Isten. Nekem Baka a szenvedő, a betegséget
büntetésként fölfogó, s az ellen az utolsó pillanatig lázadó embert jelenti. Aki két hónappal a halála előtt még a fogait csináltatja. Aki elhatározta, ha meggyógyul, leleplezi
az Űr praktikáit. Aki nem adta oda magát a halálnak, szinte megtiltotta magának,
hogy elgyengüljön.
- Gyerekkorodban nem találkoztál a halállal?
- Az első halottam nagyapám volt. Nagyapámnak dús, vastag bajusza volt, s a bajusz mindig nyálas volt egy kicsit. Ha csókjára emlékezem, most is érzem ezt a meleg
és nedves bajuszt. Ez maradt meg a leginkább belőle. Meg az orra. Szép húsos orra
volt. És amikor meghalt, és feküdt felravatalozva az iszonyú áprilisi szélben, én megálltam előtte, és amikor nem látta senki, azon a celofánszerű anyagon keresztül megfogtam az orrát. És talán sírtam. Akkor érintettem meg utoljára. Megfogtam halott
nagyapám szép orrát.
- Márai azt írja: élni és írni úgy kell, mintha minden cselekedetünk utolsó lenne az életben, mintha minden leírt mondatunk után a halál tenne pontot. Mit gondolsz erről az írói
attitűdről?
- Hirtelenjében azt gondolom, hogy járhatatlan. Élni, talán lehet így, vagy kellene
így élni, de írni, hát nem is tudom. Szerényen kinyilvánítanék némi kételyt. Hogy az
írás technikája nem ilyen lenne. Az elve, talán. De a javítás, a negligálás, az újraírás az
alkotás természetéhez tartozik. Nincs befejezve semmi, ahogyan tökéletes mű sincs.
Márai a sztoikusokból merítkezik. Valaha itt üldögélt, a Duna partján egy római császár, és ő ilyeneket mondott ennek a földnek. Talán azt is megkérdezte magától egyszer, a Duna partján mit keresek én. Én inkább azt mondom, az fontos, hogy a mondatodnak legyen tekintete, s az életen, mint egy erdei tisztáson keresztül a fák közé,
akár a halál torkába is bele lásson. Nézzen csak bele a mondatod a halál torkába, ben-

1999- január
dőjébe, vaginájába, segge lukába. En meglehetős intenzitással vélem látni a halált írás
közben, csak hát a halálnak is számtalan formája van, az elbukás, a vereség a pusztulás.
Szívesen megtapasztalom a vereség vagy a bukás érzését is. De azért fehér zászlót nem
lobogtatok. Sőt!
- Mi a fontosabb az író számára: az önismeret vagy a világ ismerete?
- Valószínűleg az, hogy nem tudjuk. Miután én a világ része vagyok, s az én részem
is a világ, elválasztásra nincs lehetőség. Amit írsz, az mindig te vagy. Amit írsz, az
mindig a világ. Azért írsz, hogy legyél. Azért írsz, hogy legyen világ, mert ha nem
lenne szó, mondat, ha nem lenne vers és regény, nem lenne élet sem. Odahúzzuk szépen Kosztolányihoz a sámlit, aki azt mondja, hogy az író, azért ír, mert nem tudja. Ha
tudná, nem írná. Erősen kívánom magamnak, hogy igazából én se tudjam soha. Elmondom, beszélek és fecsegek róla, jajgatok és nevetek miatta, és közben nem tudom.
Másrészről pedig gyakorta hatalmába kerít egy érzés, hogy amikor, mondjuk, dramaturgiailag megoldok valamit, s erről a megoldásról utóbb úgy érzem, helyes és jó, szóval ilyenkor igencsak csodálkozom. Hogy honnan tudtam én ezt? Miféle tudásból, tapasztalatból jött a megoldókészségnek ez a kegyelme?! Méhecske járt a szádban? Múzsa
a spájzban, az ágy alatt, a fürdőszobában? Az irodalomban és a művészetben az a gyönyörű, már ha műveljük, hogy valami erő a kezünk alá ereszkedik, és, nem azt mondom, hogy megszelídül, vagy megadja magát, de legalábbis velünk lesz. Az írás teremtés illúziója is. Cioran például azt mondja, hogy Isten nem olvas. Viszont, és ezt tudjuk
jól, Isten lelkesen diktál. Több könyvet lediktált már, a Bibliától a Koránig. De vajon
miért nem olvas Isten? Csak nem analfabéta? Mi ugye azt gondoljuk, hogy Isten meglehetős gyanakvással figyeli a művészetet, legalábbis az írásbeli művészetet biztosan, és
az sem véletlen, hogy a nagy tanítók, bölcselők és moralisták inkább a szavaikkal kívántak hatni, tanítani és javítani. Szóval, miért diktál Isten, ha nem olvas? Valószínűleg azért, mert nincs szüksége az olvasásra, Isten benne van a mondatban, beleereszkedik, belebújik, elvackol benne, mint egy kicsi állat, vagy éppen megnöveli, kitágítja,
s ebből a szempontból valószínűleg mindegy, dilettáns versikéről vagy remekműről
van szó. S hogy akkor, persze, mi is lenne a különbség? Talán az, hogy a jó műben,
a remekműben megmutatja magát az a titokzatos erő, melyet nevezhetünk Istennek,
szellemnek. A jó mű közösséget teremt.
- Miből fakad a Darvasiféle szomorúság?
- Nyilván alkati dolog nálam a hiba és a vétek iránti vonzódás. Szív Ernő is gyakorta ír arról, hogy szereti elrontani a dolgokat. En ugyan nem örülök a hibáimnak,
de azt hiszem, valamiképpen szeretem őket. Szeretni azt, amikor elrontasz valamit.
A megbocsátás! Szereted, de közben nem felhőtlenül jó, s azt érzed, hogy a szeretet mögött is van valami mélyen hiábavaló. A hiba biztosabb, mint a helyes megoldás. Akkor
jó a világ, akkor lehet benne élni, ha egy kicsit el van rontva. A tökéletes lakhatatlan.
- A Szerelmem, Dumumba elvtársnő címmel megjelent legfrissebb novelláskötetedről
írja az ES recenzense: „Az eleddig az elbeszélhetőség kételyével megvert elbeszélő helyébe a
fecsegő történetmondó lép, akinek a megszólaláshoz való viszonyát némi léhasággal vegyített ambivalencia jellemzi. Ez a fajta szétáradó elbeszélésmód, sokszor túlcsorduló verbalizmus a kötet darabjainak nagy részét meghatározza." Mit gondolsz erről az értékelésről?
- így gondolta a kritikus.
- Mi a viszonyod akkor az irodalomkritikához?

97 tiszatáj
- Őszinte leszek. Közepesen érdekel, és közepesen tartok tőle. Kinyilvánítok egy
kis respektet, de nem akarok túlzottan megfelelni neki. És nem akarok olyan íróvá
válni sem, aki egy idő után, nyilván a sok negatív értékelés következtében azt mondja,
őt nem érdekli, mit írnak róia. Engem a kritika jól tart, foglalkozik velem, így is és
úgy is. Egy író számára ez is fontos. Fontos, hogy néha fenéken rúgják, ha az eljárás
olykor igen fájdalmas, vagy igazságtalannak tetsző is. Az író, aki kiszolgálja a közönséget, és boldog ettől, és rém elégedett, hogy sikeres, hogy ötvenezres példányokban
kel el a könyve, hazudik, és áltatja magát. Nem a közönséget kell kiszolgálni, hanem
a formát. Minden egyéb, siker vagy bukás, csak ez után jöhet. Nem azt mondom, hogy
tudom, hanem azt, hogy amikor egy tárcát, egy drámát, vagy egy novellát írok, akkor,
abban a formában tudni vélem, mi a dolgom.
- Meglehetősen sok irodalmi műfajban kipróbáltad magad. Melyik áll most a legközelebb hozzád?
- Azt gondolom, hogy a regény az a forma, ami a legtöbb lehetőséggel bír. Regényt
kell írni, mert egy regényben használ téged leginkább és legintenzívebben az idő, vagyis egy regény terében találhatsz a legtöbbet. Szóval nálam a regény vezet.
-A Tiszatáj közölte nemrégiben folytatásokban A könnymutatványosok legendája
című regényedet. Mi ragadott meg ebben a különös történetben?
- Öt éve kezdtem, és egy hosszabb elbeszélésnek indult. Egy adott történet mindig
bír egy adott történelmi korral, amely korban a legjobban él, működik, hangzik, ahol
a legautentikusabb. A történet egy nyomorult 17. század végi kurucról szólt. Egy megtépázott, sokat élt figura a török rabság utolsó éveiben, Magyarországon. Ám a történetben egyszerre csak megjelent öt könnymutatványos, öt titokzatos figura, akik korábban A Borgognoni-féle szomorúság című novelláskönyv rövid történeteinek egyikében szerepeltek. A mutatványosok föltűntek Prágában, Velencében, Ukrajnában, Budán, s egyre inkább tágítani kezdték a regény terét és történeti idejét. A kuruc figura
mellett újabb és újabb alakok, románok és bolgárok, szerbek és zsidók, törökök és
németek tűntek föl, s mindahányan kikövetelték a személyes sorsukat, és bizony nemcsak azt, hanem szülőföldjük történetét és a legendáit is. Öt évig írtam, és most nagyjából kész vagyok. Félek.
- A ti nemzedéketek előtt volt egy jelentős drámaíró nemzedék: Spiró, Bereményi, Nádas, Kornis. Darabjaik többsége színpadra került, és könyv alakban is megjelent. Ugy tűnik, a ti generációtok nem kap annyi lehetőséget, mint ők, és mintha a mai daraboknak
sem lenne olyan visszhangjuk és sikerük, mint annak idején például a Csirkefejnek vagy
a Hallelújának volt...
- Azért Parti Nagy Lajos Mauzóleumának a Kamrában elég nagy sikere volt. Az
a tény, hogy az irodalom, s az író jelentősége, társadalmi súlya és megbecsülése enyhén
szólva óvatosabb mértékű manapság, a drámára is igaz. Ha nem a legigazabb. Az általad említett drámaírói társaság olyan korban kezdett, amikor mindenki tudott mindent hatalomról és életről, vagy legalábbis majdnem mindent, viszont úgy kellett
tenni, élni és működni, mintha nem tudott volna mindent a polgár. Ahhoz, hogy
a dráma elementáris legyen, éppen a műfaji sajátossága miatt, kellett ez a közösen birtokolt tudás, és bizony igen jól jött, hogy a kimondás puszta ténye vagy éppen az utalás,
a sejtetés, eleve feszültséget gerjesztett. Ráadásul az általad említett írók rendkívül tehetséges emberek. Összejött nekik. Persze most is mindenki tud mindent hatalomról,

1999- január

— «11

umbuldákról, szegénységről, nyomorról, gazdagságról. Az emberek tisztában vannak
azzal, hogy milyen az életük, és miért olyan, amilyen. Mármost erről, te drámában
úgy beszélsz, hogy közben tökéletesen szabad vagy. Azt mondasz, amit csak akarsz.
Jó, legfeljebb a nyugdíjas bérletesek dobálnak büfészendviccsel. Az ember nem nagyon
szereti az arcába kapni, hogy mocskos disznó, hogy gyarló, vagy szánalmas. Pedig
néha nem árt. Szóval mintha a dráma elveszette volna a szociográfiai természetű fölhajtóerőt, és elvesztette volna azt a feszültséget, amit a cenzúrának köszönhetett. Ha
darabot írok, nem annyira a közelmúlt, vagy a jelen foglalkoztat, hanem inkább valamiféle általánosabb probléma. Egy közösség és a bűn kapcsolata. A Helga erről szól,
például.
- A Bolond Helga nagy sikert aratott Debrecenben, több kritikus is az év legjobb új magyar drámájának ítélte. Elégedett voltál a színrevitelével?
- A darabot Czeizel Gábor rendezte. Én, amennyire csak lehet, tiszteletben kívánom tartani egy rendező elképzelését, stílusát. Szeretem elnézni, hogyan próbálnak
a színészek, de nem szólok a dolgukba. Legfeljebb, ha megkérdeznek. Próba után odajön a színész, kellene, kéne még egy mondat. Piát, talán kap. Vagy megkérdezi, mit
szólok ahhoz a mondathoz, amit ő talált ki. Olykor észre sem veszem ezt. Ha jól
értem, Gáborral a kritika nem bánt kesztyűs kézzel.
- Miért nem láthatunk Darvasi-darabot Szegeden is?
- Ezt ne tőlem kérdezd! Én megpróbáltam. A Helgát ugyan a Katona ösztöndíjasaként írtam, végül is, azt hiszem, nem illett bele Kamra profiljába. Aztán nagy tisztelettel és valamivel óvatosabb várakozással elhoztam ide, Szegedre is, és itt se illett
a képbe. Nekem ugyan nem mondták meg, miért, és ha nem, hát nem. Azt hiszem,
ilyenkor egy jóravaló és rendes író érezhet néminemű sértettséget. Pedig az alaptörténet egy pékcsalád kiirtásáról szól, és ez a téma, enyhén szólva, ismerős errefelé. Semmi
kedvem mellébeszélni. Nekem meglehetősen fáj, hogy nem lehet Szegeden darabom.
Ha a Helga után nekem valaki azt mondja, hogy édes öregem, te olyan darabokat írsz,
amelyek nem férnek bele a mi elképzelésünkbe, akkor én megköszönöm, hogy szóba
álltak velem, és keresgélek tovább. Ha jól emlékszem, induláskor volt a mai szegedi
színházi vezetésnek egy olyan terve is, hogy mai, fiatal, netán helybéli szerzőknek is
lehetőséget ad. Mármost a helybéli, fiatal szerző is olyan fajta, hogy nem tölti el túlzott lelkesedés attól, ha kutyába sem veszik. Ráadásul úgy tetszik, mintha ez idő alatt
egyáltalán nem mutattak volna be élő magyar szerző darabját a szegedi színházban.
Pedig túlzott kívánalmak nem lennének. Például egy egyfelvonásos stúdiódarab szerződése százötvenezer forintot taksál. Annyiért már őrült lelkesedéssel elkövetsz egy
darabot, majd pedig hónapokig konzultálsz a dramaturgoddal, meg a rendeződdel, újraírod, szöszölsz, dolgozol. Miközben azt olvasod, hogy csak egy előadás díszlete több
millió forintot tesz ki. Viszont hangsúlyoznám, és ez nagyon fontos, én nem akarok
beállni a mellőzött, a jogosan vagy jogtalanul megsértett szegedi színházi emberek
meglehetősen népesnek tetsző táborába. Ebben a kérdésben kizárólag magamat képviselem. írtam eddig három darabot, és mind a háromnak volt premiere. Azért ez egy jó
arány. A Vizsgálat a rózsák ügyében című darabot ráadásul Pécsett is bemutatták.
Azóta nagyjából elkészült az új opus is, és ez is Debrecenbe ment. Nem kéne feltétlenül Debrecenbe menni, de hát ez van.
- Most milyen nagyobb munkán dolgozol?

99 tiszatáj
- Talán hozzákezdek egy újabb regényhez. Ez a téma a 19. század közepére kívánkozik, valahová Európába, Svájcba talán. Látok egy érintetlen, tehát titkos bűnökkel
és elfojtott tragédiákkal teli világot, ahol egy szép napon megjelenik egy tájkritikus. Ez
az ember azt mondja, hogy a teremtés nincsen befejezve, és hogy ő Isten kritikusa. Valami ilyesmi. Majd látjuk.
- A Tiszatáj portrésorozatának címe egy Ady-sor: „A Tisza-parton mit keresek?" Hogyan válaszolnál erre a kérdésre?
- Nem tudom. Nem tudom, mit keresek itt. Amikor keresek, nem itt keresek, hanem sokféle helyen keresek. Erről szól a regényem, például. Viszont itt élek. Az a jó,
szerencsés és megbecsülendő ebben a helyzetben, hogy eddig innen bárhová elmehettem. És mindig visszajöttem.
Jtolíá

St C^ÍCrLt

A szegedi Juhász Gyula Művelődési Központ, a JATE Kulturális Kuratóriuma és
a Baka István Alapítvány „Én itt vagyok" címmel országos vers-, énekelt vers- és prózamondó versenyt rendezett november 28-29-én az egyetem Dugonics téri Aulájában,
ahol Baka István születésének 50. évfordulójára Olasz Sándor, a Tiszatáj főszerkesztője emlékezett.
'
*
A Tiszatáj Könyvek sorozatban Grezsa Ferenc
kiadatlan Németh László-tanulmányai jelentek
meg „A mintaélet forradalma" címmel. A könyvet
K
(. RZSA pERENÍ.
A mintaélet forradalma"
a Nemzeti Kulturális Alap, a Grezsa Ferenc Emlékalapítvány és dr. Rapcsák András országgyűlési
képviselő, hódmezővásárhelyi polgármester támogatásával adtuk ki.
Kiosztották a Kisteleki-alapítvány
díjait.
A szegedi Somogyi-könyvtárban az alapítvány névadójának, Kisteleki Edének (1861-1931) születése
évfordulóján kiosztották a várostörténeti pályázat
jutalmait. Jutalomban részesült dr. Szilágyi György
a szegedi városi tanács 1971 és 1990 közti működéséről, Monostori László a szegedi könyvterjesztés
1848-tól napjainkig terjedő tevékenységéről és
Komoly Pál a századforduló jeles alapítványtevőjéről, Oltványi Pálról írott dolgozatáért.
Az alapítvány bírálóbizottsága hamarosan
közli a 2000. évi pályázati fölhívását.

Író** NAnrth Lászlóról

Néhány szerzőnkről. JÁSZ ATTILA költő a tatabányai Ú j Forrás szerkesztője.
PAPP SÁNDOR ZSIGMOND a legfiatalabb erdélyi írónemzedéket képviseli. DOBOZY
HAJNALKÁnak Buborékok címmel jelent meg novelláskötete. Budapesten él. LÉVAI
ÁDÁM grafikusművész Tatán él, a Képzőművészeti Főiskola tanára.

Februári számunk tartalmából:
T O R N A I JÓZSEF, LÁZÁRY RENÉ SÁNDOR, M A R N O JÁNOS,
VILLÁNYI LÁSZLÓ versei
DARVASI LÁSZLÓ n o v e l l á j a

Összeállítás fiatal vajdasági írók műveiből
CSÍKI LÁSZLÓ, PÁL JÓZSEF esszéje

Bányai János Maurits Ferencről

