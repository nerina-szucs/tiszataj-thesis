V3

2003 DEC
2 0 0 3 . DEC. « 57. ÉVF

Ágh István, Gergely Ágnes,
Nagy Gáspár, Tőzsér Árpád versei
Ivan Bunyin novellája
Tandoritól - Tandoriról
Görömbei András, Miskolczy Ambrus,
Szőke Katalin tanulmánya
Diákmelléklet:
Vadai István Kosztolányi Dezsőről

tiszatáj
IRODALMI FOLYÓIRAT
Főszerkesztő:

OLASZ SÁNDOR
Szerkesztő:

HÁsz RÓBERT
A szerkesztőség tagjai:

ANNUS GÁBOR
(művészeti szerkesztő)

DOMÁNYHÁZI EDIT
(nyelvi lektor)

HAJÓS JÓZSEFNÉ
(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
T
a Nemzeti Kulturális Örökség Minisztériuma
Nemzeti Kulturális Alapprogram
TTs! rff
támogatásával.
HM/KII KI LTI H.\US ORÖKSfX,
"«AIA»*"
Felelős kiadó: Tiszatáj Alapítvány.
MINLSZTÉBirMA
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Kinyik Erika.
Internet: www.tiszataj.hu e-mail: tiszataj@tiszataj.hu
A folyóirat internet-szolgáltatója a V-fon Rt.
Szerkesztőség^ 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a HIRKER Rt. és az N H Rt. Előfizethető a hírlapkézbesítőknél és a Hírlapelőfizetési
Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin,
vidéken a postahivatalokban; közvetlenül vagy postautalványon, valamint átutalással a Postabank Rt. 11991102-02102799-00000000 pénzforgalmi jelzőszámra.
Egyes szám ára: 200 forint.
Előfizetési díj: negyedévre 600, fél évre 1200, egész évre 2400 forint.
ISSN 0133 1167

Tartalom
LVII. ÉVFOLYAM, 12. SZÁM
2003. DECEMBER
NAGY GÁSPÁR: Utókor (11); Utókor (12) ...................
GERGELY ÁGNES: Rekviem egy évszázadért ................
JÓKAI ANNA: Felismerés ..............................................
BÁNKI ÉVA: Hetedhétországban ...................................
ÁGH ISTVÁN: Gyerekálom; Gyalogút; Szemfényvesztés ............................................................................
TŐZSÉR ÁRPÁD: Euphorboszról egyébként azt beszélik; Prótesziláosz......................................................
IVAN BUNYIN: Aglaja (Fordította: Szőke Katalin) .......
SZŐKE KATALIN: A szerelem és halál vonzásában (Ivan
Bunyin alkotói útja) ................................................
TANDORI DEZSŐ: Kis Témakör: A Nagy Helyzet;
A tűz testcsonk .......................................................
FOGARASSY MIKLÓS: ’Meglódít valami, aztán hajrá és
jaj’ (Tandori Dezső: Zabkeselyű) ...........................
ACSAI ROLAND: „…ha a költészettel élsz” (Tandori
Dezső: „Hol élsz te?”) .............................................
TÓTH ÁKOS: A szabad-iskola-kerülő (Tandori Dezső:
„Hol élsz te?”) .........................................................

3
8
11
12
21
23
25
32
39
47
52
55

TANULMÁNY
MISKOLCZY AMBRUS: „Szabadság, szerelem” – a csillagok jegyében (Gyulay Lajos és Petőfi Sándor találkozása) ....................................................................
GÖRÖMBEI ANDRÁS: Ezredváltó, sűrű évek ................

60
79

KRITIKA
VASY GÉZA: Szegedi Don Quijote (Petri Csathó Ferenc: Kődoboz) .......................................................
FÜZI LÁSZLÓ: A Márai-kutatás legújabb eredményei
(Fried István és Lőrinczy Huba újabb könyvei) ....

91
96

„A Tisza-parton mit keresek?”
HOLLÓSI ZSOLT: „A tűzzománcnak mágikus hatása
van” (Beszélgetés Papp György képzőművésszel) .. 100
Szerkesztői asztal ........................................... a belső borítón

ILLUSZTRÁCIÓ
MAURITS FERENC festményei Tandori Dezsőről
a 38. és az 59. oldalon
PAPP GYÖRGY munkái a 7., 10., 20., 24., 78. és a 95. oldalon

DIÁKMELLÉKLET
VADAI ISTVÁN: Az albatroszok fészekrakása
(Egy Kosztolányi-vers utóélete)

NAGY GÁSPÁR

Utókor (11)
Nyugtalan lesz a tenger,
kedvesem, ha mindig csak
hazafelé... Ithakára gondolsz,
jobb beletörődni abba,
hogy elmúlunk itt, mint a
füvön lelt reggeli harmat,
ha megsimogatja a fény,
amint a szigetek mögül
rendre álmosan előbukik
egy másNAPos korong
formájú izzó parázs-fej,
mely hozzád hasonlóan
delejes testem körül bolyong...
és ezen csábos szavak után
szemeim dörzsölni kezdtem
és mindkét zúgó fülem
ugyancsak jól hegyeztem
mert „a fehérkarú Nauszikaa
énekelni kezdett”, ahogy
ezt egy királylány teheti:
szertelenül és kihívóan,
bár hangja valós értékét
én föl nem foghatom,
csak álomi szépségét,
amint frissen mosott
ruháitól szabadulni látszott,

4

tiszatáj
vagy csak a tenger felől
támadt cinkos jó fuvallat
göngyölgette ki előttem,
vakulni indult szemeim előtt,
aki álmában is partra vetődött,
elcsigázott, tegnap még
Odüsszeusz nevű férfi valék:
tehát messzire elkóborolt,
és időnként az istenek
irgalmából s kegyéből
ködbe vesző, láthatatlan vándor,
ki csak nyomorult irháját
mentené a viszontagságos
jelenben, de most bizony
bevallhatóan hebegve ámul
az eléje tévedt káprázaton,
merthogy épp eleget járt-kelt,
csavargott fényes bulvárokon,
s kóborolt sötét sikátorokban,
de főleg képzeletében lett
rettentő kalandokra éhes,
fölmálházott, elszánt utazó,
s lám, Nauszikaa mindig
a legváratlanabb helyen
és pillanatban bukkant föl
előtte, mindig szembe jön,
és mosolyog rá sejtelmesen...
de nem mert szemébe nézni,
sosem, mert talán hitte is
rendületlenül, hogy várja
a ködökön túl mégis Ithaka...
őrizte még szemei mögött,
legbelül azt a képet....
és Naszia hercegnő lépett
Nauszikaa helyébe,
mintha a meghosszabbított világ
jelentette volna be magát

2003. december

5
valami előkelő szállodába,
mondjuk utószezonban,
levélhullató, álmos fürdőhelyen,
de a szeszélyes-szép Naszia már
a mohó utókorra spekulált,
ezért mobilja állandóan fülelt,
majd különös jeleket adott,
de Odüsszeusz már döntött
és búcsúzott is: – csók Naszia
hercegnő, ég veled Nauszikaa
királylány, mert lám, valami
mégiscsak hazafelé von,
bár ti tudjátok titkomat,
a keserű valót: Odüsszeusz,
ha egyszer véletlen hazaér is,
már rég nem az, aki volt...

Utókor (12)
De gyönyörű lesz majd
a visszatérés, ha nem is
a napfényes Ithakába...
most szépen elgondolom,
hogy a világ túlvégéről
jövök hozzátok, drágáim,
szakállasan és sírsoványan,
vagy még az emlékezet
előtti szűz időkből,
hetykén és fiatalon,
és zavartan porolom
magamról az anyaföldet,
s leverem a csillagszemétként szitáló
időtlen meteorport...,
és úgy, mint a
szeretetre sóvár,

6

tiszatáj
küszöbre kitett
árva gyermek,
pólyáló nagy
havakat képzelek,
s kéken-csikorgón
becéző fagyot,
meg éppen egy
szentkarácsonyestét
mikor hozzátok
végre betoppanok...
még a helyem se hűlt ki,
csak a félig ivott kávém...
míg az asztal sarkán évekig
tömény szurokká nemesedve
hűséggel várt és várakozott,
mert messze földön híres
koffein-emlékezete nem
feledte: aki innen elmegy,
az ritkán lesz visszatérő,
gonddal terített asztalnál
újra régi kedves vendég,
s pont ezen a szép,
áldott karácsonyestén
gyöngül el úgy a szíve...
hogy a boldogságtól forró
könnye hirtelen kicsordul,
mert a sohase vágyott,
ilyen-olyan utókorából
csak a sűrűn szitáló porhó
csillogó szövetébe írva
jelként marad ott majd
két emberforma lábnyom...
azt mondja: talán a költő,
talán az apostol János
ott az asztalnál, ahogy
egymás mellett ültek,
mikor már mindenütt

2003. december

7
angyalok lepték el a várost,
s a krónikák szerint ide
aztán könnyen berepültek,
„Ne szóval és nyelvvel
szeressetek,
hanem tettel és igazsággal!”,
talán mindketten mondták,
egyszerre, de mintha csak
valami visszhang ütődne
vissza, vagy egyszercsak
mintha még éjfél előtt egy
ismerős dallamú harang
kondulna hosszan az éjben,
kérdezem is: hát megszületett?
Istenem, lehet hogy mégis
végleg hazaértem?

8

tiszatáj

GERGELY ÁGNES

Rekviem egy évszázadért
Mind, mind alusznak a dombon.
(Edgar Lee Masters)

Hol van György, Ottó, Miklós, Imre és Péter?
Aki honvágyát az izzó afrikai kutakba is belefúrta?
Aki az önérzetből összetákolt angol mondatoktól
a magyar népdalig emelkedett?
Aki Toulouse-Lautrec-i széles fekete kalapban, piros
sálban álmodta, hogy megírja a nagy regényt
az emigrációról?
Aki elbeszélte szétroncsolt ifjúságunkat és a lányok
átnedvesedett fehérneműjét?
Aki a piszkos mélyből halálba vonzódott a tisztaságért?
Mind, mind alusznak a dombon.
Hol van Sára, Erzsébet, Ágnes, Eszter és Zsuzsanna?
Aki a tajgáról megkettőzött bátorsággal hazajött
elgyávulni?
Aki azt kiáltozta: „Szeretlek!”, és a rémülettől
rémülten okádott?
Aki keményhúsú érzékenységgel tudta minden őrületnek
a végét?
Aki az utolsó utáni percben tanult megbocsátani?
Aki lekurvázta a másikat, mert bement meginni
azt a whiskyt?
Mind alusznak, alusznak a dombon.
Hol van a homok és a roncs,
a haza és a mélység,
a széles fekete kalap és a népdal,
hol vannak a mondatok és a nedvek,
a nagy regény és Toulouse-Lautrec Párizsa,

2003. december

9
hol van a leányszobák vágyakozása,
hol a kutak és hol a tisztaság,
a lobogó piros sál és az emigráció?
Mind, mind alusznak, alusznak a dombon.
Hol a bátorság és a keménység,
hol a „konyec” azon a közeli tajgán,
az utolsó perc, a megbocsátás,
az okádék, a kurvaság,
hol az érzékenység és a whisky
vagy a pálinka, hol a „szeretlek”,
a pillanat és a kiáltozás,
és amin végül bemennek, hol az ajtó?
Mind, mind alusznak, alusznak, alusznak a dombon.
Hol van Fábián, az öreg suszter, a szép magyar
bajuszával?
Aki lekurvázta a másikat, mert bement meginni
azt a whiskyt?
Mind alusznak, alusznak a dombon.
Hol van a homok és a roncs,
a haza és a mélység,
a széles fekete kalap és a népdal,
hol vannak a mondatok és a nedvek,
a nagy regény és Toulouse-Lautrec Párizsa,
hol van a leányszobák vágyakozása,
hol a kutak és hol a tisztaság,
a lobogó piros sál és az emigráció?
Mind, mind alusznak, alusznak a dombon.
Hol a bátorság és a keménység,
hol a „konyec” azon a közeli tajgán,
az utolsó perc, a megbocsátás,
az okádék, a kurvaság,
hol az érzékenység és a whisky
vagy a pálinka, hol a „Szeretlek”,

10

tiszatáj
a pillanat és a kiáltozás,
és amin végül bemennek, hol az ajtó?
Mind, mind alusznak, alusznak, alusznak a dombon.
Hol van Fábián, az öreg suszter, a szép magyar
bajuszával?
Hol a napfényszínű ház, a sötét léckerítés?
Hát a sebészprofesszor, aki nyombélfekélyt operált
már az első háború után?
És a szekér, a hosszú, hosszú kövesúton?
A szekér meg a sok kő, ami szétrázta a sebet?

2003. december

11

JÓKAI ANNA

Felismerés*
Gergely Ágnes születésnapjára

Neked a bedeszkázott ablak.
Nekem egy kulcsrazárt szoba.
A jelen mulandó.
A múlt nem múlik el soha.
Vékony páncélt adott az Isten –
de a kard erős, hogy segítsen.
A versed szétveri az árnyat.
Nehéz volt.
Megcsináltad.

*

Elhangzott a Fészek Klubban, 2003. október 8-án, a születésnapi ünnepségen.

12

tiszatáj

BÁNKI ÉVA

Hetedhétországban*
Míg elbeszélésemben évtizedeket töltöttem föld alatti börtönökben, a líceumhoz egyre kevesebb lett a türelmem. Reménytelen folyosókon baktattam,
kezdődött a tornaóra, a szlovákóra, a matematika, felvettük a kabátunkat,
mentünk tovább, valahova megérkeztünk, letettük a táskánkat, letettük a kabátunkat. Túl voltunk a Petőfi Sándor szavalóversenyen, Zalán tanár úr engem
mint nemzeti kiközösítettet, a legutolsó sorba ültetett, remélem, Imre, itt már
nem hallasz olyasmit, ami felpiszkálja a humorérzékedet. Semmit sem találtam. Arra a madárhangos hajnalra gondoltam, amikor biztos voltam benne,
egy-két év, és Böbével leszek Párizsban. Az ellenséghez húzol, mondta gúnyosan Zalán tanár úr. De novemberben már nem volt hova húznom, nem volt
miért vágyakoznom, tudtam, nem érdemlem meg, hogy tanuljak, éreztem,
mindenben bűnös vagyok, mindent elrontottam. Hallottam, hogy Böbe meséli
a Bujdosó-ház konyhájában, esküszöm, Károly bácsi, ez a gyerek még a szoknyámat se emelhette fel.
Míg Zalán tanár úr búsult, és Petőfi maradék csapatai keringtek a szibériai
börtönökben, anyuska is minden idejét a tanulásnak szentelte. Nem akarom,
hogy Prágában kijátsszanak, mondta, csak azért tanulok csehül, mondta, hogy
értsem a legújabb földtörvényeket. Mert anyuska félt, hogy Masaryk egy parcellácskát elragad tőlünk, és félt, hogy a bátyámat elviszik Prága mellé katonának. A visszatért Jozef Hálekkal kérvényeket íratott, hogy ifj. Torma Bélával
(105 hold), akinek apja a paraszti önszerveződés, a haladás mártírja, bátyja pedig az imperialisták háborújának áldozata, gyakoroljon a csehszlovák állam
méltányosságot. Anyuska Jozef válla fölé hajolt, mikor silabizálták a választ,
Jozef nem tudott jól magyarul, anyuska nem tudott eléggé csehül, de megjött
a felmentés, mondták boldogan. Az Első Köztársaság anyuska köztársasága volt.
Galánta mellett kaptunk még egy darabka földet az Esterházy uradalomból,
a parasztkéz újra olcsó lett, volt kivel megművelni a földjeinket, és a köztársaság
– ez aztán megnyugtatta anyuskát – illő gyanúval tekintett minden magyar paraszti önszerveződésre. Nem kell a gépkölcsönző-állomás, mondta, és bármilyen rossz nyár volt 21-ben, 22-ben, a mi földünkbe az ősök mintha aranyat
rejtettek volna. A gondolatokból, az álmokból is mind búzaszemek lettek.
Untam már ezeket a leckéket, untam ezeket a búzaszemeket, és megbotránkoztattam a pozsonyi papot is, mikor megkérdeztem, miért nem fogadta el az
*

Részlet a 2004. márciusában megjelenő Esőváros c. regényből.

2003. december

13

Úr Káin áldozatát, hiszen, ha egy kis szíve van, tudhatta volna, mi lesz belőle.
A pap megrökönyödött, ha van egy kis szíved, mondta, tudhatnád, ha ilyesmiket kérdezel, micsoda csalódást érez édesanyád. Volt szívem, ezért éreztem,
hogy ő már évekkel ezelőtt csalódott bennem, és tudtam, már csak makacsságból taníttat. A dac olyan, mint a bűn, mondta a pap, és én rugdostam a régi
gesztenyéket a pozsonyi parkokban, és éreztem, bárhova rúgom, mindig elém
pördül ugyanaz. Mindig ugyanaz, mindig ugyanaz, ledobtam a táskámat egy fa
mellé, benne a könyveket, a tolltartót, amiből már elvesztettem a ceruzáimat.
Mindenből hiányzik valami, gondoltam, jó lenne, ha velem együtt elveszne
Bratislava. Rugdaltam a fasorban a gesztenyét, és mikor megfordultam, észrevettem, hogy egy bokor alól előfut egy árnyék, és odaszalad a fához, ahova ledobtam az iskolatáskámat. Düh és kíváncsiság hajtott a cigánylány után, futottam utána, lendületemben lesodortam a sétányról, a lány köhögött, elbotlott,
én is elbotlottam a lábában. Hogy megüthette magát, gondoltam zavartan, de
a lány csak nevetett rám.
Na, hogy hívnak, kérdezte. Meghökkentem a magabiztosságán, de a lány
csak nevetett, felhorzsolta a térdét, sáros lett a szoknyája, csúnya kis cigánylány, gondoltam, ráncos az arca, pedig még gyerek. De csiklandozott a nevetése, hirtelen nem is értettem, mit akar tőlem, hogy elkapjam vagy hogy elszaladhasson a táskámmal. Hány éves vagy, kérdeztem. A lány úgy nevetett,
mintha azt kérdeztem volna, Wilson Mesto merre van, őt se a nevek, se a kora,
se Wilson Mesto nem érdekelték. Kérte, adjak valamit kenyérre, de ha nem
adok, legalább sétálgassak vele. A súlyommal még félig ránehezedtem, de csak
nevetett, mit loptál eddig, kérdeztem. Sétáljunk egyet, mondta a lány, mért
nem sétálunk egyet, kérdezte, pedig még nem húztam el a szoknyájáról a térdem. Most már én is nevettem, hisz ez lenne a Zalán tanár úr szívéhez illő látomás, gondoltam, Párizsról álmodozva, egy ráncos cigánylánnyal sétálgatok Pozsony közparkjaiban. De most nincs sehol rendőr, mondta a lány, mintha a sétálgatástól csak a közrend tarthatna vissza.
Sokféle világ van, gondoltam, míg sétáltunk együtt, és a lány vidáman belekacagott az arcomba. Rajtam líceumi egyenruha, a cigánylányon rózsás, sáros
szoknya, cipő nem is volt a lábán. Talán az elveszett Magyarországnál is jobban fájunk a sétálgató öreguraknak, gondoltam, ahogy séta közben vizsgáltam
a megrökönyödött pofaszakállakat, csak egyetlen egy öregúr volt, akinek nevetés csillant a szemében. Mit loptál eddig, kérdeztem jó hangosan, hogy a szakállasok is hallják, de a lány nevetett, és elmondta, ma igazából csak sétálgatni
szeretett volna, ahogy ránéztem, már tudtam is, hogy ez az igazság. De nini,
ott az a fiú, őt majd megnevettetem, gondolta. Most már én is vele nevettem,
a szentem napja novemberben van, mesélte, ilyenkor, ha bemegyek egy városba,
nem lát meg egyetlen rendőr sem. Kérdeztem, ki az ő szentje, de a lány, akit
magamban Manókának hívtam, nem emlékezett. Mikor hátramaradtam, lát-

14

tiszatáj

tam, mint a barázdált kő, olyan a talpa, de a körme rózsaszín, mint a csecsemőknek.
És a szent jól őrködött, mert nem látott meg bennünket egyetlen rendőr
sem. Tilos egy szegény cigánynak bejönni ide, magyarázta a lány, manókásan
elfintorította az orrát, és megkért, hogy a városból kifelé menet vegyünk valami édességet. Vettünk is, az üzletben a segéd még csak nem is nézett a szemembe. Eltűnök a földről, gondoltam, anyuska majd misét mondat értem,
utána átíratja a bátyám nevére a földjeimet, Manóka úgy kuncogott, olyan éhes
és kortalan volt a nevenincs szent védelmében, mint aki erősebb és szilárdabb,
mint a háború, a zászlók, a múlt, az ígéretek. Manóka nem ismert múltat vagy
jövőt, a cselekedetek az ő világában soha nem értek véget, most megyek, most
csinálom, mondta Manóka, beszédének varázsa erősebb volt a füstszagnál is,
ami körüllengte a ruháit.
Baktattam Manókával a csehszlovák államot és Magyarországot elválasztó
határsávban, a Ligetfalu határában hozzánk csapódó többi cigánnyal hallgattam az örökös jelenről szóló történeteket, most végre elvesztettem mindent,
jutott eszembe. A Burg a régi uradalmi világban egy tisztiszállás volt, a tornyocskás ablakokból a régi gazdatiszt nézett végig a szántókon, de a határsávban nem volt szükség gazdatisztre és szántókra, a cselédszállások putrikká változtak, mögöttük húzódtak a Csehszlovákiát az új Magyarországtól elválasztó
drótakadályok. A csehek békések, mondták, nem zavarnak el senkit, csak nem
szabad ingerelni őket, éjszaka annyira félnek, hogy egymagukban lövöldöznek
a levegőbe. Így halt meg Manóka nagyapja, mesélték, körülnézett volna a magyarországi éjszakában, de az egyik cseh belelőtt a sötétségbe, a mocorgásba.
Én is féltem, hogy a sötétben beleszaladunk az ijedős határőrökbe, de míg sajnálkoztunk szegény nagypapán, elértük a Burgot és a kunyhókat. Itt tüzet sem
lehet gyújtani, magyarázta, mint valami ápoló vagy állatszelídítő, az egyik bátya, mert ha tüzet látnak, a határőrök attól is ijedeznek. Egy idő múlva már
éreztem a talpamban a suttogásokat és az árnyakat, lépdeltem a kunyhók felé
Manóka kezét fogva. Büszkébb voltam, mint Huckleberry Finn, hisz én egy
lánnyal léptem át az ismeretlenbe.
A régi tisztiház földes padlóján aludtunk, de nem bántott a föld nedves közelsége, a sírgödör-szag, Manóka magyarul és cigányul mesélgetve belealudta
magát a karomba. Csak hajnalban láttam, hogy az igazi bátyók és nénék nem
is laknak a romossá lett tisztiházban. Láttam az ablakból, hogy a bágyadt fényben fiatalasszonyok suhognak, fiatal férfiak szöget kalapálnak, egy zsombék
mögül vidám lónyerítést hallottam, mit eszünk, mit eszünk, ugrált Manóka.
Engedelmesen pénzt kerestem a zsebemben, hogy egynapos feleségemről gondoskodhassam. De már nem volt pénzem, üres volt a zsebem, éjszaka valaki
még az irataimat is kilopta. Nem a cigányok lopnak, sivalkodott Manóka a karomban. Most láttam, hogy a kitört ablakú tisztiházban nincsenek cigányok,

2003. december

15

mellettem egy munkászubbonyos férfi ágaskodott, pesti vagyok, mondta,
mintha ez foglalkozás lenne itt. Kerestem a tolvajt a torzonborz arcok között,
de az emberek a rongyokon heverve kiköptek a földre, mindenki mondott valamit magáról, volt közöttük egy vöröskatona, egy szökött holdkóros a nyitrai
elmegyógyintézetből, egy cirkuszi tűznyelő, aki irtózott a tűztől, mindenki
története szórakoztatott, a sok történettől egy kicsit jóllaktam. Vajon most milyen óra megy a líceumban, tudni akartam, de az órámat se találtam. Ahogy
forgolódtam térden állva, megláttam azt a holland matrózt, aki együtt ült
a fogdában a bátyámmal. Lehet, hogy a hollandnak emlékezetkiesése volt, nem
tudta, hogyan került a háború elején Magyarországra, de úgy látszik, meggyógyult, mert vigyorogva mutatta fel a kártyákat. Majd makaózunk, mondtam, de előbb körbejárom a házat. A padláson egy öregasszony lakott, Tante
Marie, ő német-szláv keveréknyelven hadovázott, azt magyarázta, a gazdái rábízták a házat, itt kell maradnia a betörők között is. De hol van ez a ház, néni,
kérdeztem németül. Hát, fiacskám, nem tudod, hogy Kőszegen, mondta, és felalá járkálva siratta a gazdáit.
Végül is Manóka apjánál ettünk valamit. A cselédszállás földjén ült, mellette
a felesége, mögöttük fázósan összehúzódva a gyerekek, az öreg belenyúlt az ujjával a fazékba, és belecsúsztatott a számba egy darab krumplit. Egy szelídített
gólya élt velük, a legtöbb helyet ő foglalta el a cselédházban, tavasszal a párja
nélkül jött a tisztiházhoz, mesélte az öreg, magyar gólya, addig búslakodott,
amíg kitört a lába. Nevettem én is szegény gólyát, aki most a cigányokkal éhezik, te hozhatnál neki valami búzát, mondta az öregasszony, mert ha éhes,
szemtelen lesz, és belecsíp a gyerekekbe. Szerettem volna tudni, hogy az öregek miből élnek, miből akarják etetni tavasszal a gólyákat és a gyerekeket, de
az öreg csak az örökös jelen idővel felelt: tippant szedünk, gyógyítunk, kereskedünk, teknőt adunk el. De most nem adtak el teknőket, nem gyógyítottak,
nem szedtek tippant (bármi legyen az), a földön ültek és mind betegek voltak.
A tippan az tippan, mondogatták. Te mit csinálsz itt, kérdezte az öreg, Manóka átfogta a vállam, csak sétálgat velem, felelte, olyan könnyű volt, olyan soványka, hogy csak a teste melegéből éreztem, hogy rám nehezedik.
Nem mehetek vissza, mondtam az öregnek, és ölembe véve Manókát, melengettem tenyérrel a talpacskáit. Manókának játékbaba-lábai voltak, mint a japán regényhősnőknek, de Manóka nem olvasott regényeket, és nem hord cipőt sem, mesélte az apja, volt cipője, de azt odaadták a nagyoknak, az egészségeseknek. Soha nem láttam meg azt a lányt, aki Manóka cipőjét hordta a lábán.
Mezítlábas, szép magas lányok suhogtak a ház körül, olyan büszkék voltak,
mintha csak kalapokat jöttek volna próbálgatni a Határsávban. Ők később is
átnéztek rajtam, elfordították a fejüket, ha köszöntem nekik. Nekik nincs folyásuk, mondta Manóka, ezek a lányok nem laknak másokkal a Burgban, csak
később tudtam meg, hogy a cigányok, mint az ószövetségi zsidók, a vérfolyá-

16

tiszatáj

sos nőktől vallásosan irtóznak. Manókának gyakran vérzett az öle, az orra, és
nemcsak az arcocskája volt ráncos, hanem a hasa, a combja is. Te egy kismajom vagy, mondtam Manókának, a lány nevetett, hozzám simult boldogan,
védelmezőn, mintha Manóka csak a kutyánk, Hattyú lenne, akire rábukkantam a Határsávban. Felforgattam a kunyhókat, hogy egy bőrdarabot, vastagabb rongyot találjak, cipőt csinálok neked, mondtam Manókának, de Manóka elkomorodott, nem kell a papucs, kiabálta, én az öledben jövök-megyek
mindenhova, sikoltozta. Egy talált tűvel rongyokat, bőröket öltöttem egymásra, megcsókoltam Manóka lábait, mikor bebugyoláltam, most már futkoshatsz, mondtam. De elég volt átmennie a másik szobába, elég volt megmelegednie valahol, hogy ottfelejtse a nagy kínnal összeöltögetett bőrdarabot. Még
számon tartottam a napokat, miért nem ügyelsz rá, mondtam, mit fogsz csinálni, ha december lesz. Rongyokból új kapcát csináltam, Manóka az új kapcában bicegve futni kezdett, a kapca leoldódott, Manóka észre se vette, futkosott
a gólya elől nevetve.
Ahogy a cigányok a tárgyakkal, úgy bánnak a mesehősök a céljaikkal, gondoltam. Elbűvöltek a legkisebb cigányfiúk a mesékben, akik elindultak egy
hercegnőért, már túljutottak minden akadályon, túljutottak a mese nehezén,
már átkeltek az óceánon, de megdühödvén egy mellékszereplőre, belevágták
a bicskájukat, vagy elunták magukat, és az üveghegyről szépen hazatértek. De
a család se törődött a szegény hercegnőkkel, mikor a fiú hazatért, hercegnő nélkül is nagy mulatságot csaptak. Nevettem a mesélőkkel, miért lett János vitéz
öngyilkos, jutott eszembe az a mese, amelyikben nevelkedtem. A legkisebb
lány elindult, hogy megkeressen valami csodafüvet, amire az Erdőszéli Szűzanya megkérte, megy-megy a leány a rengeteg erdőben, meglát egy vitéz cigánylegényt, elkezdődik a mese közepén egy másik mese, egyetlen hallgató,
maga a mesélő se veszi észre, hogy a csodafű elveszett, a lány csak megy tovább
a vitéz cigánylegénnyel, mennek-mendegélnek kézenfogva, és ott találják magukat egy harmadik mesében. Talán így kell élni, gondoltam. Volt valaha Magyarország, és ma itt járnak a cseh határőrök ötszáz méterre. És mi történt
a háborúban, mi történt Magyarországgal, kérdeztem a mesélőket. Hát mi történt, mondták, az emberek jöttek-mentek, megismertük az idehurcolt szerbeket, erre jártak a németek, az olaszok és a franciák. És aztán idejöttek a csehek.
Aurél tábornok annyit lövöldözött, hogy azt hittük, megsüketülünk. És aztán
a cséplőgép felrobbant, gondoltam, és átsétáltunk egyik történetből a másikba,
ott találtuk magunkat egy másik világban. Mentek-mendegéltek a hősök kézen
fogva.
Én Manókát a hátamon vittem, hiszen a havas földtől kisebesedett a lába.
Sétáltunk, sétálgattunk, nekem fekély támadt a hónom alatt, aztán fekély támadt a térdhajlásaimban, már fekélyek borítanak, gondoltam, mint a lövészárkokban a katonákat. Csak a bátyám füzetét, az Angolkönyvet őriztem, azt

2003. december

17

se bántam, ha a holland, a volt vöröskatona vagy a volt tűznyelő kilopja
a többi könyvet a táskámból. Talán már új neve lett Bratislavának, gondoltam,
talán pár nap alatt új tantárgyakat vezettek be a líceumban. Manóka fázott
a fűtetlen szobában a rongyokon, a testemen aludt, én meg az ő szívében alszom, és hallgattam, ahogy kalimpál a vállamon a szívdobogása. A fekélyek álmomban is fájtak. Sajnáltam Miklóst, akinek nem lehetett Manókája, sajnáltam
apuskát, aki egyedül hever a sírgödörben, a saját lövészárkában. Felébredtünk,
a bátyók után néha meglátogattuk Tante Marie-t, jöttem a kisasszonnyal,
mondtam németül, ilyenkor az öregasszony elkezdte Manóka selymes haját kifésülni, ő se bánja, hogy véget ért minden más történet, gondoltam. Tetvesek
és rühesek voltunk mind, Manóka, a bátyák és a nénék, a suhogós cigánylányok, a holland és persze Tante Marie is.
Eltelt a karácsony, a Burgban senki sem ünnepelt, nem ünnepeltem én sem,
csak hallgattam a meséről mesére járó, majd elégedetten hazatérő mesehősöket,
éjszaka a halottaimhoz húzódtam, de nem csapott le rám az istennyila mégsem. Már éjszaka se vettem le a cipőmet, féltem, hogy ellopják tőlem, már nem
számoltam a napokat, és nem szellőztettem a ruháimat. Néha változott a tőlünk nem messze járkáló határőrök arca, és egyszer megszállt a Burgban egy
budapesti kommunista. Mindannyiunkat üldöznek Magyarországon, mondta,
de én nem tudtam, ki az a mindannyiunk, nem tudtam, hol lenne a helyem
Magyarországon, hova sietsz, kérdeztem, itt a határsávban túl lehet élni mindent. Te történeteket írsz, kérdezte csodálkozva, mikor az Angolkönyvet felfedezte, hát ide süllyedt a reakció, a nép fia egy putriban ír regényeket, az ő fejében egy előírt mese volt, egyszerűsített fordulatokkal, ő Prágába indult, onnan Bécsbe, onnan Berlinbe, és ha majd méltó leszek, mondta, akkor eljuthatok a Szovjetunióba. A forradalom árnyékában falusias sztoriknak tartotta
a cséplőgépeket, Wilson Mestót, Böbét, a névtelen levélírót, majd egyszer rájössz, mondta, hogy ennél vannak sokkal fontosabb dolgok, hajtogatta, és micsoda csinos, öntudatos lányok. Eleknek hívnak, mondta a végén barátságosan,
én vagyok, aki sétálni szokott Manókával, mondtam mosolyogva. Hogy milyen lehet öntudatos lányokkal sétálni a nagyvárosokban, nem tudtam, Manóka haldoklott, és olyan kicsi lett, mint a húgom hajasbabája. Fantasztikus ez
az éjjeli menedékhely, mondta Elek, mikor a legvégén körülnézett, majd erről
is beszámolok az elvtársaknak, de gyere majd utánam.
De februárban Manóka egyre betegebb lett, és én egyre többet sétálgattam
Ligetfalu felé egymagam. Ahogy kiléptem a Burgból a friss levegőre, éreztem,
hogy bár egész télen földből kiásott tarlórépát, fagyott, rosszízű krumplit ettem, a vállam majd szétfeszíti a kabátomat, zsibong a frissesség az ereimben.
Mért panaszkodom, gondoltam, éhezik velünk a gólya is, a lábai nem gyógyulnak, úgy biceg, mint szegény Manóka. Márciusban árvíz lesz, gondoltam, hiszen mint a csallóközi öregek, én is éreztem a Dunát a szél illatából is. Jár-

18

tiszatáj

káltam egymagam a régi uradalmi földeken, a február már piszkálta a rügyeket,
és hirtelen tudni akartam szenvedélyesen, milyen nap van ma, szántanak-e már
Nagymegyeren, és tudni akartam, hogy a kancánk megellett-e. A mosolytalan
téli ég örökre magába zárta a mosolytalan Zalán tanár urat, de a magok és az
idő, ez a titokzatos önjáró túlélte a telet, szinte hallottam a pulzusomon át
a hajszálgyökereket. A volt tűzimádó azt mondta, március van, gyere, mondtam, a karácsony óta vért hányó Manókának, megnézzük együtt, mennyit nőtt
a fű a határban.
Manóka lázas volt, de elrikkantotta magát, sétálni, sétálni, na, gondoltam,
itt már nemcsak az idő veszett el, hanem a személyragok is. Csiklandozott
a fény, Manókát gyorsan rongyokba bugyoláltam, szeretni, szeretni, szeretni, mondta, ahogy rátekertem és madzaggal rákötöttem a rongyokat a lábára. Jól kell kapaszkodnod, Manó, mondtam, mikor kivágtattam vele a hátamon a határba. Manóka a fény érintésétől elaludt, úgyhogy szorítanom kellett
a bokáit, és csak egyedül néztem, ahogy szántanak jó messzire. A távolból harangszó hallatszott, mámoros szabadság fogott el, levettem Manókát a vállamról az összes mesékben eltévedt cigánylegénnyel, a szamócázáshoz még korán
van, gondoltam, de találtam virágokat, a kökörcsint odaszórtam Manóka arcára. Most fájdalom nélkül gondoltam a csinos és öntudatos lányokra, akik
a nagyvárosokban sétálgatnak karonfogva. Megkerestük a régi uradalmi kerteket, a diót és a mandulát a cipőm sarkával törtem fel, és ahogy az olajos magokat odanyomtam Manóka szájához, belém villant, Manóka kislány is, öregasszony is. Talán ő az a királyi ruhás hölgy, akinek anyám álmában hallgatom
a történeteit. Manóka nem halhat meg, gondoltam, amióta megszülettem, azóta hallgatom tőle a meséről mesére vándorló hősöket, mert van valami igazság, ami jóvátesz mindent. Ebben az igazságban akkor biztos voltam, és ma is
biztos vagyok, pedig nem találtam. Se akkor, se ma nem aggasztott ez különösebben, a puszta lehetőségét belevéste az a napfény a szívembe. Hattyút, a kutyát még nem meséltem neked, mondtam, amikor Manóka felnyitotta a szemét
és a pillantásával engem keresett. Sétálni, sétálni, ismételgette, ezért felálltam,
és elindultam vele körben-körben a fák alatt. Olyanok vagyunk, mint egy önjáró az örökösen körben forgó időben, a nap melegítette a magokat a földben,
hallottam a déli harangszót a faluban, dél van, gondoltam, most váltják egymást a cseh határőrök a határsávban, talán mégse leszek elégedett, gondoltam,
ha mint egy újfajta mesehős, csak csavargok egész életemben. A harangszó csak
folytatott valamit, amiről azt hittem, örökre véget ért bennem. Indultunk
vissza a dióval, az uradalmi kertben talált ehető gombával, Manóka lázasan, de
hálásan reszketett a vállamon. Te vagy a legszebb lány, mondtam, mikor kezdett lecsúszni rólam, hiszen nem volt erő a karjában, hogy megtartsa magát.
De mégsem mentem tavasszal tippant szedni a cigányokkal. Mikor visszaértünk a határsávhoz, a Burg előtt egy lovas kocsit láttam. Éhes voltam, éhes

2003. december

19

már november óta, és már ez a kis mászkálás is kimerített a határban. Először
azt hittem, az éhség játszik velem, mikor látom, hogy a holland kezet fog a bátyámmal, kiemeli a kártyalapokat a zsebéből és vigyorog boldogan. De a bátyám nem kártyázni akart. Hogy megnőttél, fiam, nem ismerek rád, és mosolyogva odajött hozzám. Én lesütöttem a szememet, és megengedtem, hogy
a bátyám levegye a hátamról a lázasan didergő Manókát. Nézd csak, haldoklik
ez a gyerek, mondta Béla, miért nem hívtok orvost hozzá. Manóka úgy kapaszkodott a bátyám karjába, mintha csak én lettem volna, de én nem őt figyeltem, hanem a szép városi hölgyet, akit a cigányok körülálltak. Most döbbentem meg, ugyanolyan magas vagyok, mint Anci kalappal, hajkoronával.
A líceum nem minden, anyuska, meg az a sok szemrehányás, az se számít,
mondta a bátyám, és igyekezett nem észrevenni a ruháimat. Nem kell már gyászolni, Imre, tavasz van. A hajkoronás Anci leszállt a szekérről, és köszönt
a cigányoknak, és kicsit bátortalanul, de kezet nyújtott a hollandnak. Szervusz,
grófnő, mondtam, mert Anci már nem koszorúban hordta a haját, hanem,
mint a szeánszozó hölgyek, kontyban.
Hogy találtatok meg, kérdeztem a bátyámtól suttogva. Ne is mondd, fiam,
a szellemezők suttogták, hogy Ligetfalun vagy. De hogy-hogy együtt jöttetek,
kérdeztem a bátyámat, és kedvem lett volna azt mondani, úgy néztek ki, mint
Rómeó és Júlia. De még nem jött el az ideje a visszavágásnak. A bátyám hunyorgott, és arról hümmögött, hogy a szellemezés női dolog, neki Anci nélkül
eszébe se jutott volna befogni, és itt keresni a Határsávban. Rákezdte, hogy
a kislánynak orvosság kell, meleg ruha, és adott egy ötkoronást a szüleinek.
Remélem, nem itt akarsz meghalni, fiam, most, hogy olyan magas lettél, hogy
felvennének akármelyik gazdaságba béresnek. Megkérdeztem, ugye nem azért
jött, mert béreseket keres. Nem, mondta nevetve, hirdetett a Prager Presse
Prágában, hogy felvesznek pályakezdő újságírókat, gyakornokot, kis irodai
munka árán beletanulhatsz az újságírásba. Hát én válaszoltam nekik a nevedben, mert biztos voltam, hogy megtalállak. A Prager Presse, kérdeztem döbbenten, de hát én nem vagyok német. Hát jobban tennéd, ha otthon megmosakodnál, és gyakorolnád könyvekből a nyelvet, április elején várnak Prágában.
Felkapaszkodtam utánuk a szekérre, a bátyám csettintett a lónak, Anci átnyújtott egy lekváros buktát, amit valami csipkézett, fehér szalvétába csomagolt, de
mielőtt beleharaptam volna, láttam, hogy a gyerekek a lábainál fogva egy fehér
tollcsomót húzogatnak. Mindenki nevetett, Manóka apja is, aki már zsebre
tette az ötkoronást. Úristen, gondoltam, meghalt a mi gólyánk, odadobják
a szögesdrót mellé az árokba, mondtam Ancinak. Beleharaptam a buktába, kibuggyant belőle a lekvár, de az édességét elviselhetetlennek tartottam. Ne sirasd azt a kislányt, fiam, mondta Béla, tüdőbeteg, halálos beteg, jobb lesz neki
az övéi között meghalni, mint a sok idegen között egy kórházban.

20

tiszatáj

Megmosakodtam otthon, a cselédek elégették a ruháimat, és míg anyuska
szó nélkül kerülgetett, a régi német könyveimből igyekeztem felkészülni a feladatra. Hogyan kell egy földrengésről tudósítást írni, hogyan számoljak be az
újságolvasóknak egy kolerajárványról Kínában. De a Prager Pressénél nem
ilyen feladatok vártak. Hordtam a szendvicseket a szerkesztőknek, szaladtam
a kefelevonatokkal a nyomdákból, igyekeztem fiákert szerezni az éjszakai Prágában. És én sem voltam ugyanaz a fiú, aki Manókával sétált a Határsávban.
A bátyám ügyetlenül megírt, Jozef Hálekkal összeütött német levele (Ich bin
Imre Torma von Dunaszerdahely) miatt még a prágai magyarok is Dunaszerdahelyi T. Imrének hívtak. Persze, a prágai magyarok nem gondolták, hogy
a Torma, vagyis a T. a nevemben egy különleges magyar keresztnév lenne, de
Grünbaum úr, a főszerkesztő mindenkinek így mutatott be. Nem javítottam
ki, Wilson Mesto után már nem is csodálkoztam ezen. Még Prágában sem,
ahol kezdetben olyan jól éreztem magam.

2003. december

21

ÁGH ISTVÁN

Gyerekálom
Azt még értem, miért kísért gyakorta
kisgyerekkori álmom a halállal,
mintha egyetlen élő emlék volna,
világos kép, a többi már homályban,
eleven a frontkatona alakja,
az ablakról a párát csutakolja
zsebtükörrel, hogy én is jobban lássam
a törpe nőt, egy ondolált nyakigcsont
jön, kinek lábszárcsont a keze-lába,
s a kántor hangján a Circum dederunt
szól, és szeméből láthatatlan csóva
taszít, s az asztal deresére nyomva
éget, talán anyám kebléhez értem,
nem akarom! nem halok meg! fölálltam,
de miért győzött ilyen egyszerűen
az ébredéssel élni akarásom?
és hányszor fordult elő annyi éve?
s meddig bírom a magam erejével?

Gyalogút
A szűk ösvényen sosem találkoztam
senkivel, titkon s gyakran kellett menni
másnak is ott, ha gyökérre taposva
fénylett a fák közt, arról közelebbi
volt a mezőnk, legrövidebb a házhoz
tartó idő, vagy éppen mert magányos
kedvemben voltam, hátha az Úristen
meggondolja magát, valamiképpen

22

tiszatáj
megnyilvánul, hogy kétség nélkül higgyem,
ne csak a rám ijesztő zörrenésben
véljem találni mint örvösgalambot,
alig fért el az ágon és burukkolt,
míg útonálló kerülhetett volna
elém, szakadtan, gorillakezében
hajcsárbot, rossz tarisznya lógna rajta,
ezért muszáj a nincs s lehet közt félnem
azóta is, a szívem szaporázza,
mit a csupasz földön kelt mezítlábam.

Szemfényvesztés
Megérkezésem perce ünnepélyes,
mintha levett napszemüveg utáni
világításba lépnék, amit nézek,
meglepő, zsúfolt látomássá válik,
hol minden részlet ismerősen földi,
de teljessége valóságfölötti
visszfény meg árnyék, elfelejtett dolgok
erős színekben játszó tündöklése,
közeledése, pedig fű se mozdul,
s mintha a csönd külön nyelvén beszélne
esztendők avarrétegén keresztül
valami olthatatlan érzelemről,
aminek itt lehet csak megfelelni,
az ámulat sugárzó delejével
a délelőtt kegyelmét megnöveszti,
hisz ezt a szemfényvesztést én vezénylem,
én hiszem el, én vagyok olyan boldog
virágzásától, nem a mályvabokrok.

2003. december

23

TÕZSÉR ÁRPÁD

Euphorboszról egyébként azt beszélik
Panthoosz fia, Euphorbosz afféle
adalékanyag a trójai hadak keverékében.
Mindig másban van jelen,
s más tehetségével vegyülve
jeles dolgokra is képes. Többnyire
Hektor pajzsa mögül lövöldöz.
Ő abban mester, ahogyan mások szándékát,
főleg a hatalomét, jó előre megérzi,
s az idegen indítékokat sajátjaihoz
adagolja. Így nyilazza le Protesziláoszt,
az első, trójai partra ugró akhájt, később
Patrokloszt is így sebzi meg – orvul.
Hektornak aztán a sebesült görögöt
leteríteni már gyerekjáték.
Euphorboszról egyébként azt beszélik,
hogy a lélekvándorlás hitét ő csempészte be
Hellászba, Ázsiából, s ő maga később
Püthagoraszban öltött újra testet.

Prótesziláosz
A trójai háború abszolut vesztese
Iphiklosz fia, Prótesziláosz.
Akárcsak apja, ő is sokáig impotens volt,
s neki is Melampusz adta vissza
a nemző képességét, de csak
a háború előestéjén. Így hát Prótesziláosz
Ladomeiával, fiatal feleségével
éppen csak megízlelte a gyönyört.

24

tiszatáj
Másnap el kellett hajóznia,
s egy héttel később már halott volt,
Euphorbosz mérgezett nyila
végzett vele a trójai parton.
Ő volt a háború első halottja.
S az Alvilágban sem volt szerencsésebb,
visszanyert nemző képességét
ott sem tudta felhasználni:
felesége, a törvényt megszegve,
nem ölte az elhunyt férje után magát.
Sokak szerint Prótesziláosz volt
az Alvilág első özvegye, s Láodameia
Hellász első özvegyasszonya, aki
néhai uráról szobrot csináltatott,
s halála napjáig a szoborral hált.

2003. december

25

IVAN BUNYIN

Aglaja
A világi életben, abban az erdős faluban, ahol megszületett és felnevelkedett, Aglaját Annának hívták.
Korán elvesztette szüleit. Egyszer télen, amikor betört a faluba a himlő, sok
halottat vittek ki a temetőbe, a Szent tó mögötti faluba. Szkuratovék kunyhójában egyszerre két koporsó állott. A kislány nem érzett sem félelmet, sem sajnálatot, csak mindörökre megjegyezte magának a halottakból áradó, semmire
sem hasonlító, az élőknek idegen, fojtó szagot és azt a friss, téli fuvallatot,
a nagyböjti olvadás hidegét, amit a muzsikok akkor engedtek be a kunyhóba,
mikor az ablak alatt várakozó szánhoz vitték ki a koporsókat.
Azon az erdős vidéken ritkák és aprók a falvak, a durva deszkaházak nagy
összevisszaságban állnak: ahogy az agyagos halmok engedik, minél közelebb
a kis folyókhoz és tavakhoz. A nép ott nem annyira szegény, óvja vagyonát,
régi szokásait, noha jóllehet, ősidőktől fogva napszámba jár, s az asszonyokra
marad az erdő által szabadon hagyott, terméketlen föld szántása, az erdőben
a fű kaszálása, télen pedig a csattogó szövőszék hajtása. Gyermekkorában Anna
szívéhez közel állt ez az életforma: kedves volt neki a fekete kunyhó és a fáklya
füstösen égő fénye.
Katyerina, a nővére már régen férjnél volt. Ő irányította a házat, először
a férjével együtt, aki hozzájuk költözött, aztán egyedül, mikor a férfi elkezdett
munkába járni, s elmaradt majdnem egy teljes évre. Felügyelete alatt a kislány
nőtt-nődögélt, nem volt sohasem beteg, sohasem panaszkodott semmire, csak
túlságosan magába fordult. Ha Katyerina hívta és megkérdezte, mi van vele,
a kislány egyszerűen azt válaszolta, hallgatja, hogyan csikorog a nyaka. „Hallod
ugye?” – mondta, forgatva a fejét, kis fehér arcocskáját. – „És min töröd a fejed?” – „Csak úgy. Nem is tudom”. Gyermekkorában a vele egykorúakkal
nem foglalkozott és nem járt el sehova –, csak egyszer ment el nővérével abba
a Szent tó mögötti ódon faluba, ahol a temetőben, a fenyőfák alatt fenyőkeresztek meredeznek, és ott áll a megfeketedett, fapikkelyes tetős, kis deszka
templom. Először akkor adtak rá ünnepi öltözéket, bocskort és cejgszövetből
készült szarafánt, vettek neki nyakéket és sárga kendőt.
Katyerina az ura miatt búsult, sírt-sírdogált; siratta gyermektelenségét. Miután kisírta magát, fogadalmat tett, hogy férjét többé nem engedi magához.
Mikor megjött a férfi, örömmel fogadta, rendesen beszámolt a ház körüli dolgokról, gondosan átnézte ruháit, megvarrta azt, amit kellett, ott sürgölődött
a tűzhely körül és elégedett volt, ha tetszett neki valami; de külön háltak, mint

26

tiszatáj

az idegenek. És mikor újból elment – Katyerina ismét unatkozott és csendesen
szomorkodott. Mind gyakrabban hagyta el otthonát, a közeli női kolostorban
vendégeskedett, meg-meglátogatta Rogyion sztarecet, aki a kolostor mögött,
egy erdei kunyhóban húzta meg magát. Nagy buzgalommal olvasni tanult,
szent könyveket hozott el a kolostorból, és hangosan olvasta fel őket, különös
hangon, szemét lesütve, két kezében tartva a könyvet. A kislány mellette állt
és úgy hallgatta, s közben tekintetével végigpásztázta a mindig rendesen kitakarított kunyhót. Katyerina, megittasulva saját hangjától, a szentekről, a vértanúkról olvasott, akik a mennyei üdvösség érdekében megvetették a mi sötét, földi
valónkat, akik keresztre feszítették a szenvedélyektől és bujaságtól terhes testüket. Anna úgy hallgatta a felolvasást, mint egy dalt idegen nyelven, figyelme
nem lankadt egy pillanatra sem. Ám mikor Katyerina becsukta a könyvet,
soha nem kérte, hogy olvasson tovább – hiszen semmit sem értett belőle.
Tizenhárom éves kora körül rendkívül karcsú, magas és erős lány lett belőle. Finom, fehér bőrű, kék szemű teremtés volt, de szerette az egyszerű,
durva munkát. Mire beköszöntött a nyár és megjött Katyerina férje, mikor
a falu népe kaszálni ment, Anna is csatlakozott az övéihez, úgy dolgozott, mint
egy felnőtt. Nyári munka persze azon a vidéken nem sok akad. És ismét magukra maradtak a testvérek, ismét visszatértek megszokott életükhöz, és ismét,
miután kitakarította az állatok helyét és a kemencét, Anna varrogatott vagy
a szövőszéknél ült, Katyerina pedig olvasott – a tengerekről, a sivatagokról,
Rómáról és Bizáncról, az őskeresztények csodáiról és vértanúságáról. A füstös,
erdei kunyhóban felhangzottak akkor a varázslatos erejű szavak: „Kappadókia
országában, a szentéletű bizánci császár, Nagy Leó uralkodása alatt… A jámbor
Alekszandriai Joachim patriarcha idején, a messzi Etiópiában…” Így szerzett
tudomást Anna azokról az ifjakról és szüzekről, akiket vadállatok marcangoltak szét az arénákban, Szent Borbála mennyei szépségéről, akit gonosz apja fejezett le, a Sínai hegyen az angyalok által őrzött ereklyékről, Eustachiusról,
a harcos szentről, aki maga a megfeszített Krisztus hívására tért meg az igaz istenhez, mikor a vadászat során, ahogy Eustachius a vadat üldözőbe vette, a szarvasagancs között napként ragyogott fel neki, Szent Száva munkáiról, aki a Tüzes Völgyben tengette napjait, és még sok mindenki másról, akik keserű napjaikat és éjszakáikat kiszáradt patakoknál, kriptákban és hegyi kolostorokban
töltötték… Serdülő korában Anna azt álmodta, hogy hosszú vászoningben
van, a fején vaskoszorúval. És Katyerina azt mondta neki: „Ez, testvérkém a véget jelenti, a korai halált”.
Tizenöt éves korára már igazi nő lett, és az emberek csodálták szépségét:
ovális arca aranylóan fehér csillogása enyhe pírban játszott; világosszőke szemöldöke sűrű volt, szeme kék; könnyed, arányos termetű – talán magasabb és
karcsúbb volt a kelleténél, karja kissé hosszúra nőtt –, csendesen és kedvesen
nézett fel hosszú szempillái alól. A tél abban az évben is nem mindennapian

2003. december

27

kemény volt. Beborította a hó az erdőt, a tavakat, rajtuk a léket vastagon elzárta a jég, metsző, fagyos szél fújt, és pirkadatkor szivárványos gyűrűben tükröződött a nap. Karácsony előtt Katyerina savanyú kenyérlevest és zablisztet
evett, Anna viszont csak kenyérrel táplálkozott. „Ki akarok böjtölni egy másik
jóserejű álmot” – mondta nővérének. És Új év előtt ismét álmot látott: korán
volt, fagyos reggel, épp csak, hogy felkelt a hófödte tájon a vakító fényű, jeges
nap, a metsző széltől elállt a lélegzet; és a szélben, a napfényben, a fehér mezőn
Anna szinte repült a sítalpakon, valamiféle hermelint kergetett, majd hirtelen
belezuhant egy szakadékba – megvakult, fulladozott a sítalpak alól felszálló
porhóban, a hulladék között… Semmit sem lehetett érteni ebből az álomból,
de Újév napján egyszer sem mert nővére szemébe nézni; papok jöttek a faluba,
benéztek Szkuratovékhoz is – ekkor a függöny mögé bújt, a függőpriccs alá.
Ezen a télen, miután nem volt még biztos a szándékaiban, gyakran volt egykedvű és levert, mire Katyerina így szólt hozzá: „Ideje lenne elhivatni Rogyion
atyát, hogy levegye rólad a rontást!”
Katyerina ezen a télen Alekszejről, Isten emberéről, Sátoros Szent Jánosról,
aki gazdag szülei kapuja előtt koldusként halt meg és Oszlopos Simeonról, aki
egy kőoszlopon állva, élve senyvedett el, olvasott fel. Anna azt kérdezte tőle:
„És Rogyion atya miért nem áll oszlopon?” Katyerina erre azt felelte, hogy
a szent emberek vértanúsága nem egyforma, a mi szentjeink inkább a kijevi
barlangokban, később pedig a sűrű erdőkben nyertek megváltást vagy a szent
félkegyelmű mezítelenségével és ocsmányságával érték el az üdvözülést. Ezen
a télen ismerte meg Anna az orosz vértanú szenteket, szellemi elődeit: a Jövőbe
látó Matfejt, akinek megadatott, hogy a világban csak a sötétet és alantast lássa
meg, hogy behatoljon az emberi szívek legrejtettebb, visszataszító mélységeibe,
hogy tisztán lássa a föld alatti rossz szellemek ábrázatát, meghallja bűnös tanácsaikat, a Sírásó Markot, aki a halottak eltemetésének szentelte magát, és a Halállal való állandó közelség folytán olyan hatalmat szerzett felette, hogy az
megijedt hangjától, a Remete Iszaakijt, aki nyers kecskebőrt öltött testére,
amely örökre hozzá nőtt, és átadta magát az eszeveszett táncnak az ördögökkel, akik éjjelente hangos kiáltások, dudaszó, guszli és dobpergés közepette ott
ugráltak és dülöngéltek körülötte… „Tőle, Iszaakijtól eredtek a szent együgyűek –, mondta Katyerina –, s annyi lett belőlük azután, hogy megszámlálhatatlan! Rogyion atya így mesélte: egyetlen országban sem voltak ilyenek,
csak bennünket látogatott meg velük az Úristen, a mi nagy bűneink miatt és
nagy kegyelme folytán”. És hozzátette, amit a kolostorban hallott – egy szomorú történetet arról, hogyan hagyta el Oroszhon Kijevet, erdőkbe, áthatolhatatlan mocsarakba vette útját, kis háncskunyhókba rejtőzve, majd a moszkvai
hercegek kegyetlen uralma alá került, hogyan tűrte a zavaros időt, a belvillongásokat, a dühödt tatár hordák támadásait és isten más büntetését – a járványt,
éhínséget, a tűzvészeket és az égi jeleket.” Akkoriban, mondta Katyerina,

28

tiszatáj

olyan sok Krisztusért szenvedő és érte félkegyelművé vált istenes ember volt,
hogy vinnyogásuktól és kiáltozásuktól a templomokban nem lehetett hallani
a szent énekeket. És sokan közülük, mondta, a szentek mennyei dicsőségét szaporítják: ilyen Szimon, a Volga menti erdőkből, aki egy szakadt ingben kóborolt, és az emberi tekintet elől a vad, sűrű sötét erdőkben rejtőzött el, utána pedig, mikor a városban élt, az emberek naponta megverték rútsága miatt, és az
ütések okozta sebekbe halt bele; ilyen Prokopij, aki Vjatka városában vette
magára a szüntelen kínokat, minthogy éjjelente gyakran felmászott a harangtoronyba, és harangozva jelezte a vészt, éppúgy, mint tűzvész idején szokás;
ilyen a másik Prokopij, aki a zürjén vidéken született, a vadember-vadászok
között, és egész életében három piszkavassal a kezében járt, és kedvelte a puszta
helyeket, a Szuhona fölötti erdős partokat, ahol egy kövön ülve imádkozott
mindazért, ami a vízben úszik; ilyen a Jámbor Jakov, aki a Mszta folyón egy
tölgyfarönkből kivájt koporsóban úszott le annak a szegény vidéknek elmaradott lakóihoz; ilyen a Szőrös Joann, a Nagy Rosztov környékéről, akinek olyannyira vad szőrzete volt, hogy meglátván őt, rettegés fogta el az embereket;
ilyen Joann Vologodszkij, akinek Nagy Sipka volt a csúfneve, alacsony növésű, ráncos arcú, tele volt aggatva keresztekkel, s halála napjáig nem vette le
magáról öntöttvashoz hasonló sisakját; ilyen a Mezítelen Vaszilij, aki mind
a téli hidegben, mind a nyári perzselő hőségben ruha helyett csak vasláncokat és
egy kis kendőt hordott a kezében… „Most pedig húgocskám –, mondta Katyerina –, ők mindannyian megjelentek az úr előtt, az ő szentjei körében örvendeznek, nem enyésző földi maradványaik ott nyugszanak a ciprusfa és ezüst
ereklyetartókban a megszentelt templomokban, a cárokkal és a szentatyákkal
együtt! – „És Rogyion atya nem élt szent együgyű módjára?” – kérdezte ismét
Anna. És Katyerina azt válaszolta, hogy ő más nyomon indult el, nem Iszaakijt
utánozta, hanem Radonyezsi Szent Szergejt, az erdei kolostorok alapítóinak
nyomát követte. Rogyion atya, mondta Katyerina, először egy ősi és nagyhírű
remetelakban vezekelt, azokon a helyeken, ahol valaha a sűrű erdő közepén,
egy háromszáz éves tölgy odújában a nagy szent lakozott; Rogyion betartotta
a szigorú engedelmességet és felvették a szerzetesrendbe, megbánást tanúsító
könnyeiért és önnön testéhez való kíméletlenségéért arra érdemesült, hogy
szemtől szembe lássa magát az istenanyát, betartotta a hétéves elzártság és a hétéves hallgatás fogadalmát, de ezzel nem elégedett meg, ott hagyta a kolostort és
elvándorolt – már sok-sok évvel ezelőtt – a mi erdeinkbe, háncsbocskort vett
fel, fehér, vezeklő darócruhát és fekete stólát öltött magára, rajta Ádám nemzetségének koponyáját és csontjait ábrázoló nyolcszögű kereszttel, csak vizet
és nyers ételt vett magához, kunyhójának kis ablakát ikonnal fedte be, így feküdt az örökmécses alatt koporsójában, és az éjszakai órán szüntelenül üvöltő
vadak, feldühödött hullák és ördögök tömege veszik körül…

2003. december

29

Tizenöt éves korában, abban az életkorban, mikor a lánynak már illik jegyben járnia, Anna búcsút mondott a világi életnek.
Abban az évben korán köszöntött be a tavasz és szokatlanul meleg volt. Az
erdőkben rengeteg bogyó termett, derékig ért a fű, és a Péter-nap utáni böjt
kezdetén már lehetett kaszálni. Anna nagy kedvvel dolgozott, a fű és a virágok
között lebarnult a napon; kipirult az arca, homlokára húzott kendője elrejtette
szeme melengető fényét. Ám egyszer, a kaszálón egy nagy csillogó, smaragdfejű kígyó tekeredett meztelen lába köré. Hosszú, vékony karjával megragadta
a kígyót, lerántotta magáról a hideg és síkos tekervényt, eldobta messzire.
Anna még a fejét sem emelte fel, annyira megijedt, arca fehérebb lett a vászonnál. És Katyerina azt mondta neki: „Ez, testvérkém, a harmadik figyelmeztetés
neked: félj a Kisértő Kígyótól, veszélyes időszak vár rád!” Az ijedtségtől-e,
vagy ezektől a szavaktól, a halotti sápadtság Anna arcáról még egy héttel később sem tűnt el. Péter-nap előtt, váratlanul és minden ok nélkül elkéredzkedett a kolostorba, az esti ájtatosságra – elment, és ott töltötte az éjszakát is, és
reggel méltónak találtatott arra, hogy ott álljon a tömegben, a nép között a remetelak küszöbe előtt. A remete nagy kegyelemben részesítette: őt egyedül
nézte ki magának a tömegből és magához hívta. Mélyen lehajtva fejét ment el
tőle, kendőjét félig fejére húzta, hogy elrejtse lángoló orcáját, és izgalmában
nem érezte a talajt lába alatt: kiválasztottnak, az úrnak ajánlott áldozatnak nevezte őt, meggyújtott két viaszgyertyát, egyet magához vett, a másikat neki
adta, és sokáig ott állt az ikon előtt imádkozva, majd megparancsolta neki,
hogy csókolja meg az ikont – és megáldotta, majd azt mondta, hogy rövid időn
belül jelenjen meg vezeklésre a kolostorban. „Boldogságom, szent balga áldozat! – ezt mondta neki. – Ne földi menyasszony légy, hanem mennyei! Tudom, tudom, a nővéred felkészített téged. Én, bűnös lélek, szintén erre kérlek”.
A kolostorban, szerzetességben, lelki keresztapja kedvéért lemondva a világi életről és saját akaratáról, Anna, aki a fogadalomkor az Aglaja nevet vette
fel, harminchárom hónapot töltött el. A harmincharmadik hónap elején – megjelent az Úr előtt.
Hogyan élt ott, miként vezekelt, miután sok idő telt el azóta, nem tudja
pontosan senki. A népi emlékezetben azért megőrződött valami. Egyszer,
messzi tájakról istenes asszonyok jöttek arra az erdős vidékre, ahol Anna született. A folyónál, melyen át kellett kelniük, egy, a szent helyeken megszokott,
jelentéktelen külsejű, rongyos ruhájú vándorral találkoztak, aki, mellesleg,
egyszerűen szólva csodabogár volt, az ócska, uraságtól levetett keménykalap
alatt szeme kendővel volt bekötve. Érdeklődtek nála, melyik út vezet a kolostor felé, kikérdezték Rogyionról és Annáról. Mire a vándor először magáról
beszélt: én, úgymond, húgocskáim, isten tudja, miről is van tudomásom, ám
ugyanakkor talán nektek is van mit mondanom, hisz éppen arról a helyről jövök; bizonyára féltek tőlem – nem csodálkozom rajta, sokaknak szúrom a sze-

30

tiszatáj

mét: szemben jön valaki, gyalog vagy lovon és azt látja – megy az erdőben egy
vándor, csak úgy botorkál egyes-egymagában, fehér kendővel a szemén, és ráadásul zsoltárokat énekel – érthető, hogy félelem fogja el; szörnyű bűneim
miatt túlságosan mohó és gyors járású a szemem, a látásom olyannyira ritka
módon átható, hogy mint a macska, még éjjel is látok. Mivel minden mértéket
túlhaladóan éles a szemem, nem járok az emberek közé, hanem minél távolabbra megyek tőlük; nos, hát ezért határoztam el, hogy kissé csökkentem a fizikai látásom… Ezután mesélni kezdte, hogy a zarándoknőknek, számítása szerint még mennyi útjuk van hátra, milyen vidék felé induljanak, hol van szállásés pihenőhely, és milyen kolostor esik útba.
– Először –, mondta –, a Szent tó melletti falu következik, utána az a falu,
ahol Anna született, és ott majd megláttok egy másik tavat is, a kolostori tavat,
amely kicsi, de rendben tartott, és csónakkal kell rajta átkelnetek. Ahogy kiszálltok a csónakból, onnan már nagyon közel van a kolostor. Azon a másik
parton bizony nagyon sűrű az erdő, és mint általában, az erdőn át bukkannak
elő a kolostor falai, a templomtornyok, a cellák, a zarándokokat váró szerzetesnők…
Majd hosszasan beszélt Rogyion élettörténetéről, Anna gyermek- és serdülőkoráról, és végül kolostori életéről:
– Ó, nem sokáig élt ott! – mondta. – Sajnáljuk, mondhatjátok, ilyen szép és
fiatal teremtés! Nekünk, akik süketek és vakok vagyunk ehhez, persze, hogy
sajnálatra méltó. Igen, látható volt, Rogyion atya jól tudta, mit csinál. Hiszen
ő mindenkivel ilyen volt – egyszerre kedves, szelíd, örömteli és a kegyetlenségig állhatatos, különösen Aglajával. Én, asszonyok, meglátogattam azt a helyet
is, ahol ő nyugszik… Hosszú sírhalom, nagyon szép zöld, teljesen benőtte
a fű… És nem titkolom, nem, nem: ott a sír mellett határoztam el, hogy bekötöm a szemem, Aglaja példája okosított ki engem: hiszen ő, nem árt, ha tudjátok, a kolostorban való tartózkodása teljes ideje alatt egy pillanatra sem
emelte fel a tekintetét – ahogy a szemére húzta a leplet, úgy is maradt, és szólni
is alig szólt, s olyan engedelmes volt, hogy még maga Rogyion atya is csodálkozott rajta. Bizony, nem lehetett neki könnyű ilyen áldozatot hoznia – elválni mindörökre a földtől, az emberi arctól! És a legnehezebb munkát végezte
a kolostorban, majd éjszakákon át, állva imádkozott. Éppen emiatt, így mondják, szerette meg annyira Rogyion atya! Megkülönböztette a többiektől, naponta beengedte kis kunyhójába, hosszú beszélgetéseket folytatott vele a kolostor eljövendő dicsőségéről, sőt még látomásait is feltárta előtte – persze, szigorú
hallgatási tilalommal. Nos, hát Aglaja elégett, mint a gyertya, a legrövidebb
időn belül… Ismét sóhajtoztok, sajnálkoztok? Egyetértek: szomorú történet!
De én még ennél is többet mondok nektek: miután nagyon alázatos volt, s egyáltalán nem törődött a földi világgal, hallgatása és erejét meghaladó munkálkodása miatt hallatlan nagy dolgot vitt végbe: mikor beköszöntött vezeklésének

2003. december

31

harmadik éve, Rogyion atya még szigorúbb fogadalomra késztette, és utána, az
imát és a szent meditációt követően, egy szörnyű órán magához hívatta –
megparancsolta neki, hogy fogadja el a halált. Igen, igen, minden köntörfalazás
nélkül azt mondta neki: „Boldogságom, eljött a te órád! Maradj meg épp oly
gyönyörűnek az emlékezetemben, mint ahogy most, ebben a pillanatban itt
állsz előttem: térj vissza az Úrhoz!” Na, és mit gondoltok? Egy nap múlva
Aglaja megjelent az Úr előtt. Lefeküdt, lázban égett a teste – és meghalt. Igaz,
Rogyion megvigasztalta – azt mondta neki a halála előtt, hogy miután az ő
titkos beszédeiből engedelmessége első napjaiban csak keveset mondott el,
ezért csak szája lesz kitéve az enyészetnek. Nem sajnálta sem az ezüstöt a temetésére, sem a rézgarasokat, amelyeket a sírbatételkor osztottak szét, sem a sok
gyertyát a negyvennapos imádságra az elhunyt lelkéért, sem a sárga, egy rubeles gyertyát a koporsóhoz, de magára, a kerek, tölgyfából készült, vésett koporsóra is sokat áldozott. Rogyion áldása kíséretében fektették be karcsú és
kissé nagyra nőtt testét abba a koporsóba, kibontott hajjal, két halotti ingben,
fehér szoknyában, amelyet fekete szegély övezett, és fölötte pedig fekete, fehér
keresztekkel díszített szerzetesruha volt; fejére zöld, arannyal hímzett kis bársonysapkát tettek – kis díszsüveget, majd átkötötték kék, fürtökkel ékesített
sállal, és kezébe bőrből készült olvasót helyeztek… Bizony-bizony, pompásan
kicsinosították! És mégis, asszonyok, az a rosszindulatú, ördögi pletyka járja,
hogy nagyon nem akart meghalni, ó, még egyáltalán nem! Hogy ilyen fiatalon
el kelljen mennie egy gyönyörű lánynak, az még sem járja! Azt mesélik,
könnyek közepette vett búcsút mindenkitől, s azt mondta hangosan mindenkinek: „Bocsássatok meg!” Majd lecsukta szemét, és érthetően azt suttogta: „Ellened, földanya testemmel és lelkemmel nagyot vétkeztem – meg tudsz-e bocsátani nekem?” Ezek szörnyű szavak: homlokkal megérintve a földet, ezt mondták a Régi Oroszországért könyörgő, vezeklő imában a Pünkösd előtti vecsernye alatt, amely a halottak napja pogány ünnepével esett egybe.
1916

Fordította: SZŐKE KATALIN

32

tiszatáj

SZÕKE KATALIN

A szerelem és halál vonzásában

*

IVAN BUNYIN ALKOTÓI ÚTJA
Az orosz irodalom első Nobel-díjas írója, Ivan Bunyin személyében, ahogy a Stockholmi Királyi Akadémia indoklásában olvasható volt, 1933-ban egyúttal kitüntették
a korábbi, XIX. századi orosz irodalmat is; mivel Bunyin hű őrzője és továbbfejlesztője
a Tolsztoj, Turgenyev, Goncsarov és Csehov neve által fémjelzett tradíciónak. Az
„orosz irodalom Proustja”, a vele együtt a XIX. és XX. századfordulón pályájukat
kezdő írókhoz és költőkhöz viszonyítva „konzervatív” ízlésű alkotónak számított:
nem szenvedhette a modernista irányzatokat, a kísérletezés pusztán formára szorítkozó bűvészmutatványait. Emiatt gyakran igazságtalanul bírálta kortársait, például
a szimbolistákat, miután nem vette észre, hogy a mutatványos külcsín mögött azok is
éppoly komolyan reagálnak a kor kulturális dilemmáira, válságjelenségeire, mint
ő maga. S annak ellenére, hogy Bunyin soha nem tűzte zászlajára a divatos irodalmi
irányzatok és bölcseleti áramlatok nevét, az orosz prózában az impresszionizmus képviselőjének számít – noha egyedül az impresszionizmus címkéje vajmi keveset mond
erről a bonyolult íróról –, és munkásságában felfedezhetők azok a gondolatok is, melyek a kor orosz vallásbölcselőit (Szolovjov, Bergyajev, Florenszkij, Bulgakov) élénken
foglalkoztatták.
Ivan Bunyin 1870-ben született Voronyezsben, részben lengyel eredetű, ősi orosz
nemesi család leszármazottja. 19 éves korában – még gimnáziumi tanulmányait sem fejezte be Jeleckben, csak négy osztályt végzett el –, anyja szavai szerint „egy kereszttel
a nyakában” hagyja el a nemesi fészket, hogy megismerje a vidéki Oroszországot. Különféle foglalkozásokat űzött: újságíró volt Orjolban, könyvtáros Poltavában. Később
visszaemlékezéseiben így jellemzi akkori önmagát: „Szabadgondolkodó, aki közömbös
nemcsak a kék vér, de azon veszteségek iránt is, amelyek ezzel voltak kapcsolatban.”
Sokat olvas, szinte az egész orosz irodalmat, Shakespeare-t, Goethét, Byront, Mickiewiczet. Bátyja, Julij hatására, aki közel állt a narodnyik mozgalomhoz, filozófiával is
foglalkozni kezd, tanulmányozza, a narodnyik gondolkodó, Mihajlovszkij, illetve
Kuno Fischer és Spencer műveit. Egy ideig a tolsztojánus eszmék vonzáskörébe kerül,
de gyorsan szakít velük. Tökéletesen megtanul angolul, 25 éves, mikor Longfellow-t
fordít.
Az irodalmi pályán mint költő indul el: első verse 1887-ben jelent meg, első verseskötete 1891-ben. A Hulló levelek című versgyűjteményéért 1901-ben már Puskin-díjjal
jutalmazzák. Költészetében a természeti és filozófiai líra összekapcsolására tesz kísérletet. Verseiben is megmutatkoznak prózájának jellemző vonásai: a tömör és plasztikus
ábrázolásmód, a színek és hangok iránti felfokozott érzékenység, valamint a lételméleti kérdések és a természet képi világának egymásra vetítése.
*

A tanulmány a közeljövőben az Osiris Kiadó gondozásában megjelenő Ivan Bunyin: Az
emésztő tűz. Elbeszélések szerelemről és halálról c. könyv utószava.

2003. december

33

Bunyin első elbeszélését 1893-ban írja. 1899-ben ismerkedik meg Gorkijjal, akihez
aránylag hosszú barátság fűzte, annak ellenére, hogy több kérdésben nem értettek
egyet. Feleségével az 1910-es évek elején többször is vendégeskednek nála Capri szigetén. Bunyin főként a Gorkij vezette Znanyije kör köteteiben publikálja műveit, de kiadja elbeszéléseit a szimbolisták almanachja, a Szkorpion is. Az első elbeszélésekben
már megmutatkozik a bunyini próza sajátos hangvétele és tematikája. Korai művei
mintegy epitáfiumok, a falusi és a nemesi világ széthullásának líraiságát, a pusztulás esztétikumát adják át. Ezekben a novellákban mindenek előtt döntő a lírai indíttatás, Bunyin számára nagyon fontos a belső hangzás, melynek érdekében, Gogol és Turgenyev
mintájára helyenként ritmizálja a prózát, de nem olyan mértékben, mint a szimbolisták közül Andrej Belij tette, aki regényeiben a ritmizációt alapvető formateremtő elvnek tekintette. Ő inkább kedves írója, Flaubert tanácsát fogadta meg: „A prózához úgy
kell hozzáadni a vers ritmusát, hogy közben megmaradjon prózának.” Döntőek az elbeszélésekben a hangulati elemek s a színek burjánzó sokfélesége, ami Bunyin prózáját
az impresszionizmushoz közelíti. Tipikus mű ebből a szempontból az Antonovkaalma (1900), amely nosztalgikus visszaemlékezés a földbirtokosi lét „kihunyó szellemére”. Az antonovka-almák illata hívja elő az emlékeket, idézi fel a színeket, a rég letűnt életformát. Az impresszionista képek sorozata azt mutatja be, hogy a középnemesi kúriák hogyan válnak „az elvadultság tökéletes poémájává”, mikor a „koldusszegény kisbirtokosok uralma” következik be. Bunyin az első az orosz irodalomban, aki
ennek a rétegnek a létformáját, pszichikumát hitelesen ábrázolta. A vidéki kisbirtokos
nemesség csak ideig-óráig állíthatta meg a földbirtokosi lét pusztulását, s az író szerint
tulajdonképpen ez az a réteg, amely arra hivatott, hogy nemesi világot a sírba kísérje.
Bunyin 1909-ben az Orosz Tudományos Akadémia tiszteletbeli tagja lesz. Ugyanebben az évben feleségével külföldi utazásokra indul, jár Görögországban, Törökországban, Palesztinában, Egyiptomban, Tuniszban, Indiában és Ceylonban. Az utazások során nemcsak látóköre bővül, hanem figyelme egyre inkább az örök értékek felé
fordul, leginkább a szellemi folytonosság megőrzésének problémája izgatja a különböző nemzedékek, kultúrák és vallások között. Az 1910–16-ig tartó periódus, munkásságának egyik csúcspontja; ekkor írja azokat az elbeszéléseit és kisregényeit, melyek
nevét világszerte ismertté tették. Az összoroszországi ismertséget a Falu (1910) című
kisregénye hozta meg, melyet a kritika lelkesen fogadott. Bunyin a Kraszov testvérek
sorsán keresztül a falusi Oroszország „lelkét” tárja fel, belülről ábrázolja létmódját, szokásrendjét, ambivalens érzésvilágát. Bunyint a néplélek „alappillérei” foglalkoztatják,
a passzivitás, a fékezhetetlen ösztönök, az önsorsrontás. Bunyin prózájában a paraszt egyáltalán nem idealizált, inkább áldozatnak tekinthető, ám szörnyű kiszolgáltatottságában
kegyetlen és gyanakvó, s ily módon „az orosz lélek szörnyű rejtélyének”, vagyis a lét
értelmetlenségének megtestesülése. Az író szerint ez a pszichikum, vagyis a néplélek
megváltoztathatatlan. Éppen ezért különvéleménye van az autochton orosz útról is:
„Mindez a frázispuffogtatás az orosz sajátlagos útról, melyen Oroszország az európai
Nyugattól eltérő irányban halad, ez az eredendő népi elvekről való szóbeszéd, és az
a kinyilatkoztatás, hogy a muzsik mondja ki majd a végső igazságot – olyan értelmetlenség, amely lefékezi a fontos dolgok véghezvitelét” – írja naplójában. Csehov mellett talán
Bunyin az egyetlen olyan orosz író, akit a XX. századelőn alig érintettek meg a kollektivisztikus utópiák: „Az orosz népnek és az orosz értelmiségnek, mielőtt arra törekedne,
hogy megvalósítsa „Isten országát”, létre kell hoznia a talajt eme ország számára, vagyis
szóval és tettel, tudatosan meg kell teremteni a kulturált létmód szilárd alapjait.”

34

tiszatáj

A 10-es évek elejének másik jelentős elbeszélése, a Szárazvölgy (1911), melyben Bunyin a Hruscsov-család sorsán keresztül a pusztuló kisbirtokos nemességet mutatja be.
A „szárazvölgyi lélek”, amely éppoly ambivalens, mint a paraszti lélek, a pusztuló birtokhoz való ragaszkodás, a szerelem és halál által megtépázott sorsok, romantikus
nosztalgia a sztyeppe illatától kísérve – mindez a Szárazvölgy elégiája prózában. Bunyin tágabban és másképp értelmezi a nemesség fogalmát, mint Tolsztoj és Turgenyev:
„Ismerjük Turgenyev és Tolsztoj nemeseit. Ennek alapján viszont nem lehet az orosz
nemesség egészéről ítéletet mondani, mivel Turgenyev és Tolsztoj a felső réteget ábrázolja, a kultúra ritka oázisait. (…) Az uraknak a jelleme olyan volt, mint a holopoké:
vagy uralkodni valakin, vagy félelemben élni.”
Miután Bunyin a „néplélek” titkát kutatta, őt is különösen érdekelte a régi Oroszország, a népi hitvilág, amely a pogányság és a kereszténység szimbiózisa, az orosz
szentség, a sztarecek és szent együgyűek, a legendák máig élő világa. A XX. századelőn
középpontba került a népi vallásos tudat kérdése: az értelmiség mintegy felfedezte magának az óhitűeket és a különféle szektákat, a misztikus (apokaliptikus) orosz népi tudat pedig főként a szimbolisták művészi fantáziáját mozgatta meg. Merezskovszkij, Remizov, Andrej Belij, Prisvin, Kuzmin műveiben az archaikus népi tudat imitálása,
a népnyelvi stilizáció a prózanyelv megújítását eredményezte. Bunyin velük ellentétben
nem követi ezt a stilizációs gyakorlatot. Narrációs technikájában általában két út közül választ. Vagy a népnyelv felhasználásával a „szkaz”-formát (egyes szám első személyű elbeszélés, közvetítő tudat – hős vagy elbeszélő – beiktatásával) követi, vagy a kvázi
egyenes beszéddel imitálja a hős szavát (amely egyesül a szerzői szóval), s ily módon
a hős világa a szerzői szó beleélő nyelvi gesztusaival tágul. Ez utóbbira példa az Aszott
fű (1913) című elbeszélés. Ezt a Bunyin-művet maga az író a „paraszt Ivan Iljicsnek”
nevezte, mivel témája megegyezik a Tolsztoj-regény fő tematikai vonulatával: itt is és
ott is halálra készülődik egy ember, s számot vet addigi életével. Ám míg Ivan Iljics
halála előtt, a betegség kiváltotta rettegésben, arra jön rá, hogy addigi életét nem úgy
élte le, ahogy kellett volna, megtapasztalja a teljes elhagyatottságot és magányt, nincs
semmi, ami vigaszt nyújtana neki, addig Averkij, az Aszott fű halálra készülődő parasztembere nem ragaszkodik foggal-körömmel az élethez, ellentétben a magas beosztású hivatalnokkal. Tudja, hogy helyzete reménytelen, már teljesen közömbös a földi
dolgok iránt, velük kapcsolatban mindent elfelejtett, ám mégis az igazi vigaszt az emlékezés nyújtja neki. Visszaemlékezik kora ifjúságára, arra a napra, mikor szerelmével
találkozott, felidézi az alkonypírban játszó folyó képét, s kitárul a lelke – fogékonnyá
válik az érzésekre, hangulatokra, a színekre és a hangokra: az anyagi világ minden
kínja kitörlődik, csak az marad meg, ami valóban felemeli a lelket. Averkij ily módon
eljut a teljes aszkézisig, mintegy „a semmiben él” (Bunyin), miután sikerült neki – ellentétben Ivan Iljiccsel – lemondania mindarról, ami a teljesség, a lét egésze szempontjából lényegtelen. Bunyin nem véletlenül írja, hogy semmi sem határozza meg az embert annyira, mint emlékeinek a minősége. Ebben az elbeszélésben már megfigyelhető
Bunyin későbbi műveire oly jellemző, kontrasztos látásmód: az élet és halál lényegében együtt van, csak egymás fényében nyer értelmet, egymásból következik; az alkotás pedig a „semmi” elfogadása, domesztikálása.
Az Aglaja (1916) című elbeszélés a régi orosz hitvilághoz vezet vissza, a népi misztikus
tudathoz, melyben együtt élnek a kereszténység és a pogányság elemei. Aglaja figurája megelőlegezi a későbbi elbeszélések önpusztító nőalakjait, oroszos szépsége és természetellenes
aszkézise kontrasztját a haláláról szóló tudósítás még inkább fokozza. Noha elfogadja

2003. december

35

a sztarec által neki rendelt halált, utolsó pillanataiban mégis pogány szertartás szerint
a Földanyához imádkozik, bocsánatát kéri, mert aszkézisével ellene vétkezett testben és
lélekben. Bunyin a népi, „romantikus” egzaltáció kapcsán naplójában a következőket írja:
„Két típus van a népben: az egyikben a régi Oroszország van túlsúlyban, a másikban a pogány, ősi gonosz szellem. Maga a nép beszél így magáról: »belőlünk, mint a fából, bunkót
és ikont is lehet csinálni: a körülményektől függően, és attól, hogy ki dolgozza meg a fát –
vagy Szergij Radonyezsszkij lesz belőlünk, vagy Jemelka Pugacsov«.”
Bunyin több, ez idő tájt íródott elbeszélésére jelentős hatást gyakoroltak a buddhista tanok. Az író élesen elválasztja egymástól a létet és létezést, s az utóbbit öncsalásnak, értelmetlennek, katasztrofálisnak tartja. Az egyén és mindenség antinómiája feloldhatatlan, mivel minden mulandó, ami emberi. „Az élet nem egyéb, mint unalmas
téli nap egy mocskos csapszékben” – írja a Csang álma (1916) című elbeszélésében. Az
emberi törekvések hiábavalóságát ábrázolja a San-Franciscó-i úr (1915) című, ismert
műve. A luxushajón, „fent” utazó milliomos végül „lent”, a hajó gyomrában végzi, ott
rejtik el a koporsót, mivel a civilizáció nyújtotta ál-teljesség élvezetét megzavarja a halál: szívinfarktus végez vele. Az utasok nem akarják tudomásul venni az elmúlást, „sértődött arccal táplálkoznak”, hiszen őket a „vaskor” már kiüresítette.
Bunyin eleve tagadott mindenfajta forradalmat, beleértve a nagy francia forradalmat s az 1905-ös orosz forradalmat is. Így az 1917-es forradalmat sem fogadta el. Először
a Krímbe menekül, majd 1920. január 20-án hagyja el feleségével Oroszországot; először
Konstantinápolyba hajóztak, majd Párizsba mentek, ahol Bunyin haláláig élt. Elátkozott
napok címen írta meg naplóját a forradalomról, amely hosszú ideig csak külföldön jelenhetett meg, Oroszországban 1989-ben adták ki először. A naplót 1918–19-ben, Moszkvában és Odesszában írja, a kiutazásra készülődvén, annak tudatában, hogy lehet, sohasem
látja viszont Oroszországot. Mikor Bunyin naplóját olvassuk, olyan érzésünk támad,
mintha az „örök” orosz természet hátterében a falusi elbeszélések parasztjai kelnének
életre. A napló hőse az elembertelenedett, manipulált tömeg, a „néhai szent orosz nép”.
Bunyin kegyetlen őszinteséggel leplezi le az orosz értelmiségre oly jellemző önámító
hazugságot, a népimádatot, amely mögött valójában mély közöny rejlett éppen imádatuk tárgya iránt. Az Elátkozott napok alaphangját Bunyin már-már depresszióba hajló,
mély pesszimizmusa határozza meg. Mint írót leginkább a „zűrzavaros idők” nyelve foglalkoztatja: felidézi az odesszai utca szófordulatait, a plakátok értelmetlen jelszavait,
a munkássajtó félművelt cikkecskéit, vagyis a „tömeg” hangját. Ezzel a szubkulturális
nyelvi kifejezésmóddal állítja szembe az irodalmi nyelvet; ezen a naplóíró akkor szólal
meg, mikor a számára legkedvesebbről, a zűrzavar közepette az örök értékekről, a természetről és Oroszországról beszél. A párizsi emigrációban – ahol olyan jelentős orosz
írók voltak, mint Kuprin, Zajcev, Remizov, Balmont, Cvetajeva, Smeljov és Merezskovszkij –, Bunyin először aktív szerepet vállal. 1925 és 1927 között a Vozrozsgyenyije
című folyóirat publicisztikai rovatát vezeti. Konsztantyin Balmonttal együtt nyílt levelet
írnak Romain Rollandnak, aki Szovjetunió-beli utazása kapcsán mintegy legitimálta
a bolsevik hatalmat, hogy szemlélje józanul az oroszországi eseményeket.
Az 1920-as években, az emigrációban Bunyin munkássága kiteljesedik. Ekkor születnek meg olyan jelentős művei, mint a Szerelem szentsége (Mitya szerelme) (1924), a Napszúrás (1925) vagy a Jelagin zászlós ügye (1925). Ezekben az elbeszélésekben szervesen
összekapcsolódik egymással Érosz és Thanatosz, ekkor teljesedik ki az író sajátos szerelemfilozófiája. Bunyin, ellentétben a szimbolisták szerelemfelfogásával nem csupán
a szerelem transzcendensre irányuló, „égi” lényegiségét ismeri el, hanem a szerelem-

36

tiszatáj

ben, amely szerinte a lét legmagasabb rendű állapota, a teljességet, a „mindenegységet”
keresi. A szerelem egyrészt örök érték és olyan eleven erő, amely képes szembeszállni
a halállal, a fizikai megsemmisüléssel és a mindennapok banalitásával, mivel „rajongó
létté” változtatja át az emberi életet, amely nélküle a legközönségesebb lett volna
(A szerelem nyelvtana). Másrészt, a szerelem teljességébe beletartoznak az ösztönök és
a szenvedélyek; ha hatalmukat az ember nem ismeri el maga felett, ha szembeállítja
egymással az érzéki és az „égi” szerelmet, pusztulás lesz az osztályrésze. A szerelem Bunyinnál szervesen összekapcsolódik az emlékezettel is: műveiben az emlékezet jelenti,
paradox módon egyszerre a határt és a kapcsolatot a realista és szimbolikus valóság között. Mindezek az elvek jól megfigyelhetők a Szerelem szentsége című kisregényben.
Mitya szerelme Kátya iránt azért nem teljesedhet be, mert eleve úgy rémlik neki,
mintha „két Kátya volna”, az egyiket plátói, a másikat érzéki szerelemmel szereti, s miután a testi vágy és a lelki kapcsolat végzetesen elválik egymástól, így nem hozhatja
meg a Mitya által vágyott teljességet. Mitya mint a szerelem teljességének megszállottja, az Aljonkához fűződő testi kapcsolatától is többet vár, mint puszta fizikai kielégülést, önmagában az érzéki szerelem örömét nem képes elfogadni. Végső elkeseredésében – miután Kátya elhagyja – eldobja magától az életet, mivel a „megváltó szerelmet”,
a reményt arra, hogy valaha is értelmes, teljes életet élhet, végképp elvesztette.
Az 1920-as évek elbeszéléseinek nőalakjai a femme fatale oroszos változatai: valahol
elvesztették természetességüket, „elevenségüket”, ezért életük merő gyötrődés és szüntelen menekülésvágy; gyakran „a művészetnek szentelik magukat”, de ez sem hoz számukra megnyugvást. Csillapíthatatlan és kielégíthetetlen érzékiségükkel, hideg intellektusukkal egyszerre vonzzák és taszítják a szerelemben teljességre vágyó férfiakat.
Ilyen Szosznovszkaja, a Jelagin zászlós ügye című elbeszélés hőse, aki szerelmét gyilkosságra kényszeríti. Ebben a Bunyin-elbeszélésben úgy jelenik meg – mesterien ábrázolva – a femme fatale, a halott színésznő „portréja”, mint a kor szépségideáljának, valójában a „hideg esztétikumnak” a megtestesülése: „A halott azért volt páratlanul szép,
mivel páratlan módon megfelelt azoknak a követelményeknek, amelyeket például a divatos festők tűznek maguk elé, ha eszményien szép nőket akarnak ábrázolni. Minden
megvolt benne, ami csak kell: gyönyörű testalkat, gyönyörű bőr, kicsiny, hibátlan láb,
gyermekesen, együgyűen bájos száj, finom és szabályos arcvonások, csodaszép haj… És
mindez már halott volt, mindez dermedni, halványulni kezdett, és a szépség még ijesztőbbé tette a halottat.” Bunyinnál a nőalakok azok, akik szerelemvágyuk ellenére képtelenek igazán szeretni, az ő sorsuk mindenképp tragikusabb a férfiakénál. Bennük
Bunyin műveiben az „eleven szépség” csak akkor jelenik meg, ha az emlékezet összekapcsolja őket a távolba tűnt hazával, Oroszországgal. Ez az „eleven szépség”, az emlékezet és a szerelem összekapcsolódása jellemzi Bunyin életének utolsó remekműve, a Sötét fasor (1937–1945) című elbeszélésciklus miniatűr novelláit, melyet kritikusai a „szerelem enciklopédiájának” neveztek.
Bunyint 1933-ban Nobel-díjjal tüntették ki. Az indoklásban szerepelt az Arszenyev
élete című regénye is, amelyet akkorra még nem fejezett be. A regényt 1927-ben kezdte
írni, végül öt könyvből tevődött össze, végleges változatát 1938-ban nyerte el. A mű
önéletrajzi indíttatású: egyfelől a múltba veszett, orosz nemesi lét epitáfiuma, másfelől
igazi, modern művészregény – arról tudósít, hogyan születik meg a sajátos bunyini látásmód, a létben rejlő titkok és mélységek hogyan hatják át egy érzékeny ifjú életét.
Az Arszenyev életében különös figyelmet érdemel a szerző és a hős szólamának egymáshoz való viszonya: a feloldódást a múltban elősegíti, hogy a hős tulajdonképpen

2003. december

37

a szerző „koncentrált figurája”, így a szerzői pozíció szubjektivitása természetesen szólal
meg a hős lírai szólamában. Igazi „hőse” ugyanakkor ennek a regénynek az emlékezet:
„Az emlékezetnek jó ízlése van” – írja Bunyin. Az emlékezet itt is szorosan összekapcsolódik a szerelemmel: Arszenyevnek Likához fűződő, erős érzelmi és erotikus kapcsolatával. A szerelem ebben a Bunyin-műben voltaképpen az alkotás ösztönzője,
a művész beavatásának eszköze. Miután Arszenyev végigéli a szerelemmel járó ambivalens érzéseket, a gyengédségtől a pusztító szenvedélyekig s egy időre magára marad,
megtalálja őt az alkotás öröme: immár szervesen az életéhez tartozik az írás, ebben leli
meg nyugalmát, jelleme megváltozik – férfivá érik. Mikor visszatér hozzá Lika, már
másképpen szereti őt, viszont Lika nem tud feloldódni ebben az új szerelemben, nem
képes arra, hogy a művész igazi társa legyen, mivel önzését feladni képtelen. Elhagyja,
és rövidesen meghal. Ám a szeretett lény fizikai megsemmisülése nem pusztítja el Arszenyev szerelmét, vele marad örökre a szerelmi emlékezet, mint az alkotás kiapadhatatlan, s szinte egyedüli forrása. Bunyin regénye összegezi alkotói útját: megszólal
benne az író majdnem mindegyik fontos témája és újra teremtődnek azok a hangulati
elemek, melyek a bunyini próza egyediségét adják. Például a természet iránti szenvedélyes vonzódás, az a felfokozott érzékenység, amellyel a látás és hallás, az illatok és a finom, majdhogynem tapintható formák jelenítődnek meg elbeszéléseiben.
Bunyin 1937-ben fejezte be jóformán egyetlen filozófiai publicisztikáját, a Tolsztoj
felszabadítása című könyvét. Miután részletesen kifejti Tolsztoj legfőbb eszméit, különös figyelmet szentelve az élet és halál problémájának, szinte akaratlanul hozzá méri
magát. Elismerve, hogy Tolsztoj rendkívüli mélységeket tárt fel, mikor a halál fényében az élet értelméről nyilatkozott meg, ám Bunyin szerint a hozzá hasonló, öntudatlan életösztönnel rendelkező emberek szempontjából, akik túlságosan elmerültek
a mindennapokban, nagyon messzire ment. Ő úgy véli, hogy minden olyan pillanatot,
melyben a lét szépsége nyilvánul meg, át kell élni és meg kell örökíteni, mert ez az
egyedüli, ami ellen tud állni a halálnak.
Bunyinék a háború alatt Párizsból Nizza mellé költöztek, az író visszautasította az
ajánlatot, hogy más orosz emigránsokhoz hasonlóan Amerikába menjenek. 1945 májusában tértek vissza ismét Párizsba. Szinte életének utolsó napjaiig Csehovról szóló
könyvén dolgozott, melyet már nem tudott befejezni. Bunyin, azt lehet mondani,
hogy kortársai közül egyedül Csehovot tisztelte igazán. A személyes emlékek rögzítésén túl, ebben a könyvben leginkább az izgatja, volt-e Csehov életében igazi szerelem?
A kérdésre igenlően válaszol, Avilovához, s nem feleségéhez fűződő kapcsolatát tartja
az író nagy szerelmének.
Bunyin prózáját, emigráns volta ellenére – egyes elbeszélések és az Elátkozott napok kivételével – már 1954-től kiadták a Szovjetunióban. Munkássága a szovjet írók
közül jelentős hatást gyakorolt például Konsztantyin Pausztovszkij és Alekszandr
Tvardovszkij munkásságára. Műveit nagyra értékelte Vigotszkij, az ismert szovjet pszichológus, aki a Gondolkodás és beszéd című munkájában azt bizonyította be, hogy a bunyini sajátos stílus a „belső beszéd” mechanizmusát tükrözi. Fő művét, az Arszenyev
életét az orosz tudatfolyam-regény egyik változataként tartja nyilván az irodalomtörténet-írás – a másik Andrej Belij: Pétervár című regénye. Noha Oroszországban olvasott
írónak számít, manapság mégsem veszi körül olyan hangos dicsőség, mint az újonnan
felfedezett emigráns írókat. Bunyin világának mély filozofikussága, személyiségkoncepciójának egyedisége, stílusának líraisága azonban előkelő helyet biztosít számára
a XX. század legjelentősebb orosz írói között.

38

tiszatáj

2003. december

39

TANDORI DEZSÕ1

Kis Témakör: A Nagy Helyzet
Parafrázis: „Kis helyzetünkbe
hogy férne a Nagy Helyzet?
Ez a nagy helyzet.”
(In mem. a költő Karinthy Frigyes)

I.
Olvas-e a könyvek áltao a Nemzeth eleo?
Elejnk olvastk, olvastakh. De hagyukj,
hagyjuk ezt. Csak – által, elébb –
a széttört nyelvhez tértem majdnem vissza,
annyira nincs kedvem se, merszem se ezt
elmondani. (Eloaidmidn, eloaidmindegy,
édéseidegym, édesmindegy.)
Szóljunk hozzá, társak, ez maradt, az elv el,
demokrácia van, a nép elmaradt belőle,
de nagy kancellárok népszerűsége is felére csökken,
kis helyzetünkbe a nagy helyzet nem fér.
És mégis, mégis! Fáradozni is
hibajvoil,,, void, ,hjábavl, hiábavaló,
kár fáradozni, hogy ily igazad mondd?
s nehéz megmondani, hogy mit nem kár,
mégis a praktikumok maradnak, a pozíciók
(melyek bonyolultak, kétségtelen,
még a magunké is valami, s ez nem semmi!),
marad, ki mire jut, de néha,
személyesen elnyújtózva, így mondod,
kialudtság illúziójával hajnali ágyon, hogy még
nem kell egyetlen madaradnak odatenni a krumplit,
nem indul élet kutya s más dolgok körül,
1

Szeretettel köszöntjük szerzőnket 65. születésnapján!

40

tiszatáj
a józan robot némi lógással, borral,
kevéssel, s úgy, hogy hajnali munkák
után a fél hét és nyolc óra közt bekapkodott
kétdeciket fél óra alatt kialudd, és tizenegykor,
hogy már a postás hőn várt zavarásán is túlestél,
nekiláthass, könnyű ebéddel, a kiiktatott
– max. gyümölcs – vacsora jegyében
akár este hétig is dolgozz, vén fejjel a 65. mezőben
immár, sakkod 64 mezeje után, úgynevezett
rekordot dönts, és elkedvetlenedve
gondold el, kemény műfordítási munkádért, csúcsért,
pénzben annyit se kapsz, mint egy mindazonáltal,
„brr, amúgy”! igyekvőn megfizetett versért egy jobb
folyóirattól, mondom, elnyújtózva az ágyon, „öcsi”,
ezt gondold, „gondold meg,” ezt gondolod,
„gondold meg”, gondolod, s meggondolod , kicsit, mondom,
nyújtózva, de ne is mondjam, mondom, nyújtózva,
kicsit, nem is mondom, s azt mondhatom, ezt gondolod:
„örülj, hogy jön még belőled a szar, örülj, hogy saját
ágyadon nyújtózhatsz el, örülj, hogy sóhajthatsz,
hogy két kiló meggyet vehetsz, három nap délutánonként
ezt eszed, le is kell adni fölösleges kilókból, meg
jó a meggy, erre gondolj, mondom, kinyújtózva, jó a meggy,
s hogy a piac neked a Hold (alig), a Fény, a Vám, a Skála,
vagy inkább BEAC, a BEAC-piac, a beacpiac,
bjacpejcepbjacp, ezek oly szép dolgok,
szép az anyanyelv, az ajnyeayeavealjny, szép, épesz,
pszeé. Annyi szépség vesz körül, és örömben járván,
eits kréedsé, kréeds, eits, örmörmömbörmemböembn
javráan, Jadrán, szép volt az Adria, Velence,
bölcs és hitvány a drága Esti Kornél,
mégis dr. dr. med. nyisz. Egbr. Canovaro Ede vagy
meddv. dr. dr. (egy medve marta meg egykor!) prof. Grms.
Ebeistos Kamill kése alatt végezd,
jaj, bár hinár kavarodna lábadra,
jaj, bár az utcalángok esti fonatába valami gazember
belökne a csatorna partjáról, jaj, bár még ötször
vennék el fifikásan a velencei regényeid fordítási

2003. december

41

munkáit, ott egye! csak ne a tanár úr, Canovaro Ede
vagy Ebeistos Kamill barátod kése nyomán maradna
arcodból mind kevesebb, géz vérrel nem lehetős, hogy ágyad
alá magad rugd, lekötöznek, a vasúti kerítés fehérsége
kórházi könnyűcsőszerkezet lesz, és hiába gondolsz
majd vissza nemcsak esti kérdéseidre, llilla lláncokra
nyakakon, akár az édesanyád nyakán, hiába stb.,
még jó, ha a sárarany hirtelen tüdővérzéssel
alvadottan bukdos ki szádból, netán két perc
szenvedés után megfulladsz. Valóban, mire való ez a sok
szépség, mit is olvasni mindet, akár ötöt is, akár
kettőt, akár megnézni a Hamletet, ha valami színész miatt
épp nem, Raszkolnyikovot tanulmányozni, ha nem akarsz
se agyonverni gazdag öregasszonyt, se lelkifurdalást
élvezni (nem bírni), semmi gyakorlati hasznod az egészből.
II.
S persze, gondoltál alkonyokra, mint Rilke,
konyultál le és ágáltál (föl), s nézted,
a trieszti járat milyen is lehetne, hajnalt
érkezni a furán komor városba, a nyugállományúakéba,
és volt terved, hogy Andorrát, Littyenstájnt s
Sant Marinói Juhot, mind a miniállamokat
(minigolfokat, miniszökdeléseket nyanyákon)
végiglátogatod (stb.), de ebből nemcsak az lett,
letl, teelt, lelttlet, meg a többi, hogy
anyagijaid is biztonságosabban vannak (meg,
mert hogy forgatni odaadnod azért nem lenne mit!
nagyon el nem úszhatsz, holtig munkára
kárhoztatva élsz, s örülsz, hogy van munkád
így-úgy), tehát az utazások, mint amiképpen
mindig kőrealista voltál az őrülmények mellett,
elmúltak, de ebből az lett, hogy beülni
egy vasúti fülkébe neked képtelenség, reggel
nyolc (vagy más napokon egy bolond, későbbi
egy és negyed óra leszámításával) után
(francba a mondatot, a mondatból meg nekem van,

42

tiszatáj
elegem, nekem van a mondatból!) találkozni se,
nem, hát nincs repülés, nincs trieszti járat,
dujnó, más dajna, duhajság, dihaj-dánom,
eleve kivédve sok szánom-bánom
is ezzel.
S örülj, vagy borulj, ne pálinkulj,
hogy vannak még lapok! Folyóiratok. Kevésben bízol,
mégis: míg egy van, csak egy főszerkesztő a vidéken, kettő,
budapesti vidék is jó, lásd Világváros Mint Burgyingja,
míg van, ki panaszolja: „Nem olvasnak!” – addig könnyebb
azt mondanod: „Hagyjam a nagy helyzetet! Ne nehezítsem
az én kedves barátom, Alexander Termovics vagy, három,
Rudan Galovics, Fesztum Petyukovics, Grábeny Áldovics
stb. szívét, ne mondjam már aztán én is/se, hogy... és a
többi” addig még valaki azért csak olvas,
a múltkori szám is tele volt érdekességgel,
még amit követni nem bírtam vagy nem akartam,
azt is ígéretesnek látszott, egyáltalán, annak
ellenére, hogy csak két kísérleti szonettet olvastam
el teljes érdeklődéssel és az illusztrációkat néztem,
állíthatom, fenntartottam az Olvasó Nép Fogalmát,
csakúgy, mint házi verébke tojónk a verébfajt,
ahogy nyaranta a szegény úgy öt naponként
nekilátna tojni, míg ki nem derül a végén, hogy csak
tottyintás lesz belőle, ám a holt kis cimborája
fa kalitkájának szélébe kapaszkodva ugyanúgy tojna,
mint kezemben, ahol már tojt is, pici tojást, egyet
elkaptam a levegőben, épen maradt, a többi a padlón
tört össze, s persze, a verébfaj szaporításáról szó sem
lehetett, a tojások csírátlanok voltak, hát ezt a dilit
sosem vezettük be, pedig huszonhat éve egyfolytán van
verébkénk, hát nem, hogy még itt pusztuljanak ránk
az életképtelen vagy eléhezni hagyott fiókák, szóval,
mondom, ha Totyi is meghal, és senkim sem lesz a Dömi
medvéimen kívül (létük gond lesz!), fog is érdekelni
engem, ki olvas, ki nem (remélem, a Totyi 6–7 évet él még)!

2003. december

43

A tûz testcsonk
Ne tűzoltóautók kíméljenek.
Ne is én kíméljem magam (hisz tenném).
Ne tenmagam, ne más, de akkor?
Mi a Nagy Helyzet?
(Karinthy és Rilke)

Tul. képp. nem innenképp fáztam, de mindenképp fáztam
sok mindentől, és mondják, a megégés iszonyú
vacogással is jár, de az sem igaz, hogy ilyenkor jó, ha
kéznél egy tűzoltóautó.
Hajnali hét se volt még, szín
józanul vágtam neki utamnak, egy körforgalmú/mas téren
kellett áthaladnom, vigyázva néztem szét. Nem
gondolkoztam még csak azon sem, mit előző
versemből kifelejtettem, hogy tudniillik az átélt
írások, az életírások kellenek ma a legkevésbé,
megjegyzem ez is olyan lesz, nem, miért is
kellenének: „Életem nekem is van!” mondja a legtöbbje,
„nekem a Fancsali Funcsi bűvvarázslatai”-t meséljék,
vagy vicceljenek, hogy a Súgó neje a Súgó Vica, netán
a Sligó úré meg a Sligovica, vagy ilyesmi. Maximum
egy rövidített, operettesített szentivánéji álom
tűzijátékkal s víziparádéval, és a Lánchíd teljesen
eszement lezárásával a forgalom elől, gyalogoshíd lenne!).
Na, mondom, nem gondolkoztam költészeten semmin, sőt,
teljességgel átkelésem biztonságára figyeltem.
Így nem lett aztán.... miféle szó itt, hogy „baj”,
„tragédia”, enyhe kifejezés, nem is tudom, mi lett volna,
amennyiben a vörös tűzoltóautó átgázol felettem/rajtam.
Tucatnyi tonna is megvan, vagy csak 3.5, vagy mindegy,
két mázsa elég, 40 km-rel, vagy leesni egy bicikli nyergéből
60 km-es sebességgel, mellett, sic.
Évekkel ezelőtt sokat
foglalkoztam a derék tűzoltókkal. Megmentették házunkat.
Folyton nézem a piros autókat szemközt a parkolóban, hány van.
És megcsodáltam egy létrás kocsit, szintén tűzoltót akkor,

44

tiszatáj
hét végén. Mindez közömbös volt, inkább „szerencsém”, az volt, de ez
szó is mennyi?! Ez történt, rövid leszek (nem olvasnak!
jeligére). Láttam, jön egy ilyen nagy tömb tűzoltókocsi a Fő
utca felől. Mondom, bekanyarodik az Alagútba, felmegy a Hunyadi
úton stb. Álltam, keresztezte volna utam. De látom ám, nem
jön, hanem a körforgalom felé nyomul, ergo nem előttem,
hanem mellettem, jobb kéz felől, közömbös sávon fog elmenni,
tehát indulhatok. S indultam. Ahogy már majdnem csak három
méternyire volt tőlem, láttam, akkor láttam, mégis az Alagútba
akar bemenni. Nyomult, de kerekei csak a hozzám közeli sávra
hozták át, s a nagy vörös möb mutatott a körforgalom irányába.
(Idegességemben „möb”-öt írtam „tömb” helyett.) Az én akaratlagos
képzeletem, mintegy látásmódom, mely mindig egyéni volt, látásmódom, mely minden embernél szubjektív, ez adta, e látásmód, hogy
úgy láttam a világot, olyannak s annak, aminek, hogy
író lettem, küszködtem a „fogadjátok el a személyest”,
ne csak a közérthető közjellegűt, az eleve-nekünk szólót,
nem mondom, hogy a csökkentett értékűt, a kacatabbat,
s nem is az öncélút, a produkciót, a jámbor utánzatokat,
a spanyolviaszfeltaláló szépelgéseket, nem, de hadd
lenne hitele az egyénien megéltnek, lásd az iméntiekben.
(A Helyzetről.) Hát itt meg is lett volna a nagyon egyéni.
Nagyon is egyéni, nagyon is a pillanat (rossz) hitelével
megélt kurta, de borzalmasnál borzalmasabb eseménymikéntemből
kifolyólag, ahogy a kerekek alatt a csont is úgy folyt volna
ki belőlem, laposnál laposabbra lapítódtam volna,
egyetlen, netán két iszonyú reccsenéssel (csak ezek a szavak
vannak! mit kell akkor, tényleg, olvasni? mit kellene?)
(ki-ki maga kerül a tűzoltóautó alá, maga szédül le a
St. Bugurin hegyről Bolíviában, hogy csak keselyűk találnak rá),
mi lett volna belőlem? Eleve botrány egy 65. éve itt élő lakos
efféle halála! Túl nagy méret a szenzációhoz is, annak is túl
sok! És rettenetes látvány. Kanállal kellett volna
összeszedni, ha ott halok meg. S ha nem?
Felsőtestem, fejem talán a két-pár-kerék közé lett volna
betaszítódva, a hozzám közelebbi két-pár, dupla kerék, sőt,
ebből is kettő, ment volna rajtam át, combtőtől, mondjuk,
és maradt volna egy (magához térő? csak „élő”?) tűz testcsonk, konyhai
bárddal felvágott állat sebeivel, arányokkal

2003. december

45

szorzandón, és ennek a csonknak feje lett volna, a fejben
már nem gondolatok, hát azok nem, ordítás, kín, annak
is az Eiffel-torony-magasa, az Everest-magas,
Macsupicsu-és Kilimandzsáró-magas, minimum ennyi,
nincs-rá-szó, az lett volna, az
az-sincs-rá-hogy-nincs-rá-szó
lett volna, szemembe csontvelő fröcskölt volna (talán),
a teljes-sebek , a seb-teljem fertőtleníthetetlen lett volna
(biztos!), ez lett volna, halál, amilyen nincs!!!
Amilyen nem is egy volt. S nem is irodalmi látásmódból.
Bár nekem épp ez lett volna az őrület. Ez így is: az őrület.
Elnyújtózva hajnalban az ágyon, s oly mindegy,
„megint egy megoldandó nap”, ezt gondolom-e,
„jaj”, Totyi is meg fog halni egyszer”, ezt-é,
„jaj, hogyan és mikor halok meg, meghalni nem egyszerű”,
mindegy, ez mind a boldogság teljessége még,
az összes rossz kilátás, az elég rémes országos helyzet
és világhelyzet, a kizsákmányoló honoráriumok,
a kulturális helyek éhkoppon tartása (mint ok),
a rengeteg szakmai hamisság: mindez semmi.
És, disznóság, bevallom, mégis: Kosztolányi vagy Babits etc.
elmetszett torka, Poe delíriumhalála, a többieké, mind,
mind csak irodalmi és széplélek adat.
Igen, a megélt dolgainkkal is egyre széplélek dolgokat tudunk
– max. duinóiakat! estieket! – létrehozni. A valóság más lenne,
s nem show, persze, az sem, nem foci vébé, bikataposta
fiestarajongó teste sem, egyenesbe kereste a bajt! nem... Az más
lenne. De az én lelkem már nem szép, se nem rút, az én lelkem már,
ha lehet ilyen: az én valódi létezőm már csak egy tűz testcsonk.
Hidegégés, égő hideg, vagy valós Semmi. Jó, míg csak gondolatban
Nagy spac. Ezt írom ide. Az imént is írtam: „nagy spac!” Mert
még mindig az irodalom létrehozása, megint az, fő gondom.
Ebből az őrületből nem menekülök. Nem menekülünk, nincs
menekvés. És testem, ha így, ha csak fogalmilag is,
egy vörös tűz testcsonk, alig pár tenyérnyi szabad bőrfelülettel,
a többin ha belek, ha vér, ha csont veleje, ha bármi,
a többin a Semmi Borzalma, gyarló szavakkal Iszonyatnál Többje,

46

tiszatáj
spac, az abszolút spac, egy tűz testcsonk,
a Fény, a Hold, a Vám, a BEAC-Skála paiacra ez megy,
egy tűzvörös testcsonk, testokcsn, oncskst, ets, t, d
s ha nem kellett volna a normálnak nevezett létet
is
már eleve,
ezt öntözöm,
ezt, mi egy
tűz testcsonk, mi vagyok már,
csak tényleg vigyáznom
kell legalább, ha a járdaszigetre állok, bárhonnét lelépek,
mindegy, a tényleges lelépés díja mi szenvedés lesz, de a kosárember
tűz testcsonk – ne képzelegjek! perverzió már! –, melynek
semmijét nem tudom. Szép s okos szavaink mögött e Nem Tudjuk, ez
van.
Spac! Németül: Spatz. Nem ide való vicc. De
hogy ilyennyire írok, vigyázat! Verébkémet, a Totyit se
lökjem le a fotelkarfáról automatává vált könyökömmel
valami halálba.
A dolgok tűz testcsonkjává lelkem se tegyem
tehát.
S most a folyóirat köv. lapja következik,
részemről meg a ma délelőtt aktuális
(épp köv.) cselekvés.
Ez meg a Nem A Tűz s NEM TESTCSONK.
Amiből viszont bármikor
– ergo és etc.
S ez. Mert mit mondjak?: mondom.

2003. december

47

’Meglódít valami, aztán hajrá és jaj’
TANDORI DEZSÕ: ZABKESELYÛ
A regény különös címét, a Zabkeselyűt bizonyára többféleképpen lehet értelmezni,
asszociatív módon jelentést keresni hozzá. Noha a szóösszetétel eredetére maga a szerző
is vázlatosan utal regényében két-három alkalommal, mi hadd kezdjük a kötetet kézbevevő ember (ál)naivitásával, meg azzal, hogy a saját változatainkat terítjük ki e regény elemezésének bevezetéseként.
Egy irodalmárnak persze Salinger ’The Catcher in the Rye’-ja ugrik be először, illetőleg ennek a fordító, Gyepes Judit „Zabhegyező”-re magyarított kitűnő címe. Az
asszociációba belejátszik persze, hogy Tandori Dezsőnek – és ebben nincs egyedül –
Salinger meghatározó ifjúkori olvasmány-élménye volt; többször is írt versben, esszében erről. Később fordította is az amerikai írót. (Említendő, hogy a Zabhegyező, első
hazai megjelenéskor – többek közt épp eme pontatlan, de találóan hűtlen cím kapcsán –
prózafordítás-kritikai vitát is kiváltott. A könyv sikere is idővel a műfordítót igazolta.)
Tehát: zabhegyező – zabkeselyű; ilyen utalás (parafrázis) rejlik esetleg e címben? –
kérdezhetjük. Következő gondolat-társításunk: meglehet, hogy a cím szókapcsolása
a „zabos vagyok és keserű vagyok” kifejezés összevont és torzított, némiképp ’elvigyorított’ alakja? Erre se mondható, hogy nem plauzibilis; Tandori munkáiban a Joyceihoz hasonló (finegan’swake-es) szóösszevonások és –torlasztások nem igazán ritkák.
Sőt, ez a „zabos” a ’zab’-ot, a lovak alapvető abrakját is magával hozza. A ’keselyű’
meg – akárhogy is – madár. Máris Tandori két fontos témakörének közelébe keveredtük.
Ám az utóbbi nyomon továbbmenve – nem zárva se ki, se le a Salinger-utalást és
egyéb lehetséges értelmezéseket – a címszó második eleme, a ’keselyű’ össze is rímeltethető a ’keserű’-vel, vagyis mintha egy (képzeletbeli) italnév furcsa elnevezése is ’bejöhetne’ (vö. ’gyomorkeserű’; elolvasva a könyvet, kiderül, hogy ott futólag az unikum valóban szerepel is). A ’keselyű’ felől viszont újabb irányt vehet az értelmezés
– jócskán meghaladva az előbbieket –, hiszen elhullt állatok tetemeiből (is) táplálkozó madár neve szerepel e
címben, ami a mitologikus dimenziót, a pusztulás, a halál
képét hozhatja be. (Emlékeztetünk Tandori Dezső első
könyvéből az Hommage-ra. Így indul a Töredék… nyitóverse: „Ki szedi össze váltott lovait, / ha elhulltak, ki
veszi nyakába?”, aztán megjelenik a „Kardél-nyargalásod”
és annak oldalán, mentében ezeknek az elhullott „állatok”-nak az agóniája, „tört szemük dióverése”. Márpedig
az imaginatív, lótetemekkel szegélyezett utat szcenírozva
képzeletünk szerint akár a keselyűk is odaszállhatnak…)
A „keselyű” asszociációinak körét tovább bővíti, hogy
PolgArt Lap- és Könyvkiadó Kft.
Budapest, 2003
197 oldal, 2250 Ft

48

tiszatáj

Prométheusz máját ez a madár marcangolta. Ha ezt vesszük elő, akkor már a „zabkeselyű” (vagyis zabot evő keselyű) a „dögkeselyű” parafrázisának is hat. A magyarázatnak ez a változata filológiailag is helyesnek hat, ugyanis Tandori egyik újabb (esszé)
könyvében („Hol élsz te?”, Szeged, 2003. 194. l.) szerepel is egy „Prométheusz” alfejezetet – filozofikus dialógus a lázadó, leláncolt isten meg madár közt.
Anélkül, hogy biztos eredményre jutottunk volna (bár egzakt levezetésre nem is
számíthattunk), íme, „nyomozásunk” támpontjai: Salinger: „Zabhegyező”; „zabos vagyok, keserű vagyok”; zab: lóabrak; keserű italféleség (pl. gyomorkeserű); keselyű: elhullott élőlényekből lakmározó madár egyik, zabot evő változata; Prométheusz meg
a keselyű…

*
A regény elemzését előzze meg két észrevétel. Az egyik látszólag mennyiségi jelleget érint az író pályafutását tekintve. A 90-es években meg az ezredforduló után vehető
észre, hogy a Tandori-kötetek (ezek lehetnek „kései” prózák, versek, esszék) „voluminozitása” látványosan lecsökkent – manapság már az ember nem igen vehet új megjelenésű, vaskos TD-könyvet. Továbbá: ezek a kötetek többnyire műfajilag igen vegyesek
– epika, esszé, vers és képvers szerveződik össze bennük. Termékeny ugyan az író, de
az újabb produktumai karcsúak, és – bár lazák, és parlando, az eleven elbeszélőhangot
idéző jellegük is van, mégis – tömörnek hatnak. Nyilvánvaló, hogy az irodalmi érték
egyáltalán nem függ a nyomdai n-ek, vagyis az oldalak számától, mégis feltűnő a sűrítésnek, az ’ökonómiának’ ez a változása. Példának okáért szembeszökő ez, ha a legutóbbi Tandori-prózákat a Sár és vér és játék-kal hasonlítjuk össze. A másik észrevétel
különösen erre a kötetre érvényes (és talán a Vér és virághabra). A Nat Roid könyvek
véres ügyei, rettentő bűnügyi izgalmai, mondhatni: bűn-gubancai köszönnek most
a főcselekményben vissza, azaz igazi krimit olvasunk, bár annak részben pszeudo, részben Chandler-i, igazi ’magas irodalmi’ változatát. Mintha szerzőnk (a korábbi Nat
Roid-kötetek egyik főszereplője, pl. a Dejan Tradics alakmás) – noha csak fiktíve ment
el – visszatért volna Budára, hiszen már nem egy képzelt (mondjuk: kaliforniai) színtéren, hanem egy fiktív, de valóságos, mai világban fut regényének ’fő szála’.
Amit imént Tandori munkáinak műfaji-szerkezeti sokféleségeként, és ezek kombinációi kapcsán említettünk, azt a Zabkeselyű epikai konstrukciója is sajátosan előhozza.
Ezzel rokon jellegűeket jó pár utóbbi kötetében (pl. a Költészetregényben), némileg
másként kidolgozott már, egyelőre láthatóan kedveli ezt, az alapfejleményt megszakító
„közbevetések” füzérével építkező műformát. A szóban forgó regényben egy helyütt
„katamaránhoz”, (kéttestű) hajóhoz hasonlítja a konstrukciót – hangsúlyt adva a „fejezetek” és a „közbevetések” egyenlő fontosságának. Hogy e konstrukció művészi funkcióját értelmezhessük, időlegesen szét kell választani, szerelni a ’kettős hajótestet’. Végül persze azzal a feladattal fogjuk szembe találni magunkat, hogy a „fejezeteket”
és a „közbevetéseket” újra egybe kell majd fonnunk. Ám a műalkotás olvasói, kritikai
rekonstrukciója e ’kétféleség’ együttes megjelenítésével lehet csak kerek.
Többszörösen, ravasz módon csavart, elképesztő fordulatokban gazdag – a szavak
kétféle értelmében is – „iszonyatosan fantasztikus” az alap-regény. Ez igazi, tán azt is
lehet mondhatni: klasszikus epika. És némileg önkényesen ezért is nevezzük a műnek
ezt a részét főregénynek. A cselekményét hét (római számozású) fejezetben mondja el
az író; az arab számozású közbevetésekkel hatszor félbeszakítva. A regénynek az
előbbi, összességében alig öt íves, vagyis száz oldalnál alig terjedelmesebb része kapcsán

2003. december

49

a „cselekmény” szót is sajátosan szükséges érteni, hiszen ez az epikai kombináció éppen arra épül, hogy valaki nem cselekszik, hogy eláll a cselekvéstől.
A könyv címlapján szereplő alkotó, azaz Tandori Dezső által megírt „tédé”, azaz
a regény szereplőjeként megjelenő író feljegyzéseket kap egy bizonyos Gertsey Jánostól,
akinek a neve valójában (?) Gráf János. Aki esetleg az író-figura kiskamasz-kori iskolatársa volt, bár kapcsolatuk eredete mindvégig homályban marad. Ezek a – talán – írói
nyersanyagnak szánt feljegyzések az ötvenes évekbeli – a szerző gyerekkorából való –
iskolai történeteket, politikai színezettel (is) gazdagított jeleneteket, baráti és családi
kapcsolatokat idéznek meg. A nem egyszer brutális kamasztörténetek középpontjában
Gerstey egyik osztálytársának, egy bizonyos Buffenbach-Rybenko Szvetlárnak a dolgaira való visszaemlékezések állnak. A nagydarab Gertsey védelme alatt álló, különös
nevű fiú figurája, származása csupa rejtély (német katona apa és ukrán anya gyermeke,
akinek anyja Auschwitzban halt meg, apa, Buffenbach Károly pedig itt, magyar földön
börtönbe került, ahol felakasztotta magát). Idézhetnénk még az epikai részleteket – legyen elég annyi, hogy Gersely/Gráf János legjobb barátja, Ond János iszonytató módon, darabokra szaggatott testtel hal meg ’56 őszén… A könyvnek ezt az első két főfejezetét átívelő (fiktív) feljegyzés-anyagot az író idézi és kommentálja (hasonló jellegű
a Vér és virághab epikai alapszerkezete is). Ebben a részben – maga is többször utal rá –
nem lehet észre nem venni egyfajta Ottlik-hommage-t, és mögötte az Iskola a határon
árnyképszerű mintázatát. Ám az is kétségtelen, hogy a kőszegi iskola alapmatériájához
viszonyítva a múlt század dereka táján játszódó hazai események, emberi (és iskolai)
viszonyok még inkább mocskosak, durvák és alattomosak.
„Tédé”, az író azonban novellákat kezd írni a megkapott feljegyzés-matériából (és
még arra is utal, hogy ezek időközben meg is jelentek), sőt, miután Gertsey meghal
(bizonytalan, hogy megölték vagy öngyilkos lett), jelentkezik nála egy bizonyos Gráf
Ivánné, a fiú sógornője, bátyjának özvegye, és újabb feljegyzés-adalékokat ígér és juttat
el az íróhoz. Aki nem is forszírozza ezt a kapcsolatot, de amikor mégis rászánná magát, hogy meglátogatja az özvegyet, az utolsó pillanatban meghátrál, nem csönget be
hozzá, hanem némán és csöndesen távozik a házból. És valamiképpen ezzel a ’csendes
lépéssel’ kezdődik a fordulatoknak az a másik sora, ahol a fikcióba belerajzolt írónak
a következőkben tanúnként, immár a készülő regény sajátos nyomozójaként az eseményekbe mind jobban bele kell keverednie. A töredék-nyomok és kombinációk a továbbiakban mintegy globálissá teszik a színtéri dimenziókat (a hajdani NDK-tól Argentínáig, Tasmániáig és a Fidzsi-szigetekig vezetnek a szálak és nyomok Gertsey, Buffenbach-Rybenko, Gráf Ivánék és mások ügyei kapcsán). Egy „ártatlannak” tűnő egykori
osztálynévsorban történt tallózásból, kamaszcsínyekből a szörnyűségek szörnyűségeire, groteszk és hátborzongató eseményekre nyit a regény. És ezek szennylevébe
bele van oldva a magyar politika- és társadalomtörténet fél évszázadának megannyi
mérgezőanyaga.
Tandori (remek) epikai (alap)leleménye tehát ebben az esetben az, hogy a „fikció
lábra kap”, azaz megelevenedik, és a születő mű a regényírót folyamatosan hálózza be,
teszi az elbeszélt történések részesévé. A mű formai, szerkezeti ’csendes lépéseinek’ sorába tartozik az is, hogy ezek a fejezetek (különösen a nyitó egységek, A trubedli, az
Ifj. Buffenbach-Rybenko és a Csendes lépcső címűek) valóban novellaszerű egységek, és
a megjelenített „td” utal arra is, hogy az elbeszélések időközben meg is jelentek lapokban. Ez a tény a regény fejleményeit is befolyásolja viszont. Például úgy, hogy Gráfné
azért jelentkezik a „szerzőnél”, mert olvasta az egyik, Gertsey feljegyzései alapján szü-

50

tiszatáj

letett novellát egy folyóiratban… E konstrukció kapcsán még azt is mondhatjuk, hogy
a mű (alkotás)lélektani realitás és fantasztikum, mivel a regény szinte megszállja szerzőjét, vagy ahogy Tandori írja: „…Gertsey belemosta magát az agyamba, átjárja dolgaival a gondolkodásomat, »idegrendszeremet«, nem hagy nyugtot.” A könyv cselekményének elképesztő végkimenetelét – miként a detektívregények esetében – nem illő
a recenzensnek elmesélnie.
Erre a főregényre is – hasonlattal szólva – rá van dobva a szerzői én reflexióinak,
személyes élettörténeti, irodalmi észrevételeinek hálója, szeszélyesnek ható, de gondosan megkomponált hálózata (hiszen mű protagonistája ő maga), ám a 1–6. számú „Közbevetés”-ekkel a műnek ez az esszébe hajló, személyiség-elemező és vallomásos jellege
még inkább kidomborodik. Terjedelmileg ez a kisebb rész; közel harmada a könyvnek. A könyvet olvasva egy idő után észrevehetjük, hogy nem is igen távolodtunk el
a regény-fejezetektől, s nemcsak azért, mert itt-ott akad utalás a Gertsey/Gráf ügyekkel
foglalkozó író munkájára, hanem mert az elbeszélői alaptónus – ama parlandonak nevezett, folyamatos monológként is ható beszédmód – végig egységesíti a kötetet.
Olyan ez a közbevetés-sorozat, amelyet vagy alcímek, vagy csillag-jelek tagolnak, választanak el, mintha a regényíró (aki egyébként ’el van veszve’ a bűn-sztoriban) – mondhatjuk – közben naplót, „saját” feljegyzéseket és a könyvbe épülő kispublicisztikákat/mini-esszéket (ezek is időközben megjelennek), sőt makámás verset is (univ
tandoori: óbb lomov [s más újabb lomov]) írna az életéről. Amilyen határozottan és keményen indul a főregény fejezetsora, olyan groteszknek, keserűn könnyednek, de szétfutónak hat eleinte ez a széria. Aztán észrevesszük, hogy ezek a – most újabb műfajjelölést adva – ’jegyzet-novellák (novelletták)’ epikailag is megcsomósodnak, és itt is
a „nem cselekvés” áll a szöveg centrumában. Minduntalan visszatér ugyanis az utazás
vágyával és rémével való küszködés motívuma, hogy végül az otthon maradás mellett
döntsön az elbeszélő. Hiszen épp ennek a regénynek, az itteni ’élethajszának’, kedves
madarának, kutyájuknak van igazán elkötelezve, meg munkás élet, az öregedés megannyi jaja, baja és öröme az otthonához köti. Miután ezt a második epikai szálat felismertük, és oda – azt hittük – szinte pihenni térhetünk vissza a krimi-fejezetekből,
ezen a ’haladványon’ üt be az egyik legnagyobb, igazi szörnyűség: a szomszéd lakásban
tűz üt ki, s az író rettegve és imádkozva várja az esetleges gázrobbanást, a pusztulást…
(Az „imáról” és a „tűz”-ről szóló megrendítő jegyzet-monológokat a recenzens a kötet
szövegében az egyik csúcspontnak véli.)
Roppant nagy keserűség, szinte az Antoine Artaud képviselte radikális borúlátás árnyékolja be Tandori Dezsőnek ezt a munkáját (is). Alapvetően a rettenetek korát élte
meg az elmúlt fél évszázadban; a Gertsey/Gráf-regény, mint említettük, politika-történeti értelemben is egyértelmű referenciákkal van teli a kommunista éráról. „Sajnos,
igen sok mindenre emlékszem, – írja – nem vehetem olvasómat kőbölcsőtúrára, utólagos ringatásba…” Ami pedig a közbevetett jegyzeteket, a személyes reflexiókat illeti,
bennük a mai magyar és nem-magyar életviszonyokról alig akad jó szó, ritkaságszámba
megy, ha nem elutasítóan kritikus vagy élet–panaszos. Mindennek komorságát, radikális pesszimizmusát, melyet – a szerző életkorából következően – az ismételten előbukkanó halál-gondolatok mélyítenek el, csupán az enyhíti, hogy a regény-matéria egész
véres, bűnös masszáját szinte brillírozó könnyedséggel kezeli. Amihez persze hozzátartoznak az önirónikus és a játékos attitűd folyamatos megnyilvánulásai, valamint
a megrendülés, a lírai szólamok (néha prózaversszerűen ható passzusok). Ezek egyik példájaként idézünk egy részletet a regény derekáról, a „főregényből”. A szövegrésznek

2003. december

51

az a sajátossága is megvan, hogy némileg Mándy Ivánt, az ő tömör, villanásnyi, lappangó érzelmekkel, indulatokkal teli jelenetezését idézi (ez is afféle „hommage”):
„Egy csendes lépcsőház. Lépcsőfokok, lépések.
A Strudlhof-lépcső.
Badarság.
Neki kellett volna látnom Doderert-fordítani, elköteleztem magam, és nem és nem
ment. Jó, legyünk túl ezen.
Min? Hogyan?”
Tandori regényének bájára, filozofikus humorára talán nem is lehet ilyen közvetlen példát hozni, de jellegét jól érzékelteti az a kistermetű, rejtélyes kocsmai figura
(ő közvetít az írófigura és Gráfné között), akit az író a bűnügyi cselekmény végén
– meglepő fordulattal – hoz be a színre. Ez a névtelen kis alak Salinger „Magasabbra
a tetőt, ácsok!” c. kisregényéből a csodálatos, süketnéma törpe-bácsit idézi fel bennünk –
Tandori művének e bájosan titokzatos hírvivője-hírhozója ugyanis némileg őrá emlékeztet.
A regény „katamaránjának” mindkét hajóteste végül is ugyanegy irányba mozdul
és mutat (az irodalomesztétikában ezt a ’művészi alkotás egységének elve’ tárgykörben
találjuk), hiszen az alak-kettőzés, az író beléptetése a saját kitalált történetébe, további
többszörözéseket nyit meg (hiszen például Gertsey János is „ő”, az ő alakmás-imaginációja), ami az ábrázolásban felettébb racionalizált, többszöröző síkokba vetülő prizmajátékként hat. Tandori újabb műveinek cikázó a szövegvezetésük és erőteljesen filozofikus a jellegük. Jóllehet elementáris életproblémák körül forognak a munkái, alkotásai
mégsem „agyasak”, hanem az artisztikum, a művészi alkotó szellem tiszta – ránk, olvasókra is tisztítóan ható – megnyilvánulásai.
Samuel Beckett fiatalkori Joyce-tanulmánya elé egy remek mottót talált: „Minden
kelevényre egy szikét és egy borogatást!”. Visszatérve regény-szemlénk elejére, a Zabkeselyű cím furcsa szóparadoxona is ilyesmit sugallt: a zabra szelídített keselyű esetét,
amikor Prométheusz ’eltársaloghat’ az ő madarával. De ha már mottóról esett szó, végezetül idézzük Tandori Dezső regényének saját mottóját, ezt az abszurd, mosolyfakasztó szentenciát: „Halászsast víz alatt ne tarts!”

Fogarassy Miklós

52

tiszatáj

„…ha a költészettel élsz”
TANDORI DEZSÕ: „HOL ÉLSZ TE?”
„Nehéz szerelem” – Vas István könyvcíme szerint ez lenne a költészet, és ezzel,
úgy érzem, minden költő, és minden olvasó egyetért. Nem véletlenül kezdtem írásomat Vas István sommás költészet-meghatározásával, hiszen ő írta az első „költészetregényt”, a költői lét regényét, a Nehéz szerelmet, mely alcíme szerint is A líra regénye.
Tandori Dezső első, a Ligetnél megjelent, Költészetregény-ében ezt a vasi hagyományt írta át és tovább, jelentősen újítva a formán, a tematikán. Ezt a költészetregényt
folytatja, alakítja az idei könyvhétre a Tiszatájnál megjelent „Hol élsz te?”.
Erre a könyvre is igaz (bár még inkább az első Költészetregényre, melyben több életrajzi részlet, történet található arról, hogyan vált a költő költővé), amit Vas írt mottóként líra-regényében: „talán nem fölösleges emlékeztetni az olvasót, hogy végül is regényt olvas, habár csak a líra, a magam lírájának regényét.”
A „Hol élsz te?”-ben elsősorban más költők lírájáról van szó, és áttételesebben a saját
líra regényéről. Az olvasó megtudhatja e műből, hogy a költő, hogyan él együtt az
írással, milyen az a környezet, ahol él: ez a szavakból, betűkből, élményekből, érzelmekből, témákból, metafizikából és rögvalóságból, aktualitásból és örökkévalóságból
felépülő világ.
Ez a könyv tehát röviden – Babits szavaival kifejezve – „a legtitokzatosabb mesterségről”, a költészetről szól. Arról a szinte megválaszolhatatlan kérdésről, hogy mi adja,
mi adhatja az igazi költészetet: a tematika, a forma, a nyelv, az érzelmek? Tandori
a pusztán nyelvi alapú irodalomértésről-elemzésről nincs valami jó véleménnyel:
„A mondat számomra irtóztató, be nem vált szempont és közhely. Ne halljam. Hát persze, hogy mondatokban írunk. De nekem az, hogy Totyira … nem léptem rá, olyasmi,
hogy miközben mondatokban írunk, nem minden csak a papírunk, és a sok írás közben … föl kell nézni olykor a csillagokra, ismernek-e még minket?”
Tandori újabb költészetében, prózájában megfigyelhető valami spirituális felé való fordulás – de más metafizikusság ez, mint a Töredék Hamletnek tematikailag is
elvont spiritualizmusa. Ennek az új-spiritualitásnak
a meditációs alapja, elérésének legadekvátabb módja,
Tandori szerint, érdekes módon nem más, mint maga
a mindennapi gyakorlat (madarak etetése, munka,
krumplifőzés…) Ennek példája a kötetet záró vers is,
amely égi, éteri dolgokat tematizál, de a végén, csattanóként a vers a krumplifőzés hiper-materiális képével
zárul:

Tiszatáj Könyvek
Szeged, 2003
207 oldal, 2200 Ft

2003. december

53

„Kész igazán, a kő röpte lesz belőle, a kő mentsége, vagy a
szívszélhedt madáré, aki körül ott fenn a magasban, a már
rohamszárnnyal közeledni nem érzett föld felé zuhanva, el se
találva ő így érzi, szezámként tárul, hogy semmi
nem következik; és hull. Mintha roppant szirt volna a lég,
igen, a lég is kő volna, madár-kő, melyről bukvást
bukik, a csodás mágnesesség kihal minden erejéből, igyekvéséből.
Itt élsz te, ebben élsz, s mégy most, elzárod a krumpli alatt.”
Ez a vers nem csak a „Hol élsz te?”-kötet embléma-verse lehetne, hanem Tandori
egész költő életművéé is, ugyanis Tandori írásai mindig szintetizálták „a reáliát a reálián túlival”.
Az első líra-regény még nem kérdőjelezte meg szkeptikusan önmagát, míg ez a regény, már az első fejezetében is bizonytalanságot fejez ki, amikor a Költészetregény műfajmegjelölés után kérdőjelet rak. Ez a gesztus úgy is értelmezhető, általánosítva,
mintha a szerző nem csak a költészetregény formai kereteit, műfaját kérdőjelezné meg,
hanem minden műfajt relativizálna, erre utal a következő idézet is: „Költészetregény
sincs, különféle komplex írásegyüttesek vannak, melyek vagy kényszerképzeteknek felelnek meg, vagy ezeknél rosszabb-jobb dolgoknak”.
Nagyon izgalmas irodalomtörténetileg ez a mondat, hiszen Tandori a formát,
a műfajt kényszerképzetnek nevezi. Kényszernek tehát, aminek engedelmeskedni kell,
meg kell valósítani, mert külső elvárások vannak, másrészről, hogy ezek a külső elvárások, nem mások csak „képzetek”, így ki tudja, mennyiben lehet tehát állítani,
hogy bármiféle valóságalapjuk is van. Itt Tandorinak a formabontó oldala jelenik meg
– azé a költőé, íróé, aki mindent megcsinált már, ami formában egyáltalán lehetséges.
Ennek ellenére a könyv szerkezete nagyon feszes, nagyon formatartó: az 1-2-3-4-56-7, vagyis az arab számmal ellátott fejezetek arról szólnak, hogy ténylegesen, önéletrajzilag, „világilag” hol él a költő, míg az I-II-III-IV-V-VI-tal jelölt fejezetek pedig arról,
hogy egy költő, hogyan él az irodalommal, a költészettel, az elvont tartalmakkal.
A kettő együtt pedig azt adja ki, hogy „Hol élsz te, ha a költészettel élsz”.
Tandori könyvéből rengeteget meg lehet tudni a költészetről, az „erősebb lét közeléről”. Amit tanulni lehet tőle, az elsősorban a maximalizmus: magunk, és mások műveivel szemben. Tandori a maximális teljesítményeket értékeli leginkább: sohasem
egész életműveket, hanem magasan kiemelkedő korszakokat, verseket, sőt verssorokat,
részleteket. Ez a maximalizmus már az Egy talált tárgy… kötet Mottók egymás elé című
a pasziánsz-versében is megjelenik, ahol Kosztolányi verséből kollázst alkotott, elhagyva az általa gyengébbnek, romlékonynak érzékelt részeket, hogy csak és csak
a legmagasabb költészet maradjon. Zárójelben meg kell még jegyeznem, hogy az említett versről (Mottók egymás elé) épp az általam első líra-regénynek nevezett Nehéz szerelem alkotója, Vas István írt értő tanulmányt.
Ez a kötet, a költészettel való ilyen foglalkozás voltaképpen nem más, mint költészeti aranymosás: egyes életművekből, versekből, korszakokból kiemeli a legragyogóbbakat.
Hadd térjek vissza még egy gondolat erejéig a maximalizmus kérdésköréhez: Tandorinál nem csak a maximalizmus, de a minimalizmus is megtalálható – nem csak
a művészetében, hanem a mindennapi életében is. Mintha a könyv kettős (élet-irodalom)

54

tiszatáj

szerkesztése is ezt mondaná el, hogy míg a költészet az abszolút maximalizmus terepe
számára, addig az életében a legteljesebb minimalizmust szeretné megvalósítani. Erről
szól a könyv Minimalizmusok című írása is. A legteljesebb minimalizmus pedig a halál
lenne: „Élve szeretnék úgy lenni, mint halva leszek. Ez az, ahol élek. Ezt kérem, ne
akarjuk megbeszélni.”
Azok közül, akikkel Tandori a könyvében foglalkozik, úgy érzem, Berda József
a legkevésbé kanonizált költő. Tandori nagyon pontosan látja Berda nagyszerűségét,
egyediségét, temaikai-technikai nóvumait, eltérését kora irodalom-felfogásától: „Berda
– s ez volt és maradt nála a szokatlan; s jaj, hogy ma is maradt – nem a nyugatos, teljesen kizengetett, tulajdonképpen bevezetés-tárgyalás-befejezés szerkezetű, vagy nagy,
kerek képeivel, telitalálataival ékes honi vers eszményét választja gyakorlati vezérelvül,
hanem a nyitottságot, a furcsának ható metszéseket”. Amikor Tandori leírja ezeket
a sorokat, nyilvánvaló, hogy az ő hasonló stílusú, a nyugatos verseszménytől eltérő
műveinek fogadtatásáról is beszél – áttételesen. Így alakul a líra-regénye, így lesz regényesen objektiválható a szubjektív vélemény, érzelem.
Berda József költészetét elemezve arra hívja fel a figyelmet, hogy „miféle kincseket
lehet és kellene kibányászni még a magyar líra gazdagságából”, és ugyanezt teszi Szép
Ernőnél és Kálnoky Szanatóriumi elégiájánál és még sok helyen.
Tandori számos esszékötetével bizonyította kiemelkedő irodalom- és versértését,
hogy csak a számomra legemlékezetesebbeket említsem: A zsalu sarokvasa; Az erősebb
lét közelében; Kolarik légvárai stb. Bemutatva ezzel, hogy a jó költő jó kritikus is egyben. Ha költő ír az irodalomról, elmondható, hogy mást vesz észre, más érinti meg,
mint a hívatásos kritikusokat, irodalomtörténészeket. Kicsit más oldalát láttatja a költészetnek. Tandori ebben a könyvében, és általában újabb esszéiben eltávolodik kissé
A zsalu sarokvasában található hagyományosabb, távolságtartóbb irodalmi esszéktől:
elsősorban azzal, hogy jelentősen szubjektivizáltabb ez a kötet.
Ezt a szubjektivációt legjobban egy Szép Ernőről írott passzusa példázza, melyben
arról ír, hogy Szép Ernőt azért tartja nagy költőnek, „mert engem mond el, nem egyszerűen nékem szól, hanem … rólam.” És ez lenne a költészet ősi, alapvető funkciója.
A költészet tehát nem nékünk szól, hanem rólunk; a mindenkori emberi állapot legautentikusabb kifejező eszköze, és ezért (is) van szükségünk rá.
A „Hol élsz te?” ahhoz segíti hozzá a figyelmes olvasót, hogy megtudja valójában,
minden külsőséget elhagyva, hol él, hol élünk. Egyáltalán nem az aktualitásokat megcélozva, bár azokat is magába olvasztva, az örök emberin tartva tekintetét: „arról
a helyről mond el valamit (szerintem), ahol élünk. Ahol ténylegesen élünk, tehát nem,
ahol ma, nem modern világunkban … Hanem ahol … emberként egyáltalán. Ehhez az
embermivolthoz tartozik hozzá szerintem a világ legősibb szellemi mesterségének, az abszolút pontosság-törekvés ily letéteményének, a költészetnek elfogadása.”

Acsai Roland

2003. december

55

A szabad-iskola-kerülõ
TANDORI DEZSÕ: „HOL ÉLSZ TE?”
A Tandori-anekdotakör vagy mesteridéző emlékezés vissza-visszatérő epizódja szól
a Nemes Nagy Ágnes költői szemináriumait kerülő és azokat az önképzés különböző
fajtáival helyettesítő fiatal íróról. Az akkori stúdiumok direkt elkerüléséről azokban az
írásokban olvashatunk, amelyek – későbbi restanciaként – írójukat a modern magyar
líra egyik legelkötelezettebb értelmezőjeként mutatják be, s melyek megjelenésükkel
nagy részt vállaltak a némi didaktikusságtól sosem teljesen mentes magyar esszéhagyomány ilyen irányú tehermentesítésében és egy olyan rugalmas esszényelv kidolgozásában, mely a háború utáni irodalom líra- és prózafordulatokkal szabdalt térképén képes
újra autonóm műfajként elhelyezni a szépírói értekező prózát, azaz az esszét. S tette
mindezt Tandori úgy, hogy nem a már (el)ismert minták bizonyos kvalitásainak produktív átalakítását végezte el, vagy a nagymértékben még mindig a Nyugat esszé-alapozásán építkező s így idővel egyes szempontokat konzerváló elemek fellazításában vállalt szerepet, hanem egy – mondhatni – teljesen ismeretlen arányrendszert vezetett be
a stilisztikai kisajátításnak leghatározottabban ellenálló műfaj, az esszé esetében is. Kezdetben auto-poétikus kísérletként, a költői munkák lírai szabálytalanságként felfogott
radikális másságát argumentálva, fokozatosan jut el addig a pontig, mely e szabálytalanságot már magában az esszében is elülteti, így oldva fel a mindinkább magánvilágok
létesülését ígérő lírai-prózai eredmények és az esszé hagyományosan világ-referáló,
a realitásproblémát megkerülhetetlenné tevő jellege közötti feszültséget.
Ebben az új kötetben a ’90-es évek meghatározó műfajává váló esszéprózával találkozhatunk megint, mely ugyanolyan technikai-elméleti értelemben vett újító-revelatív
kerülő a műforma hazai történetében, mint a ’80-as évek szintén nagy hatású regényművészete volt. E kötetek felvállalt és kifejezőeszközzé finomított vonása a tematikus
repetíció, mely mára – befogadástörténeti kuriózumként – létrehozta azt az állapotot,
mely a Tandori-életmű bármely pontját in medias res kezdetként képes felmutatni
(a formalizálható, valódi kezdés bármi jele nélkül), azaz az önlegitimáció – előmagyarázat
vagy szegmentálás hiányában minden olvasás a forrásértékű eredeti újraolvasásával analóg. E törekvés explicit kifejlesztése azért kapcsolódhat főként az esszéprózához, mert
abban a konvenciók elkerülése láthatóbban jelentkezik, mint a költészet meghatározását mára minimalizáló poétikai gyakorlatban.
A „Hol élsz te?” című könyvben a XX. századi magyar költészetben fellelhető avagy
előállítható progresszív hagyományt kutatja Tandori, miképp esszéisztikája nagy részében, hiszen érdeklődése változékony szempontok érvényre juttatásával e kérdés körül forog mindegyre. Feltűnő, hogy legkorábbi ilyen jellegű vállalkozásának, A zsalu
sarokvasának (1979) a magyar irodalommal foglalkozó része és a mostani kötetnek az
anyaga nagyrészt megegyezik (Kosztolányi Dezső, Weöres Sándor, Jékely Zoltán, Szép
Ernő). A probléma állandósításának igénye így a rá vonatkozó kérdés vagy hipotézis
folyamatos megújítását vonja maga után, sokszor az életműveken belül egyes szövegek
sorozatos átértelmezésével, ami a gyakorlatban is igazolja az azonos nyelvi elemek befogadói pluralizmusában létrejövő elvi osztódást, a szinkron jelentésrétegek aktivizálhatóságát. A kijelentések elmozdulásának különbségei rajzolják ki azt a függvényt, me-

56

tiszatáj

lyet a vélelemmé ritkán alakuló egyes Tandori-esszék esztétikai elzárkózásukban rendszerint elhalasztanak. A vizsgált anyag ezúttal is a Nyugatnak és kisugárzási körében
keletkezett lírának a hazai divergens fejlődés ellenére is kiindulásul szolgáló terepe,
melyre vonatkozó kérdéseit Tandori régóta változatlan bőséggel és ötletességgel állítja
elő. Csak a legközvetlenebb előzményeket figyelembe véve (Szabadiskola, Mi hírem
költik?, Költészetregény) is látszik, hogy a korábbi, normatív-formalizáló rátekintés
alapfogalmait (pl. a félhosszú vers mint szervezőelem) felváltotta a személyiség és a szöveganyag bárminemű ekvivalenciájában rejlő öntudatlan kérdés kutatása. Az aktuális
kérdésre, a „Hol élsz te?” kérdésére a válasz a múlt század számára egzisztenciálisan
igazolható versgyűjteménye. Az extravagáns kérdés és a kontrollált válasz generálta
dualitás éppúgy megnyilvánult az említett előzményeknél, mint e könyvben, ahol
mindez a közbevetések és fejezetek esetében intencionáltan is tagolóelemmé válik.
A rendhagyó esszé-változatok egymáshoz némileg szervetlenül kapcsolódva valósítják
meg ugyanazon élménykörnek két végpontból képződő párdarabját: az irodalomtörténeti elemzés szélsőséges szubjektivizálását és a vallomás folytonosan irodalomtörténeti
allegóriákkal történő dúsítását. A kettőből adódó felelet a „Hol élsz te?” kérdésre pedig
valamilyen lírai topográfia vagy a tartózkodás megjelölése helyett sokkal inkább él
a kerülő, az elkerülés mint létforma körvonalazásával.
Az excursio alakzata alapvető retorikai funkcióin túl tágabb értelemben is leírhatóvá teszi a Tandori-esszé illékony stilisztikumát. Módszertani elkülönülésének eszméje, az előrehaladás garanciája nem annyira a vélelem/doxa, mint az elrejtett/elfelejtett ismeret/episztémé nyelvben való feltalálásán/fölidézésén alapul. Az iskolázott
figyelem mindvégig a konkrét szöveg mikroelemzése és bármely tágabb, szabadon választható perspektíva (a verstanitól a vulgárfilozófiaiig) között ingadozik. Az írás
nyelvi előképének mellőzése, azaz a spontaneitás a keletkező struktúra folyamatos leépítésén tevékenykedik, melyben az idézet, mint az esszé laza vezérlőelve, formális
tengelye jelentkezik, ellentétben az argumentum vagy meggyőző erejű citátummal. Az
ismert meggyőzésmodellekkel szemben, melyeknél a tét a tárgyiasult gondolat kauzalitásra épülő nyelvi reprezentációjának sikeressége, Tandorinál nincs – vagy ritkán van –
a környezetéből kiemelhető, lepárolható észrevétel, az újdonságot, valódi értéket a kiemelések, felkiáltások, elkerülések mentén haladó és mindig eredményre jutó, hoszszúra nyúlt esszé(nyi)mondat jelképezi.
Az új könyvben, akárcsak a megelőzőekben, az irodalomelméleti gondolkodás sémáit/eljárásmódjait kizárja rendszeréből, miközben a ’90-es évek esszéisztikájának egy
vonulata olvasható úgy is, mint a kényszerű irodalompolitikai izoláció korszaka utáni
eseményeket kísérő élénk reakció. Az értelmezői munka Tandori esetében nem alakít
ki külön teoretikus gyakorlatot, mely a szépírói működéssel párhuzamosan, de attól
leválasztva a szaktudományos diskurzus keretein belül folyik (amint arra, többek között nagyszerű példa Rába György munkássága). Észrevehető, hogy az olvasó és az író
Tandori érdeklődése azonos szövegek, szövegrészek iránt nyilvánul meg. Például
a Kosztolányi-oeuvre-t szemléző, teljesnek mondható esszéiben, vázlataiban és a Kosztolányi-problémát érintő verseiben az életmű ugyanazon darabjainak produktív átírásával szolgál (pl.: Egy Kosztolányi-vers; Mottók egymás elé; Levél Tihanyból – Kosztolányinak; Két „Kosztolányi -…” (és „Utó”) stb.). A megértés műveletéből a biográfiai, történeti
vagy konkrétabban filológiai adalékokat kizáró gesztusa egy olyan szövegimmanens állapotba kívánja eljuttatni az értelmezett egységet, mely alkalmanként más és más tendenciák érvényesítésével legfőbb tapasztalatává az esztétikai váratlanságot avatja. Ez

2003. december

57

még az értelmezői hagyományban tradicionálisan egyszerűsítő jelentésbővítést előíró
művek esetében is a megszólítás szerepének átértékelésével jár. A politikai-agitátor versek József Attilája eképpen a legújabb Tandori-írásokban aktualizálódik (ld.: Kolárik
légvárai, 213–224, „Hol élsz te?” 49–51). Még ha Tandori ritkán merészkedik is a par excellence politikai költészet területére verselemzéseivel, mégis, ilyenkor válnak legfeltűnőbbé annak az apolitikus-ahistorikus nézőpontnak az antinómiái, melyek befogadását
megnehezítették a magyarországi, sajátosan történelem-orientált esszépróza esetében.
Megfigyelhető, ahogyan generációjának tagjai a ’70-es, ’80-as években a kultúrpolitikai
sematizmusok, dogmatizmusok miatt nivellálódott esszéformától való idegenkedés
okán alternatív változatokat hoznak létre, de még azokban is fenntartják a tekintet elsődleges szociológiai, illetve politikai érintettségét: Orbán Ottó az „ádáz szemtanú” figuráját ölti tartósan magára, míg Petri a magyar politikai költészet, „a szabadság hagyományának” szószólójaként nyilatkozik meg kései interjú-esszéiben.
A „Hol élsz te?” alapvető gondolatalakzata annyiban az excursio, amennyiben
a Tandori által markánsan indokolt és védelmezett magánkánon, például a Nyugat esetében Szép Ernő centrumba helyezésével mára nem tagozódott be egy, a konzekvensen
fenntartott véleményeket megillető helyre, azaz nem foglalta el helyét, mint lehetséges
ellenváltozat. Szép Ernő költészetének rendhagyó kiemelését támogatja a kötetszerkezet laza kronológiáját felülíró elhelyezése a VI. részben, és olyan fontos és ritka, ars
poetica értékű megnyilatkozásokkal történő felvezetése, mint A hit egzisztencializmusa.
Kevéssé tisztázódik a kötet kanonikus beidegződésekkel szembeni magatartása, hiszen
míg előbb felfigyel az „»ellenkánonok« üdvtelen sokasodására” (29.), később maga is
felismeri, hogy az alakuló munkába („e végső soron kánon-ellenes könyvbe”, 58.) beleíródik a közhasználatú értékfelfogás lappangó kritikája is. Egymást negáló kijelentések,
preferenciáinak megváltoztatása vagy súlypont-áthelyeződések mindvégig jellemzik
esszékötetét, azonban következetlenség helyett a vállalt műfaj következményeként érdemes ezeket szemlélnünk: a változó vélemények feltüntetése egyetlen kötetben (vagy
utólagos nem eltörlése) az értekező prózából rendszerint kiiktatott idő-faktor visszaemelésével egyenlő. Az önmagát gyakran tükörként szemléző szöveg egyedi engedményre kényszerül a regényesített közlés nyugtalanító dilemmáinak feloldásaképp:
a gondolkodási folyamat átmeneti-ideiglenes eredményeit is olvashatóvá teszi, rögzíti
a kézírás folyamatosságának szellemében. Az azonosságát szinkron tanulmányokban,
keletkezésének markáns feltüntetésében kereső szöveg mégis képes (pillanatnyi díszletei között) egy diakron háttér rajzát is feltüntetni. „E pillanat a dolgom. Egy könyv
terjedelmű.” (42.) A fejezetek és a közbevetések szimmetrikus kompozíciója felidézi
a korábban verseskötetekben alkalmazott formakontrasztokkal élő módszert, de az
utolsó fejezet nulladikként való megjelölése is alaposan előkészített mozzanat (ld.: két
szélső példaként: A megnyerhető veszteség, Utolsó posta Budapest stb.). A jelenléti ívsötét
című lírai appendix pedig nagymértékben számít a kifejezésegyüttes előzetes variációinak ismeretére (A jelenléti ív, a jelenlétnyi ív, A jelenléti petróleumív), hiszen hermetizáló alakváltozatában csak így valósulhat meg a fokozás tárgyának majdani, végső kioltása.
Az elkerülés, melyet e könyv fő elemének tettünk meg, abban a változatos értelemben valósul meg itt, amelyet Derrida Heideggernél észlel annak a szellemmel kapcsolatos fenomenológiai analíziseit olvasva. Az elhagyás, az idézőjel, a visszavonás, majd
a puszta kimondás körvonalazzák azt a processzust, amelybe Derrida mindvégig a heideggeri filozófia ezen axiomatikus kifejezésének problémáját ágyazza. Tandori az el-

58

tiszatáj

beszéléssé alakítható esszéművészetében ugyanúgy a retorikai vagy grammatikai jelölés
segítségével kódolja a vélelem elhallgatott-elhalasztott szólamát a szövegbe. Így lehet
a Kosztolányi költészetével foglalkozó fejezet annak a hosszú és küzdelmes gondolatmenetnek a pillanatnyi végeredménye, mely a Kosztolányi-versnyelv osztályozásában
úttörő eredményeket felmutató, nagy kritikai visszhangot kiváltó Kosztolányi-kettőshangokkal vette kezdetét. A Kosztolányi-poézis avuló részleteinek felemlítése és elkülönítése az életmű magaslati pontjaitól volt az a mozdulat, mely a hajdani írást jellemezte. Merőben más javaslattal él két évtizeddel később, mikor ugyanezen elemek árnyaló funkcióját hangsúlyozza, és szükségszerűségüket épp formai trivialitásukhoz
köti. (ld.: A Kosztolányi-líra kikezdhetetlensége, Tiszatáj, 2001/2.) A két írás között
a konkrét problémákat felvonultató, találékony esszék sora: A Kosztolányi-panaszról (Alföld 1985/3.), a Kosztolányi-féle félhosszúversről (In.: Az erősebb lét közelében), A kiolvashatatlan Kosztolányiban a publicistáról (Új Írás 1981/5.) vall, A rózsa mégis-miértje
pedig a Kosztolányi-szakirodalommal vet számot (Új Írás 1987/2.) stb. A „Hol élsz te?”
tanulmánya a legkritikusabb hangokhoz képest most egy megengedő változatban állapodik meg, viszont a mindent akceptáló, a kultikus olvasás tüneteit is sejtető írásokkal
szemben továbbra is fenntartásokkal él.
Érdekes helyzetet teremt, hogy amíg Kosztolányi „hibái” megszólíthatóak, addig
József Attila műve látszólag bezárul Tandori értékelése előtt, legalábbis önmagára kimért szankcióként az elkerülés újabb válfaját nyújtja a fejezet szándékos és merész töredékben hagyásával. A tendencia betetőzését a valódi tüzetes részt követő Metszetek jelenti, ahol a verselemző Tandori az irányított idézés gondolatközvetítő folyamatából
kiszorít minden személyességet, és a kollázsszerű vers-építmény mögött elhallgat.
Ugyanakkor az sem hallgatható el, hogy a kommentáló hang visszavétele az egyenes beszédből, az értelmezést érintő mélységes kételyek nyomán támad e könyvben,
valamint Tandori értekezéseinek java részében. „…, nem látom, hogyan lehetne ma érvényesen, hatékonyan költészetet elemezni.” A könyv kérdőformájú címe által sugallt
tipológia, mely a kérdés-feleleté, egyúttal előhívja e kommunikációs alapformának
a Tandorinál fellelhető teoretikus áttekintését, kvázi-felmondását, mely vagy a kérdés
vagy a válasz oldaláról ellehetetleníti a kettő valóságos összefüggését: „A legtöbb kérdés nem is létezik / Mire adódnának hát válaszok?” (A Courtauld Collection: „az” impresszionisták) vagy: „A válasz / eltávolít, ha pontos, a kérdéstől, mely / nem lehet pontos kérdés arra a válaszra, / mely ismeretlen – ez a néma csend lényege, / és így a lényeg, ha a néma csendé, nem / tudható szavakból…” („Kedves Samu…”) – mondja Tandori, a nem-kimondás nagy stratégája, alátámasztva némiképp az esszék önértelmező
gesztusában fogant igényt a beszéd örökös elkerülésére. Így érhet a kötet végére azzal
a versciklussal, mely címében (A jelenléti ívsötét) ismét a jelenlévő hiány emblematikus
körülírását célozza meg, az abszolút csönd „vad” kerülgetését szavakkal. Azonban itt
a dialogicitásnak olyan fokán valósul meg mindez, ahol már nem egy jól artikulált kérdésre érkezik a válasz – ezúttal elkerülhetetlenül.

Tóth Ákos

2003. december

59

TANULMÁNY
MISKOLCZY AMBRUS

„Szabadság, szerelem” – a csillagok jegyében

2

GYULAY LAJOS ÉS PETÕFI SÁNDOR TALÁLKOZÁSA
Gróf Gyulay Lajos – írja Pálffy János, az 1848–49-es forradalom és szabadságharc
résztvevőit több-kevesebb részrehajlással megörökítő jellemzések mestere, egyben
egyik leggonoszabb nagy emlékiratírónk – „követ több országgyűlésen Erdélyben,
s képviselő 1848-ban; amnesztiáltatott 1850 júliusban. Határozott jellemű, eszes, művelt,
csendes, hallgató ember és nagyon becsületes. Idejét folytonos olvasással töltötte, több
utazást is téve Európa minden országában és Ázsiában.”3 A kortársak sokáig csak enynyit tudtak vagy még ennyit sem róla, pedig keze alól került ki a magyar irodalom legterjedelmesebb naplója. Hagyatéka mintegy 140 kötetet tesz ki.
Nem véletlen, hogy ebből a hatalmas anyagból a Petőfire vonatkozó megnyilatkozásokat már közzé tették.4 Mégis aki Gyulay Lajos naplóját átforgatja, újra és újra láthatja és élvezheti Petőfi Sándor és az ismeretlen naplóíró „találkozását” is, író és olvasó
érzelmi azonosulását a nagy közös élményben, amelyet korszellemnek, a kor lelkének
is lehet nevezni. Ez a szabadság és szerelem. Ez izgatta az emberi testet és lelket. Petőfi
költeménye: Szabadság, szerelem a korszak történetének mottója lehetne. De mielőtt
erre térnénk, merengjünk el azon, hogy minek is nevezzük ezt a kort?
Ezt a kort nevezzük biedermeiernek. Ma már élhetünk ezen kifejezéssel, amelyet
úgy 1950-től évtizedekre kizártak a köztudatból. Több mint félévszázada Zolnai Béla
varázsolta elénk a magyar biedermeier világát.5 A biedermeier, ez a nálunk oly sokáig
tiltott fogalom fokozatosan foglalta vissza a maga helyét tudományosságunkban.6 A jelenségnek nevet adó Jacob Biedermeier az önmagával elégedett fűzfapoéta típusa.
Egyik közepes német költő találta ki a XIX. század derekán. Ne higgyük azonban,
hogy a biedermeier alakok amolyan gügye verseket faragó nyárspolgárok. Zolnai Béla
szépen jelezte szóban és írásban a biedermeier kétarcúságát, hogy valami Janus-arcú jelenség álljon előttünk.7 A biedermeier a romantika másik arca, megszelídített romantika.8 De őrjöngésben tört ki, ha hordozóját ingerelték, létében fenyegették.
Gyulay Lajos is ezt példázza. Ne tagadjuk, versei gügyék. De ő nem. Igényes olvasóként, megvetette a fércműveket. Megvolt a véleménye a dolgokról. „Pipa szóval, fumigálhatom a világot, múltat, jelent, jövendővel, egybezavarva, magam világában élhe2

3
4

5
6
7
8

A jelen dolgozat Gyulay Lajos 1848–49-es naplóinak kiadásához készülő előszó előtanulmánya. A naplót Csetri Elekkel és V. András Jánossal tesszük közzé.
Pálffy János: Magyarországi és erdélyi urak. Kiadta: Benkő Samu. Holmi, 1996. 9. sz. 1275.
Pándi Pál: Első aranykorunk. Bp. 1976. 309–312.; Petőfi-adattár. II. S. a. r. Oltványi Ambrus.
Bp. 1987. 124.
Zolnai Béla: Irodalom és biedermeier. Szeged, 1935.; Uő: A magyar biedermeier. Bp. 1943.;
Ld. a Helikon (1991. 1–2. sz.) biedermeier-száma.
Miskolczy Ambrus: Nemzet és szellem. Bp. 2001. 40–66.
Virgil Nemoianu: The Tamig of Romanticism. Cambridge, Mass. – London, 1984.

2003. december

61

tek, reménylek, ábrándozok, és teremtek!” – írta 1848. augusztus 29-én. A pipázás szertartás nála is. Egészen kétségbeesett, amikor egyszer 1848 őszén neki magának kellett
megtömnie a pipáját, mert legénye éppen új fővárosunkat védő sáncok ásására ment ki.
Kétségbeesett talán azért még is, mert a nagy mozgósítás légkörében úgy érezhette,
szolgája kitörhet az inaskodásból. A szolga pedig mintha csak úgy érezte volna, mint
a mai olvasó: a kétkezi munka hasznosabb, mint semmitevőnek tetsző gazdájának kedvében járni.
Mélyen igaza van azonban Zolnai Bélának: „Majdnem azt lehetne mondani, hogy
a pipázás és a füstfellegek hangulata: szilárd életbölcselet, – és a dolgok nyugodt szemléletét biztosítja a biedermeier-kor emberének.”9 Tegyük hozzá, nemcsak majdnem;
éppen Gyulay a példa rá. A biedermeier sajátosságának tartott mértéktartásra is. Nem
szerette, ha környezetében sokat füstöltek. „Megutálja az ember a pipát, ha oly túlságosan látja használtatni.” (27.k. 79., 1842. ápr. 5.) Gyulay Lajos nem utálta meg. Egész
életét átszövő szenvedély maradt. 1864-ben, amikor naplója 115. kötetének 31. lapjához, megjegyezte, ha a 33. lapra ér – mivel „dupla szám” a 33 – „lesz dinom-dánom,”
azaz: nagy pipázás. Ilyenkor „olyan jól lehet merengni csibukozás közt, nem gondolkozni – hanem merengeni – nagy különbség van a kettő közt – gondolkozás? Kellemes
és kellemetlen érzelmeket is ébreszthet bennünk, de mikor merengünk, akkor semmit
sem csinálunk, még nem is gondolkodunk, és azt a boldog állapotot kelti fel bennünk
a csibukozás. Mámornak egy nemét, de nem a macskamámort, melyet a német Katzenjammernek nevez, melynél nincs valami kellemetlenebb dolog, ismerni fogjátok talán
jámbor olvasóim ezen macskamámort – Katzenjammern, ha nem, akkor azt mondom
néktek: Schämet Euch Ihr Nüchtererei. [Szégyelljétek józanságtok.]”10
Olyan szertartás volt Gyulay számára a pipázás, mint orosz kortársainak a teázás.
Ezt viszont nem szerette. „E meleg vizet nálunk csak divatból isszák, alig tudják
nyelni, de meg kell lenni, mert theát inni divatos dolog. Na, nekem nem kell” – írta
1848. június 19-én.
A pipázás mellett, ami lekötötte Gyulay Lajost, az a szabadság-kultusza volt és
a szerelem gyakorlata. De mire is volt jó egy ilyen pipázó különcnek a „szabadság, szerelem” abban a világban, amelyben a cél az anyagi és szellemi jólét? Ne kísértsen meg
nagyon bennünket a félig-meddig gnosztikus modell, mely szellem és anyag, értelem és
érzelem, vagy a Schopenhauer-féle képzet és akarat kettősségébe próbálná szorítani
azt, ami „szabadság, szerelem”. A szabadság és szerelem azonosak is. Csak szabad ember szerethet. Az antik auctorok is erre neveltek. A latin amor egyik első szó, amelyet
megtanulunk. Amor nemcsak a szerelmi kalandra ingerlő nyilas isteni figura, amor nemcsak alkalmi vagy tartós szerelem. Amor patriae hazaszeretet. Amor fati – sorsunk elfogadása és igenelése. Az amor szóval jelölhetjük családunk, népünk, nemzetünk, az emberiség szeretetét. És nincs magyar, ki ne érezné rögtön, hogy szerelem szavunkat ki
kell egészíteni a szeretetével. 64 éves korában Gyulay Lajos is összegezte tapasztalatait:
„A szerelem az egy abnormis állapot akár ki mit mondjon mellette, de a szeretet az
a legboldogítóbb, a legmegnyugtatóbb érzés. Azt hiszem a szerelemnek is csak akkor
adatik meg az igazi jutalom, mikor által változik szeretetté. Nem tudok egy nyelvet is
a magyaron kívül, mely meg tudja különböztetni a két tételt szavakban, és ez nyelvünk gazdagságára mutat.” (107. k. 251.)
9
10

Zolnai: A magyar biedermeier, 19.
Cluj, Arhivele Statului. Arhiva Gyulay-Kuun, 375.

62

tiszatáj

A gnosztikus kérődzés, a lovagkori ömlengés, a romantikus modorosság dilemmáit
egyaránt átélve, érlelte ki – az öregséggel – a fenti következtetést. 1834-ben ugyanis
még így elmélkedett:
„Én is asszonyok nélkül egy óráig se szeretnék, de ámbár nagy tisztelőjük vagyok,
azt bennök fel nem találom, mit néha elragadtatásomban képzeltem, mit érzek, hogy
boldogítani tudna, miről a költők annyit írtak, én is, de kifejezni nem lehet. Bizonyossággal tudom mondani, mert magam voltam, a szerelem csak távolban és a kielégítés
előtt isteni, azért boldogabb az olyan szerelem, melynek tárgya viasz, márvány vagy
vászon, mert az fogytig elragadtatásban tart. Boldog szerelmeim ideihez tartoznak, mikor Bécsben a szép Bécsi Asszony viaszból (die schöne Wienerin), A fonó leány az Esterházy Múzeumában márványból és a Tizian Madonnája vászonon Velencében valának egényeim [bálványaim], ezekhez mindég hűséges maradok, de az asszonyok bája
minél inkább közeledünk hozzájok, annál inkább tűnik. Félek is azért nagyon a házasságtól, talán el is fog maradni.” (16.k. 153.)
A házasság el is maradt. Gyulay Lajos az agglegény-kényelmet, a kötöttségek nélküli életet többre becsülte, mint a házaséletet. Osztályozgatta a nőket, fantázia neveket
adva nekik, nehogy, ha naplója idegen kézbe kerülne, rájuk ismerjenek. Ez volt az ő
„szellemi háreme”. De nemcsak ábrándozott. Mikor eljött az ideje, miként a katona
fegyverzetét, ő „farkantyúját” öltötte fel, és „Venus templomában” vitézkedett, emellett csábítgatta azt, aki megtetszett neki, olykor pedig ő maga nem tudott ellenállni
egy-egy rámenősebb hölgynek. Naplóinak utolsó oldalára jegyezte fel sikereit, félsikereit és kudarcait. Összesen 1373 közösülést.
Jellemző, hogy Gyulay Lajos amikor saját maga alkotta szavait idézte fel, úgy alakult a sorrend, mint egy ciklus:
„Hinna 17 éves. Darabig mellette ülve, eljöttem, jövő szombatra találkedet nyerve
tőle. Nem tudom melyik szó jobb? a rendez vousra, a légyott, vagy a találked, én az
utolsót szeretem inkább, mert az én műhelyemből került: talál kegyed, rövidebben találked, az én leleményem, melyet még gyermekifjúságomban fabrikáltam. Több szavaim is vannak ezen kívül, melyeket én csináltam, melyeket ide is írok, ha mind
eszembe jutnának.
Egény = idole, mit égig magasztalunk.
Egelni = égbe menni, légutat tenni
Ülde = terasz oly neme, hol ülni szoktunk, ad analogiam járda, és így lehet Nézde
egy oly pont, honnan kinézés = Aussicht.
Farkantyú ad analogiam: sarkantyú és karantyú, rosszul: karmantyú. Hogy mit
tesz? Kitalálni hagyom.” (46.k. 11–12., 1848. febr. 1.)
Vitézkedése közben pedig Gyulay el-eltűnődött szexuális élete erkölcsi vonatkozásain is. Ha nem tudott betelni egy-egy nő alakjával: „Mariska valóban szobrászi test,
elle est poétiquement belle! [költőien szép!] Vétek-e ilyen nővel egybejőni? Én azt hiszem, hogy nem, ha annak tartanám, úgy bizonyosan kerülném az efféle időtöltéseket,
melyek, ha nem is dicséretesek, de elkerülhetetlenek, azért nem is vétkesek.” (34.k. 79–
80. 1845. márc. 28.)
1848. február 1-én pedig megállapíthatta, hogy nem tud két nőről sem lemondani,
mint írta: a bigámiáról. „Mindketten nők, ők is, tehát mindhárman duplásan visszük
a dolgot. A 19-dik század civilizációja mind megengedi ezt, és abban nem hibázik, de
abban igen, hogy titkosan, hazugságok által elrejtve, takarva, engedi meg az efféle természetes dolgokat. Elé áll a morál, és az is hozzáteszi mondanivalóját. A mai morál

2003. december

63

azonban éppen oly nevetséges, mint maga a civilizáció, mert csak külsőképpen tesz tartózkodókká, botrányoktól őrizve. Morális, erkölcsös embernek, civilizáltnak tartatik
mindenki, ki botrányokat kikerül, sőt néha azok is el vannak nézve bizonyos decenciával, és titok színe alatt elkövetve, úgy hogy mégis mindenki tudja! o tempora, o mores! Valósággal én magamat hibásnak nem tartom, hogy egyszerre most két nővel van
csatlakozó viszonyom, ha ők férjeiket csalják, az az ő dolguk, én szabad ember vagyok,
nekem nem tilos. Most azonnal indulok” ... az egyikhez. (46.k. 9–10., 1848. febr. 1.)
Miután a lelki higiénia kérdését megoldotta, a szerelem testi higiéniájára vonatkozóan is kialakította a maga bölcsességeit. Szerinte „20 éves koráig egy embernek nem is
kellene tudnia, hogy kétféle ember létezik a világon.” Majd „25–30 éves kor között kell
házasodni, a nő legyen 8–10 évvel fiatalabb. Kék gyűrűs szemektől, beesett bágyadt
vagy égő tekintetű, rövid látású, halvány, földfakó arcszinűektől őrizkedjenek kölcsönösen a házasulandók. A házasok külön szobában háljanak, az illúzió nagyon csökken
együtt hálóknál, egymásnak kigőzőlgéseit kéntelenítettetvén beszívni.
Fingott Fábián vége a lakodalomnak ez a magyar közmondás fontos históriai emlék,
kik egymásra ráunni nem akarnak, minél óvatosabban közeledjenek egymáshoz.”11
Az okosan fegyelmezhetőnek vélt kis szenvedélyek ápolása közben a nagy szenvedélynek megmaradt a hazaszeretet. Amikor 1822. januárjában Bécsbe készült, így
vallott:
„Jó tudósítást vettem, három nap múlva indulhatok; ha nem látom meg többet Erdélyt, azt kérem az Istentől, hogy minden magyarba öntsen annyi hazafias érzést, mint
bennem van, és jobb időt és alkalmatosságot annak bizonyíthatására; szomorúan látom
eltelni életemet, melyet későbbre kívántam volna, akkorra, mikor Hazám virágjában
lesz, vagy a vétek, hatalmat nyervén, a despoták vérében feredhettem volna; most
egyikre sincs megérve a szegény tartomány! édes Hazám! Maradj itthon kis könyvem,
ki ha meg nem látlak többé, mond meg annak, akik olvasni fogja, hogy Erdély volt
első szerelmem s halálig hűséges maradok hozzája.” (1.k. 51.)
Az 1830-as évek mozgalmaiba lelkesen is kapcsolódott be, örökre eljegyezte magát
a magyar liberalizmussal. Naplóiban vissza-visszatérő mozzanatként bukkan fel, hogy
a hazáért kész életét is adni. Így fájlalta azt, hogy az 1834-i diétára nem került be, bár
Kézdivásárhelyt egyik jelölt volt:
„Azon kis hiúságon, hogy részt nem vehetek a törvényhozásban, ezen legszebb jussában, melyet egy konstitucionális férjfi gyakorolhat, győzedelmeskedni fogok, csak az
eszközöltessék, mit én is óhajtok hazám jobb sorsára nézve, és meg is leszek nyugodva,
Kendeffy Ádám meg is tudott halni, anélkül hogy nemes lelkét kisebb körén kívül ismerték volna, azért ő még is a nagyok sorában fog ülni, hát én, kinek talán módja lesz,
magát jobban megismertetni, desperáljak, hogy most a sors kihagyott azok sorából,
hová tartoztam volna, hová hivattatásom, hová vonzalmam volt, nem, sokban által tudom engedni az elsőséget, de abban, hogy valaki hazája boldogságát inkább kívánja,
annak áldozni valaki készebb legyen, azért meghalni, és minden órában tétovázás nélkül inkább meg tudjon halni, mint én, azt soha el nem ismerem.” (16.k. 24–25.)
A haza – a kor liberális felfogásának megfelelően – a szabad polgárok közössége.
Ő is a fokozatos reformok híve volt, aki a maga emberi méltóságát és szabadságát a mások emberi méltóságának és szabadságának tiszteletével ötvözte. Ezért vetette el a halálbüntetést. Félt az esetleges erdélyi parasztfelkeléstől, de – naplójának 1833. novem11

Cluj, Biblioteca Universităţęii, Ms. 1371. 100.

64

tiszatáj

berében megvallotta – „rajta nem fogok csodálkozni”, és „ha parasztaink a két hazában
fel fognak támadni”, akkor „ellenek fegyvert nem fogok, kivévén történhető magam
oltalmazására”. (14.k. 78.) A kor nemességének egy részére jellemző létszorongás, meg
a birtok irányításával járó sok kisebb-nagyobb kellemetlenség mondatta vele: „Legboldogabb az, kinek semmije sincs, ki úgy nevekedett, hogy egyéb szükségei ne legyenek,
csak amivel takarodzék, s amit megegyék, az olyan ember szabad...” (16.k. 203.) Nem
vágyott más országba, de kísértette a régi hun-magyar dicsőség és – Bölöni Farkas Sándor könyve hatására is – az amerikai szabadság világa:
„Mikor lesz Magyarország Hunnia, Amerika? Ah je sens qu’être libre est le premier
des biens.” (16.k. 220)
Gyulay 1834 novemberében kiáltott fel így franciául, mintha magyarul groteszk
lett volna leírni: „Oh, úgy érzem, hogy a szabadság a legfőbb jó.” Márpedig a szabadság
számára létforma és érvényesítése létélmény volt. A világ botorságából is következően
számára szabadság és ellenzékiség összefonódott egymással:
„Oppozíció embere voltam mindig, s az is maradok; már gyermekkoromban mindenre nemet mondottam, vagy gondoltam. Hallottam – s nem rosszul – az oppozíciót
az epéhez hasonlítani, melyre szüksége van a testnek, hogy egészséges legyen, én is efféle doktor vagyok.” (24.k. 172–173.)
1840-ben emlékezett így. De ha nincs liberalizmus, talán ezek az élmények feledésbe merülnek. Ugyanakkor mélyen gyökereztek. Az antikvitás örökségében. Mert,
írta 1834-ben: „a deák nyelvvel kínoznak, melynek időtöltésnél és csekély törvénytudományon kívül semmi egyéb hasznát nem vesszük; Horatiust olvasva legfellebb
megtanuljuk nem gondolni a világgal, békességgel tűrni a csapásokat, engedelmet, mert
megtanuljuk a hazaszeretet nemesebb ösztöneit is szívünkben fellelni, és ha az megvan,
úgy sohasem lehet még egy nemzetről is desperálni.” (16.k. 49–50.)
A hazaszeretet a kor szellemének megfelelően szekuláris megváltást kínált. Még
1820 márciusában így biztatta nővérét:
„Az Isten tartson meg kedves Lottim mindnyájunknak örömére, ha rá kél a dolog,
spártai módra harcolj a hazáért te is, ha nem fegyverrel gondolattal s idvezülsz.”12
A szabadság, a magánélet szabadsága, a hazaszeretet így fonódnak össze Gyulay Lajos eszmevilágában, amely egyben a kor eszmevilága is. Sokan kísérleteztek szabadság
és szerelem összefüggésének megfogalmazásával. Gyulay Lajos is, amikor 1834-ben így
vallott naplójának:
Dicső szabadságért, boldog szerelemért
Fegyvert fogóval még senki is fel nem ért,
Ezeknél nemesebb ösztön nincs
Kiterjedt világon becsebb kincs.
(15.k. 138.)
Gyulay Lajos ezen sorai Petőfi már említett költeményét idézik fel emlékezetünkben, az 1847. január 1-jén fogant Szabadság, szerelem című verset:
Szabadság, szerelem!
E kettő kell nekem.
Szerelmemért föláldozom
12

Cluj, Arhivele Statului. Arhiva Gyulay-Kuun, 280–99.

2003. december

65
Az életet,
Szabadságért föláldozom
Szerelmemet.

Micsoda különbség! Gúnynak is tetszhett. De nem azért tesszük, hogy évődjünk
a naplóíró „költéri” esetlenségén. Évődjön mindenki a magáén! És évődjünk inkább
a nagy költemény historiográfiáján, amelybe a maga módján Gyulay Lajos naplója is
beleszólhat.
Jellemző, ahogy a költő szabadságkultuszával vívódó „marxista” irodalomtörténetírás markáns alakja, Pándi Pál igyekezett megkerülni ezt a verset. A vonalba nem fért
be a költő szerelem-kultusza. Amikor mégis nyilatkozni kellett, akkor kiderült, hogy
a sematizmus nem tűri a dialektikát, és az értékelés úgy hangzik, mint a párt szervezeti
szabályának egyik paragrafusa: „A »Szabadság, szerelem« jelszavában a sorrendet is tudatosan szabta meg a költő; szerelmi lírájának következetesen visszatérő motívuma
a közéleti kötelesség, a forradalmi feladat elébehelyezése az egyéni vágynak.”13 Miközben így egyensúlyozott a maga ideológiai korlátain, éppen az általa nem túl kedvelt
konzervatív szemlélethez került közel, melyet Horváth János monumentális Petőfimonográfiájában juttatott kifejezésre. Eszerint „e jelige csak vers, de nem költemény,
[...] a költő lelkét egyáltalán nem fejezi ki, csak megnevezi két legfőbb lírai tárgykörét
s tudtunkra adja, hogy ezek egyike becsesebb neki a másiknál. Ha a költői lélek teljes kifejezésének a világirodalomban is párját ritkító példányát látjuk benne, akkor a prózai
igazmondást emeltük a lírai megnyilatkozás, a józan mottót, a versbe szedett kijelentést a költemény fölé.”14
A század vége felé tartó liberalizmus korának szemléletében ugyanis „e kis költemény” Petőfi „egész lelkét [...] kifejezte”.15 Meltzl Hugó még az aranymetszést is felfedezte a több részből álló „ódánk”-ban, melyet „bűvőlő dal”-nak is minősített. Az
aranymetszés azt jelenti, hogy a kisebb rész úgy viszonylik a nagyobbhoz, mint a nagyobb az egészhez.16 Eszerint a szabadság alkotja az egészet. Az emberi (ön)felszabadulás élményének zseniális összegzése azt jelenti, hogy az élet, a szerelem és a szabadság
úgy feltételezik egymást, hogy egyben hierarchiába rendeződnek, de egyikük sem képzelhető el egymás nélkül. A szerelemben is a szabadságnak kell kiteljesednie.
A hierarchia és az azonosság ilyetén való összekapcsolása költői egyenlet. Gyulay
Lajos érzelmi életének dinamikáját is ez jellemezte. Igaz, naplóírónk nem a vadromantika indulatával mérlegelte vagy inkább hirdette azt, hogy áldozatot kell hozni, mint
annyi kortársa tette, olykor azt sem tudva, hogy milyen áldozatról van szó. Gyulay
Lajos a biedermeier-romantika szellemében élte át a szabadság és szerelem kölcsönös
feltételezettségét, miközben annyiszor kémlelte a kor divatjának megfelelően és olykor
a klasszikus költőhöz hasonlóan a csillagos eget.
Gyulay Lajos versének esetlensége jelzi az igényt Petőfi sorai után. A szabadságra
született, arra vágyó, azt biztosítani vágyó ember igényét. Gyulay erőlködéseit és Petőfi dikcióját összehasonlítva, láthatjuk és érezhetjük, amint a „prózai igazmondás” ke13
14
15
16

Pándi Pál – Pálmai Kálmán: Petőfi Sándor. Bp. 1973. 181.
Horváth János: Petőfi Sándor. Bp. 1922. 373.
Ferenczi Zoltán: Petőfi életrajza. III. Bp. 1896. 47.
Meltzl Hugó: Petőfi jelszava. Hat sorról hét cikk. 1885. Ld.: Meltzl Hugó: Petőfi-tanulmányai. Bp. 1909. 43–78.

66

tiszatáj

resi a versformát, hogy a kinyilatkoztatás világosságával, tömörségével és pátoszával
tudjon hatni, hála a költő „intuitív lényeglátásának”.17 Az egészet hitelesíti, hogy
a költő „jeligéjét” (Horváth János) vagy „jelszavát” (Pándi Pál) „valóságos messiási áldozatkészséggel és hűséggel pecsételt[e] le saját vérével!”18 És ezzel lezárult az a „két
esztendő, 1847–1849 között, amikor Európa legjobb költője, legnagyobb újítója, leginvenciózusabb nyelvművésze Petőfi Sándor volt”.19
Gyulay Lajos naplója azt is példázza, hogy a sokrétű szeretet miként élteti a szabadságot. Az értékek rendje harmonikus világrend. Kezese: teremtőnk a mindenható Isten.
Nélküle nincs élet. Ebben franciaországi tapasztalatai is megerősítették. „Nagy az erkölcstelenség, vallástalanság, ateizmus Frankhonban; így fenn nem állhat. Hiszen az Istent – jól monda, nem tudom ki – fel kellene találni, ha nem is volna. Mi ád megnyugvást az életben, ha nem a vallás, az Istenben való hit!” (29.k. 62–63., 1843. máj. 29.)
De vajon nem hagyott-e magunkra minket?
Gyulay Lajos a természet szépségében érezte Isten jelenlétét. A csillagok jelképezték az örökkévalóságot. Ők alkották azt a teret, ahol a halhatatlan emberi lelkek találkozhattak. Hogy kinek és minek az ihletésére alakult ki ez a gondolat, pontosan nem
tudjuk. Logikus következménye lehet a csillagos égboltra tekintő kíváncsiságnak, általános csillaghiedelmeknek. Legkézenfekvőbb volna a román csillag-mitológia, de ebben sem bukkan fel az a hiedelem, amelynek Gyulay hangot adott.20 Ennek forrása
már tudós vagy urbánus „folklór” lehet. Az a modern világszemlélet, amelynek jegyében Rousseau óta nézzük a világot. Hiszen Rousseau annak adott hangot, hogy a természet a maga csalhatatlanságával és mindenhatóságával elfoglalta Isten helyét, miközben a teremtő Isten visszavonult a világból, ám kultusza olyan erénykultusz, amelynek
ember és társadalom egyaránt tisztelettel és szeretettel kell hogy tartozzék. Ennek az új
természetszemléletnek a jegyében a tételes vallások iránti hűség és a magánmitológiák,
mint a csillagkultusz, jól megfértek egymással.
Gyulay Lajos 1822 legelején még csak azt jegyezte fel Helmuth asztronómiai kézikönyve kapcsán: „Helmuth nagyon mulattat, most is látom belőle, milyen hasznos és
szép tudomány az asztronómia.” (1.k. 41.) Bécsből viszont nővérének, Lottinak már
néhány hónap múlva a következőket fejtegette:
„Ha együtt nem lehetünk, gondolatainknak magnetisch együtt születésével sietessük azon órának közelgetését, mely nemcsak gondolatainkat, de egymást szerető karjainkat is eggyé fogja tenni, óhajtva várom valóban azt az időt, mely újra egybe fog
hozni, de mikor lesz az? csak Ahnungodnak nem adok helyet, hogy Dedácson utoljára
láttuk volna egymást, mert én a jövendő szép képzetimben élek, melyek minekutána
célomhoz vezettek volna, egy csendes szívem választottjainak körében helyt foglaló vidékbe tesznek által, foghatatlanok egy teremtő észnek ifjúi kicsapongásai, tettekkel koszorúzni kívánt rövid életét a később élőknek is fenn akarván hagyni, némely órában
szerencsétlen is kíván lenni, csak hogy szánakozásra és tűrésével bámulásra indítson,
így én is hidd el, ha nem félnék attól hogy mást teszek szerencsétlenné (értesz úgy gondolom) vaktában rohannék a veszedelmekbe, melyek talán nagyobbá tennének mint
vagyok, így magamban érzem magamat és bámulok magamon, erőt venni nem tudó
17
18
19
20

Kornis Gyula: Petőfi pesszimizmusa. Bp. 1936. 5.
Meltzl: Petőfi-tanulmányai, 38.
Fried István: A (poszt)modern Petőfi. Bp. 2001. (Fülszöveg)
Sabina Ispas szíves közlése.

2003. december

67

lelkemen, – egyetlen egy Passióm! s az bajosan teljesíthető, egyetlen egy vágyásom! s az
csak egy álom, ez nekem szerencsétlenségem, oka annak, hogy inkább magamba zárt
vagyok, s azoktól, kik nem ismernek, hidegnek tetszem. O! én melegen érzek és égek,
de olyan tűz lángol bennem, mely minthogy nincs rése, emészt, anélkül hogy világíthatna, de mire magamról, te jól ismersz, inkább kedvesebb tárgyakra menjünk által,
tudod, hogy most a 812-beli üstökös csillag látszik, be boldogabbak voltunk akkor,
mert gyermekebbek is voltunk mostannál, mikor egész éjszaka lestük járását, időtöltésünk egy bálnál jobb volt, mert ismeretségünk Umfangja nem sok mértföldöt foglalt
magában, most csak annyiban hasonlítunk egymáshoz, hogy hasonló melegséggel érezzük egymás iránt barátságunkat lángolni, de hol van a megelégedés? Nézd gyakran azt
a csillagot s emlékezz reám, felejtsd magad a múltba és emlékezz reám, egyesítsd imádságodat az enyémmel, mely jó anyánknak hosszas és egészséges életét, magunknak meg
célünknek teljesedését kéri, helyheztessük amennyiben lehet boldogságunkat, mely
úgy is mulandó csak a földiekbe, egyebütt, vár a mennyei [boldogság] Adieu”
Az „éjszaki csillag” az őrangyal szerepét is átvette. 1826-ban arról számolt be, hogy
anyja képe ott függ az ágya fölött „és nem adnám csak az originálért, körültem lebeg,
eddig csak miatta féltem, most semmitől sem félek, mert van őrző angyalom, és ha bajom is történik, hozzá megyek én is – az éjszaki csillag az én csillagom, ott van Anyám
és ott fogunk egykor mindnyájan lenni, ha nem ismered, Andrásfalván meg fogom néked mutatni, szeresd meg, én azért szeretem, mert mozdulhatatlanul áll helyén, és az
igazgatja az egész világ szisztémáját, különben is titkos erő vonz azon világhoz, mely
belém prófétai lelket is öntött”21
Gyulay Lajos csillagkultusza aztán filozófiai legitimációt is nyert. Az 1830-as évektől, ha konfliktushelyzetbe került, naplójában és leveleiben, visszatérő mozzanatként
ismételgette Kant ismert mondását: „Jól mondja Kant, hogy nem ismer két felségesebb
dolgot a világon, mint a csillagos eget maga felett és a jó lelkiismeretet szívében, minden egyéb hiúság.”22
Vagy: „Nincs szebb a csendes lelki ismeretnél és a csillagos égnél, azt mondja Kant
és én azt teszem hozzá, azon csillagos égnél hová utolsó vágyásunk sóhajtói, és azok kik
a jövő életet, mint mü ketten hiszik, azok az élet bal körülményeit, hamar legyőzik, és
helyes, mennyiben lehet, tűrhető életutat választva, csendesen várnak a jobb jövendő
után.”23
Kant hitvallása persze némileg másképpen szólt: „Két dolog tölti el újra meg újra
növekvő csodálattal a lelkemet, mennél többet és mennél tovább elmélkedem rajta:
a csillagos ég felettem és az erkölcsi törvény.” Gyulay nem úgy elmélkedett, mint
Kant. Gyulay naplója mégis a Kant-recepció érdekes dokumentuma is egyben. Azt
példázza, hogy a nagy gondolkodók nagy gondolatai miképpen épülnek be hétköznapi
világunkba.
Kantnál a világegyetem végtelensége a maga végtelen sokszínűségében és szépségében Isten hatalmának végtelenségét fejezi ki. A „csendes csodálkozás”24 azonban felvetette a korabeli teológián túllépő problémát: „Ki olyan merész, hogy meg merje vála21
22
23
24

Cluj, Arhivele Statului. Arhiva Gyulay-Kuun, 140.
Uo. 196.
Uo. 278.
Immanuel Kant: Allgemeine Naturgeschichte und Theorie des Himmels. Immanuel Kant:
Vorkritische Schriften bis 1768. I. Szerk. Wilhelm Weischedel. Frankfurt am Main, 1977. 326.

68

tiszatáj

szolni a kérdést: Vajon a bűn a maga uralmát a világegyetem más bolygóin érvényesíti,
vagy csak az erény uralkodik?”
Jellemző, hogy Kant is ezen kérdése nyomatékosítására költőt idézett, Albrecht
Hallert:
Die Sterne sind vielleicht ein Sitz verklärter Geister,
Wie hier das Laster herrscht, ist dort die Tugend Meister.
A csillagok talán megdicsőült szellemek tartózkodási helye
Miként itt a bűn uralkodik, ott az erény.25
Byronra is hatott a csillagok varázsa. Mert ugyan elzárkózott a halhatatlanságról
való elmélkedésektől, mondva: elég nyomorultak vagyunk ebben az életben, hogy egy
másikról spekuláljuk”, a vallás számára esztétikai örömöt kínált, és ezért szerette a katolicizmust, ugyanakkor naplójában arról is vallott, hogy „az éjszaka vallásos foglalatosság”, és amikor távcsővel figyelte az eget, a csillagokban „világokat látott”.26
Jellemző, hogy amikor Gyulay Lajos az energikus Teleki Emmába szerelmes volt,
akkor a csillagvilág is elvesztette varázsát. 1837. március 1-én vallotta naplójának: „Ma
éppen egy hónapja, hogy Emma nálunk van, megpróbálom e hónapot elénekelni:
Öröm nélkül telt az idő
S az élet egét komor felhő
borította
Évek olta
Remény nélkül s szívszakadva
Ébren mégis álmodozva
Szív Csillaga
Nem villaga
Mint mikor a plánta szárad,
Nedv hijántul a föld hasad.
A Pusztában
Szomjúságban.
(20.k. 107.)
Csakhogy a dolog nem ilyen egyszerű. A szabadság és szerelem prózai konfliktusának lehetünk tanúi, miközben egymással szemben laktak, ablakaik egymásra nyíltak,
és egymást figyelték:
„Vajon neki is oly kedves tekintet az én gyertyám, mint nékem az övé? Egy belső
titkos sajdítás azt mondja nekem, hogy igen. Ó hiúság, férfiúi gyengeség, én mindig
szégyelltem szeretni, és gyengeségnek is tartom, pedig mégis az életnek legkellemesebb
része, melyet ezen legerősebb indulat bélyegez. Éppen elüté az éjféli tizenkettőt.
Atyámnak testétől megszabadult szabad lelke veszen körül, lebeg felettem, és hála Is25
26

Kant: i. m. 393–394.
George Gordon Byron: ‘In my hot youth’. Byron’s Letters and Journals. I. Bev. Leslie A. Marchand. London, 1973. 14–15., 22.

2003. december

69

tennek csendes lelki nyugalmamban. Életemnek eddig kevés kitűnő világai mutatkoztak, részesedtem örömökben, fájdalmakban. Ó de vágyásaim mindig teljesületlenül
maradtak. Meghallgatta az Isten sok fohászkodásaimat, de a szenvedésnek legmélyebb
poharát is kiüríttette velem, midőn felejthetetlen anyámat tőlem elszakasztotta, ki már
hasonlólag 11 esztendeje lesz majd, hogy sírjában nyugszik. Lebegjetek áldott imádott
lelkek körülöttem, ne hagyjátok el és ne fosszátok meg teljesülésétől minden kívánságait szegény fiatoknak. Mostani tiszta lélekből eredett kívánságaim ezek: Légyen alkalmatosságom Hazámnak, melyhez utolsó leheletemig kizárólag hív maradok szolgálhatni, és ha szerencsém lesz követnek választatni, legyen fáradhatlan szorgalmam kötelességem teljesítésében, légyen reggeli első felébredésem és estvéli utolsó sóhajtásom
Hazám szerencsétlen sorsára függesztve, mely szabadítójára vár, érzem, hogy itt kimeríthetetlen vagyok, és még egy kis gyertyavilág, mely velem szemben Emma asztalán ég, az mely ezen szokatlan órában ágyamból felköltött és íróasztalomhoz vezetett,
kívánok én egyebet is, kívánom, mit titkosan sajdítok, hogy Emma viszont hajlandóságot érezzen hozzám, hogy el ne felejtsen, és reám emlékezzen, hogy majd, ha a tudósításokban nevemet olvasni fogja örvendjen látásán, és feltalálja bennem azon tulajdonokat, melyek reá oly méltók.” Aztán mikor észrevette, hogy Emma, amikor őt megpillantotta, „visszahúzta magát”, akkor úgy érezte: „Emma is olyan, mint egy üstökös
csillag, csudáltatja magát, és eltűnik.” (20.k. 114–116., 1837. márc. 2.)
A fenti sorok azt is jelzik, hogy a napló nemcsak az őszinteség műfaja, hanem az
önáltatásé is. Gyulay szemmel láthatóan féltette „szabadságát”. Félt a családalapítás felelősségétől. Nem vallotta meg kisebbrendűségi érzését. Bár nyilván felötlött, amit korábban papírra vetett: „Hol is van az a feleség, mely engem kielégítsen, vagyok-é magam oly tökéletes, hogy egy olyant érdemeljek.” (16.k. 42. 1834. aug. 20) Most mintha
felbukkant volna az ideális lény. Láthatta Teleki Emma izzó hazafiságát, szellemi igényességét, csakhogy azt is érezhette, hogy a magas mércének nem tud megfelelni. Tisztában lehetett saját írásainak silányságával. Naplója vezetésével éppen szépírói ambíciói
és a teljesítmény hiánya közötti feszültséget enyhítette. Gyulay Lajos a szerelem elől
a szabadságba menekült. Szinte refrénszerűen ismételgette, hogy a házasodástól a sok
formaság, mint leánykérés, esküvő, rokoni látogatás stb. is visszatartja. A „szabadság,
szerelem!” hierarchiája ilyen prózai módon érvényesült, a hazafiság pátoszának jegyében. Gyulay a női emancipáció híve volt, de nem akart annak áldozata lenni. Inkább
megdorgálta a világot és kortársait:
„A magyar sült galambot vár szájába, ahelyett hogy a szabadság oltárára leütné az
önkény ördögét. Meggondolhatná, hogy soha sem szabadított még egy népet is meg
idegen nép. A szabadság egy oly koszorú, melyért azt embernek magának kell harcolni, és valóban meg is érdemli a harcot.” (23.k. 25–26., 1838. dec. 11.) És különben is:
„A szabadság legszebb is addig, míg róla álmodozunk az ifjúkor legszebb órái!” (34.k.
396., 1845. jún. 3.)
Aztán útnak indult világot látni. Közben a csillagnézés képzeletvilágában érezte
magát otthon. Oly kellemes volt 1838-ban Bécsből Lottinak arról írni, hogy
Amíg én messze földre járok
Éjszaki csillag!
Addig Tőled oltalmat várok.
Égi hatalmak! kik ártatlant,
Erényt el nem hagytok itt alant,

70

tiszatáj
Legyetek Tü az enyémeknek
Védelmezői szegényeknek.
Őr angyalok! Oh ne hagyjátok
Mert nékem testvéreim azok
Amíg én messze földre járok
Éjszaki csillag
Addig Tőled óltalmat várok.27

Így Pesten is együtt lehetett a család: „Ez a föld – írta Lottinak 1843, október 23-án
– igen nagy plánta, jó volna embereknek csoportosulni, kik egymást szeretik, kisebb
területen, de mindig együtt lakni. Lesz egy szellemi élet majd egykor, melyben csillagról csillagra fogunk vándorolni mint most városról városra, csak hamarább, úgy mint
a gondolat és emlékezet, ezen az éjszaki csillag lesz ahol mind egybe fogunk találkozni,
kik egymást szerettük a földön.”28
A csillagnézés adott erőt 1848-ban. Október 14-én ugyan csak azt idézte fel Császár
György A kunok című „nagy operá”-ból, amit Uzád mondott: „Csak kín az élet, csak
gyötrelem.” De csak megerősíthette csillagkultuszában, amit Margit, Uzád hitvese,
mondott, miután férje egykori szerelmével, Lajossal együtt börtönbe vetette:
Igen messze túl a csillag honon
Létez a kebelnek nyugalma
Ama boldog távolban tenyészik
E szenvedő szívnek balzsama.
Ott reánk új élet fog derülni,
Eltűnnek a sötét kínok,
Ott fogunk mi kéjben üdvezülni
Ott leszünk örökké boldogok.
Együtt
Könyink mik most búban omlanak
A szerelmek tiszta naphonán,
Életüdvnek kéjében fakadnak
Jobb világnak hajnalsugarán.29
Gyulay Lajos – láttuk – elmenekült a szerelmek „naphona” elől. A sötétben világló
fény adott vigaszt:
„Elhagyatva áll – írta Lottinak Pestről november 29-én – a szegény magyar, maga
erejére hagyva, szimpátia nélkül, de nem kell elcsüggednünk, mert a gondviselés vitézséggel és lélekkel felruházta, és az ily nemzet nem vészhet el.

27
28
29

Cluj, Arhivele Statului. Arhiva Gyulay-Kuun, 294.
Uo. 398.
A kunok. Nagy Opera 4. felvonásban. Írta Hegyalji. Zenéjét: Kaiser [Császár] György. Pest,
1848. 21., 29.

2003. december

71

Isten oltalmába ajálva téged, tekintetünk egybetalálkozásával – az éjszaki csillagon –
vigasztalom magamat”.30
Csillagkultuszában a magyarra többször is fordított Alexander Pope racionalista
panteizmusa is csak megerősítette Gyulay Lajost. Az angol gondolkodó filozófikus
költeményeiből, prózai munkáiból a XVIII. század folyamán egész sor francia antológia készült, ezek egyikét forgatta Gyulay Lajos. Ezt nem találtuk meg. Idézeteit nem is
tudtuk maradéktalanul azonosítani, különböző kötetekben, különböő helyeken bukkan fel az, amit ő egy kötetben olvasott. A franciák, ha fordítottak inkább a mű szellemét, mint betűjét ültették át. És amit Gyulay franciául olvasott Az embernek próbája
című filozófiai költemény prózai átültetéséből, 31 azt még tovább gondolta, amikor
1849. február 1-én így vallott: „Newton feltalálta a csillagok járását, de mikor az ember
tulajdon magát akarja megismerni, akkor fennakad bárkája.” Ugyanakkor az, ahogy
Pope az embert, a természetet és Istent azonosította, és Isten imádatára szólított, 32
mintegy visszatartotta Gyulay Lajost attól, hogy az emberi természet ellentmondásaiban mélyüljön el.
Nem véletlen, hogy a naplóíró 1849. február 23-án a csillagokhoz fohászkodott, és
úgy zárta eszmefuttatását: „Mindenhol, és mindenha, Isten dicsőségét szemlélem és istenesítek mindent, mi lelkemet felemeli magasztosb érzelmekre. Ces sont nos dieux
imaginaires! [Ezek a mi képzeletbeli isteneink!] – Isten oltalma hazánkkal! velünk, kik
függetlenségét óhajtjuk! Jó éjt a távollévő enyémeknek!”
Március 2-án szülei emlékét idézte fel:
„Magasztalva legyen nevök, a dicsőké! Ma szépen ragyogott az éjszaki csillag, mely
hogy felsóhajtottam hazajöttemkor, találkoztak rajta tekintetünk kétségen kívül már
többszer is Lotti nővéremmel, az ily egybetalálkozó tekinteteket egy közösen tisztelt
tárgyan lehet a szeretet légvonalának nevezni. Le regard, ce baptême de feu qui peut servir à l'amour! [A tekintet, e tűzkeresztség, mely szerelemre szolgálhat!] Ez Napóleonnak egy expressiója – nem történik e meg az akárhányszor, hogy tekintetek egybetalálkoznak, nem másért, csak azért, hogy hasonszenv löki egymás irányába a szemek világát, ki szeretni tud, az bír tekinteteket kierőszakolni maga irányában ezerek közül, és
bír, tekinteteket oda erőszakolni, hová maga tekint. Így, meg vagyok győzödve, hogy
Lotti nővérem tekintetei az éjszaki csillagra, gyakran és igen gyakran találkoznak az
enyémekkel, melyek szintén oda fordítvák, mert az nékünk egy kedves csillagunk, azzal álmadozunk, és valóban dicső és szép álom, mely lehet hogy valósul is, miszerint
egykor ott, a nagy viszontlátás napján, mind egybe fogunk találkozni, kik egymást
e földön szerettük.”
Másnap pedig már meg is írta Lottinak:
„Ez emlékezetes napon tudva, hogy gondolataink egybetalálkoznak a legfontosabb
emlékeket ébresztve szívünkben, tudom, hogy talán éppen ez órában te is soraidat
hozzám intézed, vigasztaló érzelmek környékeznek. Éjszaki csillagunkon is hányszor
nem találkozhattak már tekintetink, mert a szeretet légvonalát, mely irányát sohasem
téveszti várakozásban, reményben telnek itt napjaink, a haza megmentése absorbeálván minden egyéb gondolatainkat, kik boldog haza nélkül boldogok lenni nem tudunk, közelebbi napokban sergeink szerencsésen csatáztak, és legjobb reményeket táp30
31
32

Cluj, Arhivele Statului. Arhiva Gyulay-Kuun, 500.
Vö. Oeuvres diverses de M. Pope. II. Amsterdam – Leipzig, 1749. 375., 387–388.
Vö. Les pensées de Pope. Genève – Paris, 1766, 23.

72

tiszatáj

lálnak, mi szerint győzedelmesen be fognak vezetni talán rövid időn fővárosunkba,
melyet még egyszer el kell-e vesztenünk, hogy visszafoglalva, annál jogosabban magunkénak vallhassuk.”33
A romantikus örökkévalóság-kultusz jegyében így valósult meg az időt és teret átívelő parapszichológiai.
A csillagnézés is része a világ és élet poézisének, amelyet féltett az időtől: „Prózaikusabb lesz a jövő kor, okosabb, hosszabb éltű. Ó! de mit fog használni mégis az élet
poézis nélkül!” (28.k. 103., 1842. okt. 1.) Ennek a poézisnek a része az „a csinos társalgás”, amelyből naplója és levelezése a csillagnézésre utaló részletei is adnak némi izelítőt. Ezt féltette a demokráciától, hiszen „a csinos társalgásnak számnélküli fokozatú
gyönyörei a sokaság előtt ismeretlenek”, miközben még „az európai örömök kirekesztőleg arisztokratiaiak”. (29.k. 74–75. 1843. jún. 9.) Ugyanakkor Gyulay Lajos nem is
volt tudatában annak, hogy a csillagnézés és az azzal összefonódó örömök, mennyire
ismertek voltak „a sokaság” körében. Gondoljunk a folklórra. Csak a néphiedelmek
éppen nem úgy poetizálta át a csillagok világát, mint ő tette.
A tekintet, e „tűzkeresztség”, mely szerelmet ébreszthet! A tekintet, amely a szeretet kifejezője – örök emberi gesztus. A csillagok világának kémlelése is az emberrel
születhetett.34 Legfeljebb a csillagnézés szokása „demokratizálódott”. A korábbi hiedelmek hősökkel és természetfölötti lényekkel népesítette be a csillagokat.35 A felvilágosodás lenézte a csillagmítoszokat, de a romantika világában már ahány csillag, annyi
– alapvetően a régi hidelmekben gyökerező – emberi magánmitológia. Van, akit csak
valamiféle jóleső érzés töltött el, amikor rátekintett a csillagos égre. Bártfay László
naplójában például visszatérő mozzanat a csillagok jelenlétének jelzése.36 Széchenyi István viszont amikor már úgy érezte, hogy a magyar kormány és az udvar konfliktusa
feloldhatatlan, apokaliptikus látomásaiban – mint szeptember 3-án naplójába írta –
„Egyetlen fénypontot sem tudok felfedezni az egész világmindenségben.”37 És még aznap mások társaságába menekülve, így kiáltotta világgá szorongásait: „Én a csillagokból olvasok. Vér és vér mindenütt!”38
Gyulaynál ezzel szemben a csillagos ég vigasz forrása volt. Csillagkultusza Petőfiével rokonítható.
Nem tudni, olvasta-e Gyulay Petőfi csillag-verseit? Az ihlet szempontjából nem is
érdekes, mert a naplóíró hamarább alakította ki a maga magánmitológiáját, amely
a költő nagyszerű látomásaival oly sok vonatkozásban rokon. Gyulay naplóiban az az
ízlésvilág tárul fel, amely a költő számára kihívást jelentő várakozások horizontjának
egyik eleme. Minden zsenialitás az összefüggések megragadásában rejlik, abban ahogy
az új perspektívákat tár fel. Ezért megismételhetetlen a nagy irodalmi mű.
Ha a Szabadság, szerelem! a költői egyenlet tagjainak – szabadság, szerelem, élet – tömör, egyszerűnek tetsző és célratörő megjelenítése okán is zseniális mű, a csillag-versek zsenialitása a prózainak tetsző leírásban és a költői képek újszerűségében feltáruló
mitikus távlatokban rejlik. Azokat az elemeket, amelyekből a költemény felépült,
33
34
35
36
37
38

Cluj, Arhivele Statului. Arhiva Gyulay-Kuun, 508.
Toroczkai-Wigand Ede: Öreg csillagok. Bp. 1916.
Ipolyi Arnold: Magyar mythologia. Pest, 1854. 266–277.
Bártfay László naplójából. I. 1838–1841. Szerk. Jenei Ferenc. Bp. 1969.
Gr. Széchenyi István Döblingi irodalmi hagyatéka. I. Szerk. Károlyi Árpád. Bp. 1921. 389.
Idézi Spira György: Széchenyi a negyvennyolcas forradalomban. Bp. 1979. 241.

2003. december

73

„mindenki” ismerte. A mitikus távlatra is „mindenki” vágyott. Csak éppen nem tudta
kimondani.
Miután általában ismert irodalmi művekből indulunk az azonos téma kevésbé jelentős megjelenítése felé, amikor Gyulay Lajos naplóinak 1848–1849-i köteteit forgattuk, úgy véltük a költő ihlette meg a naplóírót. Petőfi 1845-ben A négyökrös szekér
című versében a csillagválasztásról úgy ír, hogy azt hinnénk Gyulay Lajos csak magára
alkalmazta a verset:
A csillag vissza fog vezetni majd
A mult időknek boldog emlékéhez,
Ha elszakaszt a sors egymástul minket.
Petőfi ezen gondolatának forrását nem ismerjük. Nem azonos a közismert csillaghiedelmekkel. A „csillagmítoszok nyomai” abban a mozzanatban tárulnak elénk, hogy
a csillag fényessége mutatja az ember szerencséjének mértékét, és ezért választják Erzsikével a legfényesebbet.39
Egyébként – mint a Lehel című vers tanúsítja – hétköznapi gesztus a csillag-választás:
Melyik szerelmes nem választ magának
A számtalan közűl egy csillagot?
Gyulay naplója viszont jelzi, Petőfi azon gondolata, hogy a csillag összeköt embert
és embert, a kor csillagkultuszában gyökerezett, és valamiféle metafizikai szomjúságból fakadt. Amikor a költő vigasztalannak látta a világot, eltűntek a csillagok a poétikai horizontról. Komor versei alkotják a Felhők ciklusát. A Felhő és csillag című versben a természet ezen két eleme a világteremtésének idejét idézi. A felhő és a csillag
a férfi és a nő képzetéhez társul:
Mikor isten a férfit teremté,
Homlokára szállt sötét ború,
Nem tudom mért?... csakhogy e borúból
Lett a felhő s égiháború.
Mikor isten a hölgyet teremté,
Örömében sírva fakadott.
Most is látni ez örömkönnyeknek
Cseppjeit, a sok szép csillagot.
Ezért hatott „a lyányka tekintetének csillagos világa”. (Három szív története) A költő
– kimondva-kimondatlanul – maga is teremtő, isteni természetű, miután oda a gyermekkor, így szól Gyermekkori barátnémhoz:
Azóta tiszta látköröm
Oly gyakran elsötétedett,
S az éjszakában, mely sírként fedett el,
Csak egy csillag volt, a könny, mellyel
Sirattam boldog gyermekségemet.

39

Berze Nagy János: Petőfi költészetének folklore-párhuzamai. Ethnographia, 1925. 41.

74

tiszatáj

nem véletlen, hogy Petőfi a Felhők-ciklust követően írt komor verseit Csillagtalan éjek
című kötetben akarta kiadni, de aztán lemondott a tervről.40 Közben szorosabbra fűződtek a szálak magánélete és a közélet között. A hazáról így szólt:
Szép csillag a honszeretet,
Gyönyörűségesen ragyog.
Szegény hazám, szegény hazám te,
Neked kevés van ilyen csillagod.
Közben az érzelmek és gondolatok kerestek valami kézzel fogható, sötétben is jól
látható pontot, és így rendeződtek el a csillagok világában, úgy, ahogy és azért, amint
A csillagos ég című filozofikus költeményében látta:
Fekszem hanyatt a föld sötétzöld szőnyegén
És merengve nézem a sötétkék eget;
Száll reám aranyos, ezüstös csillagfény
És koszorú gyanánt övezi fejemet.
Megfürösztém lelkem e sugárözönben,
Lemosott magáról minden földi szennyet,
S most újjászületve a magasba röppen,
S keresi a mennyet;
hogy aztán kiderüljön, hogy itt a földön:
A szerelem mindent pótol, s a szerelmet
Nem pótolja semmi.
A metafizikai szomjúságot kioltja a földi szerelem. A sorrend: „Szabadság, szerelem!” 1848 októberében-novemberében megírta azt a hatalmas költeményét, amelyben
magánmitológiája az emberiség önfelszabadításának nagy mítoszába olvadt:
Ezernyolcszáznegyvennyolc, te csillag,
Te a népek hajnalcsillaga!...
Megvirradt, fölébredt a föld, fut
A hajnaltól a nagy éjszaka.
A szekularizált megváltás látomásában a felvilágosodás diadala, a mindent beragyogó nap a csillag-mítoszok világát is a múltba utalta:
Nagy idők. Beteljesült az Írás
Jóslatja: egy nyáj, egy akol.
Egy vallás van a földön: szabadság!
Aki mást vall, rettentőn lakol.
Régi szentek
Mind elesték,
Földúlt szobraik kövébül
Új dicső szentegyház épül,
A kék eget vesszük boltozatnak,
S oltárlámpa lészen benne a nap!
40

Pándi – Pálmai: Petőfi, 79.

2003. december

75

A szekuláris megváltás az univerzalizmus és partikularizmus együttes győzelme.
Partikularizmus és univerzalizmus ellentmondásos viszonya minden nacionalizmus
nagy problémája. Az extázis privilegizált pillanataiban bekövetkezik a coincidentia oppositorum. Ezért megváltás, kiemelkedünk a földi lét szorító dilemmáiból. Eltűnik még
a csillagok világa is az örök fényességben.
Itt már a motívumkereső igyekezetnek még kevesebb értelme van. Annál inkább
annak, hogy lássuk, milyen széles körben élt a probléma, és hogyan próbálták megoldani.
Partikularizmus és univerzalizmus harmonizálásának igényéről és ellentmondásairól Gyulay Lajos naplói is tudósítanak. Egyik legkiérleltebb jelzése a nagy dilemmának:
„Terjeszkedés mindég belső gyengítés, minél többet kívánunk, szeretünk, annál kevesebbet nyerünk, és nyernek szeretetünk közelebbi tárgyai. Aki kozmopolita, gyengébb patrióta, patriarcha és egoista. Ki az mire érzi magát felkenve, aszerint tegye kötelességét, mert csak úgy van megengedve, p.o. kozmopolitának lenni, és a hazaszeretetet megvetni, ha valósággal az emberiség javát elő tudjuk mozdítani.
Krisztus, Newton, Kolumbusz, Luther, ha szabad ezeket az elsővel egybehasonlítani, voltak olyanok, kik az egész emberiség javán és előhaladásán dolgoztak. Vannak,
kik a patriarkális körben tesznek eleget, ha sok ilyen volna, akkor a Haza is boldog
lenne, tehát ezek is tiszteletet érdemelnek, de a csupa egoisták pártját fogni valóban
nem tudom, ha mindjárt áll is az alapmondás, hogy terjeszkedés belső gyengítés. Minthogy a szó méltó értelmében kozmopolita nem sok lehet, a hazaszeretet az, mely legdicsőbb tettekre vezérelheti az embert, s ott, ha nem is barátait és házkörét, de magát
annak feláldozni mindig dicső tettnek tartom. Szép mondás az, mit valahol olvastam,
hogy valaki mondotta: magamnál inkább szeretem házam körét, atyámfiait, azoknál
inkább hazámat, annál, inkább az emberiséget.” (25.k. 130. 1841. máj.8.)
Önmagába visszatérő érvelés. Az ellentmondás feloldhatatlannak tetszik. A történelem sem segített. A nagy dilemma mérlegelése 1848–1849-ben ölt drámai jelleget.
1848. augusztus 31-én így vallott:
„Szép csillagos idő volt. A csillagos égből szívtam vigasztalást és bizodalmat. Elgondoltam a teremtés megfoghatatlan és végnélküli nagyságát! minő csekélységben tűnt fel
előttem ahhoz hasonlítva, a magyar–rác háború! mü itt e földön civódunk egymást
mészároljuk eszmékért, melyek kicsinységükben eltűnnek, a világ nagy kolosszusa
előtt, és még is nincs boldogság előttem, Magyarhon függetlensége, magyar hon dicsősége nélkül. Jól tudom, mert Isteni érzés öntötte belém ennek igazságát, hogy nagyobb
cél, mi után a halhatlan léleknek törekednie kell, mint nemzetiség; mely parányiságban
tűnik fel egy átaljános világi harmónia irányában de mit tehetek róla, ha engem a magyar lobogó, ha engem hazafiúi érzés éltet, míg földnek gyarló embere vagyok!”
Nemcsak ezt, számos más megnyilvánulást idézhetnénk arra, hogy Gyulay Lajos
a maga nacionalizmusát nem tudta feloldani a világmegváltás extázisában. Hiányzott
az ihlet és a pátosz, mi a logikának új távlatot nyit. De úgy is fogalmazhatnánk, hogy
a prózai lélek reálisabb is tudott lenni. Mert Gyulaynál olyasmit nem olvasni, mint
a függetlenségi háború és világmegváltó forradalom lázában égő Petőfinél, aki haditudósítóként 1849 áprilisában éppen Erdélyből írta: „Ha e szerencsétlen nép még egyszer
fellázad ellenünk, méltó, hogy extermináltassék.” Ez nem „régebbről származó, nacionalista indulat”, amelyet „az igazság keresése” menthet, ahogy a „marxista” irodalom-

76

tiszatáj

történet-írás vélte.41 Ez a francia forradalom politikai kultúrájának eleme. Vele szemben áll maga a mindennapok valósága. Még 1837-ben fel is jegyezte Gyulay Lajos, hogy
bizony jól mondta Horváth Misi, amikor Bethlen János éppen egy szépségét vesztett
hölgyet akart feleségül venni, „olyan mint az asztronómus, ki a csillagokat nézi és
a földön megbotlik”. (20.k. 6.) És ki tagadná, nekünk a földön kell élnünk?
Igaz, ez nem mindig kellemes. Gyulay is 1848 októberének elején keserűen juttatta
kifejezésre valamiféle eszményi – egyén és közösség harmóniájára épülő – társadalom
iránti vágyát: „El kell jönni elébb hátrább a Fourier országának, addig nem lesz béke
e földön talán még akkor sem. E szent élvezet alig ha nem más csillagzatban lesz, csak
fellelendő!” Azonnal fel is ötlött „egy régi versezetem”:
Az éjszaki csillog
Rám mosolygva villog
Anyám lelkét birja
Szívem őtet sírja!
Ez sem nagy mű. De utalhat arra a nagy közös gondolkodásra, amelyből a csodálatos költészet fakadt. És jelzi azt, ahogy egy-egy nagy európai gondolkodó is csak erősítette a szekuláris megváltás igényét. Ilyen volt Fourier, akinek „országa” a zsidó-keresztény retorika nagy ígéretére emlékeztet: Isten országára. „Fourier országa” ennek
szekularizált változata.
Fourier talán Petőfit is megihlette, csak miután a költőnek nem maradt ránk olvasónaplója, nem tudjuk pontosan, hogy miként.42 Gyulay papírra vetett elmélkedéseiben viszont tetten érhető Fourier hatása. Másodkézből ismerte meg. Egy életrajzot olvasott róla, aztán Victor Considérant-nak Fourier nézeteiről szóló előadásai ismertetését forgatta. Nem nagy mű, nyolcadrét alakú kis füzetke.43 De már elég volt arra, hogy
Isten országának földi változata felvillanjon. Hiszen mélyen élt a szekuláris megváltás
igénye. Fourier érlelődő és formálódó eszméket segített kiteljesedni:
„Owen az angoloknál a radikalizmusnak praecursora, Saint-Simon végre kitisztázta
a dolgot, Fourier csinál epochát szisztémájának, mely szerint tőke, munka és talentum
egyesülve kivétel nélkül minden embert boldogságra vezethet. A meghalt nemzedékek
árnyai látszanak összecsoportozni, rabságban telt szenvedéseikre kérve a törvényhozást, hogy a jövő nemzedékeket szabadítsa föl. amíg a szegénység nincs eltörölve,
addig a gazdag is ki van téve szegénységnek” – fejtegette Gyulay 1849. szeptember 7-én
Zimonyban. És amit írt, abból kiderül, hogy ismerte az utopisztikus szocializmust.
Pontosabban hozávetőlegesen ismerte. Mert Saint-Simon irányzatáról néhány héttel
korábban még Bécsben így nyilatkozott:
„A fourierizmust nem kell összevétni a saint-simonizmussal, mely minden tulajdont, minden öröklést eltöröl, és papi kézbe akar minden tulajdont.”
Ez egyszerűen téves. Mert Saint-Simon hívei a magántulajdon szentsége mellett voltak, és némi túlzással azt lehet mondnai, a globalizáció híveiként tevékenykedtek, minél hatalmasabb területeket akartak bevonni a világkereskedelembe és a szegénységet
41
42

43

Pándi Pál: Petőfi és a nacionalizmus. Bp. 1974. 191.
Pándi Pál: „Kísértetjárás” Magyarországon. II. Bp. 1972. 51., 81., 100., 128., 131., 205., 229.,
244., 281., 329., 334.
P. -C. -E. Mo...k: Exposition abrégé du système phalanstérien de Fourier par Victor Considerant. Paris, 1848. (III. kiadás. Ennek valamelyik előző kiadását olvashatta Gyulay Lajos.)

2003. december

77

éppen a hatékonyabb tőkebefektetésekkel szerették volna korlátozni. Fourier viszont
nagy tőke ellenes volt. A tanítványok által terjesztett tanok lényegét Gyulay jól érzékelte, amikor már otthon, Marosnémeti kastélyában ábrándozott:
„Most Fourier foglal el leginkább, az ő tudományát vizsgálom, mert sok idő fog abban eltelni, sok nemzedékek fognak még addig elporladni, míg közönséges lesz a földön boldogító fallángiális egyesület! Addig még sok ember lesz kéntelen tolvaj és gazember lenni, csak hogy éhen meg ne haljon! Messze vagyunk még azon időtől. mikor
az utazókat ingyen fogják vinni a mozdonyok, még ebédet is adva azoknak, csak hogy
céljokhoz elérhessenek, mikor a tisztátlan és felette fáradságos munkákat gépek fogják
végbevinni. Az ember egyesülésre van teremtve. Nem instinctus vezérli őket, mint az
állatokat, hanem az ész... ez találgat, tökéletesít, mit elődei használnak, tanúságra fordítja.” Ezek eddig Gyulay eszméi, az ő kínzó problémáira, talált Fourier gyógyírt.
A következőket sem állította Considérant kis füzetkéje: „Fourier hozta tisztába a dolgot.
Ő senkitől nem veszi el a vagyont, az indusztriát, sőt a luxust is megengedi, csak azt
nem, hogy éhező ember és nyomor legyen a világon. Egyik kéz segítse a másikat, tőke,
munka és elme által, itt áll a titok.” Mindez Gyulay következtetése. Az viszont már
nem, hogy: „Aki mennyi pénzt, munkát vagy elmebeli tehetséget fektet a közbirtokba,
azon arányban fogja annak kamatait is húzni.” A „fallangos egylet” leírását már átvette: „Egy ily négyszög mérföldre kívántatik: 1800–2000 ember, mintegy 400–500 család. Az egésznek a kezelése úgy kell hogy történjen, mintha az csak egy embernek
lenne birtoka”. Átvette azt, hogy „főkormány” irányítja majd ezt a világot. Keserű sejtése volt, hogy „a mostani exkluzivizmus jóra nem vezethet,” éspedig az, „hogy csak az
egyik legyen tulajdonos, a másik munkás”. Ezzel szemben: „Tőke és munka nem állnak ellenségesen szemközt egymással a phallanxban.” Mert mint 1848. január 2-án Kolozsvárt lejegyezte: „Fourier fő elvül azt tűzte ki rendszerében, hogy azok, kiknek
semmijök sincs, nyerjenek; azok ellenben kiknek van – semmit se veszítsenek.” És ez
annyira tetszett neki, hogy maga is könyvet tervezett: „Fog talán egykor könyörülni
valami utódom és kiszedegeti írásaimból, mi sajtó alá érdemes lesz. A címe így szóllott
ezen elkezdett munkámnak: Fourier eszméje kivonatokban terjesztve gr. Gyulay Lajos
által Mottói pedig ezek lettek volna:
Il faut oublier tout ce que nous avons appris, reprendre nos idées à leur origine, et
refaire l’entendement humain. Condillac
Carmina non prius audita
Virginibus puerisque canto.

Horatius44

Jellemző, hogy Gyulay Lajos francia szenzualista filozófustól idézett („El kell felejteni mindazt, amit tanultunk, és eszméink kialakítását kezdettől fogva kell újra kezdeni, és újjá kell teremteni az emberi felfogást.”), valamint az antik költőtől: „Eddig
nem hallott éneket énekelek szűzeknek és gyermekeknek.” Az üzenet: az újrakezdés
iránt csak a tiszta lelkűek lehetnek fogékonyak.
A XIX. század civilizációja, amelyet Gyulay Lajos egyszerre dicsért és bírált, nem
más, mint a szekularizáció és annak romantikája. A világ de- és reszakralizálása. A deszakralizálás jegyében Jézus, mintha már nem is Istenfia, hanem olyan példaadó ember, kinek példáját folytatják. Szent viszont a haza és az emberiség. „El vagyok telve
44

Csetri Elek: Gondolatok a fourierizmusról. Utunk, 1970. szept. 11. 37. sz. 6–7.

78

tiszatáj

Fourier találmányától, kész volnék azonnal beállni az első phallanxba, melyet létre hozatnék. Be szép lenne, ha hazánkban állna fel az első minta falángda” – írta Gyulay
még 1847-ben.45 Ugyanakkor mindvégig gyötörte a gondolat, hogy a demokrácia és
a kapitalizmus felszámolja az élet „poézisát”. De az emberi lélek öröknek látszott minden vívódás és megpróbáltatás közepette. Univerzalizmus és partikularizmus dilemmája új és új formában bukkan fel.
Addig is összegző tanulságként azt hangsúlyozzuk, hogy Gyulay Lajos megnyilatkozásait olvasva Petőfit is jobban megszeretjük. De ha Petőfit olvassuk, Gyulay naplóit is jobban értékeljük. Mert jobban tudjuk, mit olvasunk. Jobban látjuk, hogy
a zseni azt mondja ki, amire mások is gondolnak, de nem tudják kifejezni. Viszont
ezért tudnak ömagukra ismerni a zseni műveiben. Gyulay Lajos ezért is látta Petőfiben
a kor kifejeződését. Petőfiben és Kossuthban. „Igazi Jacobinusok mind ketten.” „Mit
fognak eszközölni?” – kérdezte szorongva, mert olykor megrettent a radikalizmusoktól, ugyanakkor velük tartott egészen Világosig.

45

Csetri: i. m. 7.

2003. december

79

GÖRÖMBEI ANDRÁS
1

Ezredváltó, sûrû évek

Nagy Gáspár költői világában mindig is fontos szerepe volt az időnek. A különleges etikai érzékenységgel és felelősséggel megáldott költőt gyakran késztette számvetésre egy-egy nevezetes évforduló – elődöké, költőtársaké és történelmünk sebeié egyaránt. Élő kortársait gyakran köszönti nevezetes évfordulójukon játékos és komoly
versekkel. Elődeinek és halott kortársainak egy-egy évfordulója gyakran készteti szembesülésre, számvetésre. Az sem véletlen, hogy nevezetes rendszerváltó verseit is évfordulók táján vetette papírra. Az Öröknyár: elmúltam 9 éves című versét Nagy Imre kivégzésének huszonötödik évfordulója ihlette, A Fiú naplójából dátuma pedig a forradalom huszonötödik és harmincadik évfordulójához kapcsolódik. 1968 kerek évfordulói is gyakran ösztönzik számvetésre, mérlegelésre, számonkérésre.
A keresztény nevelésnek mindenkor fontos eleme volt a „lelkiismeretvizsgálat”,
a személyiség belső számadása viselt dolgairól. Ez a lelkiség kapcsolódott össze a kultúra
által rítussá emelt évfordulós számvetésekkel. A társadalmi gondokkal, problémákkal,
törekvésekkel telített magyar költészetben az évfordulók mindig a megszólított művész által képviselt eszmék, törekvések sorsával való szembesülés alkalmai is. Ugyanígy telítődtek eszmékkel a gyászversek, siratók, búcsúztatók is. Az emlékezéshez, mérlegelő, tűnődő számvetéshez igen nagy érzékenységgel rendelkező költő számára különleges kihívás volt az ezredforduló. Ez az ezredforduló a keresztény magyar állam
fennállásának ezer esztendejét is jelentette. A magyarság sorskérdéseivel összeforrott
költői személyiségben tehát az ezredforduló különleges számadás alkalma lett. Ehhez
hozzájárult még az is, hogy személyesen is egyre jobban szembesülnie kell az idő múlásával. Erre figyelmeztette őt az ötvenedik születésnapja 1999-ben, de annak érzékelése
is, hogy egyre szűkül immár a személyes lét tere. Egyre nagyobb belső szükség a személyes létről való számadás is. Sokféle oka van tehát annak, hogy Nagy Gáspár a Tudom, nagy nyári délután lesz kötet után az 1998 márciusától 2003 márciusáig írt kereken száz versét Ezredváltó,
sűrű évek címmel foglalta kötetbe. Ezt a kötetet ennek
az öt esztendőnek a lírai naplójaként olvashatjuk.
A verseket most éppúgy nem építette ciklusokba,
mint az 1993-as év lírai naplóját tartalmazó Fölös ébrenlétem kötetben. Keletkezésük sorrendjében helyezte
egymás mellé a száz új verset. A versvilág fő koordinátái így is tisztán megmutatkoznak. Emellett a költőnek
„szerencséje” volt ezzel az ötlettel, mert a naplószerűen
1

Részlet egy készülő monográfiából.
Széphalom Könyvműhely
Budapest, 2003
195 oldal, 1900 Ft

80

tiszatáj

egymás után sorolt verseket így is emblematikus darabbal nyithatta. Az 1998. március
15. dátumot viselő Valahol örökké ugyanis úgy áll ennek a kötetnek az élén, mint több
kötetében a kiemelt mottóvers. Besugározza az egész versvilágot, a szabadság értéke
mellett tesz tanúságot:
Valahol mindig eltűnik
valahol mindig megtalálják
valahol mindig temetik
valahol mindig exhumálják
és
örökké nekünk szegezik
örökké fényes ellenpélda
örökké rajtunk keresik
örökké mégis bennem él ma!
Az Ezredváltó, sűrű évek kötet eszmei tengelyében két nagy kompozíció áll. Mindkettő azt tanúsítja – a keresztény magyar állam ezredik évfordulójától ihletetten –,
hogy a magyar történelemben hatalmas megtartó és ösztönző emberi magatartás-értékek vannak. Eme értékek tudatosításának, az új idő követelményei szerint való továbbvitelének, továbbéltetésének az igénye motiválta ezt a két kompozíciót. Pannonhalmi diák korában Nagy Gáspár gyakran ministrált a Géza fejedelem által alapított
kápolnában. Pannonhalmán a falak is megőrizték a kereszténység felvételének és az
államalapítás korának emlékét. Bencés diákként Nagy Gáspár is gyakran kirándult Bakonybélbe. „A krónikák szerint Gellért püspök több évig itt remetéskedett és imádkozott a térítések után még sokáig (máig!) pogánykodó magyarokért.”2 Ezek a gyermekkori történelmi és tájélmények is segítették őt abban, hogy két nagy verskompozíciójában számot vessen a keresztény magyarság ezer esztendejének kezdeti időszakával,
s mára nézve is eleven tanulságokat hozzon a múltból.
A Symphonia Ungarorum – Szokolay Sándor milleniumi szimfóniájának szövegkönyve – első tétele alapszavak szigorúan megkomponált gyorsuló váltakozásával sugallatosan érzékelteti a vándorló nomád magyarság elemi létküzdelmét. Majd a második tételtől kezdődően a Szent István-i hit otthonteremtő, összefogó ereje jelenik meg
és bontakozik ki. A Szent Gellért legenda utalásos megidézése teljesíti ki ezt képet:
összekapcsolódik az „ora et labora!” és az „őrlető köveknek / pentatóniája”. Az ötödik
tétel zaklató mai kérdéseket tesz az egykori idillhez, előre jelezve a hatodik tételtől
megjelenő veszedelmeket, ellenségeskedést, történelmünk sok-sok külső és belső baját.
Majd a hetedik versszaktól biztonságot, nyugalmat árasztva szólal meg a történelmi tapasztalatból nyert erő, az a tudat, hogy tengernyi veszedelem ellenére „megállt és megmaradt” ez a nép. Három strófa élén is ismétlődik ez a sor (némi variációval). Ez a jelzésszerűen, mégis nyomatékosan fölidézett történelmi tett az újrakezdés lehetőségét és
szükségét sugallja:

2

Nagy Gáspár válasza az Új Horizont Sorsunk és jellemünk című körkérdésére. Kortársak
kötődésről, közérzetről, magyar jövőképről. Új Horizont, 2000. 4. 91.

2003. december

81
Hódítók hordája
tovatűnt szétomolt
élő lett itt újra
a rejtező a holt
felizzó reményünk
jövőket ostromolt!

Az a mába érő üzenete ennek a kompozíciónak, hogy a legmélyebb állapotból is
föl tudott emelkedni ez a nép, van tehát esély a megváltásra csak hit és jellem kell
hozzá. „Egy eleink emlékezete által önfaggató oratórikus-szimfóniában vágytunk
a múlton és jelenen át a jövőbe irányítani okulni vágyó figyelmünket!”3 – írta Szokolay Sándor a költő és zeneszerző közös szándékáról. Ez a szándék tökéletesen megvalósult a közös műben, mely a keresztény magyar állam fennállásának ezredik évfordulója tiszteletére 2000. január 3-án hangzott el a Magyar Állami Operaház ünnepi
hangversenyén.
Szokolay Sándor azért kérte meg Nagy Gáspárt a szövegkönyv írására, mert megragadta őt az, hogy „művészete minden összetevője, belső és külső világának teljes
egyensúlya HARMONIKUS RENDBEN ÉL! Erre a „rendre” lenne szüksége egész
rendezhetetlen világunknak.”4 Szokolay Sándor azt is észrevette, hogy e kompozícióban Nagy Gáspár költői megérzései „a sorsszerű súlyos összefüggések múltján-jelenén
át a jövőbe-világító jelenségek történelemmé váló törvényeit” a bizonyíthatóságnál jobban felismerik. Mindemellett rokonszenves volt számára az a vakmerőség is, amellyel
Nagy Gáspár mindenkor élesre állította verseit.5
„A szűkszavú, balladisztikus, sokat sejtető, keveset kimondó szöveg nem történetírás, melynek követhető cselekménye lenne, mégis benne van szinte egész történelmünk. A látszólag lazán kapcsolódó sorokat képi utalások, rejtett összefüggések fűzik
szerves egységbe”6 – írta a Symphonia Ungarorumról Eősze László. Nagy Gáspár pedig
így vallott művészi szándékáról: „Szerettem volna elmondani, mit jelent nekem Szent
István műve, amelyről pátosz és elfogultság nélkül megállapítható: a fennmaradásunkat
alapozta meg.”7
A Symphonia Ungarorum ikerpárja, a König Róbertnek ajánlott, az ő műveitől ihletett tizenkét részes kompozíció, a Hullámzó vizeken kereszt szintén történelmi számvetés. Lírai szituációja szerint a helyét nem találó költőt a grafikus történelmünket
idéző képei segítik ahhoz, hogy múltunk példáiból merítsen hitet és erőt. A magyar
múlt képsorai a felidézés, megjelenítés és az értelmező, sugalló reflexió egységében jelennek meg a kompozícióban. Költői tanúságtétel ez a mű a kereszténység magyarsá3

4

5
6

7

Szokolay Sándor nyilatkozata. In: Ünnepi nyitóhangverseny 2000. január 3. Magyar Állami
Operaház. Műsorfüzet, 3.
Szokolay Sándor: Nagy Gáspár hűségéről. Laudáció Költőnkről Nemzeti Társaskörünk Hűség-díjának átadására. Kézirat. Sopron, 2001. márciusában
uo.
Eősze László: Szokolay Sándor (1931) Symphonia Ungarorum (Op. 147.) – Szent István és
Szent Gellért emlékezete – Nagy Gáspár versciklusára nagy zenekarra, szoprán- és basszusszólóra, orgonára, vegyeskarra és gyermekkarra. In: Ünnepi nyitóhangverseny 2000. január
3. Magyar Állami Operaház (Műsorfüzet), 8.
Költő a millennium küszöbén. Nagy Gáspár a diktatúra tiltásairól, a demokrácia csapdáiról
és a jövőről. Osztovits Ágnes. Magyar Nemzet, 1999. december 31. péntek. 5.

82

tiszatáj

got megtartó értékéről. A történelmi tényekből építkező bizalom és biztatás verse.
A sugallatos történelem-idézés arra is fényt vet, hogy Nagy Gáspár költői világának minden időben „egyenes testtartás”-a gazdag kulturális és történelmi erőforrásokkal rendelkezik. A megidézett történelemben az ellenségek tömegei ellenére megtartotta ezt a népet hite és a szabadságáért cselekvő áldozatkészsége, a keresztény hit és a magyar virtus
összekapcsolása:
Jégre csúsztunk jégre tettek
bűneinkért hányszor dúltak
országot hatalmas Isten
tatár török s más hadurak
akik hitték szabad préda
s könnyű vágta a jég hátán
míg megriadt ez a néha
nádban susogó nép árván
de akkor még a hínárból
is előjött a magyar virtus
halként hallgató halakból
fölcsobogott Jézus Krisztus
kereszt került vízre jégre
ahogyan a lobogókra
szent királyok büszke népe
sújt a betolakodókra.
Azt nyilatkozta a költő, hogy ezt a verset König Robert grafikus „muzsikálta” ki
belőle csodálatos linómetszeteivel. A tizenkét versből és tizenkét linómetszetből álló
kompozícióból Szentendrén, Vincze László papírmerítő műhelyében és Budapesten,
König Róbert grafikus műtermében 50 számozott példányban gyönyörű mappa készült 2000 májusában. A versek Kárpáti Pál fordításában német nyelven is szerepelnek
a mappában, melyhez Vers-kép-költemény címmel Szakolczay Lajos írt versszerűen tördelt, ihletett, értelmező előszót. Fölidézi a kompozíció világát, a keresztény Magyarország „sok gonddal viselős” történelmét, mely mégis életet, erőt, biztatást jelent
a költő és grafikus számára: „Hullámzó vizeken kereszt? Hullámzó vizeken élet!”
A zene és a képzőművészet, tehát a „testvérmúzsák ölelésében” ihletődött két nagy
kompozícióban Nagy Gáspár egyszerre megrendültséggel és büszkeséggel néz vissza az
ezredévre.8 Mindkét nagy kompozíciója hitet és erőt hoz a múltból ahhoz, hogy a jelenben is tisztességben helytálló magatartásra ösztönözze az egyént és a közösséget
egyaránt. Nagy kompozícióiban „a közös múlt, a sorstörténet megverselésével, a bibliai analógiával megemelt tájélmény felhasználásával az egyént és a nemzetet létösszegző
igénnyel olvasztja lelki közösségbe és transzcendentális jelentőségű küldetésbe. A kereszténység és a magyarság megmaradása között szoros összefüggést lát a poéta. Éppen
ezért a lelkiség és a szentség magasában szólnak a versek, kiemelve mindenekelőtt az
országalapító Szent István alakját.”9
8

9

Nagy Gáspár válasza az Új Horizont Sorsunk és jellemünk című körkérdésére. Kortársak
kötődésről, közérzetről, magyar jövőképről. Új Horizont, 2000. 4. 91.
Papp Endre: Dac és remény. Nagy Gáspár: Ezredváltó, sűrű évek (Száz vers 1998 márciusától – 2003 márciusáig). Bárka, 2003. 4. 129–130.

2003. december

83

E két nagy kompozícióhoz szorosan kapcsolódnak a kötet portréversei. Gyász és
évforduló egyaránt alkalom Nagy Gáspár számára arra, hogy a Szent István-i mű értéktartományait a későbbi időkben is gazdagítsa a magyarság újabb értékeinek a nemzeti
tudatba emelésével.
Költői személyiségének kezdettől fogva fontos vonása volt a szellemi, baráti kapcsolatok ápolása, megbecsülése, az értékeket számon tartó, azok legkülönfélébb változatait értő figyelem. Szemléletében a nemzeti önismeret létfontosságú értéke a közösségnek. László Gyula halálhírére című verse ezért avatja szentté „Erdély nagy fiát / magyarok minden tudóját”. Megidézve-sirató portréi – Czine Mihályról, Kiss Ferencről,
Fodor Andrásról, Kannás Alajosról, Sinkovits Imréről, Zbigniew Herbertről – a vers
dikciójába menekítik a karaktert, így őrzik meg (Reménység jegenyéje, Kiss Ferenc fejfájára, El kellett mennem Lisszabonba, Láthatatlan kőre vésem, Színész a magasból, Zbigniew Herbert emlékére).
A Czine Mihálynak odaátra küldött Reménység jegenyéje szinte életre idézi a keserűségből is mindig közösségi életakaratot, reményt kibontakoztató, közösségragasztó
személyiséget.
A Láthatatlan kőre vésem… című vers ajánlása megnevezi az ihlet forrását: Kannás
Alajos emlékének, aki a forradalom után a Kormos kövek versciklusával őrizte '56 tiszta
eszméit és oszthatatlanságát. A személy és a történelem összekapcsolódik Nagy Gáspár
gyászverseiben, hiszen emberi kapcsolatai eszmei értelemben is gazdagok. Kannás Alajos személye neki a forradalmat is jelentette. Kannás Alajos az életét mentve menekült
külföldre, s ott ápolta a forradalom emlékét. A vers fölidézi a forradalmat, a menekülést, a nagy színváltásokat, árulásokat, az eseménytelenül eltelt szürke éveket, majd
a „nagynéha” már megnyilatkozó ellenvetést, végül a fényes gyásznapot, amikor „a nemzet újra / temethette hőseit s mártír miniszterelnökét”. A vers azonban nem fejeződik
be ezzel. Az Ajánlás és utóirat Nagy Gáspár 2002-es számvetése 1956 ügyében:
tudva bár hogy szavaimnak nem lesz táboruk
de fájó árulások és zajló testvérháborúk
heveny idején kell kimondanom: cáfolhatatlanul
csak a hősöknek és mártírtoknak van igazuk!
A Zbigniew Herbert emlékére című verse a herberti emberi-költői magatartást állítja
szembe azokkal az „ezredvégi zsoldosokkal”, akik „a metanyelv tompult köszörűkövét” hajtják:
„A tehetség semmi, elrontható, elpazarolható.
Ami az egész életben számít, az a jellem.”
Tanulom ezt Magától nemes úr holtában is
ahogy éltében a testtartás bátor egyenesét
Többször idézi Nagy Gáspár verseiben és interjúiban, esszéiben ezeket a herberti
gondolatokat a jellemről és az egyenes testtartásról. A Zbigniew Herbert emlékére a történelemben felelősen cselekvő értelmiségi magatartást emeli példává. Szétválaszthatatlan ebben a magatartásban a tett és a szó. Csodálattal említi azt, hogy Herbert bátran
magához ölelte „a statáriális időkben s azután is / Róma püspökét és a gdanski villanyszerelőt / meg az ostromlott várost”. Mások „ördögien szökdécselnek a meggyalázott
díjak / hamis grádicsán a nobeli bugyrok magasába”. Herbert elsőként szólt versben
a magyar forradalom mellett, aztán pedig „a hófehér szép márványarcú költőt gyászolta

84

tiszatáj

verssel”.10 A herberti példa arra bizonyosság Nagy Gáspár számára, „hogy a halál mindent elrendező geometriája szerint / a hűség és a jellem párhuzamosai beérik egymást… Ámen.”
A siratókat hangulatilag ellenpontozzák a ciklusban a személyiség álomi, képzeleti
szféráit is megnyitó, finoman önironikus, finoman erotikus és játékos hangvételű versek (Illa berek, ha jön egy szép illanó álom; Hózárat nyitogattam, Májusi víg-szomorú nóta
az bolond világ sípjára).
Az új versek többségét az emlékező számvetés ihlette. Erre indították a költőt a kerek évfordulók is.
Három verssel is köszöntötte a hetvenéves Csoóri Sándort. Nagy Gáspár költészetének poétikai gazdagságát is mutatja, hogy mindhárom vers egészen más poétikai karakterű. A Lángot lapozó villanófényszerű kétsorosai remekül érzékeltetik azt az ellentétekből teremtett tágasságot, mely oly jellemző Csoóri Sándor (költői) világára:
Tiltások, nyilak záporában
kint február, de belül nyár van.
A Ha majd az utolsó film pereg műfaji megjelölése szerint „apokrif forgatókönyvvázlat”. Csoóri Sándor életének képeit hozza elénk ez a „forgatókönyv”, a képekhez
azonban „hozzáadja” jellemzésbe foglalt minősítéseit, reflexióit is. Érzékletes jellemzését adja Csoóri különleges nyelvi erejének („könnyű bársonyban, elegáns suhogással
lépdel: / szekérutak kaptatóin és metropolisokban edzett nyelv”), „a józsefhegyi szószékről” szóló, józanságra intő illyési intelmeket is fontolgatások nélkül félretoló vakmerőségének, üldöztetésének és fölemelkedésének, haragjának és gyöngédségének, gyászának és gyönyörű szerelmes verseinek, a népet nemzetté magasítani akaró törekvéseinek. A film-kép-sorok öntörvényűen peregnek, helytállnak önmagukért, de lelkiismeretünkkel szembesítő kérdésekké is válnak.
A Mikor négy sorát idézem egy Csoóri-vers gyönyörű négy sorával keretezett vallomás
a Csoóri-vers különleges karakteréről és a „hűségében is vakmerően bátor” költőről.
Nagy Gáspár költészetének értékes jellegzetessége az, hogy a legkülönfélébb típusú
személyeket tudja belekapcsolni a nemzeti közösség megtartását és erősítését szolgáló
értéktartományba. Személyekhez kapcsolódó értéktanúsító vallomásai különlegesen
gazdag színképet adnak. A Szokolay Sándornak ajánlott A kincsről, ami van, az önmagunk jobb lehetőségeire eszméltető művészet nemzetmegtartó erejéről vall: „mekkora kincs mikor ének / üzenhet a Mindenségnek!” Az Erdélyi Zsuzsannát köszöntő
Ment Valaki Hegyen át… archaikus dikciója a szakrális dimenziót is a megfogyatkozott,
pusztuló nép megsegítésére fordítja az új évezred küszöbén:
Imát mondtam s meghallá
Havat küld a Hegy alá
Fehér áldást miértünk:
Új évezredbe léptünk!
10

Nagy Gáspár itt Zbigniew Herbert Nagy László halálára írt versét említi: In memoriam
Nagy László. (Kalász Márton fordítása) Új Írás, 1979. 1–2. Zbigniew Herbertről és Nagy
László Herbert-fordításairól Nagy Gáspár A vers érvényessége. Széljegyzet Cogito Úr testtartásához című esszéjében írt 1986-ban. In: N. G.: Zónaidő, 1995. 41–43.

2003. december

85

A Tüskés Tibort köszöntő Pannónia számadója is a közösségért cselekvés dicsérő
éneke. A dikció a szocialista kultúrpolitika három T-jét idézi föl és semmisíti meg
a megbecsülő átértelmezéssel, hiszen a harmadik T-t nem a politikai hatalom, hanem
a személyiség minősége adja:
Néha tiltva
máskor tűrve
(de) föladattól
támogatva
meg is védve
A cselekvő hűségtől, küldetésétől, feladataitól kapott olyan erőt a vers hőse, hogy
a politikai hatalom tiltásai sem gátolhatták meg célba ékezését: a számadói magatartás
vállalását. E vers lokális utalásai pedig arról is vallanak (sok más Nagy Gáspár-vershez
hasonlóan), hogy ebben a költői világban a szülőföld és a vállalt szülőhaza iránti hűség
is mindig érték. A dunántúliság, a pannon jelleg azért kap ebben a versben hangsúlyt,
mert a kötődés a tájhoz alkotó cselekvést vált ki a személyiségből. Azáltal válik a vers
hőse Pannónia számadójává, hogy hűségesen szolgálja a pannon értékeket, a „balatoni
/ és somogyi /zalai meg / baranyai” sajátosságokat.
Az öreg pap hat évtizedes munkája a „szolgáló pásztor” apoteózisa (Öreg pap – tűnődő, esti imája). Ez a vers a mély hit erejének az érzékeltetése is, hiszen az öreg pap az
Istennek köszöni meg azt, hogy fizikai ereje fogytán a lélek erejével segítette szolgálatát. Jelenits István élete munkájára is az Isten adja azt a kegyelmet, hogy „vele az Úr, /
a szelíden súlyos szavú van mindig jelen” (Szelíden súlyos). A Rónay Lászlónak küldött
adventi ének, a Se út… se félelem… mély hit kivallása, a hitben talált szövetség megerősítése az evangéliumi példával:
Mert ő is elindult egyszer
majd egy intésre megállt
a Hely fölött ragyogni
aztán már nincs tovább
se út… se félelem…
csak a szentséges éj ölén
dicsérni a végtelen csodát.
Simonyi Imre „Krúdy és Márai szellem-öccse”-ként minősül értéknek (Az utolsó
(előtti) szó jogán).
A Püski-házaspárt szeretettel köszöntő vers a közösségért tevékeny élet jelképévé
emeli az idős házaspárt. Azt a fáradhatatlan könyvkiadói munkálkodást értékeli a vers,
amelyik az alulsó Magyarországot akarta a nemzetbe emelni a szellem erejével, s a nemzeti közösséget az eszmék, gondolatok fényénél akarta boldoguláshoz vezetni a népi
irodalom törekvéseinek jegyében (Mintha csak egy régi versben…).
Sütő Andrást ötvenedik születésnapján is verssel köszöntötte Nagy Gáspár. A Bölcsődal Perzsiából a kegyetlen körülmények között is megőrzött remény verse volt.
A Végvári ének a hetvenöt éves írót szólítja meg. Azt, aki „százfejű sárkányos / szörnyű
éjszakákon”, halálos veszedelmekkel szemben is hű maradt szülőföldjéhez és anyanyelvéhez. Sütő András Erdélyi változatlanságok címmel adta ki 2001-ben a rendszerváltás
utáni publicisztikai írásainak gyűjteményét. Ennek előszavában írta Az Olvasóhoz:
„Küzdelmünk keservesebb annál, amit Balassi Bálint idejében vívtak. A török hódolt-

86

tiszatáj

ság idején mindenünk odaveszhetett, de lelkünk, nyelvünk, vallásunk, nemzeti mivoltunk a kontyos rablót nem érdekelte. Új hódoltságban mai magyarok személyi-közösségi létének utolsó mentsvárait ostromolják a végeken. Anyanyelvi bástyát, a nemzeti
önazonosság tudatának minden védfalát.” 11 Végvári létben szólalnak meg ebben
a könyvben Sütő András írásai az anyanyelv, a nemzetiségi közösség védelmében. Nagy
Gáspár ezért ír Sütő Andrásnak Végvári éneket. Azt az írót köszönti, aki lehetetlen körülmények közepette is könnyű álmot szeretne: az igazság kimondását vállalja. Magára
veszi Erdély sorsát. Ez az ő Nessus-inge, ennek a változatlansága ellen küzd reménytelennek látszó helyzetben is. Ezt a szembenéző, az erdélyi változatlanságok ellen bátran
szót emelő magatartást vonja szakrális fénybe a Végvári ének:
NYELVÉBEN AZ ÁLDÁS
NEMZETET VIGASZTAL:
PUSZTAKAMARÁSI
HÓFEHÉR ÚRASZTAL.
Természetes Nagy Gáspár költői világképének ismeretében, hogy a nemzeti felelősségtudat két szellemóriásának, Németh Lászlónak és Illyés Gyulának a születési centenáriuma is számvetésre indította.
Az Éjszakáimban lámpafényt Németh László halhatatlan szellemének ajánlotta. Németh László művei olvasásának nagy diákkori élményéről ad számot. A végig olvasott
éjszakákon Németh László mondataiból a magyar Géniuszt ismerte meg. A világ felfedezésére szólította őt Németh László a „romolhatatlan katedráról”. Azt a szellemiséget érezte meg Németh László írásaiban, amelyik az egyes mondatokon túl, az egész
karakterből sugárzik, amelyik a nemzet sorskérdéseit a szellem és erkölcs törvényei
szerint vizsgálta mindennel szembenézve, mindennel számot vetve – halhatatlanul.
A sűrű szövésű vers zárósorai egyszerre fogalmazzák meg a Németh László-i életmű
értékét és az utókor bírálatát: „bár igazán sose halt meg, / de azért jobb és értőbb
utókort remélt!”
Az Ezredváltó sorok Illyés Gyula epitáfiumához Illyés szellemi és erkölcsi teljesítményét a honfoglaló Árpád tettéhez foghatónak minősíti:
Micsoda hit kellett hozzá
és miféle mély
máig döndülő konok akarat
verte sziklába érvelő cölöpjeit
hogy hírmondónak
a szabad lélek itt
mégis megmaradt.
Azt a konok elszántságot, töretlen küzdelmet becsüli meg az illyési magatartásban,
amelyik a legnehezebb nemzetsegítő tettet is végre tudta hajtani: önmagunk fölé tudott
emelni bennünket. Németh Lászlónak és Illyés Gyulának egyaránt eltökélt programja
volt a magyarság magyarosítása, visszavezetése saját legbensőbb érdekeinek tudatosításához és védelméhez. Erre utal Nagy Gáspár verse elismeréssel: „bizony nem kis trou11

Sütő András: Erdélyi változatlanságok. Esszék, cikkek, beszélgetések. Kossuth Egyetemi Kiadó, Debrecen, 2001. 5.

2003. december

87

vaille: / magyarban óvni a magyart”. Ma is érvényesíteni szeretné Illyés magatartás-elveit: „a legnagyobb bátorság a remény” – „józanság a legfőbb hősi állapot”. Az illyési példa
azt jelenti Nagy Gáspár számára, hogy a remény és a józanság összekapcsolásával minden rossz léthelyzetből van kiútja a személyiségnek és a közösségnek egyaránt.
Az Ezredváltó, sűrű évek versvilágában ezek az értéktanúsító, magatartás modelleket, eszményeket megmutató versek szinte mozaikszerűen kiegészítik egymást, s együttesen mutatják meg azt, hogy Nagy Gáspár erkölcsi rendje szerint minden időben meg
lehetett találni az emberhez méltó magatartás módját – csak erkölcs és jellem kellett
hozzá. Ezeknek a verseknek az eszményállító karaktere ezen a ponton érintkezik a kötetet átszövő szakrális éthosszal.
A portréverseknek ezzel a magatartáseszményével szemben ebben a kötetben is
megjelenik a költészet, a kultúra embernevelő, erkölcsöt tisztító, erősítő, egyéni és
nemzeti önismeretet mélyítő hivatását föladó művészi magatartás kemény bírálata is.
Ez a poétikai és etikai vita azonban a korábbi kötetekben nagyobb figyelmet kapott.
Most, az ezredváltás időszakában a portréversek eszményi magatartásmodelljével
szemben egy másik problémakör, egy azokkal ellentétes, negatív modell leleplezésének
a törekvése erősödött föl. Nagy Gáspár saját költői világképének és erkölcsi rendjének
törvényei szerint képtelen belenyugodni abba, hogy az egykori árulók és besúgók ma
az új korszak hőseiként irányítsák a történelmet. A történelmi igazságtétel elmaradása,
a gyilkosok néven nevezésének elmaradása olyan erkölcsi romlás folyamatát jelenti,
amelyik hiteltelenné teszi a rendszerváltást, hiteltelenné teszi a szavakat, hiszen mindegyik szó mást jelent, mint amit mond, ha nincs valóságfedezete. A vak látnok monológja nagy színjátéknak látja és láttatja a mai kort. A vak látnok folytatja a monológot
pedig szinte vég nélkül sorolja a mezcserék, a felejteni-tudás példáit, hiszen „hihetetlenül nagy és távlatos / a mi metamorfózis-kultúránk”. Ezekben a versekben a ironikus
és a szarkasztikus hangvétel a költői ítélkezés legfontosabb eszköze.
Saját ars poeticája és ars vitae-je szerint kellett szembesülnie Nagy Gáspárnak azzal
is, hogy a rendszerváltozás után nyilvánvalóvá lett számára is, hogy két évtizeden keresztül minden lépését ügynökök figyelték, minden megnyilvánulását jegyezték és jelentették. Mit lehet ezzel a ténnyel kezdeni? Nagy „metamorfózis-kultúránk” ezt is
a szőnyeg alá söpri. Az egykori ügynökök, besúgók és megbízóik még csak erkölcsi
megrovást sem kaptak. Szigorúan titkos álombiztonsági barlangrajz című nagy kompozíciójában ezzel a nyomasztó erkölcsi problémával vet számot. A vers lírai szituációja
szerint valaki, akit a költő nagyon szeret, azt tanácsolja neki, hogy felejtse el örökre
a rendőröknek, hírforrásoknak, ügynököknek és titkos megbízottaknak a nevét. Nagy
Gáspár úgy adja elő a felejtésre kérő szavakat, hogy közben maga elmondja, hogy mit
tettek ezek az emberek ővele. „Belső ellenzékinek” és „ellenséges ellenzékinek” minősítették, kihallgatták legszebb éveit (húsz és negyven között), verseit elemezték…
A költő már szinte eljátszik a gondolattal, hogy bizony el lehetne ezeket a neveket felejteni, de rögtön kategorikusan elutasítja a felejtés lehetőségét, hiszen érzi, hogy aki őt
a felejtésre kéri, s akit ő nagyon szeret, az fél:
s közben látom rajta
és érzem a hangján hogy fél
pedig a történtek idején
még alig látszott és önfeledten
játszott boldogan élt

88

tiszatáj
bizony lehetne is felejteni
de azt hogy ő most fél
– szinte már tőlem is –
ezt mégsem felejthetem
s meg sem bocsáthatom
most már nekik
akik elhozták újra a félelmet

Nagy Gáspár már pályakezdésekor a félelem nélküli lét költője volt. Érthető tehát,
hogy a szabadság idején is megjelenő félelem keserűséggel tölti el és ironikus nagy felsorolásban térképezi fel a besúgó országot, sorra veszi „fátyol-táncuk rendje” szerint az
álneves besúgókat a nyugati végektől az alföldi detronizáló város „hírharangozójá”-ig.
Ekkor megint jön az, akit a költő nagyon szeret, s arra figyelmezteti őt, hogy „ez
a múlttal való hálás / már beteges, önveszélyes. Mindez lehet, mondja a költő, ő mégsem
hallgathat, hiszen ebben a „szégyen-silóban”:
(ha álom is) nevek lapulnak mélyen
egészen másképp de olyanok
persze fakó negatívban
akár a 301-es parcellában
nyugvó hősök mártírok
amikor drága '56-os színészeink
sorolták őket ott a téren
hogy beleborzongtunk Istenem
és borzong ő is akit nagyon szeretek
A két névsor, a besúgóké és a mártíroké mint ok és okozat kapcsolódik össze
a versben. Ezt sugallja a párhuzam. Nagy Gáspár törvényei szerint ez az, amit látni kell.
A világ így függ össze. Ezért számára megkerülhetetlen memoriter az ügyeletes állambiztonságiak névsora is. Őket is sorolja abc-rendben. Hatvanegy név. Az utolsó névre
(Virág) ironikusan rímel a költői kérdés: „szóval legyintsek rád elmúlt világ”. Hasonlóan ironikusan vesz elégtételt azzal is a költő, hogy reméli, a jelentésekben az ő nevének betűi is borzolták „a legfőbb ideológusi idegeket”. Majd a néven nevezés által megnyert katarzis hangjaival zárul a Szigorúan titkos álombiztonsági barlangrajz. Ez a lezárás azonban Nagy Gáspár-i módon összetett. Benne van a katarzis, benne van a költőt féltő személy iránti szeretet, mint a versen végigvonuló egyik motívum, de benne
van a félelem nélküli lét belső igénye és követelménye is. Ez oldja fel azt az ellentmondást, hogy a szeretet ellenére úgy fogadta meg a felejtésre szólító tanácsot, hogy előbb
kibeszélte az igazságot, néven nevezte a tetteseket. Nem bosszút esküdött, csupán a néven nevezés rég kimondott jogához ragaszkodott:
azt mondja Ő
akit nagyon szeretek
nem méltó hozzám
s nem érdemlik meg
azok és emezek
hát akkor… ég veletek…
ne félj mondom ne félj
nem méltó hozzánk már

2003. december

89
– azok után…
ami megtörtént velünk –
a félelem.

Az Előkészület az imához ugyanezt a problémakört ironikus vetületben tárgyalja.
Jézus azért kért bocsánatot gyilkosaira, mert „nem tudják, mit cselekszenek”. Nagy
Gáspár önmegszólító verse azért biztatja besúgóiért szóló imára önmagát, mert „nagyon is tudták / hogy mit cselekszenek”. Azt is tudja és kibeszéli róluk, hogy később
pedig „a szabadság bajnokaiként” kiabáltak, s talán már arra is jogot formáltak, hogy
az áldozatuk kérjen tőlük bocsánatot.
Már a Tudom, nagy nyári délután lesz verseiben feltűnt az, hogy Nagy Gáspár költészetében egyre erősebb a létfilozófiai érdeklődés. Egyre többször fordul az emberlét
végső kérdéseihez. Az Ezredváltó, sűrű évek kötetben tovább erősödött ez a tendencia.
Bármiről szól a költő, a létezés egésze felől szemléli azt. Ez a bölcseleti irányultság szorosan összefügg a költő transzcendens érzékenységével és az öregedés élményével,
a számvetés belső szükségével. Versvilágában „Isten hatalmas verse / a teremtett Világ”
(Isten költeménye). Nagy Gáspárnak ambíciója az, hogy a maga dolgát ebbe a teremtett
világba illeszkedve végezze, hogy ott legyen az ő grafitpora Isten hatalmas költeményében, „akár csak egyetlen betű hurkában is”. Ez a történelmi jelenlét magának az embernek az érdeke. A világ az ő grafitpora nélkül is „hatalmas / örökkévaló és tökéletes
költemény”. Az ember dolga azonban az, hogy a teremtett világ törvényei szerint éljen. Ezért hatja át Nagy Gáspár versvilágát a bibliai jelképek ereje. Ezért kötetében az
ezredváltás lelki-szakrális tartalmait emeli ki. „Az egyéni sorsot, a privát létezést,
a nemzeti és az általános emberi összetartozás tudatának megerősítésével és megújuló élményével, a bűn és jóvátétel mélyen átélt egzisztenciális gondjával, a megbocsátó szeretet üzenetével, a kegyelem lehetőségének bizonyosságával a létezés értelmessége és méltósága mellett tesz hitet. Poétikai magatartása az őrzés, az óvás, a rend, a béke, a tisztaság értékeit emeli metafizikus, sőt szakrális magasságokba.”12
Éppen ez a szakrális igény hozza meg súlyos elmarasztaló ítéleteit a morális gyarlóságok láttán. Az ítélkezést azonban kényszerűségből, etikai belső parancsra teszi. Költői személyiségének sokkal inkább sajátja a világ szakrális lehetőségeinek felkutatása,
a megváltás misztériumának a keresése. Ez a belső igény indítja ma is olyan versekre,
amelyek a saját születését vonják szakrális fénybe (Anyámnak, Látok világomra).
A megváltáshitű filozófiai létértelmezés közvetlen példája az Udvardi Erzsébet siófoki
tárlatához írt A fény megérkezik című verse. A „a fény / a valahonnan valahová utazó
örök sugár” jelenti itt az örök reményt, mely az Olajfák hegyén történt árulás ellenére
boldoggá teszi az embert.
Nagy Gáspár versvilágát áthatja a megváltás fényének, a mély hitnek a misztériuma. Ennek az élménynek egyik nagyon szép darabja a kötetben a Tájkép – téli madárkikötővel. A vers lírai szituációja a közvetlen szemlélettől tágul a bibliai motívumokig. A hatalmas télben, örvénylő hóesésben egy büszke szálfenyőfa hajladozik:
s magos tetejében
csüngő tobozokból
jégcsap huzalokból
12

Papp Endre: Dac és remény. Nagy Gáspár: Ezredváltó, sűrű évek. (Száz vers 1998 márciusától – 2003 márciusáig.) Bárka, 2003. 4. 130.

90

tiszatáj
tűlevél alomból
épült árbockosár
karácsonyi fészek
mintha volna jászol

A pici madárfészket és a betlehemi jászolt kapcsolja össze a költői képzelet. A rideg-hideg világgal szemben a parányi fészek látványa a megváltás misztériumát kapcsolja a képhez. Ennek a csodának szeretne a költő élettávlatot biztosítani. A betlehemi jászol képzete a veszélyeztetettséget is behozza a versbe. A költői szándék azonban az otthon csodáját szeretné megóvni a zord világban. Ezért szólal meg féltő-óvó
dikcióban, ezért száll szembe tiltó szavakkal a veszedelemmel:
angyalok vigyázta
madarak tanyája
éghez közel eső
isteni kikötő
ki ne is vágjátok
el ne csúfítsátok
fejszés heródesek!
Ez az értékóvó magatartás jellemzi Nagy Gáspár költészetét. S az értékek veszélyeztetettsége, pusztítása, meggyalázása indítja őt kemény szavakra. Költészete a lét értelmének, szakrális ethoszának megnyilatkozása és védelme. Nyomasztó közösségi tapasztalatai mellett mélyen átéli a lét sérülésének és csonkaságának legkülönfélébb stációit (Apokrif esti mese – hajnalig; Illa berek, ha jön egy szép illanó álom; Hózárat nyitogattam; Amikor vége). Világszemléletének tengelyében azonban a mostaninál nemesebb
emberlét lehetőségébe vetett bizodalom áll. Ez a bizodalom szólal meg a gyakori halálmotívum verseiben is. Éppen az Nagy Gáspár költői világának különleges erőssége,
hogy organikussága folytán elhisszük neki azt is, hogy a halállal szemben is szálegyenesen áll. Szereti az életet, sok szépségét, értékét számba veszi, de lélekben arra is felkészült, hogy a RENDEZŐVEL találkozzon. Ebben a magatartásban kikezdhetetlen
erőforrása a hit. Jegyezvén szalmaszállal című versét 1991-ben azzal zárta, hogy „a remény sohasem meghaló, / ha minden utolsó szalmaszál / ABBÓL A JÁSZOLBÓL
VALÓ!” Vele volt ez a vers a kilencvenes években, s azt reméli, vele lehet a következőkben is.13

13

Nagy Gáspár válasza az Új Horizont Sorsunk és jellemünk című körkérdésére. Kortársak
kötődésről, közérzetről, magyar jövőképről. Új Horizont, 2000. 4. 92.

KRITIKA

Szegedi Don Quijote
PETRI CSATHÓ FERENC: KÕDOBOZ
Azt gyanítom, Szegeden is egyre kevesebben tudják, ki is volt Petri Csathó Ferenc.
Az ország irodalmi élete pedig korábban is alig-alig vett róla tudomást. 1945-ben született és 1997-ben halt meg. Életében egyetlen verseskönyve jelent meg, az is ötvenéves
korában, Szegeden, magánkiadásban, s országos terjesztésre az sem került. Budapesten
például hiába próbáltam annak idején beszerezni. Amúgy se mondhatnánk, hogy különösebben alkalmas idő lett volna a kilencvenes évek közepe egy ötven éves elsőkönyves felfedezésére, de feltehetően nem tett senki semmit ennek elősegítése érdekében.
Annyira visszhangtalan maradt e kiadvány – Szegedtől eltekintve –, hogy még az Új
Magyar Irodalmi Lexikon második, javított és bővített kiadása, amely 2000-ben jelent
meg, s amelynek főszerkesztője is e városban él, sem vett tudomást a költőről, aki addigra már meg is halt. S aki nem válik legalább egy kortársi kiadású lexikon szócikkévé
sem, az mintha nem is létezett volna. A Város és a költőnek kamaszkorától, 1961-től
kezdve otthont adó folyóirat, a Tiszatáj azért mégsem felejt, s a Tiszatáj könyvek sorozatában megjelenhetett Petri válogatott verseinek egy újabb, gazdagabb és egyúttal elegánsabb kivitelű gyűjteménye, a Kődoboz. Föl lehet-e végre fedezni Petri Csathó Ferencet? Vagy megmarad továbbra is egy kisebb régió, egy város költőjének? Esetleg nemzedéki jelenségként őrzi egy ideig, majd felejti el az emlékezet, párhuzamosan azzal,
hogy a nemzedék is távozik? Nem tudható, nem is sejthető az eredményessége e kiadványnak. Bizonyos, hogy szinte a lehetetlent kísérli meg, hiába állnak a versek helyt
önmagukért. A költőnek még a nevével sem volt szerencséje, mert szinte egyidőben indult két Petri, s György feltűnést keltő, ma már klasszikus értékű első verseskönyve
valamiként háttérbe szorította a másik Petri esélyeit, s nem tudom miért, talán a hangzása miatt, a vezetéknév megkettőzése sem segíthetett ezen. Pedig a névrokonság önmagában nem szokott baj lenni, hiszen csak e nemzedéknél maradva: milyen jól megfér egymás mellett ma is Kiss Anna és Kiss Benedek,
s megfér a többi névrokonnal is.
Ám a névrokonság feltehető hátránya inkább csak
színező elem lehetett. Nem tudom hányszor, de nyílván
többször fordult elő, hogy a korabeli – a hatvanas és
a hetvenes évekről van szó – könyvkiadók visszaadták
kéziratos verseskötetét. Az évtizedforduló esztendeiben
reprezentatív, pályakezdőket bemutató antológiák jelentek meg. Petri Ferenc egyikükben sem kapott helyet.
Nem állt ő ezzel egyedül, hiszen nagyon sok pályakezdő
fiatal szeretett volna elindulni, a publikálási lehetőségek
pedig eléggé korlátozottak voltak a tervgazdálkodás évTiszatáj Könyvek
Szeged, 2003
198 oldal, 1800 Ft

92

tiszatáj

tizedeiben. Voltak, akiket a próbálkozások megedzettek, voltak, akiket a feladás gondolatáig vezettek el. Erős pszichikai vértezettségre volt akkor is szükség, s Petri ezzel
bizony nem rendelkezett. Bár önmagát nevezi egyik korai versében Don Quijote lovagnak, bizony nem indult ő csatába, hacsak azzal nem, hogy azért mégis megírta a verseit. A Kődoboz ezt a verset helyezi az élre, emblémaversként szinte, s jól teszi, hiszen
a Don Quijote-típusnak is többféle változata létezik, s az egyik lehet éppen Petri
Ferenc.
Méginkább nevezhetnénk ködlovagjaink egyikének. A XIX. század végétől van hagyományuk, azóta vonulnak, néha seregestül irodalmunk ködlovagjai. A szocializmus
korszaka nehezen tűrte meg ezt az embertípust, hiszen egyáltalán nem illeszkedett politikailag erősen motivált emberképükhöz. Még a hetvenes évek konszolidált, azaz már
sokkal megengedőbb kádárizmusa is felhánytorgatta, s éppen ennek a nemzedéknek
a szemére vetette, hogy nem olyan mint elődei, nem eléggé öntudatosan és nem eléggé
cselekvően segíti a szocializmus építését sem írásaival, sem magatartásával. Ködlovagok
természetesen minden korszakban voltak vagy lehettek volna. A ködlovag mindig észlelhetően eltér kora megszokott, elvárt normáitól, elsősorban és naponta láthatóan
életformájában, továbbá önérvényesítő képességeinek felszámolásában. Magam fővárosi lévén ritkán találkoztam Petri Ferenccel, utoljára talán a nyolcvanas évek elején,
de amit róla hallani lehetett, amit talán legigazabb barátja, Szepesi Attila megírt róla
a Kődoboz záró esszéjében, s magától értetődően az is, ami költői világából kibontakozik, igazolja az ő „mintaszerű” ködlovag voltát. A nemzedéket bemutató antológiában,
a Tengerlátóban (1977) én hét verssel szerepeltettem Petrit, többnyire már egy vagy
több kötetes költők között. Valamikor ezután történhetett egy fővárosi találkozásunkkor, hogy somolyogva közölte velem: milyen különc szerkesztő vagyok, mivel még
mindig azt gondolom, hogy ő költő. Sajnos, ma, 2003-ban is különcségnek számít
ugyanezt állítani, pedig meg lehet győződni igaz voltáról. Egyik búcsúversében elképzeli önmagát, „P. Cs. F. költőt poralakban”. A test valóban ilyenné vált, s idővel ez
a mostani kötet is elporladhat, de a versek megmaradnak.
A ködlovagok egy része valóban pusztán az irodalomszociológiai jelenség példája.
Itt azonban többről van szó. Azt nem mondhatjuk, hogy Petri Csathó Ferenc nemzedékének egyik vezéregyénisége lenne. Még ködlovag minőségében sem az, hiszen
a prózaíró Hajnóczy Péter vált e nemben közismertté, számon tartott példává, s nem
annyira sorsával, mint inkább műveinek különcségével. Ebben az értelemben Petri
versei nem különcködők. Lényegüket tekintve beleilleszthetőek a nemzedék akkori,
hatvanas-hetvenes évekbeli kórusába. Egyéni arcél mutatkozik meg bennük, de nem
különcködő, s nem is radikálisan újszerű. Ám nem is ódivatú.
Ha valaki évtizedek múltán újraolvassa ifjúkorának kortársait, gyakorta tapasztalja,
hogy a számára hajdanán rokonszenves, sőt jelentékenynek mutatkozó munkák erősen megfakultak, s ha olvashatatlanná nem is, de érdektelenné váltak. Máskor meg azt
figyelheti meg, hogy ezek az egykor kedves írások ma már inkább csak számára jelentenek valamit, az újabb nemzedékek értetlenül figyelik elismerését, s konzervativizmusának tudják be. Ilyenkor lehet, hogy a mai olvasó téved, lehet, hogy az a régi ítélt
hibásan. De még ez utóbbi esetében is, ha nem csupán egyetlen személyhez, hanem
egykori olvasóréteghez köthető az elismerő vélemény, számon kell azt tartanunk, legalább az irodalmi ízlés alakulástörténetében. Bizonyára vannak, akik Petri Csathó Ferenc verseit olvasva vagy újraolvasva, az iménti két csoport valamelyikébe sorolják be
azokat. Én azonban úgy vélem, hogy e versek java – s mindig, mindenkinél a legjobba-

2003. december

93

kat kell sorra venni, ha ítélünk –, egy harmadik csoporthoz köti a költőt. Tavasz óta
harmadszor lapozgatom a Kődobozba zárt másfélszáz verset, s egyre határozottabban
az a véleményem, bevallom, némi kezdeti kételkedés után, hogy ez a líra nemcsak
a múlthoz köthető. Ha mai folyóiratokban, új versként jelennének meg, akkor is elfogadhatnánk őket. Frissességükkel, elevenségükkel, időtálló korszerűségükkel hatnak.
Amikor ez a nemzedék a hatvanas években kezdett megszólalni, különösen gazdag
volt a magyar líra kortársi termése. S mint a fiatalok mindig, ők is kerestek és találtak
is mestereket az idősebbek között. Illyést, Weörest, Nagy Lászlót, Juhász Ferencet, Pilinszky Jánost, másokat. A hajdani első kötetekben sok vers mellé oda lehetne írni,
hogy éppen kinek a hatása mutatkozik meg benne letagadhatatlanul. Viszonylag kevés
volt az olyan öntörvényűségével is feltűnő első kötet, mint Kiss Annáé, Kiss Benedeké,
Petri Györgyé, Utassy Józsefé. Ha időben megjelenhetett volna egy ténylegesen pályakezdő első könyve Petri Csathó Ferencnek, akkor talán ő is ide lett volna sorolható.
S akkor talán pályaíve, ködlovagsága is másként alakult volna.
De hát az életút nem írható újra, s így bizony a predesztináltság képzete erősödhet
meg bennünk. Balszerencsés sorsú család és ember mindig sok akad, a huszadik században különösen. S Petri életútja látszólag szerencsésen kezdődik, hiszen édesapja „ezerhétszázhuszonöt nap után” hazatért a háborúból (Isten ködöt szitált). Ám aztán jött
a többi versben is említett hortobágyi kitelepítés, a család és a gyerekkor feledhetetlen
mélypontja. Ma már tudjuk jól, hogy azokban az évtizedekben ritkán volt igazi rehabilitáció, s aki egyszer gyanússá vált, az holtáig az maradt. Miként az édesapát elsirató
Urnafalban olvasható e sorsról: „elolvas félkönyvtárnyi könyvet / három nyelven beszél / s írógépet kopogtat / egy egérszagú pinceirodában”. Petri Ferenc számára egy
ideig úgy tűnhetett, hogy ő kiszakíthatja magát a családi fátum alól. Feltűnő tehetséggel kezd verselni, közlik is. Sportkarrierre is lehetősége van. Egyetemista lesz. Mintha
a szegényember szerencsefia lenne a felnőttkor küszöbén. S aztán minden kezd az ellenkezőjére fordulni. Talán az is segíthetett volna rajta, ha elkerül Szegedről. Hiszen
humán értelmiségi, ha csak tehette, ezidőben elmenekült Szegedről. Ezt a várost
ugyanis Kádár baloldali ellenzéke uralta, kiskirálykodva, ortodox bolsevikként. Itt tilos volt gondolkozni. S el tudom képzelni, hogy voltak, akiknek számára a lázadás
egyetlen útjának az önsorsrontás mutatkozott. Az alkohol, a ködlovagság. Miként
a Szókratész gyermekei, ez a kései pillanatkép és végzetbemutatás kifejezi: „nincs erő, ami
megállítsa őket”, mindhárman a pusztulásba rohannak. S ott a felismerhető önarckép
is: „a harmadik élő halottak / között ír vers helyett / tesztet a pszichiátrián”. Szepesi
Attila esszéjéből az is megtudható, hogy Petri az őt érdeklő területeken olykor szakemberekhez méltóan tudós volt, így a pszichiátria ügyeiben is. Én csendesen hozzágondolom, hogy a laikus még tájékozottan is az marad, s aki túlzottan sokat foglalkozik a lélek betegségeivel, az hajlamos lehet mind többet önmagán is diagnosztizálni,
majd beletörődni önnön gyógyíthatatlanságának ideájába.
Az eddigiek alapján a leendő olvasó azt is gondolhatná, hogy Petri Ferenc vallomásos, önéletrajzi költő. Az is, természetesen, hiszen elsősorban önnön sorsa, egyetlen
életbe és egy adott világba zártsága foglalkoztatja. Ez azonban a legtöbb költőre jellemző. Mi különbözteti meg őt az átlagtól? Először is, és szinte mindent áthatóan, kezdettől fogva a ködlovagságra való hajlama. A Don Quijote-sors felvállalása. Alig huszonévesen, 1967-ben írta ezt a verset. Nemzedékében ugyan kezdettől fogva fel-feltűnik a rezignáció, a névrokon Petri Györgyben például nyomatékosan, de: kiábrándulásként. Például így: „Amiben hittem, / többé nem hiszek. / De hogy hittem volt, /

94

tiszatáj

arra / naponta emlékeztetem magam.” (Ismeretlen kelet-európai költő verse 1955-ből)
Mások, a többség viszont az ideák tragikus meggyalázása után igazi tartalmaikért perelt, mint Utassy József: „Talpra, Petőfi! Sírodat rázom: / szólj még egyszer a Szabadságról!” (Zúg március) Petri Ferenc költészetében lényegében nincsen szó történelmi
léptékű hitek elvesztéséről, de visszaperléséről sem. S mivel a maga egyéni sorsát tekintve is szkeptikus kezdettől fogva, a kétféle horizonttalanság egymásra mintázódik,
azonosul. Nemcsak az ő sorsa Don Quijote-i, de általában az emberé. Legalábbis
ő maga körül az ilyen sorsokat látja.
Igazán idilli szemléletű verse alighanem csak egyetlen akad: a Gábor és Gabriella
(1975), ez nagyon kedvesen, Francis Jammes-re emlékeztető módon festi le a kisgyerekes család esti, békességes léthelyzetét. Aztán később az efféle helyzetet is megkérdőjelezi a komor Triász: „Az anya főz. Az apa ír, / a szeme küzd a sűrűlő sötéttel. / E szobában, mely létük kerete, / boldogok háromszáz hete. / A tapéta: csomagolópapír;
a rongyszőnyeg: alkalmi vétel. / Jövőjük idillinek látszik, / a Megváltó göcögve játszik
/ a csorba pléhlavórban ül / színes kockáival.” Ennek tükrében, e líra alaphangulatainak ismeretében a Gábor és Gabriella is inkább elégikusan idilli, a Triász pedig elégikusan groteszk. Ez utóbbi esztétikai minőség, a groteszk meghatározó szerepű Petri lírájában. Szinte külön műfajt jelentenek azok a versek, amelyek – tömörségüket legalábbis – feltehetően Örkény István egyperceseinek is köszönhetik, s amelyeket petrigroteszknek neveznék. Voltaképpen ilyen már a Don Quijote lovag, aztán a Heraldika,
a Cervantes, az Itt maradni, a Tűnődve, a Leltár Helsingőrben, Az ige, a Triász, a Mária ünnepei, a Zárt tárgyalás, hogy a legjelesebb rövidverseket említsem. S ez a szemlélet természetesen a valamivel terjedelmesebb alkotásokban is jelen van, de talán nem annyira
mellbevágóan. A petrigroteszknek – mint az egyperceseknek is – alapeleme az ötlet.
Íme a Leltár Helsingőrben: „zsebem üres / palástom kardvastól lyukas / a koronát /
egy krumpliorrú hóembernek adtam / az országalmát /nem tudom ki ette meg”. Ez
a vers 1974-es dátumú, s ezidőben még sem Hamlet, sem Yorick nem volt líránk népszerű szereplője.
A hagyományosabb terjedelmű alkotások közül tipikus példa lehet a Paradicsomi
albérlet. Itt már a cím is groteszk, hiszen tudjuk, hogy ilyen nincs: a Paradicsom és az
albérlet egymást kizáró fogalmak. Aztán a versben megjelenik a paradicsomszósz is,
s inkább ez kerül kapcsolatba az albérlettel. A házinéni „keselyűlelkű öregasszony”,
aki mindig szidja a fiatalasszonyt, aki a múltkor „sírt, potyogtak a könnyei a / paradicsomszószba, én csak / sziszegtem, mint a kígyó, az / öregasszony pedig miután /
megette a kertitörpéket, / istennel kezdett beszélgetni.” (Megjegyzem, én a megette helyett a megetette változatot ismerem, korábban így jelent meg többször is antológiákban a vers, így sajtóhibára gyanakszom, amely azonban szintén értelmezhető.)
A groteszk kapcsán ne feledjük azt sem, hogy a magyar irodalomban, s különösen
a lírában ez meglehetősen ritka volt, s bizony meg kellett „tanítani” rá a magyar közönséget. Ebben volt meghatározó szerepe Örkény Istvánnak, s ennek is köszönhetően
kezdhettek költők, mint Petri Ferenc, Petri György, Péntek Imre, a rájuk következő
nemzedékből Szilágyi Ákos, majd egyre többen mások is groteszk szemléletű és hangoltságú lírát kialakítani. Petri Ferencnek is kezdeményező, irodalomtörténeti szerepe
van ebben. Legalább utólag próbáljuk ezt elismerni és méltányolni. Ez a jellegzetessége
mindvégig megmaradt Petri költészetének. Reprezentatív kései példája ennek a Poszt
(1992). Egy feltehetően alkalmi kapcsolat megragadása, ahol már az indításban fordított a világ, hiszen „Eklektikus a nő, ki tegnap elrabolt”. Az eklektikusság a nő külle-

2003. december

95

mére vonatkozik, a korstílusok felidézésével, az viszont, hogy egy nő raboljon el egy
férfit, korántsem nevezhető eklektikusnak. A mindössze húszsoros szöveg ilyen sokrétű groteszkséggel fejeződik be: „Veszélyes nő, biztos, hogy önveszélyes és / lehet,
hogy közveszélyes is, kis melle / szúr, ahogy mered; lát minket és röhög / az Úr.
A kis nő már hörög, poszt és modern / minden szava, körülöttünk posztposzt / installáció: döglött kígyó az ágy / melletti széken: kékharisnyanadrág”.
Örkény a groteszket felszabadító hatásúnak nevezte, legalábbis a befogadóra nézvést. Petri Ferenc groteszkje azonban a ködlovagé, aki nem akar felszabadítani bennünket – és saját magát sem – és nem akar elidegeníteni sem bennünket a groteszknek
bemutatott élethelyzetektől és személyektől, tehát önnön lírai alakmásától sem. Zárt
világ ez, egyre zártabb, amelyből kitekinteni még csak lehet valamennyire, de kitörni
soha.
Amiként a halál elől sincsen menekülés. Huszonévesek körében ebben a nemzedékben sem volt szokásos az elmúlással való gyakori szembenézés, a saját halál, a halálom-utániság elképzelése. Így kivételes az Én, Petri Ferenc is, amely látja azt a kort,
amelyben „megtörténik majd minden nélkülem”, s „egy ideig vendég leszek még múltotokban”. A személy, aki köztünk élt, valóban csak egy ideig lehet a mi, ugyancsak
behatárolt életünk emlékvilágában vendég. A magyar költészet történetében, ezer év
verseinek virtuális antológiájában meg kell maradnia a Kődoboz és a 111 vers ide át nem
került darabjai (mint a Szegénylegények, az Anyám zsoltára, a Szemben, a P. F. rajkrónikás följegyzéseiből, a Gyermekdal) legjavának. Petri Ferenc sorsa még Juhász Gyuláénál
is tragikusabb és mostohább. Életműve torzó, de: életmű.

Vasy Géza

96

tiszatáj

A Márai-kutatás legújabb eredményei
FRIED ISTVÁN ÉS LÕRINCZY HUBA ÚJABB KÖNYVEI
Sajátos helyzetben vannak Márai Sándor életművének kutatói: úgy kell eleget tenniük szakmájuk követelményeinek, a szakmai kihívásoknak, hogy az életmű egészét
még nem ismerhetik. Máraitól újabb és újabb szövegek látnak napvilágot, csak a legutóbbi időszakban olvashattuk például a Kedves Tibor! címmel kiadott, Simányi Tiborhoz írott Márai-leveleket, ez a gyűjtemény többek között a levelek és a kései Napló
egymáshoz való viszonyának kérdését veti fel, hiszen a levelek egy részében majdhogynem szó szerinti egyezéseket találunk a Napló szövegével, s szinte a mostani írás megszületésével egy időben jelent meg az Ami a Naplóból kimaradt című sorozat 1953–
1954–1955-ös bejegyzéseket tartalmazó kötete, ez a sorozat már puszta létével is a Márai-szövegkiadás legfontosabb kérdését érinti, azt, hogy mi az egymáshoz való viszonya Napló címmel ismert szövegeknek és az Ami a Naplóból kimaradt címmel megjelentetett feljegyzéseknek. Ha Márai optimálisnak tekinthető helyzetben élte volna
életét – tudjuk, ez nem volt így –, akkor Naplóját terjedelmi korlátok nélkül jelentette
volna meg, s a Napló szövegeként azt ismernénk, amit annak szánt, így a többi szöveget dokumentumnak, nyersanyagnak tekinthetnénk. De hát a terjedelmi korlátok
mindig közbeszóltak egy-egy Napló-kötet megjelentetésébe, ezért nem tudjuk, milyen
lett volna a szerző elképzelése szerinti Napló, mit tekintett „főszövegnek”, s mit dokumentumnak, ennek következtében viszont valamennyi bejegyzést a Napló részének
kell tekintenünk, méghozzá abban a sorrendben, ahogy Márai azokat rögzítette, a mostani kiadói gyakorlatot tehát semmiképpen nem tarthatjuk megfelelőnek. S akkor még
nem beszéltünk a korabeli sajtóban megjelent, filológiailag feltáratlan írások tömegéről… Úgy gondolom, az olvasó és a kutató is joggal kérdezheti: mit tehet ebben
a helyzetben az a tudós, aki éppen Márai Sándor életművének kutatására szánja élete és
tudósi tevékenysége jelentős részét? Mielőtt a feltett kérdésre megpróbálnék választ
adni, utalnom kell arra, hogy hasonló „állapotok” más életművek ismertsége vagy ismeretlensége kapcsán is előfordultak, példákat említek
csupán, éppenséggel a Márai által rendkívüli módon
becsült Krúdy Gyula hatalmas terjedelmű életművének egy részét máig nem ismerjük, József Attila életművének kutatói hivatalosan sokáig nem vehettek tudomást a Szabad ötletek jegyzékéről, s tulajdonképpen
a Németh László-kutatás is egy elhibázott életműkiadás alapzatán indult meg, hozzávetőlegesen pontos kiadás körvonalai valójában még most sem látszanak…
Mindezek után visszatérek a már felvetett kérdéshez: mit tehetnek Márai-kutatói abban a helyzetben,
hogy nem ismerik-nem ismerhetik valamennyi Márai-szöveget, amit pedig ismernek, annak egy részét
Argumentum Kiadó
Budapest, 2002
202 oldal, 1800 Ft

2003. december

97

sem azok között a keretek között ismerik, amelyek közé valójában kapcsolódnak. Azt
hiszem, azt, amit Fried István és Lőrinczy Huba is tett, illetve tesz: pontosan
körülhatárolt témáikat a teljesség igénye szerint feltárják, ugyanakkor jelzik
eredményeik kapcsolódását is egyfajta nagyobb egészhez. Fried István magát a
problémát így jelzi: „Kitérőképpen csak utalni szeretnék arra, hogy a Máraiéletműkiadás, valamint a Márai-kutatás úgy indult meg, hogy nem előzte meg
számottevő filológiai feltárás: mind a Márai-életrajz, mind a Márai-szövegkiadás (néhány kivételt leszámítva, így Rónay László első Márai-könyvét kiemelve) lényegében
magának az írónak, olykor természetesen egymással ellentmondó kijelentéseire épített.
Ami viszont azt eredményezte, hogy vagy egy-egy Márai-műnek nyílvánvalóan önmagában is tanulságos értelmezéséből vont le a kutató nemegyszer talán túlságosan is
messzemenő következtetéseket, alig lévén tekintettel a ’konkordanciákra’, amelyek
erősíthették, de módosíthatták is a dolgozat téziseit … vagy olyan előfeltételezések szerint készült egyik-másik tanulmány, amely nem volt tekintettel sem a Márai-életmű
erősen változó státusára a különböző korszakokban (nem rendelkezvén sem megbízható kronológiával, sem az egyes szövegváltozatok egybevetésből eredeztethető ismeretekkel). Ennek következtében a lassan feltáruló Márai-oeuvre értelmezése, kanonizációja legfeljebb részlegesnek nevezhető.” A Márai szépprózai alkotásait elemző Lőrinczy Huba bizonyára éppen ezért igyekszik biztos alapzatot teremteni a maga vizsgálódásainak, ahogy írja, figyelme két okból fordult az éppen vizsgált regények felé: „Izgatta egyrészt: jogos-e, méltányos-e az a többé-kevésbé szigorú megítélés, amelyben e
művek eleddig részesültek, tudván tudta másrészt: ha a tán nem is oly távoli jövőben
szintézist szeretne készíteni Márai regényeiről (márpedig eltökélt szándéka ez), egyetlen, akár a legsikerületlenebb nagyepikai alkotás analízisét sem takaríthatja meg.” A
biztos vonatkoztatási rendszer kialakításának kényszerét jól jelzi, hogy mindkét szerző
fontosnak tartotta egy olyan fejezet kidolgozását, amelyikben eredményeit a Máraival
kapcsolatos tudás egészéhez kapcsolta. Lőrinczy Huba ezt az alapvetést kötete bevezető tanulmányában, A szegények iskolája – s voltaképpen Márai világképének –
elemzésével végezte el, Fried István pedig az „utolsó szó jogán” írott tanulmányában
többek között kérdések hatalmas zuhatagával mutat rá a Márai-kutatás feladataira, s
így ejt szót többek között arról is, hogy kutatási eredményei miképpen viszonyulnakviszonyulhatnak egy jövendőbeli Márai-monográfiához: „…az ismert, az általában elfogadott vagy vitatott Márai-portrétól eltérően igyekeztem fölvázolni egy pályaképet,
amely természetszerűleg nagyon hiányos, hiszen nincsen szó nagyon-nagyon fontos alkotásokról, kapcsolódásokról, az emigrációs évekről, de amely mégis kirajzol egy pályarajz-lehetőséget, ezúttal nem a legolvasottabb művek segítségével” – írja. Láttuk,
más vonatkozásban, de Lőrinczy Huba is egy Márairól írandó szintézis tervét jelezte…
Talán az eddigiekből is kitetszően Fried István kötete mozaikszerűen építkezik,
a tárgyalt témák, területek belső ideje az, amire a kötetben közölt írásait felfűzi. Az
írások között találunk remek filológiai jellegűeket – idekapcsolom a Márainak a(z erdélyi) Napkeletben, aztán a Geniusban való szereplését elemző írásokat, idekötődik
a Márai Kisfaludy Társasághoz való viszonyát elemző írás is, általánosabb érvényűek
a Márai (ön)kanonizációját, a tűnő személyiséghez való viszonyát, aztán pedig A Vidali
hagyatéka címmel jelzett, megíratlanul maradt regényt „elemző” írások. A Naptárcsere
című Márai-írást tág filológiai kontextusba helyezi, ezután mutat rá, ha lehet így
mondani, arra a szerepre, amit ez az írás Márai prózapoétikájában és világképének
megmutatásában betölt: „Az 1930-as esztendők Máraiját többek között (a nyelv kiüre-

98

tiszatáj

sedésének, frázisossá válásának folyamata mellett) elsősorban az önmagával azonos élet
megteremthetősége foglalkoztatta. Polgárvallomásaiban, nemcsak az Egy polgár vallomásaiban, nem annyira a ’hasznos cselekedet’ lehetőségét kereste, hanem az autonóm
személyiség őrzésének, kibontásának esélyeit latolgatta. Idekapcsolható megannyi kisebb írása a társasági élet formalitásáról, a hajdan tartalmasabb társasági együttlétek hiteltelenedéséről. S mindezzel szoros összefüggésben a formák értékvesztéséről. A Naptárcsere a konvenciókba fúló életet jeleníti meg: hogy lezárul egy szakasz, egy esztendő,
mód nyílna a változtatásra. Márai írása az előbb vívódó, ám személyesnek hitt érdekét
föl nem adó beszélő ironikus rajzát adja, miközben a ’modern idők’ látszattevékenységében buzgó személyiséggel járatja be a megszokott utat: a naptár majd ismét betelik
’fontos’ és ’sürgős’ ügyekkel, amelyekről néhány hónapos távlatból derül ki, mennyire
nem azok.” Máraiban sokan a személyiség integritásának egyik legjelentősebb védelmezőjét látjuk. Ha mások nem, akkor a Napló majd pedig az Ami a Naplóból kimaradt…
szövegei pontosan megmutatják, mennyire tisztán, elfogulatlanságoktól mentesen látta
korát. Fried István is idézi Márai Napló-beli bejegyzését: „Az idő, amelyben élünk: már
nem kapitalizmus, nem is szocializmus, már nem ’posztindusztriális’ idő – valami más.
Ahogy a történelem már ’poszteurópai’” – s így tovább. Kérdés ennek kapcsán, hogy
mindannak, amit megélt, Márai látta-e, érezte-e az úgymond prózapoétikai következményeit. Fried István a felmerülő kérdésre így válaszol: „A maga rokon- és ellenszenvei a leginkább arra szorítkoznak, hogy állandó olvasmányaivá, hivatkozási forrásaivá
váló szerzőit sűrűn emlegeti. Tolsztoj, Jókai, Arany János (Proust mellett) nem szűnő
fénnyel ragyogja be amerikai olvasmányélményeit, mindebből aligha volna tanácsos
változó prózafelfogására következtetni, vagy éppen öregkori konzervativizmusát emlegetni”. Igaz, Fried hozzáteszi mindehhez, hogy ezt az utóbbit sem lehet egészen kizárni…
Márai prózájának karaktere, sőt, a modernséghez való viszonya foglalkoztatja Lőrinczy Hubát is. Az írásaihoz bevezetőül fűzött jegyzetben megjegyzi, szemben a Viktor Zmegac által jellemzett modern íróval, Márait „hagyományőrző, sőt, már-már konvencionális, konzervatív epikusként kell számon tartanunk, olyanként, aki csupán
egy-két ponton (s ott is csak igen lazán) érintkezett századának újító törekvéseivel”.
Mindezek mellett mégis jelentős író, fontos író, aki ráadásul legjobb műveiben mégiscsak modern író, ahogy Lőrinczy Huba mondja is.
„Miért? További kutatások, elmélkedések szükségeltetnek ahhoz, hogy e kérdésre válaszolni lehessen.
Meglehet, a Márai-féle modernség az intellektualizmusban, a műfajparodizáló hajlandóságokban, a klaszszikus mintákat, regénytípusokat átalakító törekvésekben létezik. Meglehet…” S meglehet az is, teszem
hozzá Lőrinczy Huba fejtegetéseihez, hogy az igazi
mű mindig összetettebb, gazdagabb, bonyolultabb annál, hogy elméleti alapvetéseknek megfeleljen. Ezt
mutatja meg az a mesteri elemzés is, ahogy A szegények iskolája című, egyébként kevesek által olvasott
Savaria University Press
Szombathely, 2002
246 oldal, 1980 Ft

2003. december

99

írásból Lőrinczy Huba kibontja Márai világképét. Ennek a világképnek az alapja az
a valójában modern léthelyzet, amelyikben mind a túlvilági, mind pedig az evilági üdvözülés lehetőségei eltűnnek, valójában a Dosztojevszkij által közvetített jelenség ez,
a kilátástalanság és az értelemvesztettség léthelyzetét ki-ki a maga módján igyekezett feloldani, Németh László például az evilági élet fölfokozottságával, Márai pedig – s ennek
bemutatására irányul Lőrinczy Huba elemzése – a játéknak a középpontba helyezésével: „A beszélő tanítása szerint – mondja Lőrinczy Huba – az állandó játék, legkivált
ennek magasrendű formája, az ’átköltés’, valamint a ’kisplasztika’ művészete (s csakis
ez!) biztosíthatja az adott s változhatatlan világon belül a kívüllétet, a felülemelkedést,
teheti elviselhetőbbé az elviselhetetlent, ráadásul a játék az alkotásnak egy neme.”
Amennyire fontos Lőrinczy Huba előző megállapítása a maga általánosságában, anynyira fontos a következő pár mondat a Márai-életmű vonatkozásában: „A szegények iskolája a bölcseleti értelmű irónia remeke. Állítva tagad, tagadva állít, elviselhetőnek tételezi az elviselhetetlent, egyedül lehetségesnek az ésszerűtlent. Elfogadva utasítja el
a világ berendezkedését. E könyvből az életmű egészére nyílik kilátás, s az esszé egy-egy
vonatkozásában – áttételesen – kapcsolódik a környező alkotásoknak, a Csutorának,
A szigetnek, illetve az Egy polgár vallomásainak a problematikájához is.” S hogy valóban
így van ez, azt Lőrinczy Huba A mészáros, a Bébi vagy az első szerelem, az Idegen emberek, A sziget, az Eszter hagyatéka – Déli szél, a Sirály, A nővér és a Szabadulás című
Márai-regények részletes elemzésével bizonyítja be…

*
Az előzőekben két Márai Sándor életművével foglalkozó tanulmánykötetre, s közös vonásaikra szerettem volna felhívni a figyelmet. A két kötetben közösnek gondolom azt is – bár monografikus igénnyel sem Fried István, sem Lőrinczy Huba nem léphetett fel –, hogy kötetük egy-egy jól sikerült tanulmányával, elemzésével számos fejezetet megelőlegeztek abból a majdani monográfiából, nem beszélve arról, hogy írásaik
szemléletmódjával is gazdagították a Márai Sándorról való gondolkodást…

Füzi László

100

tiszatáj

„A Tisza-parton mit keresek?”

„A tûzzománcnak mágikus hatása van”
BESZÉLGETÉS PAPP GYÖRGY KÉPZÕMÛVÉSSZEL
Papp György művészete kiváló példa arra, hogyan lehet a nemzeti tradíciókra
építve egyetemes értékeket létrehozni. Linómetszetei, tűzzománc táblaképei – amelyek Amerikától Japánig a világ minden tájára eljutottak – a népművészeti hagyományok és modern képzőművészet szintézisei. A békéscsabai születésű alkotó a Szegedi
Pedagógiai Főiskolán, majd a Magyar Képzőművészeti Főiskolán szerzett diplomát.
Kezdetben általános iskolai rajztanárként, majd szakfelügyelőként dolgozott, 1977-től
pedig a ma már a Szegedi Tudományegyetem egyik karaként működő Juhász Gyula
Tanárképző Főiskolán tanít. Pályája elején festőnek indult, majd a bartóki modellt
a képzőművészetben megvalósítva a magyar népi ábrázoló művészet motívumvilágát is
felhasználta egyéni stílusú, új látásmódú rajzaiban, linómetszeteiben. Egyik grafikájával már 1970-ben elnyerte a Szegedi Nyári Tárlat fődíját, majd számos más díj következett. A hetvenes években találkozott a tűzzománccal, és a műfaj egyik legkiválóbbjaként az elmúlt három évtizedben úttörő szerepet vállalt elismertetésében. Aszkétikus,
termékeny, briliáns technikájú alkotó, aki a hosszútávfutó magányosságával küzd
a művészi pályán. Idehaza és külföldön több mint ötven egyéni kiállítása volt már. Pedagógiai munkásságát Apáczai Csere János-díjjal ismerték el.
– Mint a szegedi alkotók, értelmiségiek közül sokan, ön is Békés megyéből származik.
Mennyiben járult hozzá pályaválasztásához a szülővárosi környezet, a családi háttér?
– A családi indíttatásomnak és a jelenlegi pályaképemnek kevés köze van egymáshoz. 1936-ban egy szép cselédlány és egy ifjú körzeti orvos szerelemgyermekeként láttam meg a napvilágot Békéscsabán. Apám később másik családot alapított, anyám gyári munkásként és takarítónőként egyedül nevelt fel. Kisgyermekkoromban a háborús időszak miatt
nehéz volt az életünk, anyagi
helyzetünk később sem lett túl
fényes. Meghatározó volt számomra, hogy az általános iskolai és a gimnáziumi tanulmányaim során sokat foglalkoztam a repüléssel. Egészen pici
gyerek voltam, amikor repülőmodellezőként elkezdtem, azután kijutottam a vitorlázórepülő-térre is, ahol évekig sza-

2003. december

101

ladgáltam a gépek után. Békéscsabán nagy kultúrája volt a repülésnek. Gimnazista koromban szinte ott laktam a reptéren, letettem a segédoktatói, majd később az oktatói
vizsgát. Mivel csonka családban nőttem fel, édesanyám dolgozott, én pedig napköziben, tanulószobákon töltöttem a délutánokat, korán önállóságra kényszerültem. Nyaranta, amíg édesanyám dolgozott, megfőztem az ebédet és kitakarítottam. A repülőtéren elsősorban a baráti közösség vonzott, bár magát a repülést is hamar megszerettem. Nagy élményt jelentettek számomra a repülőtáborok Sajókápolnán, Gyöngyösön, ahol a repülős körökben országos ismeretségre tettem szert. A vitorlázórepülést
szegedi főiskolás éveimben és kezdő tanár koromban is folytattam, akkor az algyői
sportrepülőtéren. Sok mindent jól csinálni nagyon nehéz, így választanom kellett a repülés és a képzőművészet között. Az utóbbi mellett döntöttem, de a repüléssel eltöltött 15 év, a kiképzés jellemformáló erőpróbái, a több száz felszállás, a magassági és
a távolsági teljesítményrepülések – és egy sajátos perspektívájú látásmód – kitörölhetetlenül belém ivódtak. A földi dolgok összefüggése fentről tárul fel igazán, s aki körözött már madarak között gépével, a hangtalan famadárral, annak számára a legelvontabb madárábrázolás sem pusztán képi motívum.
– Hogyan került kapcsolatba a képzőművészettel?
– Gyermekkori környezetemtől művészeti indíttatást nem kaptam. az iskolámban
sem volt megfelelő a rajzoktatás, így sokáig szinte semmilyen kapcsolatom nem volt
a képzőművészettel. Amikor elérkezett a pályaválasztás ideje, először arra gondoltam,
történelem és földrajz szakos tanár lehetnék. Ezeket a tantárgyakat ugyanis egy kiváló
pedagógus oktatta nekünk. A földrajz azért is érdekelt, mert úgy gondoltam, hasznosíthatom a repülés kapcsán megszerzett tudásomat, az aerodinamikai és a légkörtani ismereteimet. Volt azonban egy probléma: nem indult abban az évben földrajz-történelem szak, csak földrajz-rajz. Úgy mentem el felvételizni, hogy a rajzzal majd csak lesz
valami. Emlékszem, a felvételin odajött hozzám Vinkler László, megnézte a rajzomat,
és mint mindenkitől, tőlem is megkérdezte, honnan jöttem, mióta rajzolok. Meglepődött, amikor azt feleltem neki, hogy senkitől sem tanultam, és ez az első fej, amit rajzolok. Utólag tudtam meg, hogy lépéseket tett a felvételem érdekében. Így tulajdonképpen a véletlennek köszönhetem, hogy kapcsolatba kerültem a képzőművészettel.
– Sokan a képzőművészeti főiskola helyett, komoly előképzettséggel jelentkeznek a tanárképző rajz szakára. Hogyan tudta ledolgozni a hátrányt?
– Rögtön láttam, hogy milyen nagy a különbség a képzett művészjelöltek, például
Zombori László, Fodor József, Kátai Mihály és köztem. Egészséges életszemléletemből
és a rideg indíttatásomból adódhat, hogy elkezdtem éjjel-nappal rajzolni. A tanszéken
agyagot mintáztam, és minden évben részt vettem a rajzpályázatokon is. Emlékszem
egyszer egy kaszáló figurával kaptam díjat, ami tulajdonképpen egy szoborvázlat volt.
Kevés óra állt rendelkezésünkre a rajzolásra, de mivel közel volt a tanszékhez a kollégiumunk, különböző trükkökhöz folyamodtam, hogy minél többet gyakorolhassak.
Rájöttem, ha az egyik földszinti ablakot résnyire kinyitom pénteken este, akkor a hétvégén az udvar felől be tudok mászni az épületbe. Nem sejtettem, hogy professzorom,
Buday Lajos bent lakott a tanszéken. Egyik vasárnap titokban mintáztam, amikor benyitott. Nem kérdezett semmit, csak megnézte a szobromat és megmutatta a kasza helyes fogását, felhívta a figyelmemet a súlypontokra. Nagyon megkedveltük egymást,
ragaszkodtam hozzá, ő pedig mindig kitüntetett figyelemmel kísérte a munkámat.
Vinkler László művészettörténetet tanított nekünk, őt is nagyon szerettük. Teoretikus

102

tiszatáj

ember volt, egy-egy téma kapcsán sokszor olyan szellemi magaslatokba emelkedett,
hogy alig győztük követni. Major tanár úr ábrázoló geometriát, Kopasz Márta pedig
egy-két évig díszítéstervezést tanított nekünk. Tanársegédként Szűcsné Kovács Margit
is a tanszéken oktatott. A főiskolán és később a művésztelepeken is azt tapasztaltam:
nagyon jó, ha a tanár odafigyel, kontrollál, de sokat lehet tanulni az évfolyamtársaktól,
kollégáktól is. Nekem roppant tehetséges évfolyamtársaim voltak, akik közül többen
korábban a budapesti Képzőművészeti Gimnáziumban tanultak. Néhányan 1956-ban
disszidáltak, de ma is képzőművészek. Remek társaság verődött össze, egymást is inspiráltuk. Bár nagy volt a lemaradásom, folyamatosan igyekeztem behozni. Elmentem
a Tábor utcába és a Vasutas Képzőművész Körbe is, mert ott aktot is lehetett rajzolni.
A hét minden napján több órát rajzoltam, festettem, mintáztam, hogy utolérjem az évfolyamtársaimat. A tanárok korrektúráival nem volt probléma, szerettük is őket, de az
évfolyamon belül létezett egyfajta nemes versengés. Később más évfolyamok hallgatóival, Lóránt Jánossal, Dér Istvánnal is figyeltük egymás művészi fejlődését. Otthon is éjjel-nappal rajzoltam, nyáron festeni jártam. A harmadévre nehéz lett volna észrevenni,
hogy hendikeppel indultam. Jól ment a főiskola, szinte végig jeles voltam, sikerült ledolgoznom a hátrányt. Nem elégedtem meg ennyivel, máig megvan bennem az belső
hajtóerő, ami nem hagy nyugodni sohasem.
– Diploma után hogyan indult az alkotói pályája?
– Akkoriban a tanulmányi osztályon kiírták az év végén, hogy hová, milyen szakos nevelőket keresnek. A 8–10 felkínált rajz szakos álláshelyből egyetlen egy szegedi
volt. Óriási dolognak számított akkoriban rögtön itt kezdeni. Három szegedi évfolyamtársam is volt, egyértelműnek tűnt, hogy közülük kapja meg valaki azt az állást.
Amikor az iskolákból eljött a felvételi bizottság a jelentkezők közül választani, Buday
Lajos átrohant a megbeszélésre és azt mondta: „Gyurkám, magának itt kell maradnia
Szegeden!” Azóta is hálás vagyok neki, hogy a közbenjárására megkaptam a petőfitelepi Gera Sándor Általános Iskolában az első állásomat. Jól éreztem ott magam, egy
szertárszerű kis helyiséget alakítottak ki számomra, ahol az iskola tanárainak és diákjainak szurkolása közepette hatalmas olajképeket festettem mindig friss festékkel, így
ha átjött valaki hozzám, biztosan összekente magát. Abban az iskolában évtizedekig
nem volt szakszerű rajzoktatás. Petőfitelep szegény munkásnegyed volt, a tanárok és a
gyerekek is szeretettel fogadtak, bízva abban, hogy az addig helyettesítéssel megoldott
rajzórák helyett valami más következik. Mindent nulláról kellett kezdenem. A 7. és 8.
osztály rajzórái addig úgy zajlottak, hogy a helyettesítő más szakos kolléganők történeteket olvastak a gyerekeknek. Rajzolásról szó sem volt. Úgy gondoltam, az 5. és 6.
osztályban még mindent meg lehet valósítani az elképzeléseimből. Megpróbáltam nagy
energiával az akkor elinduló új rajzoktatási szemléletet bevezetni, amely szerint a rajz
nem kézügyesség kérdése, hanem magas fokú látáskultúrára, gondolkodásra serkentő
tantárgy. Nem véletlen, hogy lábbal és szájjal is képesek festeni a fogyatékos emberek.
Ez a szemléletmód ma is megkülönbözteti a magyarországi rajztanítást más országok
gyakorlatától. Ezzel a látásmóddal két-három év alatt sikerült jó színvonalra felhozni
a rajzoktatást Petőfitelepen. Úttörővezetőként is jól be tudtam kapcsolni a diákokat az
iskola szellemi vérkeringésébe. Olyan szegény gyerekekről volt szó, akik hasonló vagy
még rosszabb családi indíttatással rendelkeztek, mint én is annak idején. Nagyon szerettek iskolába járni és hálásak voltak minden olyan pedagógusnak, aki próbált többet
adni nekik. Az úttörőszervezet erre lehetőséget teremtett, délutánonként foglalkozáso-

2003. december

103

kat tartottunk, jártunk a Ligetbe, együtt korcsolyáztunk. Érezték, hogy tartoznak valahová. Minden nyáron elvittem őket táborozni. Egész évben gyűjtöttük rá a pénzt,
például újságot vittünk a MÉH-be. Vettünk az úttörőcsapat pénzén két kismalacot,
ezeket a szülők felhizlalták, és nyáron az azokból készült kolbászt ettük a táborban.
Akkor még nőtlen voltam, albérletben laktam, így a második otthonommá vált az iskola, amikor nem volt órám, ott festettem.
– Hogyan sikerült bekapcsolódnia a szegedi képzőművészeti életbe?
– Elég könnyen. Akkoriban szerveződtek a szegedi képzőművészek, a Tábor utcában volt az egyik központ. Indult az első Szegedi Nyári Tárlat, a Vásárhelyi Őszi Tárlatnak pedig már hagyománya volt. Mindig küldtem nagy méretű táblaképeket, mert
négy-öt évig csak olajképeket festettem. Soha egy rossz szót nem hallottam az iskolában az alkotómunkámra, sőt még biztattak is az igazgatók. Megfestettem az iskola névadója, Gera Sándor portréját, és az avatásról tudósított az újság is. Amikor a rajzszakfelügyelő, Szabó Miklós kérésére tartottam egy bemutató órát, amelyen a város összes
rajztanára részt vett, nagyon csodálkoztak, hogy művészeti reprodukciókkal és gyönyörű gyerekrajzokkal teli rajztermünk van ott, a világ végén. A bemutató óra után
behívtak a városi tanács művelődési osztályára, hogy a főiskolára kerülő Szabó Miklós
helyett elvállalnám-e a rajzszakfelügyeletet Szegeden. Egy-két napot tanítanom kellett,
a többin pedig az iskolákat látogattam. Először csak Szegeden, majd az egész megyében.
Szinte mindennap utaztam, ami remek krokizási lehetőséget jelentett. Hét évig csináltam,
minden iskolát meglátogattam a megyében. Érdekes volt, sokat tapasztaltam, akadtak
olyan iskolák is, ahol sohasem tanított rajztanár. Amikor például Királyhegyesre mentem
látogatni, az igazgató megkért, hogy tartsam meg én a rajzórát. Azzal a feltétellel teljesítettem a kérését, hogy minden olyan kolléga üljön be az órára, aki helyettesíteni szokott
a rajzórákon. Általában nem szerették a szakfelügyelőt, mert miután körülnézett, pénzt
kért a rajztanítás fejlesztésére. Időközben felvettek a Magyar Képzőművészeti Főiskola
rendkívüli tagozatára. Ez már azután történt, hogy 1970-ben megkaptam a Szegedi Nyári
Tárlat grafikai fődíját, így az újabb diploma már nemcsak megerősítésre kellett, hanem arra
is, hogy a világlátásom szélesedjen és szakmailag tovább tudjak lépni.
– Mikor kezdett a táblaképek mellett más műfajjal, linómetszettel, tűzzománccal is foglalkozni?
– A festés mellett már a hatvanas évek közepétől készítettem színes, nagy linómetszeteket is. Ezek népművészeti ihletésűek, a magyar népballadák, népdalok képi átiratai voltak, nem illusztrációk, mint Buday György munkái. Ekkoriban kezdtem érdeklődni Bartók és Kodály módszerei és a zenei struktúrák iránt is.
– Mennyiben játszott szerepet ebben az, hogy felesége ének szakos tanár?
– A feleségem mindig igazi, odaadó segítőtársként támogatott az alkotómunkában.
Magyar-ének szakos tanárként irodalomból és zenéből lényegesen nagyobb műveltséggel rendelkezett nálam. Édesapja orgonaművész volt, édesanyja is zenével foglalkozott,
így családi hagyományként hozta magával a muzsika szeretetét. Szinte teoretikusan
együtt jutottunk el arra a megállapításra, hogy a magyar népi kultúra, amit Bartók és
Kodály a zenében olyan nagyszerűen kiteljesített, a képzőművészetben is jó alapot jelenthet az építkezéshez, egy egyetemes művészi programhoz. A század elején már többen próbálkoztak ezzel, de nem sikerült igazán végigvinniük. Megértettem, hogy
a gyökereink ismerete nagyon fontos ahhoz, hogy a magyar kultúra átörökítődjön, és

104

tiszatáj

a vizualitás terén is tovább éljenek a tradíciók. Feleségem a társművészetek példáival is
ösztönözte ennek a programnak a megvalósítását. A mai napig ő a legjobb kritikusom,
kitűnő érzéke van a képzőművészethez. Feleségem abban is nagyszerű társnak bizonyult, hogy teljesebb családot szerettem volna, mint amilyen gyermekkoromban volt.
Szerencsére sikerült, közel negyven éve találtunk egymásra. Egy fiunk született, aki
ma ügyvéd. Neki is szerető felesége és három gyermeke van. A békés, harmonikus családi élet nyújtott ösztönző hátteret a nyugodt, kiegyensúlyozott alkotómunkához, hiszen megvalósult, amire mindig is vágytam. A tanítás pedig azért volt roppant fontos,
hogy alkotóművészként ne kelljen sehova sem igazodnom. Sosem azért csináltam valamit, hogy megvegyék, és ma sem hagyom magam a pénz által befolyásolni.
– A művészeti szakírók értékelése szerint úttörő a tűzzománccal kapcsolatos munkássága. Hogyan került kapcsolatba ezzel a különös és vitatott műfajjal?
– A tűzzománccal önállóan kezdtem el foglalkozni, mert érdekelt ez a különleges
műfaj. Volt egy kerámia-égetőkemence a tanszék pincéjében és egy olyan kis tűzzománc-kemence is, amit nem használtak. Ebben a picike kemencében kezdtem el néhány hallgatóval tűzzománccal próbálkozni. Később hajdani csoporttársam, Kátai
Mihály hívására elmentem Kecskemétre, ahol az ő vezetésével működött egy nemzetközi tűzzománc alkotótelep. Ott sok külföldi művész, oroszok, grúzok, lettek, svédek, olaszok és spanyolok is megfordultak. Hatalmas lehetőség volt ez, mert két hónapig teljes ellátás mellett minden eszközt, anyagot biztosítottak számunkra. Kecskeméten az akkori városvezetés sok pénzt áldozott arra, hogy a város a zománckultúra bázisa legyen. Három vagy négy nyáron át dolgoztam ott. Közben a tanárképző főiskola
rajz tanszékén, ahol 1977 óta tanítok, fakultatív alapon bevezettem a tűzzománc alkotókört. Mindig volt elegendő érdeklődő. Dorozsmai kertünkben is létrehoztam egy kis
zománcműhelyt, ahol a magam kedvére tudok dolgozni. Tulajdonképpen a tűzzománc-képzés kapcsolódik a korszerű oktatási rendszerhez. Sokan még mindig a poroszos grafika-festészet-szobrászat besorolás szerint gondolkodnak a képzőművészetről. Ez már a 20. században is anakronizmus volt, a 21. században pedig csak a művészettörténet nem elég alapos ismeretéből fakadhat, hiszen szinte nincs már olyan
anyag, amivel a képzőművészet ne dolgozott volna. A zománc évezredekig az iparművészet szerves része volt, egyházi kegytárgyak, fejedelmi ékszerek, fáraók síremlékei készültek belőle. Többnyire díszítő eszköz volt, mint ahogyan ma is imitálhatja
egy szép ékszerdobozon vagy zománcgyűrűn akár a drágakövet is. Mára viszont bebizonyosodott: alkalmas önálló, táblaképszerű műfaj kialakítására is. Hiszen csak addig iparművész valaki, amíg használati tárgyat, például egy gyönyörű zománcozott
nyakéket készít. Mi nem használati tárgyakat készítünk, és nem tárgyak díszítésére
vállalkozunk, hanem táblaképeket alkotunk. A tűzzománc órákon képépítést tanulunk. Komponálunk, képi egyensúlyra, színegyensúlyra, színharmóniára, ritmusra figyelünk. Tehát ugyanazokkal a képépítési problémákkal foglalkozunk, amelyek az
olajképnél, akvarellnél is előfordulhatnak. Táblaképszerű kifejezésre használjuk a zománcot, amit nehezen fogadnak el a grand art évszázados beidegződései szerint gondolkodó képzőművészek. A kilencvenes években szerepelt a Szegedi Nyári Tárlaton egy
hatalmas kép: az alkotója a volt szovjet kaszárnyákból összeszedett vagy kétszáz zománcbögrét, az óriási felületet kilyukasztotta, kidugta a bögrék alját, és ebből összeállt
egy állítólagos táblakép. Ugyanakkor én egy tűzzománc-triptichont küldtem be, amire
azt mondták: nem táblakép. A zománcbögrés képet annak tartották, ki is állították.

2003. december

105

Amikor zsűritagként is működtem, akkor jöttem rá: a szakmán belül sem tudják hova
tenni a tűzzománcot. Még ma sem. Nemrégiben átvittem a Vásárhelyi Őszi Tárlatra
a munkáimat, a két tűzzománc képemet a szobrászathoz akarták beírni. Amikor rákérdeztem, azt a választ kaptam: mivel domborítás is van rajta, oda tartozik. Az évtizedek
alatt több száz olyan hallgató kapott diplomát a tanszékünkön, aki a tűzzománcot már
táblakép készítésre is alkalmazza, és pontosan tudja és a diákjainak is átadja, hogy
a képzőművészeti és az iparművészeti tűzzománc között minőségi, mennyiségi, funkcionális és elnevezésbeli különbség van.
– Mi a titka ennek a különleges műfajnak?
– Nyugodtan mondhatom: a zománcnak mágikus hatása van. A kaleidoszkóphoz is
lehet hasonlítani, mert ha napfény vagy más erős fényváltozások érik, mást ad önmagából. Mindig más és különleges. Az egyik legtartósabb a táblaképek közül, csak kalapáccsal lehet szétverni, az idő sem tudja kikezdeni. A textúrája is olyan, hogy jó megérinteni, közelről és messziről is kellemes nézni. Sajátos pszichológiai varázsa is megfogja az embereket. Kétféle zománc van: az ipari zománc, amivel az edényeket is festik. Temperaként festünk vele. Üvegpor és különböző színek, földpátok vannak
benne, és mint a tejföl, olyan sűrűségű. Ez az úgynevezett opakzománc, ami nem engedi át a fényt. A másik típus az ékszerzománc, amely átengedi a fényt. Vörösréz
alapra égetjük rá, s a fényt átengedi és színessé teszi. Amikor megtörik a fény a csillogó
rézfelületen, a zománc különböző szög alatt visszaverődik. Ezért van az, hogy amikor
más szögből látjuk, mindig más színhatást ér el. Vegyesen is alkalmazzuk a két típust.
Így van olyan tűzzománc, amelyik néhol átlátszik, néhol nem. Ettől a színek lüktetése
is varázslatos hatású. A legfontosabb: nem mindegy, hogy mit ábrázol a kép. Nekem
azért ez lett a legkedveltebb műfajom, mert a linómetszés is a tömör, tömbszerű formázásra szoktatott, a lényeg kifejezésére. A részletek elkalandozását nem nagyon szereti, mint egy igazi népmese, szólás, akkor jó, ha sehol sem karcol, ha közvetlenül bekapcsolja a nézőt vagy az olvasót. Ha letisztult mondanivalója van, ha olyan, akár a kavics: nem kikezdhető. A linómetszet és a zománc között kifejezésben azért szoros a rokonság, mert a zománc is elsősorban a dekorativitásával, az intenzív színfelületekkel
hat. Nálam a két műfaj kiegészíti egymást: sokszor előfordul, hogy egy forma letisztul
a linóban, majd a zománc változatában a szín felé fordulok. Sokszor grafikusnak mondanak, én inkább képzőművésznek vallom magam, mert festek és domborítok is a tűzzománc képek elkészítésekor. Azt hiszem, ha képzőművész fejjel gondolkodik valaki,
akkor a téma határozza meg, hogy milyen műfajt választ hozzá – mint ahogyan íróként is egyszerre lehet valaki költő, novellista, esszéista vagy regényíró.
– Művészetére, világlátásának alakulására mennyire voltak hatással a külföldi tanulmányutak?
– Feleségem nemrégiben számolta össze, hogy több mint harminc országban jártunk. Azért nincs ma sarokházunk, mert elutaztuk azt a kis plusz keresetünket. Már
a pályám kezdetén is szükségét éreztem annak – és ebben hasonlóan gondolkodott a feleségem is –, hogy megismerjem a világot. Nem elég a reprodukciók lapozgatása, el kell
menni, és megnézni, milyen hatással van az emberre egy nevezetes város, épület, szobor, festmény eredetiben. Erre persze az IBUSZ-utak nem igazán alkalmasak. Legalább
10–12 éven át szinte minden esztendőben gyerekestül és tacskókutyástul útnak indultunk a nyári szünetben. Volt egy kis autócskánk, amibe beleraktunk mindent, ami egy
hónapra szükséges. Az egész évben összespórolt pedagógusfizetésből kiváltottuk azt

106

tiszatáj

a kis valutát, amit akkor lehetett. Az első autóm egy Zaporozec volt, amit kilenc évig
használtam. Sok kellemetlen meglepetés is ért miatta, de legalább gurult, vitt bennünket. Az összes úgynevezett demokratikus országot végigjártuk. Eljutottunk Görögországba is, ahol egy-egy nagyobb város, Korinthosz vagy Athén mellett lekempingeztünk, és három-négy napig jártuk a múzeumokat, majd továbbálltunk. Olaszországban
is Zaporozseccel barangoltunk. Városkörnyéki kempingekben megszálltunk és tömegközlekedéssel jártunk be a római, firenzei, velencei múzeumokba. Nápolyba is eljutottunk, még a Vezúvhoz is felmentünk az autóval. London, Párizs, Madrid nagy múzeumait is végigjártuk, ami valóban meghatározó élménynek bizonyult. Azt gondolom,
a szakmánk egyik alapfeltétele, hogy világot kell látni. Ezt már a régi oktatásban is
tudták. Itthon is sok szépség van, de akkor tudjuk igazán saját értékeinket megbecsülni
és helyére tenni, ha van viszonyítási alapunk. Mostanában talán kicsit elkényelmesedtünk, ezért az utóbbi években autós túrák helyett autóbuszos körutazásokon vettünk
részt és repülővel voltunk Izraelben, Tunéziában, Egyiptomban és Törökországban.
Legutóbb Krétán és Szantorinin jártunk, miután a görög szárazföldet már felfedeztük.
Végigjárva a múzeumokat, fontos, hogy hagyjuk, a remekművek hassanak ránk. Ahogyan egy gyönyörű zene vagy egy szép vers megindít, a legjobb képzőművészeti alkotások is megpendítenek egy titkos hangot a lélekben.
– Ezt az érzékenységet rajztanárként hogyan lehet átadni?
– Alaptétel, hogy mindenképpen művelni kell a képzőművész szakmát ahhoz,
hogy az ember kondicionálja a szellemét és a szakmai felkészültségét. Ugyanúgy,
ahogy a tudományok terén, a rajzban, a vizuális nevelésben személyes felkészültség és
személyes részvétel nélkül nem tud mély hatást gyakorolni az ember, nem tud igazán
lényeges dolgokat elsajátíttatni a gyerekekkel. Divat manapság az oktatási rendszerünket szapulni, de aki ismeri a magyar rajzoktatást, és van nemzetközi összehasonlítási
alapja, az tudja, hogy rajztanításunk színvonalas, komplex vizuális nevelés. Az ember
a világról szóló ismereteinek 90 százalékát a vizuális információkból gyűjti. Azt szokták
mondani, a sas mindent lát, a gondolkodó ember pedig mindent meglát. Nem mindegy, hogy tanult szemmel és gondolkodva járunk, vagy csak nézünk bele a nagyvilágba. Nem becsülném le a vizuális nevelés terén elért magyar eredményeket. A probléma az, hogy a művészeti oktatás-nevelésre szánt idő egyre kevesebb. A szakembereink felkészültek, de a gimnáziumokban legfeljebb egy-két rajzóra van, a szakközépiskolákban semmi sincs, az általános iskolákban is fogynak az órák. Igazi szellemi terméket, manuális, alkotó, kreatív munkát nehéz ilyen rövid idő alatt készíteni. Ennek
ellenére én még nem láttam olyan nemzetközi rajzkiállítást, ahol ne jöttek volna oda
hozzánk a külföldi kollégák megkérdezni: a különböző strukturális szerkezetek térbeli
megalkotásától az ösztönök, emóciók képi megjelenítéséig hogyan tudtunk ennyi mindent megtanítani. Sok országban csak fúrnak, faragnak, ragasztanak vagy montázsolnak rajzoktatás és vizuális nevelés címszó alatt. Leállnak egyetlen műfajnál, és azt az
egyet jól csinálják. Ez azonban komplex tantárgy, ezért sokféle egységből áll össze a vizuális felkészítés. Ha nem felejtettek el mindent, akkor ebben a szellemben oktatnak
a nálunk végzett hallgatók is, amennyiben a tanári pályát választották. Tudomásul kell
venni: a rajz nem készségtárgy. Kézügyesség és született készségek nélkül is mindenki
teljesítheti a tantervben meghatározott jeles szintet. A magyar rajztanítás nemzetközi
viszonylatban épp a komplexitása miatt állja a versenyt. Nem véletlen, hogy az indiai
nemzetközi rajzversenyek első tíz-tizenöt helyezettje általában magyar diák. Szakfel-

2003. december

107

ügyelőként olyan „edző” voltam, akinek a legfrissebb eredményeket is ismernie kellett
ahhoz, hogy tovább tudja adni azoknak a kollégáknak, akik esetleg nem voltak
annyira tájékozottak. A főiskolán is rajta kell tartanom az országos rajztanítás ütőerén
a kezem, mert hiszem, hogy a tanítást felelősségtudattal, maximális odaadással, korszerűséggel és jó hatásfokkal szabad csak végezni.
– Ön szerint mi ma a szegedi képzőművészeti élet legnagyobb problémája?
– A képzőművészet és az összes többi művészet is defenzívában van. Ez a folyamat már
a rendszerváltáskor vagy még az előtt elkezdődött. Nincs igazán kialakult mecenatúra.
Nem azt mondom, hogy az állam vásároljon, de valamit változtatni kellene ezen a téren,
mert az alkotók teljes mértékben magukra vannak hagyva. Hiába léteznek szövetségek,
ezek formálisak. A képzőművészet szerintem alapvetően magányos műfaj. A megfelelő
piac nem alakult ki. Mert általában akinek pénze van, az műveltség, felismerés vagy ösztönzés hiányában nem gondol arra, hogy a vagyonát ma élő művészek munkáinak vásárlására
fordítsa. Ezt talán túl nagy rizikónak gondolják. Mindig is az volt, de a nagy gyűjtők, mecénások egyben műértők is voltak. Gyula pápa vagy a Medici hercegek komoly megrendeléseket adtak, mert tudták, hogy a pénzük ugyan el fog szállni, de a hírnevük a műalkotások által még évezredekig fennmarad. Szerettek volna valamit hagyni maguk után, és ez
fontosabb volt számunkra a pénznél. Ez ma még nem alakult ki. A művészi közösségek a
leglényegesebb területen – az alkotások eljuttatásában azoknak, akiknek szánjuk – nem
tudnak igazán segíteni. Kiállításokat egyénileg is lehet rendezni. Szegednek sajnos nagyon
kevés kiállítóhelyisége van, és az sem olyan, amivel dicsekedni lehetne. Orosházán gyönyörű képtárat hozott létre sok millió forintért az önkormányzat, hogy a kisvárosnak legyen egy olyan helye, ahol a képzőművészet méltó módon megmutatkozhat. Szegeden ez
fájón hiányzik, sürgősen kellene egy nagy képtár.
– A mecenatúra hiánya mennyire gátja az alkotómunkának?
– Már az első perctől kezdve függetlenítettem magam a mecenatúrától, de nagyon sokan ebből próbálnak megélni. Talán az is nehezíti a dolgot: ma bárki mondhatja magáról,
hogy művész, és attól kezdve művésznek is tekintik. A kezdő mecénás, akinek nincs kellő
kontrollja, gyakran nem tudja eldönteni, tényleg jó-e egy műalkotás vagy sem. A mecénásságot is tanulni kell. Nem elég, ha valakinek pénze van, megfelelő szellemben kell felnőnie.
Guggenheim felépítette New Yorkban a maga múzeumát, azzal letette a névjegyét. Tudta,
hogy a művészet, a kultúra szervesen hozzátartozik az élethez. Jó lenne, ha a mi milliárdosaink is megértenék, hogy nemcsak a légkondicionáló, az automatikusan nyitható kapu és
a kamerás figyelőrendszer, hanem a kultúra, a művészet is fontos része az életünknek.
Több évtized kell, hogy ez a mentalitás szélesebb körben kialakuljon. Ha majd jómódúak
lesznek az emberek, és nem tudják hová tenni a pénzüket, talán változik a helyzet. Nem
azt állítom, hogy ma nincsenek ilyen emberek. Sőt vannak jó szemű műgyűjtők is. Sokan
szívesen vásárolnának, csak nincs rá anyagi fedezetük.
– Miért nem tagja egyik szegedi képzőművészeti egyesületnek sem?
– Én mindig magányos sportként fogtam fel ezt a pályát, mert olyan a képzőművészet, mint a hosszútávfutás vagy a magasugrás. A „csapatjátéknak” is biztosan vannak
előnyei, de nem igazán hiszek benne. Sok kiállításra hívnak önállóan is. Rengeteget
dolgozom, ezért bőven akadnak munkáim. Nem vagyok rákényszerülve, hogy csoportos tárlatokon mutatkozzam be, bár ha meghívnak, bárhová szívesen küldök képeket.

108

tiszatáj

Alapvetően mégis egyéni játékos vagyok, egyedül kell megmutatnom, hogy átugrom-e
a kitűzött szellemi magasságot.
– Mit gondol, milyen változást hozhat az EU-csatlakozás a magyar képzőművészek számára?
– Az Európai Unióban is a pénz motivál mindent. A művészettörténetből tudjuk,
hogy futtatott, nagy nevű művészek között a kiválóak mellett szép számmal akadtak kevésbé jók is. Munkáimat elvitték már külföldre, Amerikától Japánig sokfelé. Mindig kicsit belesajdult a lelkem, ha kiment egy az országból. Lehet, hogy ez a nyitottság kevésbé
fogja bántani majd az embert. Ha a magyar kultúrát bárhol méltóképpen képviseli egy
mű és annak alkotója, akkor az országnak is jó. A probléma az, hogy nálunk egy kortárs
kép esetében százezer forint feletti ár már nagynak számít, miközben Amerikában azon
sem lepődnek meg, ha ezer dollár egy keret ára. Ha azt mondanánk itthon egy képre,
hogy ezer dollárnak megfelelő forint, akkor az átlagos magyar keresetekhez képest
hihetetlenül magas összeg lenne. Az emberek ráadásul hamarabb cserélik újabb típusúra
a televíziójukat, minthogy ugyanannyiért egy képet vennének. Nagy veszélynek tartom,
hogy – akárcsak a gyárainkat és földjeinket – a műalkotásainkat is megveszik majd Magyarországon soknak tűnő, de nyugati viszonylatban elképesztően alacsony összegért.
Azután pedig jó kapitalista módjára remek üzletet csinálnak velük, és majd lényegesen
magasabb áron találkozhatunk az aukciókon a művekkel.
– Mire készül mostanában?
– Október közepén zárt a Kas Galériában nyáron megnyílt tárlatom. Legközelebb
november 20-án Hódmezővásárhelyen, a Petőfi Sándor Művelődési Központban nyílik kiállításom. Nagyon sok képem van, ezért bármikor kész vagyok kiállítani. Mivel
nem ebből élek, nem létfontosságú, hogy gyorsan elvigyék a munkáimat. Szeretem is,
ha a közelemben maradnak. Folyamatosan dolgozom, nálam nem a kiállítás a motiváció. A Kas Galériában megrendezett tárlat már az ötven-valahányadik kiállításom volt.
Eddig ahova meghívtak, általában elmentem, de ma már a kiállítások vállalását is meg
kell gondolni. Az úgynevezett szocializmusban másként működött ez is. A múzeum
igazgatója először küldött egy levelet, amelyben megkérdezte, hogy fogadnám-e, mert
szeretné kiállítani a munkáimat. Azután személyesen felkeresett, hogy megbeszéljük
a részleteket. Biztosították a kiállítótermet, vállalták a katalógus, a meghívó és a szállítás
költségeit. Mi baj történhetett volna? Nekem ez mind jó volt, ha nem vettek képet, hát
nem vettek. Legfeljebb egy-két munka kicsit megsérült. Ma meg kell kérdezni, pontosan mit tud vállalni a kiállítás rendezője. Többnyire a termet és a világítást tudják ingyen biztosítani. Katalógus helyett legfeljebb egy lapot nyomtatnak, de sokszor sem az
oda-, sem a visszaszállítást nem tudják vállalni. Ilyen feltételek mellett meggondolandó,
hogy érdemes-e kiállítani. Az alkotói programom egyébként telített, évtizedekre el tudom magam foglalni tűzzománccal, grafikával, festéssel. Jó egészségben szeretnék minél tovább élni, hogy tudjak dolgozni. A főiskolán azért szeretek tanítani, mert a fiatalok között mindig megújul az ember és szellemileg friss tud maradni. Az anatómiától
kezdve a színelméleten át a térábrázolásig annyi mindennel kell foglalkoznom, hogy
ez olyan kondicionálást jelent, mint amikor egy írónak mindennap stilisztikával,
nyelvtannal és mondatszerkezetekkel kell bíbelődnie. Kedvezőek a pillanatnyi feltételek ahhoz, hogy tovább tudjak lépni azon az úton, amelyen elindultam.

Hollósi Zsolt

A Tiszatáj Könyvek sorozatban megjelent
Baka István műveinek első kötete, amely költeményeinek eddigi legteljesebb gyűjteményét
tartalmazza. A versek gerincét a Tájkép fohásszal 1996-os kiadása alkotja, mely bár posztumusz műként látott napvilágot, tartalmát
még Baka állította össze. Kötetünk függeléke
a Tájkép fohásszal eredeti kompaktságát és
zártságát hivatott ellensúlyozni az oda fel nem
vett, de Baka életében megjelent, valamint a hagyatékból előkerült versek, változatok és vázlatok közlésével. Baka István életműsorozatát
indítjuk ezzel a kötettel. Terveink szerint
évente jelenik majd meg egy-egy könyv; jövőre a Próza, dráma, majd a Műfordítások és
a Publicisztikai írások.
*
Simai Mihály jel/ölhetetlen jel/ölhető c. könyvét november 3-án mutattuk
be a szegedi Juhász Gyula Művelődési Központban. A költővel Olasz Sándor
beszélgetett, közreműködött Babos Ágnes, Beslin Anita és Czene Zoltán.
*
A Baka István Alapítvány november 15-én „Én itt vagyok” címmel rendezte meg országos vers- énekelt vers- és prózamondó versenyét a Bartók Béla
Művelődési Központban. Bevezetőt Olasz Sándor mondott. Ekkor nyílt meg
Elblinger Ferenc Töredékek Baka István emlékére c. fotókiállítása.
*
Bethlen Gábor-díjasok. A Bethlen Gábor Alapítvány Kuratóriuma november 3-án új Bethlen-díjasokat köszöntött Jakubinyi György érsek és Vadkerty
Katalin történész személyében. Márton Áron-emlékéremmel Balogh Ferenc
művésztanár, Göncz László közíró és Bethlen Otthon munkásságát ismerték
el. Tamási Áron-díjat kapott régi szerzőnk, Bertha Zoltán irodalomtörténész.
Gratulálunk!
Januári számunk tartalmából:
ACZÉL GÉZA, DOBOZI ESZTER, LÁSZLÓFFY CSABA, TÉREY JÁNOS versei
GRECSÓ KRISZTIÁN, NAGY KOPPÁNY ZSOLT prózája
FRIED ISTVÁN, GERGELY ANDRÁS, KULCSÁR-SZABÓ ZOLTÁN tanulmánya
NICOLÁS MÜLLER ismeretlen fotói
Diákmelléklet: HANKOVSZKY TAMÁS Pilinszky Jánosról

Ara: 250 Ft
lőfizetőknek: 200 Ft

