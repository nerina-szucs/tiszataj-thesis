m l

//

w r

mov " f 21

IRODALMI, MUVELODESI ES TÁRSADALOMPOLITIKAI FOLYOIRAT

tiszatáj
IRODALMI, MŰVELŐDÉSI ÉS TÁRSADALOMPOLITIKAI FOLYÓIRAT

l ^ F

Főszerkesztő
KAPOSI MÁRTON

Főszerkesztő-helyettes
LENGYEL ANDRÁS

A szerkesztőbizottság elnöke
TÓTH BÉLA
A szerkesztőbizottság tagjai
Berényi Bogáta, Besenyi Sándor, Borvendég Béla, Csatári Dániel,
Kaposi Márton, Szentpéteri István

A szerkesztőség tagjai
Csatári Dániel, Nikolényi István, Szabó Tibor,
Tóth Béla, Zsoldos Sándor

Tartalom
XLI. ÉVFOLYAM, 10. S Z Á M
1987. OKTÓBER

TAKÁCS- IMRE versei: Pilinszky emlékére; A Nyári
vidámság melléklete; Töredék
TÓTH BÉLA: Legényleltár (kisregény)
DEBRECZENY GYÖRGY versei: Boldog betakarításban; dísztávirat
TORNAY MARI versei: pünkösd; fáztam
STANCZIK ERVIN versei: Tudod, ahogy nő az ecetf a . . . ; A tömegszállítás eszközei
ILLÉS ENDRE: A menekültek (elbeszélés)

3
6
34
38
39
41

TANULMÁNY
LACZKÓ ANDRÁS: Illés Endre arcképéhez
Megalakult a Németh László Társaság
CSIZMADIA SÁNDORNÉ: Megnyitó beszéd
KIRÁLY ISTVÁN: Elnöki székfoglaló

46
55
55
56

MŰVÉSZET
GÖNCZY LÁSZLÓ: Csongrád megye zenéje a rádióban 62
NÓVÁK MÁRIA: Töprengés a párbeszédről... A Szegedi Nemzeti Színház 1986/87-es évadja
65
KRITIKA
.VASY GÉZA: Fodor András naplója
71
JOBÁGY TIHAMÉR: „Csupa címszó az élet..." Temesi Ferenc regényéről
76
ÖRDÖGH SZILVESZTER: És lelket lehelt belé. Levél Temesi Ferencnek és másoknak a Porról
79

LÖRINCZY HUBA: Fülöp László: Realizmus és korszerűség
84
JOLSVAI ANDRÁS: LeskóLászló: Kihűlt lábnyomokon 89
CZETTER IBOLYA: Bertha Bulcsu: Árnyak és lovasok 92
Híreink

9$
ILLUSZTRÁCIÓ

Tóth Ernő rajzai a 33., 45. és 61. oldalon.

A Csongrád Megyei Tanács lapja. Kiadja a Csongrád Megyei Lapkiadó Vállalat.
Felelős kiadó: Kispál Antal — 87-3823 — Szegedi Nyomda — Felelős vezető:
Surányi Tibor igazgató.
Szerkesztőség: Szeged, Tanácsköztársaság útja 10. — Táviratcím: Tiszatáj Szeged,
Sajtóház. Telefon: 12-670. Postafiók: 153. Terjeszti a Magyar Posta. Előfizethető
bármely hírlapkézbesítő postahivatalnál, a posta hírlapüzleteiben és a Hírlapelőfizetési és Lapellátási Irodánál (HELIR), Budapest V., József nádor tér 1. — 1900,
közvetlenül vagy postautalványon, valamint átutalással a HELIR 215-96-162 pénzforgalmi jelzőszámra. Egyes szám ára: 16 Ft. Előfizetési díj negyedévre: 48, fél
évre 96, egy évre 192 forint.
Kéziratot nem őrzünk meg és nem küldünk vissza.
ISSN 0133 1167

TAKÁCS IMRE

Pilinszky emlékére
A légkondicionáló berendezésre legyen tekintettel. Hagyja a bőrét barnán, be is olajozhatja, hogy fénylő legyen. Meztelenre is vetkőzhet, de így
csak akkor nyisson ajtót, ha tudja, ki érkezik. Tapasztálja: állítottunk be
kvarclámpát, ültettünk növényeket, de hosszú idő után megtudhatja, hogy a
lakás szalagház egyik-ezredik fiókja-e, vagy kertben áll.
És inkább <nő legyen, mintsem férfi. Dudorosnak, mégsem kövérnek képzeltük el. Feketének vagy barnának, nem szőkének.
Vagy inkább férfi legyen, mintsem hogy nő! Akkor is feketéhez közelítő
hajú, szőrzetű.
Csak megöregednie nem lesz szabad, bár ebben a bezártságban úgysem
fog az élet magának érni semmit.
*

Almomban szebbeket írok, mint ébren. Valamikor festettem is álomomban, de azok közül néhányat ébren valóságosan is megfestettem.
Színtársulások voltak ezek a megfejthetetlen törvény szerinti elosztásban. A négyzetmilliméterek a foszló határvonalakon is megszabottak, bár dehogyis számítógépes eljárássál. „Oda még kell egy kis zöld!" — mondtam volna otthon a nézőmnek, de beszélhetek így ma is, még itt a városban is. A régi beidegzettségek sokára veszítik el az érvényüket.
*

„Itt minden fut" — szokták mondani az olyan ember házában, udvarában, aki nem Aakarta vagy nem tudta már kézben tartani a dolgokat. A kiegyenlítődésre váló hajlam nem csak a hőtanban érvényes. Minden tárgy a
természetbe váló visszábomlásra hajlamos, a növények és az állatok pedig nőnek, szaporodnak a maguk esze szerint. A kertemben a drótkerítést a rozsda
eszi, a fakerítést a nap, az eső, a bódém egy bizonyos idő lejártával magától
összedőlne, a szőlőm elburjánozva kénytelen lenne pár év múlva alkuba lépni,
küzdeni a magas növésű lágyszárúakkal és fűfélékkel. Egy oltárképet se kellett jobban regüláznia a megfestőjénék, mint ahogy a kertemet muszáj folyton
reguláznom. A természetes rend tiltásával egyfajta elvárt rendet kell fönntartanom.

3

Ha elunta magát, akkor válasszon ki a patkányméregnek
álcázott
rok közül egyet. Az ezüstkanalat az étkészletes fiók egyik rejtekhelyébe
Nem szabad meghalnia!

porcuktettük.

A Nyári vidámság melléklete
Kisiparos vegyész, vagy
vegyész-kisiparos,
akinek a munkájára hasonlít
gondolat-keresésem.
Talán ez u kánikulai fényesség is
desztilálja belőlem, hogy: Nem! Nem! Nem!
Nem kell! Valami nem kell. Mi az? — de nem!
Nem kell! — sok volt az élmény egyetlen életemhez.
Az élmény-túletetéstől hízik a haragom.
Céltudatos macerálókkal, kekeckedőkkel,
bájolókkal,
vacakolókkal és akadékoskodókkal volt sok dolgom.
Mért bukfencezzek át magasan, ahová simán
átmehetnék?
Nem kell a fórsriftos gonoszkodás! Nem kell, nem kell!
Nem kell a „bál kezemmel fogom meg hátúiról a jobb
fülemet"!
Nem kell ez a hazugság-fonadék — fényben — körülöttem!
Nem kell a szemérmesen fontoskodásba burkolt
barátságtálanság.
A bűntudat sajnálkozó mosolyba illegetése nem kell!
Ebben a nyárban se kell!
Ebbe a nyári vidámságba a finomított alattomosságok nem kellenek!
—
—
—
—
—

Lehet, hogy ez nagyon jó, kedves uram, de nekem nem kell.
Möglich, es ist sehr gut, mein lieber herr, aber ich brauche es nicht.
It may be, very good, dear sir, but I don't need it.
Mostcem őbimb, nmo 3mo ouenb xopoiuo, MOÜ dopozoű zocnodun, no Mbie ne uado.
Peut-etre, c'est trés bien, mousieur, mais je n'en ai pas: besoin.

Én hányingert kapok a maguk okoskodásaitól,
mert nekem a Mozartok, Shakespeare-ek, Viszockijok és Camus-ük
szebb és szomorúbb üzeneteket küldtek az ÖNÖK hazájából.

4

Töredék
El tudok már idegenedni
magamtól,
megkettőződött
ez a személy.
Az egyik
élhetetlenkedik,
a másik éi.
Ahogyan simogattalak
téged,
az a lényég,
és ahogy a simogatásomat te megérted.
Egymásnak esik a fű és féreg.
Elszomorit élvező
őrjöngésed,
mert én a te életed árán már nem élek.
Megfigyelek, szemlélődök és félek,
bár valódi félelemre énnekem semmi
Az idő biztos,
az út biztos,
csak az ahogyant
csúfíthatják,
csak az amiért lehet bűn és mocsok.

okom.

De képedet kitisztítják a csillagok.
Fekszünk egymás melegében — hím-állat, nőstény
Imitálva leharapom a vállad,
jó lenne meghalni benned
egyikünknek,
míg bök a melled,
míg el nem fárad az élet a
Ismeretlen

állat.

testedben.

szférákat járó szonda

lettem.

5

TÓTH BÉLA

Legényleltár
A gyulai gyógyfürdő meleg medencéjében üldögélünk. Ki-ki a maga baját,
csülkét, bütykét, ízületét, rándulását, hasogatását áztatja a vízben.
Senkit sem ismerek. Mindenki egyforma vénecske, görbe hátú, dongalábú,
sántikáló, szótlanul révedező velem együtt.
Korán reggel mellém telepszik egy korombélinek tűnő férfi.
— Szabad?
— Húszan is elférünk egy sorban!
Rám néz. Tarkójára kulcsolja kezét.
órányi idő is elcsoboghat, elmegyek a hideg úszómedencében egyet fordulni. Visszaóvakodom a melegbe, az én szomszédom mozdulatlanul ül. Szeme
nyitva, keze a tarkóján. Bekopogtatok hozzá, ahogy ő tette.
— Szabad?
— Mint régen — biztat, de a szeme sem rezdül.
Ez a kerítés. Szótlanságból megfonva. Nem illik átlépni. Gyógyulni jött,
most szívja magába az orvosságot.
Nekem is jó. Nagy gazú zajokból hoztam ide ropogó futóműveimet. A gyulai lábvíz mindig segített rajtam. Ennek érdekében aztán hallgatunk.
Dél körül ismerőse érkezik a szomszédomnak. Már a medence partjáról
bekiált:
— Kalász, te volnál az?
A szomszéd a kezével int igent. Ami azt is jelentheti, ne kiabálj, gyere ide
mellém. Az is bekövetkezik. Teli kannából zúdul úgy a víz, ahogy a szomszéd
ismerőséből a szó.
Valamilyen jogi csoportról, elmentekről, megmaradottakról, Ádámról, Éváról, meg a nagy körtefáról szalad a szó.
Emez nem válaszol. Mintha nem is hallaná a szóáradatot. Ám a szeme
nyitva, s érdeklődéssel néz a beszélőre.
Számomra ismeretlen nevek, esetek gurulnak elő, mint zsákból szétszaladt
diókupac. Hanem a szülőfalum neve is előbukkan. Számon bizsereg, hogy belekérdezzek. De nékem nem osztottak lapot. Hallgatok.
Elcsöngetnek bennünket ebédelni, szunnyadozunk is utána, aztán beleülünk
a vízbe. Szomszéd már benne nyakig.
— Dombiratosi? — kérdem.
— Ott nőttem föl. Ott jártam elemibe.
— Ismernünk kellene egymást.
— Ismerjük is — állítja a szomszédom.
— Én, nem haragszik, Kalász nevű családot, abból való gyerek cimborát
egy szálat sem ismertem.
— Nem csudálom. Otthon Kanász néven éltem.
— Akkor pedig Tóni vagy, Kanász Tóni!
— Ügy van — nyugtázta szavaimat a szomszéd, s kezet nyújtott.
— Az utcán százszor elmehettünk volna egymás mellett, én sem ismertelek volna meg, Tóni. Kicsit megerősödtünk, mákmozsár derekúak, hasban markosak, parton magasak lettünk.
— De míg ide alakított bennünket az élet, azért történt valami?
Q

— Mint mindenkivel, aki él.
Elemi után szétrebbentünk kenyérkereső szakmákat tanulni.
Elkerültem Orosházára kovácsinasnak, ott szereztem a segédlevelet, ott álltam be szakérettségisnek, onnét mentem a pesti jogi karra, azután az OVHnál dolgoztam nyugdíjamig. Ennyi. A lyukas mogyoró fél hajában elfér pirinyó
sorsocskám.
— Várjál, mert nagyon sebesen összecsomagoltál. Közben azért nevet is
változtattál. Olyat nem mindennap tesz az ember gyereke.
— Az igaz. Okom volt rá. Ahogy kezdett a mi világunk elurasodni, úgy
éreztem egyre inkább, hogy a nevem nagyon is hátrányos helyzetbe sodor. Mint
a varangyos békát, úgy kerülgetnek. A nevem miatt. Otthon és Orosházán
észre sem vettem. Te is tudod, otthon a kanász olyan tisztességes kenyérkereső
szakma, mint a kovács, a bognár, a szabó. A kanász disznó-, trágya-, pocsolyaszagú ugyan, a foglalkozások alján éldegél, mégis becsben. A kanászt otthon a
falusi kupaktanács évente választotta, ahogy a sintért, a kántort. Nem bízták
értékeiket érzéketlen emberekre. Ebben a hitben csöpörödtem.
Egyetem után a legalábbvaló kicsi ügyeket adták a kezemre.
— Jó lesz ez Kanásznak. Kanásznak való munka! Eltűrtem volna.
Egy lánnyal komolyan jártam. Szőttük-fontuk házassági elképzelésünket.
Utolsó éves koromban fügét mutatott. Megmondta, ő Kanászné nem akar lenni.
Még doktor Kanászné sem!
Nagyon fájt. Nagyon építettem rá a házasságomban. Lehet, hogy nem csupán a nevem tántorította el, talán más valakije is lehetett.
Keserű tapasztalatok parancsolták névmásításomat. így lettem Kalász. Viselője nem sok akad. Kalász meg mennyi! Családi kötelék nem fűzött hozzá,
őseim nevét nem tiportam le a névcserével, mert nem tudom hogy hívták őket.
Nem ismertem őket, szegényeket. Pólyás koromban kitettek. A Körösök csivircsavaros zugaiban megtalált egy gyulai kanász, bevitt az árvaházba. Életemet
tenyéren tette az apácák elé, de a saját böcsületes nevét nem tette mellém.
Mivel kanász mentett meg, a jámbor apácák ezt a nevet tűzték a pólyámra.
Antal-napkor esett, ezért lettem Antal.
Ismertem Kánász nevű megelőzött családokat. Nagybánhegyesi iparost,
mezőhegyesi csikósszámadót. Jóra való embereknek tudtam őket.4'Mi bajom a
nevemmel? Ennyi a mondandó róla. Nyugdíjas vagyok már. Unokáim vannak.
Sorsom a milliók sorsa. Mint a tiéd vagy a másé.
— Kérdezősködhetek?
— Bátran.
— Más lány vagy nőszemély nem akadt föl a neveden?
— Soha. Otthon Tóni voltam. Ha a teljes nevemet mondták, Kanász Tóni.
Jó, szájba illőnek éreztem, ahogy más is. Meg nem különböztettek miatta. Ezen
a néven én, az öreg Ürge Miska határcsősz lelenc gyereke a községi bíró lányának is játszópajtása lehettem. Elmehettem hozzájuk akármikor, úgy estem be
a kapujukon, mint akármi más eredetű, nevű gyerek
Szép kis lánykájuk volt a bíróéknak. Szelíd, mosolygós.
A szülék módosak, szorgalmasak. Amikor enni adtak, nem úgy lökték, mint
a kutyának, hanem mint a saját gyereküknek. Ha elszunnyadtam náluk evések
után, nem kergettek haza, hanem úgy fektettek le pihenni, ahogy a saját gyereküket. Az óvodába, ha úgy jött ki a lépés, kézen fogva mentünk a lánnyal.
Ügy jöttünk el.
Nagy munkák idején szülei örökké a határt bújták. Mi maradtunk a ház7

nál. Gyufa, tűzi készség eldugva, étel odakészítve. Egész nap gazdálkodtunk,
kisházasat játszottunk, nekivetkőztünk Ádám-civilre, vizsgálgattuk egymást töviről hegyire, aztán elölről kezdtük, amíg figyelmünk el nem fordult másfelé.
Tudhatták-e a lány szülei? Szó nem esett róla. Az én nevelőanyám félvak
volt már, a kolduskenyér-kereset irányába fordulva. Gyerekük sose volt. okításomban nem mutatott valami nagy járandóságot.
Miska apám vett elő alkalmanként.
Meleg nyarakon, ha a kamrási határ pocsolyájában feredőztünk, csőszi hivatala arra kormányozta, félrehívott, s bizalmasan mondta:
— Húzd föl a gatyádat te, kilátszik a bögyörő. Dugd el a gergőt, b a j a ne
lögyön. Elcsípi a gúnár, beleharap a mangalica. Nem köll a kimondhatatlant
mutogatni. Prasnya embör az olyan, akinek mindegy, kint-e, bent-e.
Nyáron az óvodába pöndölyben jártunk. Bokáig ért. Alul semmi. Csak éppen eltakarni a sejhajt. önfeledt játékaink közben a pöndöly följárt a nyakunkig. Minden kitakaródott. Volt vizsgáinivalója a gergölyősöknek. Nézegettük
is olyan megmagyarázhatatlan mohósággal, olykor a szelíd Horváth Ilonka óvó
néni vagy Baráth Viktorka dajkánk választott el bennünket érdeklődésünk képeitől. De a lányok sem röstelkedtek a mienket szemre venni. Bennük is m ű ködött már valami finom hajszálrugójú anker, amiről nem is tudtak. Az kotyogott az óvodásban, ébren tartotta az örök érdeklődést.
Óvodás korunkban találkozhattunk a szülők éjszakai mocorgásaival. Akaratlanul is figyelgettünk. Már akkor tudtuk mímelni az alvást. "A lányos és fiús
szülők abban a hitben, hogy a gyerök alszik, tették a számunkra érthetetlen
magukét.
Bíró lánya se lehetett rossz figyelő. Kisházas játékaink közben, amit ellesett, az a paréj bul rakott, kaporral befüggönyözött kunyhónkban terítékünkre
került, ahogy főztünk, tálaltunk, ettünk százfélét a szétdarabolt nyári almából.
Az volt a sült hús, őzláb, töltött káposzta. Csak annak kellett neveznünk, s az
volt.
ö igazította a kezem, ha a magam tapasztalatából még nem futotta. Ide
tedd, oda cirógass! Jobb volt, mint a betyáros játék, a zsivány os, a méta, a homokvárrakás. Tehettünk együtt akármit, kárt nem. A kárttévő még mélyen
aludt. Nem tudtuk,, hogy ahhoz nőnünk kell. Azt hittük, az csak annyi, hogy
odatesszük egyiket a másikhoz. Azt a bíró lánya sem láthatta, amikor a szülők
összetették, közöttük mi történik. Hogy mit mondanak közben, azt hallhattuk.
Miska apám, nem volt még ötvenéves, azt mondogatta, abban a tudatában,
hogy a lelenc alszik: uccu punná, sült szalonna! Fordulj asszony girincre!
Szegény nevelőanyám nyögve terülhetett szét.
Ha az óvodában más fölcsúszott pöndölyű lány kimondhatatlanját bámulom, Boris játszópajtásom ezt látja, semmi harag belőle. Ismeretlen fogalom.
A harag igen. Már ott is, akkor is. Uzsonnabontáskor megkívánjuk egymás ennivalóját.
— Adj egy falatot!
Ha nem ad.
— Megállj, mert többet nem megyek el hozzátok játszani!
Félelmes fenyegetés.. Legtöbbször hatásos.
. Szaladunk is szerteszéjjel, ameddig a lábunk győzi. Játszani. Nemritkán a
másik utcabeli bognárékhóz, mitőlünk egy trapp.
Óvodás korú fürge kislány a bognáréké. Anyja nem járja a határt, a lány;
nem jár. óvodába. Anci:mint a. dobozban árult baba. Fésült, tiszta, öröm. vele
8

játszani. A szülék segítenek benne. Az apa kistalicskát, kisszekeret, ásót, kapát
bognárol a kezünkbe. Kocsikázva, egymást húzgálva az utcára is kibogárzunk.
Uzsonnakor fehér epret, puha kenyeret ád a bognárné. Kezet kell mosnunk!
Térülünk, fordulunk, melegszik az idő. Anci leguggol, nincs rajta alsó, ami az
uzsonna előtti guggolásnál fehéren virított. Felém fordul, látom kimondhatatlanját. Tekintetével biztat: muti te is! Menjünk a szárkúpok mögé! Mutatom.
Elcsöndesödünk, ami föltűnhet a bognárnénak. Bizonyosan meglesett bennünket. De nem kiabál. Messzibbről szólítja a lányát.
Amikor újra visszajön Anci, rajta az uzsonna előtti alsó.
— Miért?
— Anyám nem engedi. Fél, hogy megfázok!
A déli gombóclevest, meg a kaporszószt bűntudat nélkül kanalaztuk a családdal együtt. Rossz tekintetüket sem éreztem.
Megint nekiízeledtünk a játéknak. Guggonülőset kezdtünk. Anci nem félt,
hogy megfázik. Hiányzott az. alsó.
Amikor átkerültünk az elemibe, fiúk, lányok külön padsorokba. Zárt rend,
zártabb öltözékek, pálcasuhogás, kutyaságokért deres az első padokra borulva.
Egyszer Krista Bandi komám, kertlábas cimborám, a boltos szépen öltöző,
kicsit el is kapatott lányának azt találta mondani:
— Te, Magdus, úgy nézel ki, mint aki egész éjszaka balinával aludt.
Fölkaptuk a fejünket. Magdus sírva fakadt. Ö nem aludt balinával, se senkivel. Az osztálynak tetszett a móka. Kórusban kiabálta: balinával aludtál,
balinával aludtál. Amikor jó, szigorú tanítónőnk belépett, Magdus már zokogott.
— Mi van itt?
A vigyázó válaszolt.
— Tanító néni, kérem szépen, Krista Bandi azt mondta Szűcs Magdusnak,
hogy balinával aludt!
— Az egész osztály harsogott!
— Kik mondták? Fő hangadók deresre!
Porolt a nadrágülep.
Az iskolaév akadályozta a tapasztalatszerzést. A nyár terített asztalt nyújtott, ahogy legelőt állatainknak. A legféltőbb szülő sem takarhatta el gyereke
elől a párzó galambokat, kácsákat, tyúkokat, libákat.
Viselkedésük mindennapos kérdés.
— Mit csinál a gácsér?
— Szereti a tojót. Ebből lesz a kiskácsa. Minden gyerekét összeszereti a
gácsér, meg a tojó.
— A kis veréb is így terem?
— Az is, a kiscsikó, a kisborjú, a kisbárány.
— Tán minket, kisgyerököket is így szeretnek össze?
— így valahogy.
— Muti mög!
— Korán lönne.
— Mikor nem lösz korai?
— Amikor a nyolcvankilós teli zsákot a válladra töszik.
— Akkor mög?
— Akkor sem.
— Mert miért?
:
/
— Addigra úgyis kitanulmányozzátok.
— Ha addig sem?
9;

— Aki addig sem, az nem is erre a világra való!
Az okításnak vége. Folytatódik a szájjal folytatott végtelen műveltetés.
Apját, anyjával, kutyával, lóval. Erre assza, arra assza mög, de széjjel!
Nem hagyja nyugton a gyereket. Mi az? Assza, assza.
Ezenkívül mindent láthatunk. Megmutatják a palántaültetést, a locsolást,
a gereblyézést, répaszedést, söprést, fonást. Ezt meg mondják, naponta százszor,
semmi láttatja. S mégis nagy baj, ha fölnőtt korunkig nem tudjuk.
Miska apámat nyöszethetem. Mesél.
— Volt egy jó család. Egy szem fiú csöpörödött benne. Megnősült, világszép lányt hozott a házhoz. A gazda látja, hogy a szép menyecske sápadozik,
savanyodik az idő múlásával. Dolgoznak, magukat nem kímélve, ennivaló is
bőven, pihenőidő se kurta.
Előveszi egy szem fiát, hogy nincs tán valami titkos különbözés közöttük?
Szóváltás?, mert a mönyecskének a lánykori mosolygó arca gödröcskéiből elapadt az öröm.
Hetek múlnak, semmi változás.
Előveszi négyszemest a menyecskét.
— Bánt-e az urad?
— Miért bántana?
— Szomorú vagy. Nevetős voltál.
— Semmi bajom.
— Szereted-é a fiamat?
— Ha nem szerettem volna, máshoz mehettem volna.
Az öröm mégis valahogy nem jelentkezett se a fiú, se a lány viselkedésén.
Bántotta az apát. Elővette fiát.
— Szeretöd-e?
— Mindent megteszek, szántok, vetek, a családomért élek.
— Este, mikor magatokra csukjátok az ajtót?
— Lefekszünk, alszunk.
— De hát közben. Az alvás, lefekvés között. Megcirógatod?
— Hát, mög hát.
Az apa szájára nem tudott kibuggyanni a megfelelő szó.
Látja, savanyodnak a gyerekei. Magát nem tartotta hibásnak. Megtanította
a fiát minden tudnivalóra. Ügy szemezett gyümölcsfát, ahogy búzát csávázott,
vetett, szépen kazlazta a szalmát, szénát, töreket, tisztán bánt a takarmánnyal.
Az apa nem győzte már cérnával. Se öröm, se vidámság, se unoka. Előszedi
a fiatalokat.
— Vetkőzzünk neki!
Nekivetkőznek. Az öreg simogatni kezdi a menyét. Az úgy tűri, mintha az
anyósa rántáskavarási tudományokat mutatna neki. Leheverednek a dikóra.
Az öreg szétterigeti menye kezét, lábát. Kővé meredten bámuló fiát nyugtatgatja.
— Nemb aszom, csak mutatom, ne félj semmit, nemb aszom, csak mutatom.
Miska apám azzal fejezte be a mesét; ezt nem szabad bevárni!
— De hát iskolában nem szólnak róla!
Otthon csak arra f u t j a : f ú j d ki az orrod, ne szipákolj, mások előtt ne vakargasd a sejhajt, szellentéseddel ne hangoskodj; ne böfögj, ne felejtsd eldugni
a böcsületöt! Ha lányoknak szólt az intelem, takard el a mirtuszt a világ
szöme elől.
10

Az elemi első osztályában tanultuk a tízparancsolatot. Ne paráználkodjál!
Akkor tudtuk meg, hogy az bűn. A leselkedés is. Ha véletlen látom, az is.
Leselkedtünk. Nyári öltözetű asszonyok alá bámultunk, megtudni, hogy az
milyen. Emlékezetből lerajzoltuk. Néha összeverekedtünk rajta. Ketten kétféleképp láttuk.
Aratás után tarlókon legeltettük kiszoktatott jószágainkat, az elemi nagy
szüneteiben. Olyankor miénk a csudálatos, titokzatos világ. Nem lehet vele jóllakni. Róla eleget tudni.
Játszunk is százfélét. Kisházasosat, orvososat. Mindmegannyi közelítés, vizsgálódási lehetőség. Bújócska a kukoricatáblákban. Avatások.
Gumikorcos gatyában járt a libapásztor fiú valahánya. Jött az újonc gyerek, aki tavaly nem járt ide, azt körbekapta a pásztornép.
Érdeklődtek, merre legeltetett eddig? Van-e arra sok jó lopni való dinnye,
szeder, sütni való kukorica. Váratlanul, huncut legényke lerántja hátulról az
ú j fiú gatyáját. A bokájáig. Ott áll tehetetlen pucérsággal az érdeklődők gurgulászó röhögése között. Akkora szégyen, a fiú elpityeredik. De következik a
vigasztaló avatás. Minden jelenlévő odajárul a dermedten ácsorgó fiúhoz, ki-ki
megköpdösi szánalmasan szégyenkező gergőjét, miközben szerencsekívánatokkal
illetik:
— Lögyön akkora, mint a községi bikáé!
— Lögyön fogódzkodó, mint a községi nagykan srófosa!
— Lögyön kantáros, mint a mezőhögyösi nagynóniuszé!
— Lögyön parancsértő, mint a rugóra járó bicska!
A fölavatott újonc könnyei között nevét, míg fölhúzza a bolhaszödő gatyát.
A köszöngetésekből a lányok sem maradtak ki. Jót kívánni, nem számit
véteknek.
.
Lovas kocsik hordták a búzakereszteket szérűre. A dűlőutak finom porában
öröm tapicskolni, zablakarikával, cserépdarabbal rónára vetőcskézni.
Egy jártas legényke fölkiált:
— Pisáljunk rónára!
Porban a víz szurokfekete nyomot rajzol.
Tülekedve sorakoztak föl a bajvívók.
Készülődésünkre a nagy legelő minden libapásztora látásunkra szaladt.
Ébredező szemérmünket a virtusság, a győzelem akarása elfüggönyözte. Az
imént sírás közben fölavatott leszek legény is nekiáll. A nézőközönség izgatottan szurkol.
— Ereszd neki!
— Szorítsad a bőnyéjit, akkor messzibbre hord!
— Húzzad magosabbra!
— Szíjjál magadba levegőt, feszítsed magad!
Győztesek, első helyezettek, másodikak, tizedikek kerültek elő a versengésből.
A mókát megirigyelték a lányok is. ö k is megpróbálják! Elképedések, hangos kiabálások.
— Maris, mög ne tödd, az életben le nem kopik rúlad a szégyön!
A másik:
— Én mög se nézőm!
A harmadik:
— Én ilyen tallóra többet nem hajtom a disznóimat
11

Hároman az elszántabb, fiúsabb természetű lányok közül, akik jobban
másztak fára, mint a legénykék, akik sebesebben futottak, mint a legjobb futó
fiúk, nem tántorodtak el.
— Engem másról úgy sem emlögetnek meg a büdös életben, mint tán csak
erről! Feküdjünk rónára!
Nekikészülődtek, eresztették.
Fölnőtt fejjel úgy emlékszem, már akkor is szánalmas versenynek éreztem
a lányokét. Nem tudtam megfogalmazni.
Megsemmisítőnek éreztem. Sajnáltam, ahogy a halálra szánt kutyát a sintér
kezében. Tudtam, utolsó útja szegénynek. De lehet, ezt utólag gondolom hozzá.
Mert a versenyzők mindegyike azért szépecskén családos anyává lett, s hozzám
hasonló kósza észjárású emberen kívül senki sem emlékszik már az ilyen haszontalanságokra. Vagy mégis? Csak nem beszél róla.
Csöpörödésünknek ebben a szakaszában magunkra maradtunk volna továbbjutásban, ha nálunk néhány évvel idősebb legénykefélék nem sietnek segítségünkre. Mindenre éhes mivoltunkban szívesen fogadtuk a leszek legények
barátságát. Kitüntetésnek tartottuk, ha lovas kocsijukra hívtak, ülhettünk mellettük trágyahordás közben. A gyeplűt a kezünkbe vehettük, kérdezősködhettünk a titkolt világ csínja-bínja felől, amiért ők apró kis szolgálatocskákat kívántak cserében.
Bunyec Jóska öreg cimborámnak tetszeţt egy galamblép tű nagylányocska.
Egyedül kapálta a megekézett kukoricát. Hajtottunk el a földje végén. Azt
mondja Jóska, kiáltsd oda neki: kaszni, gyere velem baszni!
Ennél piszkosabb rigmusok is kifértek már a számon. Hát a fölnőttek lakodalmi kurjantásaikban százszor tuskósabb szavakat traktáltak a menyasszony
elé, a fiatal pár elé, apa, anya, násznép füle hallatára, hahotájára, s nem sülylyedt el a világ!
Azt már akkor is tudtam, hogy nincs könnyebb a szónál, mert azt még az
ágyban is ki lehet mondani.
A lány a feje fölé emelte a kapát, megfenyegetett vele. Jóska meg úgy
tett, hogy a számra üt a szóért, hogy lehajít a kocsiról.
Egyiket sem tette, magában kuncogott. Meleg barátságban maradtunk. Kérdezhettem tőle. Hogy szerinte mit jelent ez?
A szíj ostort a kocsi oldalára szerelt bőrtokba igazította.
— Ezt jelenti. De hát hallod eleget.
— Hallani hallom, még sem tudom. Assza erre, arra, úgy potyog a faluban,
mint a sebes eső, de hogy az mi?
— Mástól nem kérdezted?
— Kérdeztem én Miska apámtól is. Mesét mond, meg hogy az állatok szeretete okozza a kis állatokat. Minden állatra mást mond. A ló hág, a tehén folyat, a koca görög, a kan búg, a csődör hág, födöz, a kakas cicörél. összevissza
beszél!
— Egyszerű az, de mégsem egyszerű. Tanyázik benne akkora jóság, ájulatos öröm, hogy a cselekvéspillanatban tán a világ is elbírna múlani fájdalom
nélkül.
— Te is csak hallottál róla.
— A te korodban én is fülelőztem. Aztán, ahogy bajuszosodtam, sajtolt a
kívánság. Addig ácsingóztam adonyi természetű asszonyi népeken, hogy egyik
szánalomból, csak anyád meg ne tudja, a másik okító szándékkal inkább, ahogy
mondta, jól bánogattak velem.
12

— Ez csak ennyi?
— A tövése annyi. De mondom, ha van mennyország, ez az.
— De ha annyira jó, mért olyan kevés?
— A jóból kevés köll. Ha az árokparton heverne, mint a bogáncs, nem is
lenne értéke. Mondjuk, nevezzük, támadjuk, kívánjuk minden pillanatban, nem
könnyű elérni. A természet sokféleképp tesz róla. Nincs értelme akárkivel, nem
is áll velem szóba akárki. Ha már valakié a nőszemély, az vigyázza, hogy más
ne örömöztesse vele magát. Hűségi kötelék fogja, eskü, egyhez való vonzás.
Aztán a szerelem gyümölcse, gyerek okozódhat. Betegség is útját állja. A tőle
való félés. A szégyen parancsa is örökké ott áll az emberek mögött. Meg a tisztesség, a tisztaság parancsa. Mert vágyik, vágyakozik a férfi éjjel-nappal. A természet annak is kikrétázza a határát. Nincs annyi erő, hogy vágya szerint se
vége, se hossza módra csak szeressen. Egy szerelem akármekkora lánggal loboghat, hogy az ég majd vargát ránt tőle, ahogy kilő a puskapor, a bicska becsukódik. Pofozhatod, súghatsz neki. Ö tudja bizonyos idő után az ébredést.
— Te is csak mesélsz. Mintha könyvből olvasnád.
Ilyen ismeretputtonnyal indultam inaséveimnek Orosházára. Miska apám
semmi szín alatt nem akarta a határcsőszi kenyérkeresetét rámtestálni. Ugyan
ennivalókban nem szűkölködtünk. Magunk között olykor büszkén kussolta le
anyanénémet, hogy az egész határ néki terem. Néha ötön vett, néha kapott.
Szemrehányást is, ha rajtafogták, hogy hordja a másét. Azzal védekezett: hiszen a pap is az oltárról él!
Egykori katonacimborájának, Fárosz György kovácsmesternek adott a keze
alá inasnak.
Jól kicsontosodott gyereknek serkentem föl, farigcsálónak, szerkezetekkel
babrálónak.
— Mi legyek?
— Kovács! Abban halálomig megtalálod a kenyeredet!
Nem iszonyodtam tőle. Otthon naponta megfordultam a kovácsműhelyekben. Amíg csak annyit bírtam, a szememen át szívtam magamba a műhely illatát, zsongását, nyüzsgését. Fújtattam naphosszat, hajtottam a kerekes fúrót.
Vidám, hötyke, sokat tudónak, erősnek, bírósnak láttam a kovácsokat.
Fárosz mester pedig országúti házban csüngette az üllőt a fiával. Munkája
annyi, amit csak elgyőzött.
Mesterem szempillátlan, sima képű ember volt, akinek a tűzi munka kiégette szőrhagymáit. Lehetetlent nem ismert. Fából vaskarikát varázsolt, ha azt
kívánta tőle az ipar. Patkolt, kocsit vasalt, ekevasat élezett, kereket ráfolt, lovat
ereit, gyógyított. Katonáéknál kitanulta a kurtsmidtséget, magyarán mondva a
gyógykovácsságot.
Vassal birkózott egész életében, ami őt is vaskeménnyé tette.
Egy szem Lajos fiával, segédjével úgy váltott szót, ahogy kóbor kutyával
beszél az idegen:
— A szemed folyjon ki, egyik a másiknak a lyukán, te szakma szégyene,
hát nem látod a magad két látó szemével, hogy az a sróf lekéreckedik az apjáról, hát kovács vagy te vagy kutyasintér? A szemed úgy folyjon ki, mint a
húslé, hát nem veszed észre, hogy annak a kapupántnak a kanija slikkes?
Velem, lelencgyerekkel senki sem beszélt ilyen bicskanyitogató hangon.
Lajos megszokhatta. Szerintem túlzott is az apja. Lajos szép munkákat eresztgetett ki a kezéből, de az apja úgy lehet, még annál is különbet akarhatott.

Elmúlt a szájból fúvó vihar a műhelyben, Lajos finomságosan fütyürészgetett. Fürgén mozgott, megfontoltan, haladósan.
Velem jóindulatúan bánt. Nem bratyizott, de ügyelte kínlódásaimat, s kérés
nélkül a segítségemre jött. Füstölt a fúróm, megmutatta mennyit fogassak az
emelőkerékkel. Ha eltörtem valami szerszámot, fogópofát, satuszárat, az apja
előtt magára vállalta vagy rendbe hozta, a mester látása előtt.
Próbaidős évem őszén Lajos bevonult katonának.
A gyakori kétemberes kovácsi munkához én még negyedembernek sem
jöhettem számításba. A mester a feleségét szólította.
— Vittor, bercire!
Vittor letette a főzőkanalat vagy ami asszonyi munka éppen a kezében forgott, a markába köpött, kapta a tízkilós nagykalapácsot, zuholta a fogóba szorított hidegvágót, amíg szabták a kerékráfot. A műhely minden porcikája remegett. A szerszámok összekocódtak, a fazonvas ablak üvegei fölcsilingeltek.
Szíjjas, vékony lábszárú, ráncos szájú iparosné asszonyság volt Vittor,
nékem mesterné gazdasszonyom. Az idegeneknek asszonyság, ahogy minden
iparosné asszonyság. Az inasok rádörmögték: üres a liszteszsák, asszonyság!
Ráfforrasztáskor is Viktor forgatta a nagykalapácsot. Suhogott a berci,
repült a szikra, forrott a kerékráf. Nem járt ki neki egy köszönöm, szépen.
Ö arcáról úgy szakadt a verejték, mint a mesteréről, aki az ötkilóssal adta a
ritmust, az irányzomot, a szakértelmet.
Annak idején, sose tudtam meg igaziból, a mesterem is kímélettel veszegethette föl a béreit. Tudta, hogy kell a tizenhárom éves fiúval bánni.
Látómtól vakulatig műhelyeltünk. Erőmnek megfelelő munkákat adogatott.
De azt tíz tetejével. Estére kelvén, mire vacsorához szólított az asszonyság, mint
a mákmozsárból kidűtött zúzalék, úgy estem a konyhabéli szalmazsákra. Bizony
nem gondoltam én lányokra, mirtuszkoszorújukra. Aludtam.
Volt a mesternek egy vasgyúró lánya. Magdus névre hallgatott. Egyidős
velem. Térült, fordult, jött a műhelybe. Csavarokat metszett, anyákat, kapupántokat reszelt körül, kovácsszegfejet cifrázott.
A kohótól, a tűzi munkáktól óvta az apja. Nem férjhez menendő lánynak
való! Hidegmunkákban örömmel foglalatoskodott. Sokszor magától bejött, kérdezte, mit segítsen.
Gyurka mester, úgy lehet, jobban örült volna még egy fiúnak, mint a lányának, de nem jajgathatott így sem. Csak az udvarlója miatt akadt néki ellenkezése. Nem szerette. Jámbor, szagos borbélylegény kerülgette Magdust. Legényes napokon beköszöngélt, a mester hátat fordítva morogta köszönését.
— Borbély, koszkaparó! Az is mesterség? Borotválkozni mindenki tud!
Mit érezhetett Magdus ilyenkor, nem látszott rajta. Előttem nem piszegte
meg az apja szavát. Próbaidős inassal pedig annyit sem komázott, mint a bátyja.
Szava annyi hozzám:
— Gyere önni!
— Eridj vízért!
A szeptemberi vásárkor megkerestek nevelőszüleim.
A mesterrel a patkolószín alatt váltottak szót.
— Beválik-é?
Játékos kedvű mesterem a műhelyajtó fölötti kormos deszkára mutatott,
amin fölírás: szokok.
— Ha legközelébb jöttök, és még mindig csak szokok és nem szökök, akkor
magatok is láthatjátok, hogy beválik.
14

Most még szokogat. Huzalma van. Csak el ne bízza magát!
— El ne kutyuljon . . . — sápítozott Ürgéné nevelőanyám.
— Köröm között tartom, ne féljetek!
Én nem voltam bizonyos a maradásomban. Néhányszor szökésre állt a lábam. Nem a kemény élet miatt.
Vittor gazdasszonyom reggelire egy csupor tejet, egy szelet kenyeret adott.
Ügy kopogott szemem az éhségtől, mint az asztalfiók.
Bizony nem a lányok kimondhatatlanjáról álmodoztam, hanem egy darab
szalonnáról, s otthon sült dudoros kenyérről. Hogy egyszer még abból annyit
ehetnék, amennyi belémfér. Délben egy tányér leves, egy tányér vastagabb étel.
Mikor mi.
Sokszor arra gondoltam, hazaszökök, telizabálom magam, s vissza. Negyvenkét kilométe oda. Vissza sem kevesebb. Lehetetlen. Ha ellopom a mester biciklijét, azzal sem járom meg estétől virradatig. S ha közben keres, ha rajtakap a
lógáson, kivág, a lábam sem éri a földet!
Lopjak a mesteréktől élelmet. A szabad kéményben lógnak az oldalszalonnák, a medgyesi kolbászok, sódarak. Inasnak ahhoz nyúlni kuss!
Meg is mondták az első napon.
— Azt öszöl, amit a kezedhöz kapsz, a tányérodra.
Növekedőben lévő gyerek, aki egyre nehezebb kalapácsokkal hadakozik
naphosszat, megenné a vasszöget. Okos, olvasott mesterem hogy nem tudja ezt?
A gyomrom nagy illetlenül kordult akkorákat, mint a zivataros nyári ég. Tudta
a mester, de azt is meg kell szokni. A maga éhségéről nem hallgatott. Olykor,
nagyobb, tikkasztó munkák után odaszólt a feleségének:
— Vittor, úgy megennék ezekből a gyönge kácsákból egy kis bezőtségelt
levest. Hallod-e, hékám, vérré válna bennem, mint cigánygyerekben a bontófésű.
— Azt ám, maj egy óhajtásért lepréúálom ezeket a kölökkácsákat, hát ittál
te, hogy ilyeneket beszélsz?
Fárosz mester örökké készen állt a huncutságra. Vittor elment a kertet
gyomlálni, ő meg kukoricaszemnyi vashulladékot tüzesített. A jóllakottságtól
szárnyuk alá tett fejjel szundikáló kacsafalka közé dobta. A kácsa falánk állat,
nem tud úgy degeszre tömekedni, hogy még ne enne. Fölugráltak. Heten nyelték le a halált. Kiégett böggyel nyúltak el.
Éppen jött be a gazdasszony, kötényében hozott egy kis zöldet a disznóknak.
Látja a kácsavészt. Ismerte ura vasakaratát. Inas fülének nem való kicsi átkot
suttogott: rdög búon abba a tokmány orrodba, hát csak nem bírsz magadnak
parancsolni?
Délre kész volt a gyöngekácsa-leves.
— Hasad lőtt a koporsójuk, ahogy akartad, hát akkor fogyasszad jó egészséggel!
— Sose hallgatsz a kérő szóra.
Ősszel az Ipartestületben nevelőszüleim jelenlétében megkötötték a tanoncszerződést. Jártam az inasiskolába.
Most is állítom, ha létezne pokol, s abból Orosházán eleresztenének százat,
azok nem tudnak annyi gazemberséget elkövetni, annyi pocsékságot, ocsmányságot, prasnyaságot elbeszélni, amennyit elkövet, elbeszél száz inas. Állítom,
nincs az a tavaszkor kiszoktatós disznócsürhe, amelyik annyit marakodna, mint
év kezdetén az inasok.
Szorult a lángosfülű, bodagmellű, a gacsajlábú, a szeplős, a vörös hajú, a
15

szelíd, a csöndös, a mosolygós. A hátbavágás, a farbarúgás, elgáncsolás, fölbuktatás, még csak aranyoskodás. Aki tűrte, azért kapott, hogy mért olyan muja.
Aki visszaadott, azt megverték, amiért neki áll följebb. Senki sem volt verhetetlen. így verődött össze egy-egy inasbanda. így derült ki a koma, a barát.
Karácsony előtti héten éngem is magába fogadott egy tíztagú inasbrancs.
Spiccer Hermán asztalosműhelyében seregelhettünk vasárnap délutánonként.
Tánciskolázni, falut csavarogni, kocsmát lesni nem engedték a mesterek.
Műhelyekben bandázgattunk. Az inasnak is lenni kell valahol! Vasárnapi műsorainkon főszerepet kaptak a lányok. Szóban. Ocsmányságban, prasnyaságban,
ismereteink kiteregetésében versenyre keltünk egymással. Az első foglalkozás
első kérdése: ki volt már nővel? De nem ám az anyjával a templomban!, mert
aki ilyen ugratással kezdi, azt úgy seggbe telefonáljuk, hogy taknyán csúszik
Tolnáig!
Világosabban: ki tukozott már életében?
Hosszú csönd után megszólal a vékonydongájú bokszfőző inas. Hajduskának
hívták. Lelkeli a büntetések előmutogatása ellenére, hogy őt egy lány, de már
pártaveszített személy, annyira szerette, ha összefeküdtek, az magára szíjazta,
s nem eresztette leszállni hajnalig.
— Na, hiszen, pont ilyen szúnyogcsődör kell is valakinek! Föl a lábakkal
fiúk! A bokszfőző gurít. Tán még fényképen sem láttál mezítelen nőt.
— Ha nem hiszitek, a jövő vasárnap délutánra idehívom. Valamelyik gyalupadon bemutatom tudásunkat, meg a szavam igazságát!
— Ki az?
— A Kamilla örömházban szolgál.
— Na, te ide akármi repedtsarkú riherongyot nem hozol! Ha megtudná a
mester, hogy műhelyéből, amit templomnak nevez, kuplerájt csinálunk, kitörültet bennünket az árnyékvilágból.
— Hát akkor hogy bizonyítsam be állításomat?
— Adunk rá alkalmat. Megjegyeztük, behajtjuk rajtad a mutatványt.
Maradtak a mesék. Hosszan tartó szerelmi összekulcsolódásokról.
— Hallottam olyan párról, amelyik nyolc napig egyhuztomban tötte a
magáét.
— Föl a lábakkal, gurítás ! A disznók búgnak legtovább. Fél napig egymásban tanyáznak. Alszik a kani kicsit a koca hátára két lábbal támaszkodva. Megmegszunnyad, a koca is megéhezik, lépdel legelnivaló után, de nem akadnak ki
egymásból. Az is fél nap. Nem nyolc.
— Te, faszkalap!
— Az mi?
— Koton.
— Az mi?
— Óvszer. Mekkora pofátok van. Beszéltek, beszéltek, a baszás ábécéjét
nem tudjátok!
Elhallgattunk, elpirultunk a szemre való hányástól. De csak annyira, mint
a fehér kutya. Kis szünet után gömbölyödött tovább a mocskosul szurkos fonál.
— Hallottam én olyan emberről, akinek a szerszámzatja becsukva is a térdekalácsát verte.
— Az semmi — tromfolt merészen a pékinas —, egyik segédünk sunderbankója a bokájáig ér.
— Igaz lehet! A mi szomszédunkban él egy szegény ember. Akkora dobverő16

vel áldotta meg a természet, hogy a felesége se győzi befogadni. Ősszel elment
az ember vele az Iritz termény-nagykereskedőhöz diót törni.
— Nem igaz. De amit most én mondok — szólalt meg először az üvegesinas —, az igaz.
Kifigyeltem hajnali ébredések idején a Csefkó-uradalom cselédkonyhájában,'
hogy az asszonyok früstökfőzés közben beszélnek. Kérdi egyik a másikat:
— Na, szomszédasszony, hát volt-e valami az éjszaka?
— Bolhafogás.
— Más?
— Máshoz nem gyújtunk lámpát.
— De azért szereti még a fingon füstölt kolbászt.
A kérdezett nem szólt a prasnyaságra semmit. A másik nem hagyta anynyiban.
— Biztosan magánál sincs vele semmi baj akármilyen vastag, csak jó hoszszú lögyön!
— Ugyan már szomszédasszony, nem az számít, milyen hosszú, milyen vastag. Pajkos lögyön! Az számít. Abban tanyázik hosszú ideig az a pirinyó öröm.
Nem is a mindennapos sült krumpliban!
Ételre fordult a szó. Valaki fölsóhajtott. Éhes vagyok.
A bandához szított egy szótlan cukrászinas. Néhányszor másnapos fagylalttal traktálta társait. Tésztareszledékekkel.
A cukrász parasztcsalád gyereke volt, magas növésű, görbe hátú, akit a
szülők nem akartak kapára sanyarítani, elállították az édesszájúak mesterségébe.
Vele huzakodtak ennivalóért. Nem fagylaltra, tésztamaradékra éhes a
banda! — hanem!
— Te, Petyi, tegnapelőtt disznóvágás volt nálatok! Mindennap nagykanállal
esztek. Mi meg lekváron, ciberén tengődünk. Hozhatnál egy kis disznóságos miegymást!
— Én a miénkből nem lopok! De megmondom, a hombárban találjátok a
friss kolbászt. Édösanyámék odavannak az ájtatosságon. A kertlábról beléptek,
ott van.
Szava nyomán három inas nyomakodott a pár házzal arrébb lévő Petiék
hombárjához.
Mikor megjöttek a lopott holmival, Petyi is megbámolta a csomagokat.
— Mind elhoztátok?
— Maradt egy szál, mert az már kilógott a kötényekből. Sajnálod?
— A kolbászt nem. A szüléimet. Elszomorodnak, ha észreveszik, volt kolbász, nincs kolbász.
— Megkoplaljátok?
— Majd levágnak megint egy süldőt.
— Akkor jó. Visszaadjuk, amikor nekünk is tíz hízó röfög az ólunkban!
A nyers kolbászhoz nincs egy falat kenyerünk, egy szem savanyúnk.
— Az összes többi kutyák is mind anélkül eszik a kolbászt!
Ettük is. Dunsztosüvegből lőtyöltük rá a vizet.
Ahogy kibékültünk a világgal, a kolbászlopó inasok nótára fakadtak:
„A három jó madár, ki mindig együtt jár, csak akkor kéreget, ha lopni
nem lehet."
A nótázást a jóllakottság hajtotta. Szájharmonikák kerültek elő, a molnárinas Lupovszkinak, meg az ékszerész Almásinak a zsebéből. Táncnótákat röpítettek elő a pofagyalukból, s a taktust lemezhátuljú szekrényen verte; hozzá
17

Domonkoş Gyuri, a szíjgyártó inas. Kész tánciskola. A hivatalosba minket nem
engednek a mesterek, a törvények. A táncot is a magunk emberségéből kell valahogy megtanulnunk.
Megy a keringő, a foxtrott, a cselszton. Tipródunk egymásba fogódzva. Tudtuk a tánc a szerelem előszobája. Fontosabb a lábmosásnál. Törvényesen kaphatjuk a réven kezünk közé a nőszemélyt. Hozzányúlhatunk. Milyen bolond a világ! Tánc nélkül nem nyúlhatunk.
Lánytestvéres inastársaim tudtak táncolni. Ök a táncmesterek. Jártuk. Volt
akkora por, egymást alig láttuk.
Éppen egyéves inasocska voltam, már önállóan kovácsoltam a szalmahúzó
horgokat, ásó-, kapaköpüket, talicskavasalásokat. Mesterem parancsára házakhoz is eljártam ólriglit, istállóajtóra való pántot fölvasalni, amikor odatámít a
faluszerte ismert csirkekofa, hogy leesett sarokvasáról a kamraajtó. Valaki mesterelje meg a baját.
— No, gyerök, szaladj! Egyik lábad itt, a másik amott. Szedd a szerszámot össze.
Meginasoltam a kamraajtót, másnap megint ott tipródik a kofaasszony, hogy
most meg a vödör szabadult le a béklyóról, az a víz alatt, ustorfa a levegőben.
Víz nélkül nem élhet meg a sok elszállításra váró csirke.
— Na, Tóni, szaladj.
Szaladtam. Mindig sürgős volt a dolgunk.
Nagy határi munkák idején tört, szakadt az iga vasalata, koptak az ekevasak. Üssed, vágjad, ne kíméld magad! Nagy utakon járó fuvarosok, mentek át
Orosházán, éjszaka évadján is fölzörgették a mestert. Húzzon ráfot, patkoljon
sánta lovat, forrasszon tengelyt.
— Na, Tóni, szaladj Zsuzsa nénéddel, tödd vízre a vödrit, de egy lábad itt,
ott a másik!
Kicsáklyázom az elbuggyant edényt, bilincsbe verem, indulok. A kofaasszony kofaköténye teli papírpénzzel. Kihúz egy akkoriban járni kezdő ú j ötpöngőst, a kezembe nyomja.
— A mesterrel számoljon, ne velem!
— Számolok a mesterrel is, ez a tied, tödd el! De gyere be a házba, eladó
lányom van, ne vesd meg a kínámat!
— Dologidőben úgy nem ülhetek én lányos háznál, ahogy lánytalannál sem.
Betérítgetett. Mákos, diós tekercsekkel kínált, Zsuzsi lány hozta az innivalókat. Fehérpálinkát, kevertet, bort, szódát.
Ej, így magamban, jól megy kofáéknál! Zsuzsi úgy röpdos körülöttem, ahogy
zöld légy a dög körül. Szurtos kovácsinasi eszemmel föl nem foghattam a nagy
tüsténtkedés okát.
Idő múltán a kofaasszony megint a mesterem nyakán.
'— összetörve jöttek vissza Pestről a csirkeketrecek. Szállítani nem tudok.
Sarokvasakkal kéne összeeszkábálni!
Morgott Fárosz Gyurka, hogy annál sokkal fontosabbra várnak itt régi kuncsaftjai. Azoknak kalapál, nem pitty-potty munkákra pazarolja a drága. időt.
Mégis:elindított a szögletvasakkal, szerszámokkal, mert a munkáját soha senkitől meg nem tagadhatja, ö t azért találta ki az élet, hogy ott kalapálja a bajt,
ahol kívánják.
— Eridj, Tóni!
A vasalás vége bemenés, trakta. A lány térítgetett a tisztaszobába.
— Nékem szaladnom kell hazafelé! A műhely kitakarítása nélkül vacsorát
18

sem kapok. Mindenféle szerszámnak éjszakára polcon a helye. Ha vaksötétbén
nyúlunk érte, humott szemmel is ott leljük, ahol annak a parancsolt fészke.
Ez szentírás!
— Akkor ugorj haza, takaríts föl, rámolj össze, gyere vissza!
— Küldés nélkül én a házból este a lábam ki nem tehetem!
— Ennyire vigyáznak rád? Persze, nekik is van egy eladó lányuk. Annak
tartogatnak!
— Eszük ágába se jutok e tekintetből. Komoly udvarló jár hozzájuk.
— Nana, jó kovács több vasat tart a tűzben! Minden lányos szülő gondol
az ilyenre. Nem egy legényre, többre is kihajítják a pányvát. Te meg tudd mög,
tetszői a lányomnak! A szömedbe mondom, mert igaz.
— De hát nem ismer?
— Lát eleget az inasiskolában.
Szaladtam hazafelé műhelyt rámolni. De a kofaasszony hetednapra megint
talált kovácsnak való munkát.
— Kitörte a disznó az ólaj tót!
— Eridj, Tóni, szaladj, Tóni!
Odamegyek fölszerszámozva. A kofaasszony hangosan kuncog, hogy rászedte a mestert. Nincs semmi munka, de az itt töltött időmet kifizeti neki.
— Nem sokszor lehet ám a Fárosz Gyurkát becsapni!
— Várjál, mert nagyobb szöme van a találkozásunknak. A lányommal akarlak összeigazítani:
— Hiszen már ismerjük egymást!
— A múltkori kínálásunkból sem ettél. Nem szereted a diós debedurdát?
— Nem sok alkalmam volt még megútálni.
— Hát ha ezzel a szép lánnyal kínállak, ahhoz mi a szavad? A múltkor is
a szemedbe mondtain, hogy tetszői neki, most előtte is megújrázom. Szép is,
szűz is, dolgos, ügyes, jobb feleségnekvalót sose találsz nála!
— De hát Zsuzsa asszony, hol vagyok én a feleségesedéstől? Most közelít
a második évem vége.
— Hát majd szépen megvárjátok egymást! Ilyen virágszálat nem találni
minden bokorban.
— Sok víz lefolyik addig a Tiszán, mire én asszonyra gondolhatok.
— Na aztán? Addig is élhettek szerelemben, eljegyözködésben. Én majd
vigyázok rátok. Beteremtek mindent, az égegyadta világon, azért mert kacskakezű, lenézett kofaasszony vagyok! Az eszemre nem sántítok. Nézd meg a lányomat! Ilyen portékát nem árulnak a Divatcsarnokban. Van ennek mindene!
Fölhúzta Zsuzsa szoknyáját, a kombinéja is kiféhérlett.
Az meg úgy állt előttem, mint kisboci a vásáron. Alkudoznak a bőrére, nem
érti. A fülét csapkodja, előre; hátra! Zsuzsa érti a szót, meg sem mozdul. Engem
ver az izzadtság. Pedig mozdulatlanul ülök, mint árokparton a tuskó.
— Ugyan lányom, hányd le magadról a gúnyát, táncolj egyet Tóni előtt.
Tudod úgy, a sleppentyűset, a cirkuszi táncosnő se különben.
Zsuzsa szép rendben leteszegeti ruháit, a vetett ágyra teregeti, aztán karjaival a levegőbe túr, ahogy liba emeli ki a nyakát a szárnyai alól. Fordul,
s közben feketén mohodzó hajlatai rámcsillognak. Akár a kovácsszurok.
Szám is kiszáradt. Elindult bennem a vágyakozás mézcsöppje. Csurgott a
lábam szárán. Be sem fejeződött a mutatvány, a kofaásszony biztatott.
— Ettől kezdve, ha akarod közelébb is mehettek egymáshoz. Majd én vigyázok rátok, mint a gyertyalángra. Éngem se a gólya költött, ismerem a férfi ter19

mészetét. Ilyenkor már hányja a hiccot, akár a tüzes vas. Neköd is, biztosan.
Vödd ki, tödd oda. Majd én vigyázok rátok!
Kinyitotta Zsuzsa stafírungosszekrényét.
— Ez mind az övé.
Kivett egy sárga frottírtörülközőt.
— Ezzel becsavarom kupakjáig a kimondhatatlant, töhetöd oda. Jegyösök
elélnek ám ezzel az esküvőig. De milyen jó. Mégis fehér ruhában állnak az oltár
elé! Vigyázok én rátok! Ne féljetek!
Szégyen-e vagy sem, én úgy elszaladtam a kofaházból, hogy a félkilós kalapácsot is ottfelejtettem.
Másnap hozta el a lány. A pénzt odaadta a mesternek, s mutyiban letette a
kalapácsot. A fülembe súgta: — Eljöhetsz mindennap. Éjszaka is.
— Nem ígérek semmit, de azt meg is tartom.
— Meg ne bánd!
Elment. Mit bánjak? Még a bajuszom sincs sehol. Némelyik inastársam már
subickolja, keni, biztatja, sietteti a legényedést.
Mesterem az aratás előtti munkaapadás napjaiban hazaeresztett szüleim
látására.
Lüktetek Bánhegyesről az apostolok lován. Falum határában, dűlővégi forgókban cimborák, barátok kapálnak. Forgács Laci rámkiált:
— Te vagy az, Tóni, osztán karódzik-e mán a pöcsöd?
Mivel így kutyafuttában mit is kérdezhetne ennél fontosabbat. Ő tölti a
kukorica tövét, én meg lábalok hazafelé. A hasam is hajt.
Estére kelvén arra bent bandázunk, ami azt jelenti: a kocsma körül. Nem
belül. Oda 18 év alattiaknak kuss benyitni. Inasnak duplán kuss.
Fejünk fölött ég oszlopos üvegkalitkában a petróleumlámpa. Az a közvilágítás. Jó hely. Szeretünk körülötte. A leszek legénykék innét nézegetik a világot.
Fontos kérdések zúdulnak rám.
— Hogy vannak azok a repedtsarkú, bárcabitorló orosházi kuruckurvák?
Tudod-e?
— Nem tudom, mert nem én patkolom őket.
— Egy szöget se ütöttél még beléjük?
— Tán az ördög nem húzta még pöcsödbe a drótot?
— Lovat ereltél-e már?
De nem csak a szó jár körül. Csillogó üvegben lötyögő pálinka is kézről
kézre.
— Húzd mög!
— Nem kívánom. Aludttejet vacsoráltam.
— Akkor is igyál, puligáter pulicka trizsa lötty, mert rögtön kanni vircu! —
kedveskedett velem Tyityira Lajcsi, drága jó cimborám, aki halandzsanyelven
legjobban tudó embere gyerekkoromnak. Szava biztatást jelentett.
— Igyál, ne törődj vele! Fizette a tavalyi bíró! Iszik mostanában, akár a
gödény.
Mintha megidézték volna, közénk lép, kezel mindannyiónkkal, invitál az
ivóba.
— Maga tudja igazán a törvényt. Mi még nem mehetünk.
— Velem jöhettek!
Beülünk, óriási megtiszteltetés. Kis üvegekben előttünk az ú j borítás. Záróráig szopogatunk, aztán együtt neki a sötét éjszakának. Nóta:
„Édes falum határa, határa.
20

Itt hagylak nemsokára, sokára,
Fölnyergelem lovamat, sej, a lovamat,
Itt hagyom a falumat, falumat."
A bíró azt mondja: — Megállj, ezt a te kedvedért danolják.
— Lehet.
— Hazahúz a szíved?
— Nem tagadom.
— Borisunk után. Ebben bizonyos vagyok. Mondd az igazat. Nem lehetnek
rossz gyerekkori emlékeid utánunk, Borisunkról se.
— J ó l megvoltunk, eljátszogattunk, örökre az emlékezetemben maradnak.
— Ennyi? Nézd, te is tudod. Egy szem lányunk van. Kicsi vagyonkánk,
annyi a gondunk, hogy jó ember kezére bízzuk. A szemünk fényét. Nem jár senkivel. Soha sem járt. A kisujját se hagyta megfogni senkinek rajtad kívül. Rád
vár. Nekem megmondta. Táncoltatják a lakodalmakban, bálakban, de maga
mellé, hazakísérni sem ereszt senkit. Összepászolnátok. Nyithatnál műhelyt, van
hozzá töhetségöm. Szépen, ahogy a többi, szülőszárnyunk alatt elboldogulnátok. Na?
— Gábor bátyám, én ilyenre gondolni sem merek. Kölök vagyok, bizonytalan a sorsom.
— Tudod mit, gyere be hozzánk. Ne hidd, hogy az ócsó pálinka beszél belőlem.
— Éjfél után fölverni a családot?
— Mögharagszok, ha be nem gyüssz!
Az álmából kivert bírócsalád olyan asszonyos szelídséggel nézett, ahogy idegen kutya iránt is megenyhülnek, ha megtudják kié.
Ügy ültem le, mintha tűpárnára ereszkedtem volna. Odakint a komáim zsezsegve vártak vissza. Hazakísértek az Ürgelyukig. Nótával. Tán nem is minden
célzatok nélkül:
„A falusi bíró lánya fekszik fehér ágyában,
Kilenc orvos áll előtte, egy sem tudja, mi baja.
De édösanyám, ha möghalok, mindenemet magára hagyom,
Azt az egyet, kit szerettem, jaj de nagyon sajnálom."
Cimboráim többet tudhatnak a bírócsalád elképzeléséről, mint én, lebeszélő
nótával tettek vizeslepedőbe.
„Megdöglött a bíró lova, nyúzza meg a bíró maga,
Dáré, dudáré, rúzsám szeretsz-e, nem!"
Inasbrancsunkban szavas embernek számított Karát Karcsi. Durst úr cipészműhelyében öreginaskodott. A hatemberes suszterájnak kimagasló embere. Minden reggel hattól, ahogy leültek panglijaikhoz a segédurak, közéjük a mester,
Karesz az első betűtől az utolsóig felolvasta a Függetlenséget, a Friss Újságot, s
mikor megjelent, az Orosházi Kispiszkost. Hallgatták olyan áhítattal, a politikus
csizmadiák, mint hithűek a templomi szónoklatot.
Kareszt Szattyánnak csúfoltuk, mivel a bőrök közül kezdő korában mindig
azt emlegette.
Szattyán a kor politikusait úgy ismerte, mint inastársait. Nevüket közénk
hordta a száján. Ritsmigli, Kemál Artatürk, Lord Halifax, Darányi.
Tárgyalásaik sorát, okát, eredményét az inasi gyülekezet elé borigatta. Eljárhatott a Földmunkások Egyesületének a könyvtárába, a mester nevére hozhatott ki könyveket.
Szattyánéknál felerészben már az olvasottak, a pocsékságokkal vegyesen te21

rülköztek elénk. Karát Károly verseket írt. Talán á genfi Népszövetség örök hírlelésének hatására.
. ' •
Olyan, suszterdikiccsel inasmódra összefarigcsált versezetek, voltak, aminek
foszlányai az emlékezetembe szorultak.
„Nemzeti nagy étteremben délebéd van készülőben,
Díjak is lesznek kitűzve, lósegge cérnára fűzve.
Szibariták fasza főzve, megszorult fing agyvelője,
Árnyékszékből kifogott rák, egy lefosott pepita nadrág.
Taljánóktól elfogott húgy, melyből mindenkire öt-öt liter j u t . .
A politikusok neveinek fölsorolásával huszonhat strufliban előtárva, hogy
mi is folyik a népek fölötti tanácskozásokon.
Száraz szellemi takarmánynak számított. Kanyarodtunk a prasnyaságokhoz.
Szattyán vezette a szót.
— Annyit mondjuk, még sem tudjuk, hogy a pöcs, picsa szavunk édöstestvérek. De még a pecsenye, pecsét szavunk is rokonjai lehetnek, mert mindegyik t ü zesen teszi a magáét. Sok zavart még el kell oszlatni. A picsa szavunkat több értelemben használják. Picsa akkor, ha nem pina. Ha lánynak így nevezik a kis
aranyosát, akkor annak már lűttek. De hányszor.
Ha férfira értik, hogy a picsájába rúgnak, nem azt jelenti, hogy a komagyűtőjibe, vagyis a nagylomposba, hanem, hogy seggibe rúgnak.
A tudálékos szóboncoláson elálmélkodtunk ugyan, de tenni nemigen tudtunk hozzá.
A méreteket már Spicceréknél elősoroltuk. Inasi törvényeink szerint ismétléseket a nótában sem tűrtünk. Maradtak a kimeríthetetlen virtuskodásokról
szóló történetek.
— Ismertem egy embert, annak egyik ismerősének olyan erős szerszámot
cövekelt lába közé a természet, hogy ágaskodásában ráakasztott egy teli vödör
vizet, vitte, hogy ki sem löttyent!
— A marhája, hát arra való az?
A másik tett hozzá.
— Az semmi. A Senkiin cirkusz akrobatája, külön zártkörű rendezvényen
kilencfogú létrát egyensúlyoz a fasza högyin.
— De, mivel villanyozta oda a dóiét, hogy aláálljon? Parancsra n e m é r t az?
— Hát mindig van a közönség sorában arra vállalkozó nőszemély, aki föltámolyítja. Kis ciróka-maróka, áll a mutatvány.
— Mindben meg van az az erő, csak tudni kell előcsalogatni. A mutatványosok úgy tréningeznek vele, mint a súlyemelők. Mindennap, mindennap.
— Á, erősebb annál a pina.
— Ne hazudozz, te, mert elverünk, ha i t t e n . . .
— Hát hányszor halljátok, hogy azzal a legerősebb kanembört leverik a
lábáról!
— Az csak olyan beszéd. De hát.
— Mi de hát, mondok rá példát.
— Ki vele!
— Az orosházi határ nagyszikjén csikós, juhász, gulyás élt számos barmai
között A csikós a gulyást, a gulyás a juhászt alábbvalónak tartotta magánál
mindenkoron. Ám az élet szelídült, nem mindig fokassal döntötték el, ki a fölöttébbvaló. Vetíködtek.
A gulyás, meg a juhász egy évben együtt szomszédolták; légelőiket. Versenyre keltek, hogy ki tudja egy nádszálon legtöbbször megsütni a früstökre
22

való szalonnáját. Mert ahhoz érteni kell, de nagyon. Fogadást kötöttek, amire a
gulyás föltett egy elválasztott bikaborjút, a juhász egy kisfias birkát. Nagy
tétek.
A nádszálakat megjegyezték, hogy csalni ne lehessen. Elkezdték egy hétfői
napon a nádnyárson való szalonnasütést.
Csütörtökön a juhász már látja, hogy nagyon szenesedik a nyársa. Jó, ha
hétfőig kibírja. Vasárnap reggel, ahogy szokott, bejött a faluba tisztálkodni,
családot látni, míg a kisbojtárja ügyelte a nyájat.
Szépséges szép, urát szerető kedves felesége volt a juhásznak. Látja embere
szokatlan szótlanságát. Kérdezi, hogy nincs tán baja?
— Á, semmi.
— Fogy a legelő, lesántulnak, döglenek a birkák?
— Á, dehogy.
Hanem milyen az asszony? Kivallatta az urát a fogadásról, s hogy buktira
áll, mert a röggeli sütéskor bizonyosan tűzbe pottyan a szalonnája. Akkor pedig
elmögy az anya a kisbáránnyal, s a bikabornyú is más istállójába kerül.
— Hacsak ez a baj, egyet se búsulj, ember pajtás, mert majd megorvoslom
én a bajodat.
— Bele ne szólj, asszony pajtás! Nagy szégyen lenne!
— Nem szólok én semmit. Hanem, hétfőn, mintha váratlan lenne, mire ég a
szalonnasütő tűzetek, én is ott leszek. Aztán majd látjuk a többit.
Ügy is történt. Éppen nekiültek szaíonnasütni a vetíködő pásztorok, amikor, de szépségesen kipöttyenve, ünneplősen, ott termett a szép juhászné.
Ajánlkozik, hogy ő is süt magának. Az úton kegyetlenül eléhezett.
Tartalék nyárssal teli volt tűzve a szárnyék korca, választott egy nádat, fölszalonnázza, odatelepszik a tűz mellé kucorodva, szemben a gulyással.
Forognak a nyársak. A gulyás szeme is, akár a sublótgomb. A tájképet takaratlan hagyta a szépasszony annyira, a napsütés is kikukucskált belőle. A gulyásnak a szája is tátva maradt. A nyársa lángot fogott, szalonnája tűzbe potytyant.
Mérgesen ment a gulyához, kötőféken vezette oda a bikabornyút.
— Mekkora az erő benne. Mi?
Szattyánnak sokfelé elterebélyesedett a figyelme. Egyik vasárnap délutáni
inasbandázás végén azt mondja:
— Kanász Tóninak is százat kéne vágjunk lábszíjjal a vastagabb végére.
Eltitkolta előttünk a kalandját.
Néztük értetlenül valahányan.
Csirkés Zsuzsa kofaasszony báli cipőt rendelt a mesteremnél. Beszél, beszél, hogy a lányát némelyik legény már szabad prédának nézi. Legutóbb ez a
Fárosz inasa is, eljött kútustorfát fölbilincselni, ők meg, ahogy az iparosfélével
bánnak munkája végén, behívták, kínálták. Fölette az összes diós, mákos debedurdát, megitta a fehérpálinkát, a kevertet, a bort, lányról lerángatta ruháját.
Éppen nekiállt a nagy mocskos szerszámjával, amikor beléptem. Hallott már
ilyent, mester úr, hová süllyed a világ?
Mi igaz ebből, Tóni?
— A fordítottja. Ügy akartak meglépezni, ahogy a csízmadarat szokták.
— Akkor pedig megtanítjuk őket kesztyűbe dudálni! Ha nekünk, védtelen
inasoknak, akár a kofaasszony révén is, ád a világ egy igaztalan pofont, két tetejével fizetünk vissza! Nem hagyjuk, hogy legyalázzanak!
— Vénasszony szájának, kisgyerek valagának nem lehet parancsolni!
23

— Csirkés Zsuzsa kitesz hat Falukatát. Ha elereszt egy hazugságot az megjárja egész Orosházát.
— Fessük be a háza táját árokvajjal! Lányos házon nincs annál nagyobb
gyalázat.
— Azután egy szakajtó záptojással teliverjük, hogy ne egyszínű legyen.
Lösz miről csárogjon.
— Nem tűrhetjük, hogy csúfot tögyenek velünk. Mindig visszapofoztak az
elődeink is a világnak. Nem lehetünk hitványabbak!
ö t éve Kocina suszterinast leventefoglalkozáson ok nélkül szájon vert egy
oktató. Továbbszolgáló géhás tizedes volt, innét a kaszárnyából. Visszaadni nem
lehetett neki szemtől szembe. Azért börtön járt. Az inasok összefogtak. Ha a pékműhelybe ment, extranadrágján akkora kovászfótot vitt el, akár egy békebeli
lavór. Ment a lakatosműhelybe, zubbonyán tenyérnyi olajfoltok. A pucerájban
kénsavat spriccentettek a köpenye hátára. Mikor vetné le otthon, darabokban
hullik le róla.
Elgondolkozhatott a pasi. Mitől éri úton, útfélen ennyi kár és baj. Szelídülgetett. Már nem kiabálta a kurva anyjukat, de mindennap kapta az áldást. Elkéredzkedett Dunántúlra.
— Az se volt valami híres munka. Alattomban!
— Amilyen az adjonisten, olyan a fogadj isten! Az nincs a leventetörvényben, hogy üssön bennünket akármelyik pállot szájú. Még ha katona is.
Másik eset. Már a mi inaskodásunk idején, Zsalus Micus rézműves inas a
Bodzási utcában elemelt egy kisebb görögdinnyét valami ácsorgó lovas kocsiról.
Megfogták, a fél utca összeszaladt, dagadtra verték. Este ment az inasok bandája,
visszapofozni!
Akkoriban parasztházaknál a tyúkféléket élő fákon hálatták. Eperfákon,
diófákon éjszakáztak a tollasok. Kifigyeltük. Göröngyre legények. Este tízkor
meghajigáltuk a bűnös utca tyúkos fáit. Lett akkora kotkodálás, vertyogás, nem
aludtak a gazdái. A vaksi tyúk nem talál ülőjére. Egész éjszaka kiabál.
Harmadnap megismételtük. Ráadásnak sorba vettük az utca minden házának kapukilincsét. Fáradtolajos szurokkal összekentük.
Mesterem fia, Fárosz Lajcsi leszerelt. Egy hónapot dolgozott velünk abban
a tudatban, hogy na, ez is letellett. De aztán újra bekívánták. S nem tudom
hányszor, ahogy a háborúba belekeveredtünk.
Már fölszabadult kovácslegény voltam, amikor újra hazatalált.
Azt mondja a mester, nézd, Tóni, alig van szenünk, vasunk, három embert
nem tudok ellátni vele. Neked kitellett a segédségből énnálam. De betudlak a
rostagyárba. Idomkovácsot keresnek. Ott megtalálod a kenyeredet. Nem volt
egymással kocódásunk, váljunk el barátságban.
Az meg akkor hadiüzemnek volt kikiáltva. Katonáknak tábori pékkemencéket, rostákat, szelektorokat csináltunk. Tizenöt vasmunkás, meg tíz festőlány
dolgozott a rostásoknál.
Kis pénz, napi tizenhárom órás tűzi munka, szállás egy féltetejű vasraktárban a gyáracska udvari zugában.
Egyre beljebb lábaltunk a háborúba. Mesterem fiát kivitték a frontra.
Nyüzsgött Orosháza is a katonáktól. Ott volt a vépo, ami vasútépítő osztagot jelentett, és keretében póttartalékos öreg embereket tömködtek. Ott volt
a fogatolt vonatosztag, ami lovas kocsikból, szállító, szomorú sereget jelentett.
Az utcán táboroztak, tipródtak a roggyant inú, örég krampuszok katonának
álcázva. Minden kovács hadimunkát kapott s szenet, patkóvasat.
24

Egy katonaló 44 elején a mesteremet úgy hókon rúgta, hogy már a kórház
is kiadta meghalni. Jött tőle a szóbeli üzenet, hogy menjek el betegágyához.
Rostagyári fájront után odamegyek. Éppen észnél volt, megismert, szőrtelen
szemhéjaival a fejkötés alól kipillogva. Azt mondja:
— Tóni gyerököm, látod, nem tudnak énrajtam segíteni, akármikor bekoppan a szemem, hallgasd meg legeslegutolsó kívánságomat.
.Vödd el a lányomat feleségnek! A tű, a fakanál úgy áll kezében, ahogy a
kalapács, meg a fogó. Én nagy megnyugvással fordulnék az árnyékvilágnak, ha
rendben tudnám a lányom, Vittorom sorsát. Lajcsim se ád magáról hírt másfél
éve. Möghalhatott szegény.
Vödd el a lányomat, jól jártok egymással. Az utolsó galacsindúró bogár is
azért hengörgeti a szarlabdát, hogy utódjairól...
Becsukta a szemét. Két napig még eszméletlenül feküdt. Meghalt. A temetésen egykori tanítványaival fölsorakozva vittük vállon a koporsóját. Nem kellett válaszoljak.
A háborút megúsztam katonaruha nélkül. A hadiüzem fontosnak tartotta
mentesítésemet.
A gyári lányok, asszonyszemélyek huncutkodtak velünk. Velem is. Nem
mintha én lettem volna a világ szépe, okosa. A háború elvitte a legények elejét,
ahogy a kesergő katonanóta tanítja.
Nyílt kínálkozások, fogócskázások, etetések hívogatások naponta. Kinek,
kinek.
Csak egy éjszakára, egy táncra, egy órahosszára!
Elég későn ébredtem rá, hogy nem valami nagyvérű mezőhegyesi próbacsődörnek születtem. Én attól nem sokát szenvedtem, hogy jaj, ha most nem lobbantom ki magamból a puskaport, ha meleg piócával nem kapatom ki a dinamitomat, akkor szétszakadok a feszültségtől.
Az inasi tanfolyamok pedig bőven kifecsegték, locsogták a fölkurblizottság
következményeit. Hogy szétrepedek, mint a nyár végi túlérett uborka, ha marolcmarcsával a puszta földre nem eresztem magvaimat.
Egy társam, rostagyári idomszerész gyerek, lobbanékony, mint a szegedi
piros mérgű gyufa, éjszaka hazatámolyog a féltetejű vasraktári szállásunkra.
Zörög a bádoglavórral, levetkőzik, üli a hideg vizet.
— Mi bajod, te, tán megszúrkáltak?
— A fene, aki mögöszi az orosházi félkurvákat, hisz az egyik úgy fölcukkolt, hogy a tököm golyói a nyakam ereiben kalimpálnak. Aztán szépen otthagyott levetkőződve. A szeretőjét akarta velem féltékennyé tenni.
Egy hétig úgy járkált a hideg vizes kúra után, mint valami lábadozó sankéros.
Szerencsémre soha sem rándítottak ilyen bajba. Nekem nem volt sürgős,
nem ugrottam neki vaktában, mint prücsök a szénaboglyának.
így volt a szerkezetem beállítva, örökségképpen. Mást sem nagyon jussoltam ismeretlen őseimtől.
Persze, én sem talpon állva készülődtem a mennyországnak. Éngem is reszelt az ördög.
A többi között dolgozott a rostagyárban egy nálam idősebb asszonyka. Az
nem kínálgatta magát senkinek. Az ura évek óta odakatonáskodott, gyereke,
senkije sincs. Egy alkalommal egyszerre indultunk el a gyárból. A házuk elé
értünk, kezet adtunk. Isten áldja!
25

Kinyitotta a kaput, szavak nélkül maga elé eresztett. Belül a nyakamba
borult.
A szobában sublót, azon porcelán Szűz Mária, gyertya, aminek kanócán
látszott, hogy égetni szokta naponta az ura fényképe előtt. A falon házi áldás,
rózsafüzér ráakasztva.
Megsimogattam szép szomorú fejét, mintha a testvéremét simogatnám, ha
lenne. Éreztem, hogy eleredt az ereszetem, folyik lábam szárán a fűzetlen bakancsomba.
Állítom, hogy minden kezdő fiút, tapasztalt asszonyszemélyek ismertetnek
meg az áldott öröm tényleges tennivalóival. Az érintetlen lány olyan járatlan a
ténybeli mozdulatokkal, mint az érintetlen fiú.
Ez a bogárszemű rostagyári asszony egy szót nem szólt. Amikor éjszaka kiengedett, akkor sem. A műhelyben sem, hogy mikor jössz? Miért nem jössz?
Nem szólt, ha a műhelybeli lányok, akik nem tudtak a köztünk lévő vonzalmakról, s nyílt szóval hívogattak.
Igaz, a többi sem rendezett jelentet, ha alkalmi partnere, valamelyik kovácslegény, egy pár éjszakára elpártolt mellőle. A háborús nyomorúság türelmessé
tette őket. Kivárták sorukat.
Inaskoromban a patkolószín alatt esténként kész munkákért, élezett ekevasért, miegyebért, összegyülekeztek az emberek. Beszélgettek.
Orosházáról egy családból négy férfi forgolódott a fronton. Nős emberek
voltak, együtt laktak, hogy a kicsi vagyonka szét ne szakadozzon. A négy férfi
közül rövid hat hónap alatt háromnak megjött a halotti papírja. A legkisebbet
családfönntartónak hazaeresztették.
Ott volt a felesége, három ángya, meg öt gyerek.
Gyász, ínséges idők. Beteremteni, fogni a harapnivalót. Élni köll!
Szóban vagy anélkül megtanulták, hogy az egy szöm férfi tartsa a család
mindenféle rendjét.
Bement vacsorázni, letette a kalapját valamelyik menyecske ágyára. Azt jelentette, avval hál. A felesége is tűrte a sorsát.
Háborús ájulatából akkor kezdett a rostagyár fölocsúdni, amikor a szakérettségit meghirdették. Nyolc órákat dolgoztunk, zsíros kenyeret ehettünk, s kínálták a tanulás lehetőségeit.
Beiratkoztam. Eszembe sem járt, hogy az üllőtől eltántorodjak. Orosházán
felvételiztünk, Csabára költöztünk, a gimnázium tövében lévő kollégiumba.
Nagy szigor, feszített tanterv. Reggel hattól, este kilencig hivatalos elfoglaltság. Szép meg csúnyácska lánytársak.
Szorgalmasak, okosak, pipiskedő nagyzolok és csöndes jóravalók. Nem picsipacsiztam eggyel sem. Jóllakott embernek nehéz étellel kedveskedni! Szombat
estétől vasárnap estig eltávozhattunk igazgatói engedéllyel. Utaztam Orosházára
a bogárszemű rostagyári asszonykához.
Egy kis csemege nem vásta volna el a fogamat, ahogy minden piszkos férfi
szívesen lakmározgat ínyencségek között, ha módja van hozzá, mert nincs az a
rakott szekér, amelyikre egy villával még ne férne.
De aki énrám a tanulótársaim közül melegebb tekintettel nézett, azt nagyon
is sóvár, seszínszeműnek tartottam. Aki fillérre osztaná a közelebbi ismeretség
adóját. Kisujjfogás egyenlő az eljegyzéssel, csókolózás a házassági ajánlattal.
Akivel meg szíves örömest hajtottam volna, annak sok fiú verte a szelet.
A szakérettségiseket többfelől tákolták. Gimnáziumi tanárok, nékoszisták,
szakszervezetisek, madiszosok, mefeszisták.
26

Ingyen kaptuk a színház és a fürdő belépőjegyeit. Minden ránk fért. Csak
arra találjunk időt, hogy éljünk a lehetőségekkel.
Tanárjelöltek társadalmi munkában vállalták korrepetálásunkat. Éngem egy
Vastag nevű bölcsész németből vállalt magára. Bejárt hozzám a kollégiumba
különórát adni. Olykor a házukhoz hívott. Megismertem a családját. Lakásuk az
én Ürgelyukomhoz viszonyítva úri életmódot tükrözött. Életvitelük a tanult emberek szintjén szaladt.
Három lány, két fiú, szülék tették ki a családot.
Egy gimnazista lányuk, ha tehette, ott sündörgött kerti asztalunk körül, ahol
Vastag ügyelme alatt bifláztam a der, die, dast.
Szépséges szép lánynak indult. Leginkább fürdőruhában látszott, hogy tán
előre megrajzoltatták teremtése előtt, hogy milyen legyen. Szembeszökően szép,
de kicsit hóbortos. Abból látszott, ahogy macskáit cicomázza, fagylalttal, ribizlivel eteti.
Mindezekkel együtt, olyan magasan lebegett fölöttem, hogy is gondolhattam
volna a közeledésre? Tudtam, hogy ilyen nekem nem juthat soha a büdös
életben!
Azzal nyugtáztam a látványt, hogy nem is baj. Nem tudnék én neki félannyi lehetőséget sem biztosítani, mint amit már megkap a szüleitől, s amit majd
elvár az eljövendő valakijétől. Ha én aranyrózsát kalapálnék, naponta százat, az
sem lenne elég!
Vasárnap esténként a Madisz-bálakban csörögtünk. Álldogálok egyszer a terem középi majomszigeten, odajön egy csabai ismerős gimnazista fiú, hogy beszélni akar velem.
— Mondjad.
— Azt kérdezteti Vastag Ida, hogy akarsz-é vele járni?
— Akar a fene! — szaladt ki a számon. Incselkedésnek véltem a taknyos
kérdését.
A fiú megköszönte a válaszomat. Annyit adott értésemre, hogy akkor ő járhat Idával, mert kikötötte, hogy csak akkor, ha én nem akarok.
Napokig ugratásnak fogtam föl a gimnazista szavait. Nem az volt. A rá következő hét végén Vastag tanárjelölt megszakította korrepetálásomat. A szemembe mondta, hogy ilyen tökfilkóra, hatökörre nem pazarolja idejét, tudását.
Azért németből is csak átbócorogtam az érettségin, amiben inkább az orosházi környezet segített.
Többnyelvű falu. A svábok, a zsidók németül beszéltek.
Környezetükből inaskodó társak csaknem anyanyelvi szinten használták a
szlovákot és románul annyi ember beszélt, mint magyarul. Ragadt ránk, mint
kanászra a bogáncs. Elsősorban a prasnyaságokat tanultuk meg. A futtusz Dumnyezót olyan pontosan értelmeztük, mint a szlovák szólásokat, nótákat, szerb
káromkodásokat. Jebbenti bicskuli annyiszor kiszaladt a szánkon, ahányszor a
svábok toszatása, hergelése.
A szakérettségi félidejében a szaktanárok már irányítgattak bennünket, ki
melyik felsőfoknak forduljon.
Tanárnak, jogásznak, kultúrmérnöknek indulhatnék, súgták meg a nyilvános minősítéskor.
— Mi a szándékom?
— Maradok a kovácsüllőnél! Köll a jó kovács.
Amire a válasz:
27

— A fölismert képességek parlagon hevertetése nagy bűn a nép államával
szemben! Menni kell!!
Mentem. Ahogy mondtam már, a pesti jogi karra.
Inastársaim szétszóródtak. Megnősültek, megcsaládosodtak.
Csabáról Orosházára utazgatásaim közben gyakran összeakadtunk. Kerestük
is egymást, beszélgettünk, melegen tartottuk a barátságot.
Nem az inasi örök témák kerültek terítékre. A prasnyálkodás kihagyult. Élték és nem álmodták az akkor annyira áhított utolérhetetlent. Nem beszédtéma.
Ha igen, akkor sem árokparti tálalásban. Árnyaltan, kedvesen. Nem kérdezték
már, hogy ityeg a fityeg. Túlestünk rajta, ahogy himlőn az egészséges gyerek.
A jogon megint csak legalább felerészben lányok. Legtöbbje szép", kívánatos. Nyitottak, szabadszájúak, kínálkozók. Nem nekem.
Vidékies öltözékem, darabosságom, bunkó mozgásom nem lehetett vonzó.
Többségükben jobb családból való snassz pestiek voltak. Én olyan elemi ismeretgubancokkal küzködtem, amit ők otthonról tudtak. Leginkább lábon maradott
régi jogászcsaládok kent, fent szép lányai voltak. Csak jólneveltségből nem néztek éppen levegőnek, és elfogadták köszönésemet. Nem tegeződtünk, nem bandáztunk együtt. Ök zsúroztak, báloztak, buliztak, ahová engem meg szakérettségis sorstársaimat véletlenül sem hívták. Se lányt, se fiút.
Nem ez volt a legfőbb bajom. Éheztem. A menza sárgarépa-főzelékje, töklevese csak csiklandozta bélbolyhaimat. Éhen szédelegtem. Kétszáz forintos ösztöndíjamból enni is, ruhára is adni? Én mögöttem nem éltek tehetős szülők.
A vizsgák is sanyargattak, a zárthelyi dolgozatok, a féléves írásbeli kollekviumok, szigorlatok, szemináriumok, kötelező olvasmányok. Otthonról hozott
testi erőtartalékaim kifogyóban. A gyomrom fájt az örökös feszültségtől. A sav
a gyomorfalat rágta. Idegesített. Mesterem műhelyajtó fölé rajzolt szokok szava,
sokszor szököknek látszott. Nem bírom tovább! Szöknöm kell, vagy itt fordulok föl.
A Haris közben egy műkovács siltjét csikorgatta a szél. Lelépcsőztem az
üvegkalitkában ücsörgő mesterhez, hogy alkalmi munkában kovácslegénynek
tudna-e fizetni valamit.
Megegyeztünk. Amikor megyek, akkor megyek.
Olvasólámpákat, karnisokat, polctartó sticniket, csillárokat vállalt, árult.
Vasleveleket, rózsákat bízott rám. Forint levele, öt forint a hatszirmú rózsa.
Kulcsot adott, bármikor bemehettem, miután jobban megismert. E réven
kezdtem levegőhöz jutni. Megújítottam öltözékem, kifőzdékbe jártam eszegetni,
tejet vehettem, kenyeret, lókolbászt.
Kikupálódtam, mint szaros Pista Jézus nevenapján, ahogy Orosházán mondták. Már udvarolgatni is mertem.
Egy komolynak látszó lánynak.
Megkezdett férfiéletemet persze vele nem gyakorolhattam. Házasságról beszéltünk, s úgy is járkáltunk évekig, míg mint már pendítettem; otthagyott.
Hogy ő még doktor Kanászné sem akar lenni! Szíven szúrt. Engem még cserben
nem hagyott nőszemély soha. Ö sem, csak a nevem miatt. Más legény is járogatott vele. Hozzá is ment.
Öt én előttem titkolta, engem az előtt. így alakult.
Különben kezdett fölsütni a napom. A kisiparosnak jól jöttem. OTI nélkül
dolgozhattam nála. Honorálta.
Az Országos Vízügyi Hivatal ösztöndíjat hirdetett. Elnyertem egy Ötszáz
forintost. Nem vetett föl a pénz akkor sem. De az illő ruházatot, napi betévőt
már gond nélkül álltam. Az ördög is csiklandozni kezdte újra a pertlit.
28

Utcasarkon álló lányokhoz nem volt kedvem szólni. Egyetemen kívüli ismeretségem semmi. Kollégista lányok? Nem kötöm le magamat velük. Egyszer már
megégette a kása a számat. A tanulás sem sanyarított már le harmadéves koromban. Kezdtem kiismerni magam, hogy milyen tudásért hová nyúljak. Lett volna
már kedvem lányok hajában turkálni, hiszen ahogy magyaráztam magamnak,
nemcsak a tudományban, a magánéletemben is óriási behoznivalóim vannak.
A szeretet utáni éhség teljes erővel kitört rajtam. Hogy valaki föltételek nélkül,
úgy szeressen, ahogy én tudnám szeretni.
Anyagi körülményeim éppen megengedték, hogy harmadéves jogászhoz
méltó gúnyában, tiszta ingben, cipőben, zokniban menjek az órákra, a vizsgákra.
Éppen készülődtem év végi szigorlatom egyikére, nyúlok a szekrényembe,
hogy illő megjelenésemmel is erősítsem feleletemet.
Mennyit számít ám az! A ruhának elhiszik, hogy belül is rend van.
Borostás pofával, koldusöltözékben az ismeretlen jogászprofesszor is elbukna
a vizsgán.
Nyúlok a szekrénybe, az utolsó erre tartalékolt ingem sehol. Egy cédula
Gyertyamártó Márton évfolyamtársamtól, hogy elnézést kér, vizsgázni ment az
ingemben.
Szívesen kölcsönöztünk minden holmit egymásnak. Soha semmi baj. Most
hoppon vagyok, két nappal előrehozták szigorlatomat. Minden ingem a mosóné
asszonynál. Vegyek ú j inget? Akkor nem eszem a hónap végéig.
A mosónőnk három házra lakott a kollégiumtól. Telefonon is lehetett vele
beszélni. A portán kifüggesztve hirdette ajánlatát. Én is annak a révén mosattam vele. Csöngetek neki: Gizus néni, nagy a baj. De rögtön, de mindjárt kellene valamelyik szép fehér ingem, mert emez, amaz szalmakalap.
— Jöjjön érte drága fiatalember! Mire ideér, kivasalom ropogósra. Olyant
vizsgázik benne, az Akadémia is mindjárt befogadja!
Fölbotorkálok. Sosem jártam náluk. Az ingem már vállfán, a vasaló melege
benne. Gyűrném a hónom alá. Nem hagyja.
— Hát ezért vasaltam, hogy maga? Szépen vesse le a szennyest, vegye föl
ezt — mondta a fogatlan mosóném. Mondhatnám vénasszonynak. Lehetett negyvenéves. Minden huszonkét éves ember ilyen korú nőszemélyt már öreg bocskornak néz.
Elfordultam, kezdtem ingem derekát a nadrágkorcba gyűrni.
— Mit csinál? így kell jövendő jogásznak öltözni?
Odajött, körülhúzogatta az ingem derekát. A hátam is borsózott, különösen,
mikor elöl kezdett tíz ujja motozni rajtam. A furulya előszemtelenkedett hosszú
szendergéséből. Giza néni nem lepődött meg a látványon.
— Nini, a kisaranyos, fölébredezett!
Szégyenemben kapadozva tuszkuráltam befelé a boltajtón a pajkost.
—• Nem kell azzal olyan gorombán bánni, fiatalember!
Süllyedt alattam a negyedik emelet padozata. Pedig rostagyári koromban
már jártam hasonlóképpen.
Vagonrakodás közben alámtört a bal lábam, ölbe vittek kórházba a mentősök. Röntgen, tapogató vizsgálat. Egy fiatal orvosnő végezte rajtam a hét fogást.
Fájt a lábam, hasogatott a fejem búbjáig. Ahogy az orvosi kéz jön fölfelé, pucéron feküdtem a vizsgálóasztalon, hát nem előbodorodik a nagyfüstös?
A doktornő félbehagyta a vizsgálatot. Kiment, jött helyette egy őszülő férfi.
Akkorára a pikula visszaóvakodott.
De most, ingváltáskor nekitáltosodott a csúnyája. Gizus néni a tenyerére
vette. Tűrtem, mint koszos malac a vakarást.
29

Délután szigorlatoztam. Keményen elhatároztam, más mosónőt keresek.
Hová süllyedtem. Ennyi jut nékem, a szépen hitt jövömből?
Másnap hívnak telefonhoz.
— Minden inge készen várja, jöjjön mielőbb!
Mentem azzal az elhatározással, hogy elszámolunk, vége.
Nem számoltunk el. Az esedékest befizettem. Aztán szabályos menetrend.
Mindig utána fogadkoztam: most még utoljára, s aztán soha többet!
Mint ösztöndíjjal elszerződött joggyakornokot, egyik északi megye vízügyigazgatóságára helyeztek. Kanászhoz illően löktek egy jogi csoport kipitt-kopott
íróasztalához. A kollégák ujjhegyüket nyújtották bemutatkozáskor. Bandástól
jártak ebédelni. Tőlem azt sem kérdezték, szoktam-e valamit takarmányozni.
Munkaszétosztáskor pofaszíjpirulás nélkül vágdostak asztalomra földcsücskök
körül keletkezett kicsi pörös aktákat, azzal a nyílt szóval tetejézve, hogy ez éppen
kanásznak való! Itt nem a jogértelmezés kell, hanem a kanászustor.
Az első napokban tudtomra adták, hogy a gyorstalpalóval doktorrá lett Kanász, az csak kanász. Mégpedig kétszeresen.
Ezt még tetejézte az a baj, hogy Gizus néni sem nyugodott. Telefonálgatott.
Tónikám, aranyom, tündibündim. Máskor fogta magát, se szó, se beszéd,
odautazott.
Nagy szélű fehér kalapban, színházi kelléktárból kölcsönzött tüllruhákban.
Valamelyik színház öltöztetőnőjével meleg barátság fűzte össze, ahol Gizus kóristalány volt, az elhunyt f é r j pedig trombitás.
A legképtelenebb időkben, akár munkanapokon is vonatra ugrott, rá nem
illő ruhákban robogott be az igazgatóságra.
A munkatársak már ismerték. Látták az üvegajtón, ablakon keresztül érkezését. Feltűnő gúnnyal kiáltottak:
— Kanász, megjött az édesanyja!
Szépen kértem Gizust, ne tegye szándékosan tönkre az életemet. Volt ahogy
volt, felejtse el.
Kezdett jeleneteket rendezni. A hivatalban, az utcán, amíg kísértem az állomásra. összeharapdálta a nyakamat, vérhólyagot szívott a pofám szíjján. Hát
verjem meg?
Akkoriban szerveződött a megyék földrendező hivatala. Mérnökök, kitűzők, jogászok pályázhatták az állásokra. Névváltoztatási kérelmem benyújtottam, s megpályáztam az ország túlsó végében a jogászi munkakört. Eltűntem
Gizus elől.
Kicsi, csöpörödő városban laktam, onnét jártam be a megyei székhelyre dolgozni. Nem ültünk asztaloknál. Örökké úton. A szövetkezeti tagosítás végtelen
sok jogi ügyet fölszántott. A tízemberes brigádkocsiban olykor húszan is szorongtunk. Mégis árvább voltam az özvegy gólyánál.
Csoportunkat Olajos Győző katonaviselt térképészmérnök kormányozta. Tolakodás nélkül súgott jogi ügyekben is használható tanácsokat, ö volt az első
ember ú j környezetemben, aki fölismerte panasz nélkül viselt, kutya magányos
életemet:
Mértékkel iszogatott, kártyázott. Hurcolt engem is magával. Kocsmákba,
barátai társaságába. Pap, kántor, kutyasintér, mind barátai voltak.
Olajos haspárti létére, napjában többször is főzni kezdett. Mikor megéhezett.
Szóban. Mit enne, s mit eszik estére.
öregtarhonyát főtt szalonnával. Lehűtött fröccsöt utána. Csettintett a nyelvével, mintha már enné is.
30

Faggatott, hogy hát én?
— Alföldi hosszúlére paprikást!
— Az se kutyának való. Bár ismerném!
Itteni éveim másodikában szolgálati lakást adtak.
Magamban elterveztem, meglepem Olajost.
Egyszer hazaérünk munka után, kiéhezve, kitikkadva, mondom neki, kész
az alföldi, megmelegítem, kanalazhatjuk.
— Hány emberes?
— Négyen sem bírjuk megenni.
— Elhívhatom Jolit? Mármint a feleségemet?
— Örömmel fogadom.
Addig nem láttam. Olajos sosem beszélt róla.
Mire megterítettem csomagolópapírral a szolgálati lakás szolgálati asztalát,
a szomszédtól kést, villát kértem, ott álltak az ajtó előtt. Olajos meg a derék,
szép szál asszonya.
Egy hét múlva náluk ettem az öregtarhonyát.
Határozottan nem állítom, hogy Olajos Győző szándékosan mérnökölte össze
lelki skiccpapírjain a felesége meg az én sorsom találkozási pontjait.
Hanem egyik héten rajtam volt a sor a közös vacsorafőzésben, a másik héten ők vendégeltek.
Egyszer Joli megjött Olajos üzenetével, hogy jól jár a kártyája, kicsit késve
jön, ne együk meg a porcióját.
Orosházán elkezdett, Pesten megszakadt, újra megindult férfiéletemet olyan
aszály verte, letérdeltem Joli előtt, és kérve kértem kegyelmét.
Csóválta a fejét. Nem lehettem az első, aki alkalmasint letérdel előtte.
— Tóni, Tóni, hát a legjobb barátjának hogy néz a szemébe, ha mondjuk . ..
— Az öreg ördögnek is a szemébe néznék!
Amikor megjött Olajos, túl voltunk már árkon, bokron. A férj felgyűrte az
ingujját, betörült két tányér alföldi paprikást. Iszogatta a fröccsét.
Nem gondolhatott rosszat rólam, hiszen annak a lánynak udvaroltam, akit ő
ajánlott egyik barátja családjából. Jolival együtt esküvőnkig egyengették göröngyös utamat. Tanúknak eljöttek tanácshoz, templomba, utógondoztak az esküvő
után, apró használati tárgyakkal kedveskedtek fölösleges házi kacatjaiktól szabadulandó, s hetenként kölcsönösen megfordultunk egymás lakásában feleségestől.
Hanem olyan három hónap elteltével, milyen piszok a férfi, Joli-éhségem támadozott. Mellettem szép, fiatal, kedves feleségem, tanulékony, hajlékony,, szeszélyeimet teljesítő.
Joli érett nőiessége úgy szökte teli porcikáimat, ahogy a gordonka hangja az
üres termet. Az én szép feleségem kezdő muzsikus mellette.
Líránk további hosszú évei alatt Joli gyakran fölemlegette, hogy ő csak
egy, de én két házasságtörés szennyes hullámaiban fetrengek.
Nem is tudott a többi tarkamacskámról.
Nyári nagy melegben, a táj rezervátumpusztáját cövekeltük csatornázás alá.
Fátlan, lakatlan terület. Silány kaszálójáról kilométerekre kiabáltak egymásnak
a szénakazlak. Hazaindulásunk előtt váratlan vihar tört ránk. A négykerék-hajtású terepjárónk elkaparta magát. Ömlött az eső. Mire az első kazlat elértük, eláztunk, mint az öntött ürgék. Ki-ki a maga kotorékjában vacogott.
A zimankó erősödött. Dörög, villámlik. Odakapirnyász mellém egy mérnökírnok lányka.
31

— Tóni bácsi, ne haragudjon, éngem majd megvesz az isten hidege, melegítsen meg! A vége? Forró napsütésben is, ha alkalom adódott, melegítsem
meg. Pedig akkor a kisebbik fiam is járni tanult már.
Szidogattam én magamat. Vénségemre megy el az a csöp eszem?
Tartott, ameddig tartott. Férjhez ment, kivált a csoportunkból. Barátnője, girhes, mint a tavaszi macska, ha rákap a cserebogárevésre. Idők
múlásával azt mondja nekem.
— Ej, Tóni bácsi, tudom a barátnőmtől, hogy maga de milyen jól melegít.
Én meg olyan fázós vagyok!
— Ugyan, miket beszélsz? Bolondnak öreg vagyok már!
Szó szót követett, azt meg a melegítés.
Magyarázatot én is tudtam oktalan lépésemre.
Hát én virágkoromban mennyit koplalóztam, későn érő ikrásodásomat, úgy
látszik, most födözik föl a mézbogarak.
Kialakult szokásom szerint, esténként, ágyban fekve nézegettem át az újságokat. Szól a telefon. Ki a fene nem fér a bőrében ilyenkor? Fölveszem a hallgatót, Vidácsné Margitka néni sírdogál. Rögtön menjek hozzájuk! Többet nem
mondhat. Az egész család vár!
Régi barátság fűz bennünket össze. Mi lehet ennyire sürgős?
Tudtam, hogy második lányuknak a harmadik házassági bontópere folyik.
Gondoltam, valami fordulat állhatott be az ügyben. Az én kicsi jogászi tapasztalatomat igénylik.
A kapuban vár apa, anya. Szemük táskásra kisírva. Nyomakodunk a menyecskelány szobájába, aki hason fekszik az ágyán, feje a párna alatt. Rázza a
zokogás.
Jöttünkre megfordul, ami a szülőknek azt jelentette, hogy menjenek ki.
Mentek is, annyit hagyva rám:
— Tónikám, tegyél meg mindent. Csak te segíthetsz!
A menyecske dobálta magát az ágyon, mint akit rángógörcs hajigál. A szemét nem nyitotta ki. Nyüszített, akár a csapdába esett állat. Dermedten ácsorogtam. Miért nem orvosnak szóltak?
Hirtelen, mint akinek soha semmi baja nem volt, a menyecske kilépett az
ágyból, egy marékolással letépte rólam, az inget, nadrágszíjat, avatott kézzel
kapta ki a csatból a nadrágomat, ahogy libapásztor korunkban az avatandó gyerek gatyáját szokták, lerántotta bokámig.
Merényletekhez nem voltam szokva. Soha sem kedveltem az eszetlen kapkodást. Húzott az ágy felé. Tántorogtam. Béklyó volt két bokámon a gönccé
vált nadrág.
Félreérthetetlen mozdulatai, nyüszítése megvilágosította lassan mozduló észjárásomat. Menekülnöm kell!
'
Hónom alá fogott gönceimmel kirohantam. Az utcán öltöztem föl.
A Vidovics család éngem többé nem ismert meg. Cserbenhagyás? Megtagadtam lányuktól az elsősegélynyújtást?
Máig sem értem. Miért éppen én?
Nem éreztem, hogy olyan messzire szaglik már a hírem, mint a községi kan
bűze?
A fürdőmester oltogatja a lámpákat. így ihingette kifelé a magukba feledkezett vendégeket.
— Nézd, hogy elszaladt az idő!
32

Micsoda önfeledtséggel borítottam eléd szennyesládámat. Akkora kazal, az
ég alját súrolja.
Névváltoztatásom okát addig feszegetted, kibontottad sorsom útitarisznyáját. Magamtól soha leltárba nem szedem emlékeimet. Amúgy nem sok dicsekednivaló akad benne.
Lehetne argumentum egy nemrég olvasott költő kezében, aki nyomtatott
szóval apprehendál bennünket; szarból jötteket.
Sértő szavával azóta is replikázom. S ő tán bíborban született, mint Nagy
Constantinus császár? De hát bíborban is megteremhet a tetű. Ahogy Orosházán mondják.

33

DEBRECZENY GYÖRGY

Boldog betakarításban
(VERSMONTÁZS)
A tengert
hallgattad
m i n t e n y h e rongyot n e d v e s h o m l o k o d r a
de minden amit mondok
nyarak rezéből fölcsapó
madárraj
kit fái szemtelensége
megzavar
A FEGYVEREM
AZ ESTI TEÁZÁS

KÉSZENLÉTBEN
UTÁN

Rejtekhelyem
nem tesz
különbözővé
a felfújható
gumimatrac
két-két végét
összefogva
ÉRTHETETLEN
KÖLTEMÉNY
A GÜLA
Vállamon még egy csontváz
ahogy szemedbe néz és a szemébe
nézel
lábujjhegyen
m e r t m a g u n k leszünk m a
BÁR MINDENBEN IGAZAM
VAN
ÜGY LENGJ A SZÉLBEN
Talán egész életed
elpazarlod
jelszavakra
szalonnák
csöpögnek
hogy ennyi év után
esőbe csomagolt
fejjel
VÁROK ÉS
FIGYELEK
Ebédszünet van nem lephet meg
lencsétlen
tekintet
pedig sem csend sem koraőszi este
Nézek vakon és nyelv nélkül
beszélek
a megrozsdásodott
kacatokkal
ismét albérlő leszek
a szomszéd l a k ó t ö m b ' t e t e j é n

Készült a Versek éve 1976. (Különnyomat a HlD 1976. decemberi számából —
a Forum Kiadó és a HÍD közös kiadása) című újvidéki kiadvány verssorainak, ill.
Ladik Katalin 3 verscímének felhasználásával.
34

MÁR OLYAN JÓ LESZ VÉGÜL MINDEN
a deszkakerítés résein átjár a szél
egy fehér szirom hull a pohárba
Illatos égövek pácában érek
már a bizonytalanba
fúl
tíz ujjam
fekete puskacső
előttem a jövő
AZ ÜDVÖSSÉG AMELYÉRT EMBERBE
Nélkülünk
évszakok martaléka
lenne
amit elvetettek ami megmaradt

HARAPTÁL

NE KERESD MOST ÁZ
ÜNNEPLÖKET
a hátsó kijáraton
szétszéledünk
Borzongva széjjelszórni
készülök
a kockás
udvarokat
akár egy költeményt
és esők ülnek a szemedbe
eső kígyózik mint nő testén a ránc
nehéz ha van nehezebb ha nincsen
AZ ÉJJELISZEKRÉNY:
KÖZELÉBEN
ELSZENESEDNI
VÁGYOK
ÜJRA
mondod álmodban
a múlt idő kopott
küszöbén
nedvet fújnak a békák
NEM SIKERÜLT BEKAPCSOLNI
mondogatták az emberek
mert valójában csend van
száraz lókoponya hiába integet

A

KABÁTOM

Egyelőre még nem tudom
hamis a te örökkévalóságod
s a csönd szitakötő szárnyon száll
ólommal bélelt nyílvesszőkön
Verset mormolok a sötétben
a patetikus
elszigeteltségről
az ablakon kitaszított nap mögött
NE JÁRJ A KÜTHOZ NEM
TALÁLOD
és már az is vigasztalás
hogy a világtól magamat megvonhatom

35

s a bazárban tündököl a
véráztatta kövek között
olajos nadrágban
egy őrült söpröget

história:

J ó üzlet a holnap! Jó üzlet a holnap!
HOL FOGUNK MA ÉJJEL
ALUDNI
LIDÉRCES
RÓZSÁKKAL?
Ormótlan fúrófej forog bambán
szemedben egy nyárhegy
ledőlt
és órákon át köveket
hintek
ZJJ TARTALOM DUZZASZTJA
IMMÁR
az önfeledten játszó gyerekhad is
egyensúlyoz a párkányokon
MIT ÁRULT EL MAGÁRÓL A
IDEIGLENES TARTÓZKODÁSI

A

FORMÁT

VILÁG
HELYEN?

Csöndesedik majd elhal a dobszó
megláttam
valakit
bezárva a postaládába
de háttál áll
nem tudhatom
kicsoda
PEDIG IGAZÁBAN
virágos mezőben
szonettben
hangban

CSAK ÉN

NAGY FÁKBAN LAKNAK A
bizony
nagy
fákban
laknák
a
seregélyek —
mormolom a verset a sötétben
és várom a szilvafák alatt
a nagy fehér sirályokat
meg-megcsóválva f e j e m
a boldog betakarításban

REJTŐZKÖDÖM

SEREGÉLYEK

dísztávirat
nekünk most jól megy sorunk
nem környékez
létbizonytalanság
gombának látszó bárányfelhő
sem háborúktól való félelem
az ember egy űrszondát fellő
s egy tanévnek megint vége lett
az osztályellenség
is
felsőbb osztályba lépett
gyűjtjük a vasat és a fémet
a tudásunk
fegyver
felfegyverkezve
olyan okosak leszünk
ügyünknek mindenkit
megnyerünk
győzelmes
kocsmában
mindenkit megtérítünk
pajtás
mi most élhetünk
szabadon
miénk a föld
s ahogy a dolgunkért
remegünk
az nem delírium
és odaföntről is látni jól
ha már reggel kilenc is elmúlt
egy jobb kor délelőttjén
ihatjuk borunkat
munkaruhában
ehetjük másnapos
kenyerünket
szeretkezhetünk
munkaruhásan
hogy legyen a békének
katonája
nekünk most nem kevés a dolgunk
különbek vagyunk pajtás
mindenkinél
ég is a kezünk alatt a munka
hogy alig győzik a tűzoltók

;

nekünk most jó dolgunk van
miénk a gyár
bérbe vehetjük a gyárakat.
kocsmákat nyilvános
vizeldéket
, hallgatag
parlamenteket
nekünk most nagy nyilvánosságunk
országokat
üzemeltethetünk
szerződéses
vállalkozásban
mi most itt mindenre
bátran
indulókat dalolva
vállalkozhatunk
jókor jött ez a demokrácia
végre magunkon
uralkodhatunk
a maradékon
ügye nehéz volt tyukodi pajtás
de megérte

van

nekünk most kifizetődik
minden
sok a pénzünk a takarékban
tudod mi energikusak
vagyunk
de takarékoskodunk
az energiával
nem
köpködünk
nem
szemetelünk
az ajtónkon biztonsági zár
kinézünk rácsos
ablakunkon
otthontalanságunk
nagy érték
gondoskodik rólunk a biztosító
s a törvény átsegít a zebrán
te tudod miért harcoltál
fehér botodat nem látod
s ha üdvösséget
akartál
(ne) hívd hát a lelki elsősegélyt
tyukodi
elvtárs
ismeretlen ok miatt mindig foglalt

TORNAY MARI

pünkösd
e magára kulcsolt tájon
egy idő előtti ember
egy aki megmaradt
kívülrekedt
pedig csak a számozott
zárultak le
PÜNKÖSD

betonbunkerek

VAN PIROSLÓ

várj
míg futkosni kezdenek a
míg egy gally harmadikat
míg egy kakukk

neved

ÖRÖMÜNNEP
hangyák
reccsen

elkiáltja

míg elhal a borzongás
a fákba
beleszövödik
hová?

,

hideg iszamlós a fű
fojtsd vissza lélegzeted vagy

ordíts

az első siklóröpülésű
madár
most csapódik a csalán közé
38

fáztam
délutáni havaseső
piros-sárga-piros
neon
ostora csapkodott
de lépegettem komótosan
akit valahol várnak
talán a hófüggöny

kimérten

miatt nem

láttatok

hogy gyalogoltam át a Lánchídon
lebegtem
lebegtek
kéken sziporkázó zúzmarás budai fények
suta szárnyú glóriás pillék hajamon
fejem körül jégcsapot látták
meredezni
kinevettek a prémsapkás
németek
tudtam ez az én hazám az én hidam
az én
kőkolonc-nyomorúságom
és fizetni se kellett csak úgy

szabadon

utolsó kiflim fázó zsebemből
egy jólöltözött eb elé tettem
végigmértek:
az én Pollym semmit semmit

idegentől

STANCZIK ERVIN

Tudod, ahogy nő az ecetfa...
Tudod, ahogy nő az ecetfa — évről évre
több ecetet adva, kifehérednek az álmok
mediterrán teraszai, újra
érthetetlenek
lesznek az éjszakai
denevér-füttyögések.
Már elég feszes az arcom, hogy mindez
ne látszódjon rajta: ezt hívják
felnőttségnek.

Éjjel szimbolista költőként a földhöz csaptad
a kávéfőzőt, a sok el nem mulasztott
óráért.
Lélekvesztő kötélhidak
adószedőjeként
zagyva Utániakat
nyikorogtál.
Kő és víz vagy te is — gondoltad, ahogy lenéztél
a mélybe. Esni kezdett. Az angyalok megint
eltévedtek.
Lassan talán tisztára törlöd — ha már el nem olvashatod
életed felfoghatatlan axiómáját, és véget érnek
a hosszúversek is, szelíden eltűnnek az ég bokrai közt.
Holnap fel sem tűnnek már az illattalan
lelkek.

A tömegszállítás eszközei
Így estefelé kivilágított műtők a villamosok,
messziről is látom az erős neonfény szétmetszett
arcait,
csomagok, szatyrok verdesnek az áttetsző
kezekben.
Most fejezte le a sötét a tornyokat,
most a
kéményeket.
A metró éles, fényes, pontos, már az utolsó
emberfoltokat zabálja fel a peronokról,
megmagyarázhatatlan
kitartással tűnik fel
újra és újra, hogy a lézengőket is elnyelje;
a mutató nélküli óra idejébe
mindenkinek
bele kell férnie.
Most hatol a torok legpuhább részébe a sűrűség
...
Fent — az utcák kongó tekintetű szobrai közt
betegen tekereg a busz. A város mindent
megemésztő
perisztaltikával ráng, továbbít,
továbbít...
Most megállok, érzem a hátamon, —
a kijelölt átkelőhelyen fémes sikoly (non plüs Munch) .
így végzed hát te is ...
A legvalószínűbb, hogy hattyúköpet
vagyok:,
nazális és felpattanó hangok
keveréke.
Állok, mint egy nyálcsorgató hülye a vizit után,
akinek azt mondta a főorvos: „P. úr, aztán egyen
sok főzeléket, mert az egészséges

ILLÉS ENDRE

A menekültek
Egy német ruhába öltözött magyar SS-katona hozta őket.
— Már 15-en vagyunk — mondja Horváthné.
A német rettentő vastag, hidegtől, füsttől, keménységtől, rablástól és erőszaktól mélyült hangon mondja:
— Nem érdekel, hogy hányan alszanak itt. Ezek idejönnek!
És jöttek.
Szinte lábujjhegyen lépkedő szerénységgel, csöndben. Toronymagasra púpozódó matracokkal. Tíz villával odébbról. Az ő villájukat bomba érte. Egy
asszony meghalt. Kettő súlyosan megsebesült. A harmadiknak üvegszilánkok
fúródtak a szemébe, megvakult. Ennek a vak asszonynak két kisgyereke van.
A bombázott villa kis lakásokból áll, szoba-konyhás lakásokból. Altisztfélék. A bomba tegnap délután érte őket. Az éjszakát a pincében töltötték,
nyitott ablakú pincében. Vacogtató hidegben. Több ilyen éjszakát nem
bírtak el.
Elszomorító, hogy milyen hálásak, ö t nő, két férfi.
A hideg előteret kapják.
Hozzák az élelmüket, az ágyneműjüket, a ruhájukat. Horváthné odaadja
nekik a nagykonyhát is. Oda is behurcolkodnak. Hurcolkodnak, rakodnak,
jönnek, mennek. Eddig különálló családok voltak. Most egyetlen csoporttá
váltak. Olyanok, mint egy fegyelmezett, megalázott artistatrupp. A szerénység
artistái. Vezetőjük is van — egy Meinlbelt altisztje. Rangosabb, intézkedő férfi.
Késő délután jönnek. Sötét van.
Fél óra alatt megágyaznak. Óriás terület — tele matracokkal. (Amikor
később fekszenek: a kép egy csecsemőotthon hálóterme; fölöttük gyengén
pislákoló fény, sok fehérség, félénk, báva arcok.)
Az ajtó alól s mindenhonnan hideg tör rájuk; látszólag nem é r z i k . . .
Hálásan nézik a vörösen izzó vaskályhát, amelyet Horváthné tömött meg
koksszal.
— Majd mi is hozunk szenet — mondja a vezetőjük.
Ekkor már a nevét is tudjuk: Hegyi bácsi.
A megvakult asszony két kislánya nincs itt. De itt roskadozik egy öreg
árnyék — egy hetvenöt éves. öregasszony. Olyan, mint egy zsák megpuhult
krumpli, jobbra-balra dől. Reszketeg hangon panaszkodik. Szavát csak ők
értik — ez a beszéd olyan, mint a csecsemőké. Csak a hozzátartozókat világosítja fel bizonyos kívánalmakról.
Értelmetlen gurgulázás.
Hegyi bácsi fordítja le:
— Azt mondja, csak az ajtótól fél.
Pontos családi viszonyok:
Hegyi bácsi a Meinl-altiszt: családfő. Van egy felesége s egy sógornője.
Velük él az anyós is, a hetvenöt éves nő. Náluk menekültként tartózkodott
két pestszentlőrinci menekült nő. A nők körülbelül ötvenévesek. Ilyen idős
„Hegyi úr" is.
Velük van egy fiatalember is, körülbelül huszonöt éves. Nemzetőr. .Félig
41

katonaruhában jár. Ö albérlője volt a bombától megölt asszonynak. Most ide
csapódott. Hegyi bácsinak van még három kiskorú gyereke is — két tizenöttizenhét éves lány és egy huszonkét éves fiú.
— Ök a sziklában vannak.
A „szikla" alatt a Gellért-hegyi sziklákba vájt nyilvános óvóhely értendő.
Oda nagy protekcióval lehet csak bekerülni. A három gyerek protektora az
összeomló ház, a halott és a megvakult asszony. A sziklában főznek is és lóhúst osztanak. A biztos „szikla" tehát befogadta a gyerekeket. A fiút rögtön
be is osztják egészségügyi szolgálatra.
Mondatfoszlányok az első napokból:
— A karácsonyfa is úgy maradt állva . . .
— Én nem tudtam sírni.
— A fejét levágta n e k i . . .
~ Másnap alázatosan kérlelik Horváthnét, átmehetnének-e még ú j a b b holmikért. Mindenfélét, rengeteget hoznak. Törött karfájú. karosszéket, fagyasztott
húst, pótkávét, főzőedényeket, egyre több főzőedényt. Bödön zsírt, kisasztalt.
Hegyi bácsi bejön hozzánk a konyhába.
Horváth, a házigazdánk, éppen kártyázik a szomszéd villa házmesterével,
vendégével.
— Tudja ezt használni, Horváth úr?
És letesz az asztalra egy jégvágó kalapácsot. Horváth nyugodtan, de tanácstalanul nézegeti a kalapácsot.
— Jégvágó — mondja Hegyi bácsi.
S már megy is ki.
Nagyon jól tud ajándékozni. Az ajándéktárgynak nem tulajdonít nagy
jelentőséget. Nem dicsérgeti, alig magyarázza. Könnyedén, természetesen ad.
Mindennap ad valamit. Ez a fizetség.
Másnap egy nikkeldobozkát tesz Horváth elé. Orvosi mintadoboz, ampullák voltak benne. A Knoll-gyár ajándéka. Remek dohány- vagy cigarettatartó. Hegyi úr annak is használta. Ezentúl majd Horváth úr teszi ezt.
- A magyarázat:
— Nekem nem kell. Van más.
Horváth kegyesen, seznvtelenül elfogadja.
Később bejön Horváthné. Hegyi már kiment. Az asszony vizsgálódva,
tárgyilagosan, kritikus kedvvel és érzékkel emeli meg és tolja arrább a tárcát.
— Lehet majd használni? Vagy nem ér semmit?
A menekültek alázatosak, de esznek. Első nap gulyást főznek a vaskályhán.
A menekültek ágyaznak.
— Olyan helyet kap a mama — halljuk Hegyi bácsit —, mint a kis Jézus
Betlehemben.
Az öregasszony különben beteges, érzékeny, álmatlan. A fején megsebesült. Éjszaka olajmécsest kell a falon fölötte égetni, mert nem tud sötétben
feküdni. Fél. Virraszt. Már jóformán soha nem alszik.
A menekültek összetartanak. Mindig csoportosan ülnek, vagy állnak, vagy
suttognak, vagy fekszenek, esznek — de néha kiválik közülük, valaki. Nemcsak Hegyi bácsi, aki egyéniség, s aki egy este bejön a konyhába, amikor
Horváth és Horák kártyáznak, s ezt mondja:
42

— Leülhetek, Horváth úr? Nagyon csendes kibic vagyok. Én aztán nem
szólok egy szót sem.
— Tessék — mondja Horváth megfontoltan.
Hegyi bácsi leül. De még felém fordul, aki a pamlagon ülök.
— Nagyon érdekel a játék. Én is játszok.
Ez persze kínálkozás. De Horváth úr és Horák úr nem akarja érteni. Nem
veszik be maguk közé Hegyi bácsit.
- Hegyi bácsi mindvégig kibic marad — játszani csak akkor játszhat, ha
a játékosok közül egyik vagy másik feláll és kimegy egy-két percre. Ilyenkor ő ugrik be.
De ott hagytuk el a menekülteket, hogy nemcsak Hegyi bácsi válik ki
közülük. Egyik este bejön a konyhába Ferenc is, a nemzetőr. Azt mondja:
— A Károly laktanyában Szimfóniát kaptam. Hatvan fillér. Tetszik?
A férfiak megint kártyáznak. (Kik a férfiak? Horváth, Horák meg Krudász. A szomszédok. A házmesterek. És néha Komáromi is. A négyedik házmester. Az ő házában lakik egyébként „a Szeleczky" — Szeleczky Zita.)
Szóval a házmesterek kártyáznak, és elhangzik a nagy ajánlat: Szimfónia
kapható, darabonként hatvan fillérért. Nagy mozdulás.
— Kétszázat kérek — szegi fel a fejét Horváth.
Krudász is vesz. Sőt magam is. Az én Szimfóniám különben Krudászhoz
vándorol — ő Memfiszt ad cserébe. Száz Szimfóniáért hatvan Memfiszt.
Ferenc, a nemzetőr így szerzi meg a jogot, hogy néha szólhasson, néha
bejöhessen a konyhába, és a kibicelő Hegyi mögé állhasson a kibic kibicének.
Három nap múlva már történetet is előad. Elmondja a bombázás pillanatát:
— Éppen beteg voltam, ágyban feküdtem. A kezemben, vörösbor volt,
egy hétdecis üveg. Inni akartam, akkor jött a légnyomás. Rám vágta az ablakot. A felső ablakkeretet. Kigurultam az ágyból. Amikor felkeltem,. a karomat nem tudtam mozdítani. A felső ráma a nyakamba került, de oda felkerült a bal karom is. Negyed óráig kínlódtam, amíg ki tudtam szabadítani
a karomat. De tetszik tudni, mi volt érdekes? A hét deci bor az üvegben
sértetlenül ott állt a földön. Még ki sem loccsant.
Minden bombatörténet ilyen furcsa csattanójú. Házak összedűlnek, de hét
deci bor, vagy egy váza, vagy egy kanári — sértetlen. Igaz-e ez a csattanó?
Nem tudhatjuk. A bomba viszont igen. Különben nem volnának itt.
Apróság: a jellemek, az egyéniségek nőni, dagadni, domborodni kezdenek.
De csak a két férfié. A nők keresztneve még ma — a tizennegyedik napon
— sem hangzott el. Az arcuk éppen csak megkülönböztethető. De igazán egyéniséggé csupán a férfiak váltak.
Ferenc is egyéniség már. Krudászék hazamennek, velük mennek a vendégeik is, á sógornő és egy albérlő, volt szakácsnő. Krudászékkal tartanak
Horákék. Horákék meghívják magukhoz Krudászékat. De csak a férfit és
feleségét A másik két Krudász-nő hazamehet. Horákék fűtenek, Krudászék
nem, mert az ablakok betörtek. Krudászék tehát elfogadják a meghívást, de
a két hoppon, illetve hideg szobában maradt fiatal nő sem rest — meghívja
magához az üres villába hálótársnak Ferencet. Ferenc egy napig tűnődik.
Másnap este átballag a két fiatal Krudász-nőhöz, a sógornőhöz és a szakácsnőhöz. Azóta ott alszik. Mi történik ott? Nem sok — azt gyanítom.
De tartsunk már névsorolvasást! Rendelkezésünkre áll egy folyosórészlet
— itt laknak a menekültek, heten. S itt vannak még a következő családok:
43

1. Horváthék. (Férj és feleség.)
2. Horákék. (A szomszéd házmesterék. Férj és feleség.)
3. Krudászék. (Házmesterek az egyik Serleg utcai villában. Négyen vannak. Férj, feleség, sógornő és albérlő. Utóbbi az a bizonyos szakácsnő, a lusta, unott s mégis kikapós párájú „Erzsi".)
4. S mi is itt vagyunk. Jusztival, a cseléddel — hárman.
Horváthnénál hatan alszanak. Horváthék, Horákék, Krudászék. Az óvóhellyé átalakított mosókonyhában hárman: a Krudász-sógornő, a Krudászalbérlő és Juszti. A konyhában mi ketten.
Szóval ez a társadalmi alaprajz.
A menekültek?
Lassan otthonosodnak. Már hangosabbak. Már mernek a kutyához —
Pajtáshoz — is szólni. Már két nő nagy mértékletességgel veszekedett is.
(Az egyik kiöntötte egy bögréből a másik csirizét.)
— A bögrében volt.
— Nem tudtam, hogy a tied.
— De hogy lehet kiönteni?
— Ha mondom, hogy a bögrében volt. El akartam rakni.
— Nem is a te bögréd volt.
Stb.)
Hegyi bácsiról kiderül, hogy földrajztudós. Vagy legalábbis nagy földrajzi
érzékkel szól hozzá mindenhez.
Valaki azt mondja:
— A Keleti felől lőnek az oroszok.
Hegyi bácsi megfontoltan közbeszól:
— A Keleti — kérem — nagy terület. Az lehet a Kerepesi út is, meg a
Tattersal, meg a Lóversenytér, vagy a Thököly út, a Bethlen tér. A „Keleti",
kérem, nagy terület.
Nem akar semmi mást mondani, csak ennyit: „a Keleti, kérem, az nagy
terület".
Vagy azt mondod:
— Azt mondják, hogy a Bocskai út végén egy szürke házból az oroszok
lőnek.
Hegyi bácsi rögtön lecsap:
— Melyik szürke ház az, kérem? Mert ott öt szürke ház van. Kettő a
Budafoki úton, a kereszteződésnél. Egy a töltésen túl. Egy a Biblia utca után.
Az ötödik? Hegyi bácsi azt is megmondja.
A Gellért-hegyen 35 éve lakik. A Gellért-hegy törtéhétének tudósa. Menekülni kell, amikor rákezdi:
— Kérem, húsz évvel ezelőtt még csak a' Zwickli-ház állt itt, meg a
Wehrmann-kocsma. Reggelenként sétált Zwickli bácsi, télen söpörte a havat.
Azt kérdezte tőlem: „Na, nem kelt még fel a Wehrmann?" Mert mindig, megelőzte. Ott, ahol most a Szüret utca van, nagy teniszpálya volt. Ezek a telkek,
itt a Nagyboldogasszony úton, mind a Wehrmann telkei voltak. Nagy mulatságok voltak vasárnaponként Wehrmann-nál. ..
És beszel, beszél.
Veszélyes ilyesmit kérdezni:
— Melyik is a Saxlehner-villa?
Tudósa a villáknak is. Látta születésüket, és tanúja megrokkanásuknak is.
44

— A Saxlehner-villát, kérem, még az öreg Ponori méltóságos é p í t e t t e . . .
Annak a neje vette át aztán a villát — stb.
A menekültek közül Hegyi bácsi lassan a szomszéd villák felé is tapogatózni kezd. Horváthot Kienasték — a svájci konzulék — áthívják, hogy szereljen a pincébe egy kályhát. Hegyi bácsi Horváthhoz csapódik. „Kibicel"
neki. Kettesben fognak a munkához. Segít, dolgozik. És este már egy üveg
borral tér haza.
— A Kienast méltóságostól kaptam.
Ravaszul megcsillan a szeme.
— Holnap is v a n még dolgunk. De holnap m á r mást kérek a méltóságos
asszonytól. Bor helyett zsírt vagy szalonnát. Talán ad . . .
Szóval így élnek, lélegzenek, terebélyesednek, dolgoznak, gyarapodnak a
menekültek.
Naponta haza-hazamennek. Még mindig szállítanak. Mindennap hoznak
valamit. Drótot, csákányt, rádiót, tepsit, tyúkot, angoltapaszt. Nagyon gyanakszom, hogy már régen nem a magukét hozzák. Be-belátogatnak az elhagyott
szomszéd lakásokba, sőt a szomszéd villákba is. És hoznak, amit hozhatnak.
Szerényen, becsületesen, dolgosán.
Mert ilyen népek.
Életük folytatásos regény. Egyelőre megszakítom. Majd holnap folytatjuk.

45

LACZKÓ ANDRÁS

Illés Endre arcképéhez
A SÓ ÍZE
Illés Endre mestere volt a bensőséges kapcsolatok megteremtésének. Nem
csak személyes jelenlétével, hanem írásművészetével is meghitt körbe kalauzolta az olvasót. Pontosabban, rányitotta a szemet arra, hogy amit — kívülállóként — bűvös területnek vélnénk, az végül is nem egyéb, mint az alkotói élet része, következésképpen az irodalommal nem lehet másként foglalkozni — élni kell. Olyan természetességgel, mint ahogy elfogadjuk, hogy a
sónak sós íze van. („A sót sohasem kell mesterséges sóízzel erősíteni. A sónak
kell sósnak lenni.")
A só íze — a címénél maradva még — mindenkinek ismerős, aki csak
egyszer is megkóstolta; inger hatására újra és újra felidéződik. Illés Endre
emlékezetében — egy-egy indító motívum hatására — ehhez hasonlatos módon kiválasztódnak az igazi barátság, igazi érték és szépség, példamutató
erkölcsi erő és magatartás elemei. Móriczhoz kötődő emlékeinek sorravételekor jegyezte meg, hogy az emberi kapcsolatok legtöbb esetben megkásásodnak
vagy meg ecetesednek, de mindjárt hozzátette, hogy a találkozásokban nincs
semmi romlandó. Az élmény, az együtt töltött idő újraidézésének oka így
nem a személyes kitárulkozás, hanem az, hogy mozaikjaikból emberi arcvonások táruljanak fel. Irodalmi közvéleményben, sőt esetenként irodalomtörténészek, kritikusok körében is akad példa az eszményítésre, író-költő portrék
egyoldalú merevítésére. Legendák vagy összefüggéseikből kiragadott cselekedetek alapján psziché és moralitás tekintetében a szükségszerű emberi reakcióktól eltérő vonásokat rögzítenek elsősorban. S arról, ami ennek ellentmondana, nem vesznek tudomást. Ezért is fontosak Illés megállapításai, amelyekben arra figyelmeztet, hogy arcképeket csak a sokoldalúság jegyében lehet
megrajzolni. Babits Mihályéba — írta „nemcsak a nehezen oldódó görcsöket
kell belerajzolnunk", hanem: „a néma jóvátétel erényét is."
A só íze két fejezetében (Színes kövek, Test és lélek) a kiválasztott anyag
kínálta azt a lehetőséget, hogy a személyiségvonások sajátosságainak megismertetésén át az alkotás titkaiból is ízelítőt adjon. Apáczai János sorsa, életének tragikus fordulatai és a művek (közöttük a székfoglaló beszédek) egymásra hatását nyilvánvalóvá teszi. Ilyenné lesz Tamási Áron emberi és művészi megjelenése Illés emlékezetében, noha maga idézi azokat a véleményeket, amik szerint kontroverzia volt az írói életmód és a teljesítmény között.
Tamási — mint megtudjuk — 1949-ben kiadott Kikelet című kötetébe
jegyezte ajánlásként: „a teremtett világon a legjobb barátomnak". írásra,
múltba tekintésre, meditációra serkentő szavak. Kézenfekvő, hogy a barátság
tartalmáról, lényegéről, megnyilvánulási formáiról kellene képet adni az ol46

vasóknak, de Illés (látszólag) megkerüli az önmagának feltett kérdésre a
feleletadást. A „mi a barátság?" megválaszolása helyett emlékmotívumokkal
és levelekkel tárja fel egy „barátság hétköznapjait". Emlékek és levelek, vagyis évtizedekig őrzött szubjektív élmények és dokumentumok keverésére vállalkozott, holott végső soron a kettő csaknem kizárja egymást. Illés Endrénél
viszont nem, sőt az egyik kiegészíti, megerősíti a másikat. Tamásival 1930-ban
ismerkedett meg a Baumgarten Alapítvány díjkiosztó ünnepségén, amit rövidesen követett a Bristolban a gazdag ebéd. Magyarázatként hozzáfűzte, hogy
Tamási portréjából elhagyhatatlan vonás; az egyenjogúság alapján mindenre
igényt tartott. „A szegénység bajainak elsorolására — jegyezte meg —, Bajcsy-Zsilinszky szégyenletes tarpai választásának és megbuktatásának leleplezésére — de Baumgarten-díjából a bristolbeli ebédre is." E sorok olvastán
még mocoroghat a gyanú, hogy a mozaikíró emlékezetében az igazságkereső
baráti szenvedély sodort véletlenszerűen egymás mellé dolgokat. De, hogy a
Test és lélekben mennyivel többről van szó, azt az 1940-es dátummal kezdődő és 1966-ossal befejeződő levelek dokumentálják. Nevezetesen: az esszéíró
Illés látszólag alig akar többet elmondani személyes élményeinél, de éppen
ezek elhelyezésével, olykor távoli összefüggések felvillantásával minősíti kisportréinak, írásainak tárgyát. Az átforgatott levelekből összeállított Tamásiarckép lényege nem abban rejlik, hogy olyan iratokat ismerhet meg az olvasó,
amelyek addig csak Illés Endrének álltak rendelkezésére. A szerző is fontosabbnak érzi, hogy bepillantást engedjen az alkotó műhelybe, írói elvek és hétköznapok közé. Külön kiemelendő, hogy nincsenek számára „kényes" kérdések. Dokumentálja barátságuk „egyetlen felhőjét", meg az 1947-es születésnapot is, amit tizenkét fős asztal mellett nyolc üres tányérral (tudniillik a
meghívottak közül annyian nem jelentek meg) ünnepeltek.
Természetes, hogy az emlékidézés néha epikai keretet kíván. Szükségképpen viseli magán A só íze több írása a novella jegyeit. Móricz, Szép Ernő,
Kosztolányi, Babits alakját hangulatos epizódok, párbeszédek, szemléletes
környezetrajz keltik életre. Ezek az elemek szinte kényszerítik, hogy Illés
Endre elbeszélései, drámái ismeretében és azokhoz viszonyítva olvassuk mozaikjait. Többen figyelmeztettek már arra, hogy az esszék és az egyéb műfajok között vannak egyezések; legelőbb a mértéktartóan arányos szerkesztés,
a megidézés szenvedélyének racionális keretek közé szorítása, a belső világok
megértésének szándéka, szemléletes, képszerű előadásmód. A Krétarajzok
(1970) Illés-kötet volt bizonyság arra, hogy a szigorú szerkesztésű műfajok
kiváló mesterének nem kellett alkotói alapállásán változtatnia, amikor Csáth
Gézáról, Ambrus Zoltánról vagy éppen diákvárosáról írt. A pillanat varázsát
a mozaikokban éppoly kitűnően érzékelteti, mint szépprózai műveiben.
S ezekből mindig lényeges következtetésekhez jut el. A véletlen találkozás
Babitscsal a Vérmező sarkán s a különös párbeszéd vagy a Dante-kommentárok ügye számára a lelki alkatot mutatja. Nem fejlődésében előrehaladva
ragadja meg ezt sem, hanem jelenetmozaikok által. Ezeknek van némi önállósága, leginkább abból eredően, hogy a tényleges találkozások először egy induló és a már hírneves író között történtek. Legpontosabb megjelenítése ennek a Tapogató című, Móricz Zsigmondról szóló írás, amelyben a szituációk
és a vizsgáztató kérdések a hozzájuk kapcsolt tanulságok hangsúlyaitól kapnak időn túli távlatot.
Ne gondoljuk azonban, hogy az epikai vagy drámai elemek határozták
meg a mozaikok jellegét; ezekben a tudós, nagy műveltségű író szólalt meg,
47

aki a történetiség elvével és az intuícióval, a leíró tárgyilagosság és a tárgygyal való érzelmi azonosulás eszközével egyaránt kitűnően bánt. Apáczairól
írva hangsúlyozta, hogy a tiszta emberség, a „heroikus jellem" ad példát háromszáz év távlatából. A három évszázad kiemelése nagyon lényeges, mert
— mondta — az Apáczai-műveket „mosolygás nélkül" ma már nem olvashatjuk, de harcai, szándékai nemesítőek. Az volt az a hármas hatás is, amiről a
címadó írásból értesülünk; Tolsztoj Háború és békéje, Einstein relativitáselméleti füzetei és Korányi Sándor előadásai együtt tágították Illés Endre
számára a világot. Egészen addig, hogy felidézésüktől végül eljusson az írói
feladatvállalás kvintesszenciájáig: „Olyan szenvedélyesen igaznak kell lenni,
oly pontosnak és hűnek, annyira tudni kell, mi a lényeg, hogy valóságunk
valóság maradjon, akkor is, ha ú j elemek lépnek be az ismeretlenek közé.
A jelent az ismeretlen jövő megsejtésével kell leírni. A háromdimenziójú világ csak a negyedik dimenzió érzékeltetésével, a jövővel válik valósággá."
Történetiség és áz írói időtlenítés keverése sajátos hangulatú, szokványos
műformát mellőző-átalakító mozaikokat teremtett. Például elbeszélésként
indított írásból kinőtt, bő idézetekkel tarkított tanulmány, amiben középponti
rendező elv köré van csoportosítva a mondandó. A Bérczy Károlyról szóló
a közelmúltban, egy weimari élmény leírásával kezdődött, hogy azután Illés
önnön tudását ellenőrizve ássa be magát egy plágiumvádba. A mozaikrakó, lényeges adalék, hogy arra is figyelmeztet, nem emlékezett pontosan mindenre,
s amikor már a szükséges könyvek a kezében voltak, akkor a mi a plágium?
kérdés vált fontossá, szétfeszítve az önkontrollra a történetiség eszközével
épített dolgozat kereteit.
A mozaikokban, vallomásokban és cikkekben feltáruló érdeklődési kör
horizontjának tágasságát az átfogott időhatárokon túl olyan pillanatok leírása
is mutatja,' amilyen a Babitscsal Csontváryról lefolyt beszélgetés vagy Bartók
Allegro barbarójának meghallgatása volt. Meg azok a telitalálatos elemzések,
amiket Beck ö . Fülöp kisplasztikáiról írt, s ahogyan nagyobb szobrai közül
a hozzá közelállókat jellemzi. Idevág az interjúk megszámlálhatatlan utalása,
és könyvtárának gazdagsága is: „Körülbelül ott tartok: ahány ú j könyvet
hazaviszek, ugyanannyit el kell ajándékoznom a régiek közül."
Illés Endre műveit vizsgálva sokszor leírták, hogy krétarajzaiba és mozaikjaiba belerejtette saját arcát; leginkább azáltal, hogy a jeleneteknek szereplője, a dialógusok résztvevője. Ehhez azonban — a pontosság érdekében
— hozzá kell tenni, hogy a mozaikok formájukkal, anamnézisszerű feszességükkel mintegy kínálták az önportré lehetőségét. Az író apróságokra figyelt,
emlékszilánkokat illesztett egymáshoz, nagyobb időperiódusok helyett a pillanatokat (egy-egy életművön belül) ragadta meg. Ebből olyan különösen
egyéni írói világ és szemlélet körvonalazódott, amelynek legerőteljesebb
vonása, hogy mindent fontosnak tartott egy-egy kiemelkedő élet(mű) tényleges
megismeréséhez. Mindent, ami az embert mutatja. Simon István kérdésére
adott válaszában így foglalta ezt össze: „Anamnéziseket írtam, azaz kórelőzményeket, a betegség első jegyzőkönyveit. Naponta tíz-tizenöt ember tárta fel
előttem életének, és hogy úgy mondjam, mellkasának, szívének titkait. Nagyon őszintén, a betegség szorításában, örvényeiben. Feledhetetlen iskola volt!
Feledhetetlen ismerkedés az emberrel. Mert engem az életben sok minden
érdekelt és érdekel ma is, beszéltünk már róla: a könyv, a zene, s amiről
nem beszéltünk: az utazás, hazai tájak, idegen tájak — de legerősebben az
48

ember érdekel mindenütt. Minden helyzetben az ember. A kortársaim." (Kiemelés tőlem — L. A.)
Ez a rendező erő, ami Illés írásainak hátterében meghúzódik. Ez segítette
abban, hogy elkerülje az emlékezők számára legnagyobb csábítást jelentő
önmutogatás sikamlós területét. A legszemélyesebb emlékében sem találhatunk zavaró kérkedést, szubjektivitást. Mellékízek nélkül, mondhatni, alázattal végezte a magára kimért feladatot.
Hogy mennyire belső ügye volt a tárgyilagosság, a mértéktartó és megalapozott ítéletalkotás, azt azok a vitacikkek igazolják, amelyeket Cserépszavazás címmel fogott össze kötetében. Bertha Bulcsu kérdésére (Az író társadalmi helyzetét milyennek látod?) azt válaszolta, hogy a futballista többet
kap, a színész népszerűsége nagyobb, a tudós megbecsültsége, így az írónak
csak a kritika marad. Ha „elég okos" — ezt tudomásul veszi. Mármint a helyzetet. De nem a rossz, fals, indokolatlan értékeléseket. Bohóc-é az író? című
cikkének ebből eredő indulatát nemcsak az alkotó(k) védelme okán helyeselhetjük, hanem a kritikusi tisztesség mibenlétének körülírásáért is. Ugyanígy
az „irodalmi vita" kapcsán kifejtett véleményét. A diagnózis tömör és pontos.
Ki tagadhatná, hogy nincs személyeskedés, félreértés, olykor „tömjénfüst"
kritikánkban? Illés sem a tévedés jogát kérdőjelezte meg, hanem annak
rendszerességét utasította el. Azt is tudós író módjára — képszerűen: a rossz
viták csonkig égve alusznak ki, mint a gyertyák, de a művek fénye elfojthatatlan. S az előbbinél fontosabb ezekre figyelni.
A személyes emlékek és a rendszerető erő, meg az önmagára kimért feladat egysége, egyensúlya biztosítja Illés Endre mozaikjainak, dokumentumtanulmányainak irodalomtörténeti értékét. Aligha szükséges külön bizonygatni, hogy a Tamási Áron-leveleknek mekkora a forrásértéke, s azt sem, hogy a
Nyugat nagyjainak arcképéhez nélkülözhetetlen mozaikokat tett közzé. Ki
kell emelni azt a legendaoszlató nézőpontot, ahogyan Osvát Ernőről szólt Ady
prózai írásainak kritikai kötetei ürügyén. Lehet, hogy az Egy legenda csücske
„érzelmi alapfoka" más, nem olyan, mint a többi írásé, hogy kíméletlen, de
nem Osvát ellen az, hanem Ady, Schöpflin Aladár igazáért.
A só ízével Illés Endre bizonyságát adta annak, hogy az élet és irodalom,
kritika és művek, irodalomtörténet és emlékezés közé nem elválasztó kötőszavakat, hanem egyenlőségjeleket kell tenni. A mozaiktechnika nem zárja ki
az olvasmányosságot, s a kíméletlen ítéletet meg a történetiség elvét sem.
Csak úgy kell ötvözni mindezt, ahogyan Illés Endre tette!
OSTYA NÉLKÜL
Életműsorozatának megindításától nyilvánvaló volt, hogy művészetének
alapszólama a küzdelem a hazugsággal: a megtévesztő látszatokkal, a jelenségek és a kapcsolatok hamis összefüggéseivel, jellemek és magatartások eltorzult normáival, rossz beidegződéseivel — vagyis mindazzal, ami megköti vagy
kiszolgáltatottá teszi az embert. A hazugság tollhegyre tűzése már önmagában
eredendően fontos írói programot jelzett. Ha hozzátesszük, hogy novellái, egy
szempontból kinagyított arcképei, váratlan fordulatok feldolgozásával, azok
elkerülésére mutatnak utat, akkor világos: Illés Endre írásaiban a legmagasabbra helyezte az elérendő célt.
Szenvedést és bezártságot, cselekvésvágyat és bénító akaratgyengeséget,
szép és rút jegyeit egyszerre hordozzák az Ostya nélkül írásai. A fegyelmezett,
49

csak a legszükségesebbek közlését vállaló novellák zártságát különleges feszültség tölti meg. Feszültség, amely legtöbbször nem kiszámítható módon,
nem a feldolgozott motívumok logikájának megfelelően oldódik meg. Az Egy
jelentés meséje például köznapian egyszerű: Tóth Loránd író kedves olvasmányában kéziratpapírt talál, amelyen tiltott könyvek címjegyzéke olvasható.
Illés Endrét ettől a pillanattól a papír által kiváltott izgalom, sajátos állapot
foglalkoztatta, Tóth kutatásai arra nézvést, ki és miért tette oda. De a titok
megfejthetetlen marad, és egy megválaszolatlan kijelentő mondat teszi „lezáratlanná" a novellát: „Miért rohanta meg ebben a pillanatban a szorongás:
egyedül van, kiszolgáltatott, nincs segítség." A Perben más vonatkozású története ugyanígy titokkal fejeződik be: „Milyen sérülés élhet ebben a lányban,
hogy ilyen kibékíthetetlen huzakodásban él a világgal?" Az írások anyagában
és megformáltságában levő tárgyiasság és keménység, mondhatni diagnózisszerűség olyan eszköz volt Illés Endre kezében, amellyel szembenézhetett a
sorssal, a negatív tulajdonságokkal.
A kritika régen észrevette és dicsérte a „diagnózisformát", s ezzel abba
a hibába esett, hogy nem az egész, csupán a rész alapján ítélkezett. Sem az
írói személyiséget, sem a novellák tartalmát, stílusát és eszközeit nem mellőzhetjük az egyoldalúság veszélye nélkül. Az alkotásokban az említett feszültség
legtöbbször drámaiság keretében jelenik meg. Ezt nem lehet csupán alkati
sajátosságokra, szerkesztési módszerre vissza vetíteni, hiszen Illés Endre elbeszéléseiben, rajzaiban az önnön sorsáért tenni kívánó, aktivitásra vágyódó
és az akadályoktól szabadulni vágyó emberi sorsok kerülnek előtérbe.
önmagával szembeni szigorából következett, hogy indulatosan elutasította
a csábító könnyedséget és felszínességet. A kötetben leginkább a Csáth Gézáról szóló írás győz meg arról, mennyi tudatossággal törekedett alapos és átfogó ismereteket szerezni az emberi testről, hogy mondatai maradéktalanul
hitelessé váljanak. Az irodalomban választott mesterei arra szorították, hogy
ne engedjen a könnyedebb megoldásnak. Rajongott Ambrus Zoltán keménységéért, elbűvölték Kosztolányi módszerének titkai, Schöpflin Aladár mutatott
neki példát szigorú igényességből. Olyannyira, hogy erről csak a szeretet „elfogadottságával" tud szólni. Schöpflinről írva fogalmazódott meg benne, hogy
„a szeretet a legmagasabb igényesség, és az elfogódottság talán a legigazibb
érték". Ezek tulajdonképpen kulcsszavak novelláihoz. A szeretetből kifejlesztett ellenállás, ellentmondáskényszer megkapó átvilágítását adja a kötetben az
Egy hazugság története. Ebben, ahogyan a Skarlátban és a Naptár korrekcióban gyermekkori élményeit dolgozta fel, éspedig következetesen a tényszerű
felidézés álláspontjáról. Emlékei alapján világította meg, hogy mennyire kegyetlenné válhat a kegyes hazugság: „Már nem tudtam, mi az igaz, s mi nem
igaz. A skarlátban ilyen volt a láz. Egy éjszaka arra ébredtem, hogy a székek
repülnek a szobában, és a meghasadt mennyezeten besüt a nap. Pedig csak a
lecsavart lámpa égett, és anyám az ágyamnál virrasztott." Ugyanakkor —.
ennek mintegy ellentéteként — arról is olvashatunk, hogy az anya kegyetlennek látszó megjegyzéseiben mennyi „tündöklő szeretet" volt.
Az Ostya nélkül egyes darabjai arra is figyelmeztetnek, hogy a szeretet
önmaga visszájára fordulhat, és nem mindig, illetve alig nyeri él méltó jutalmát. Arcok, történettel keretezve című ciklusának hősei — amennyiben nem
önmaga az — csaknem kivétel nélkül a tragédia, a szorongás, belső bajok
eljegyzettjei, s ekként, ha emberbaráti cselekedetet hajtanak is végre, amint
például az örvények
között főszereplője, kiderül, értelmetlen volt a tett.
50

A háború alatt egy pótkeret parancsnokságán dolgozó írnok kiemelt és elrejtett egyet a behívandók kartonjai közül; vállalván a leleplezés kockázatát és
a megoldás próbáló feszültségét. Évtizedekig abban a tudatban élt, hogy valakit kimentett a háborúból.. . Amikor azonban felkereste a lakcímén, megtudta, hogy Ukrajnában halt meg. Ez és a hasonló történetek azt példázzák,
hogy Illés Endre a szeretetben paradoxont lát, amely hiányával, elérhetetlenségével és állandó, kényszerű jelenlétével egyaránt terhet jelent. Tulajdonképpen ez utóbbi okozza Szunyogh Ákos tragédiáját az Éjjeli lesben. Alakoskodásra, hazudozásra kényszerül, agresszivitást mímel, hamis névaláírást produkál, csak azért, hogy bizonyítsa, mennyire szereti a feleségét. Jellemző kitűnő
novellaszerkesztésére, hogy csak a záró mondatokban derül ki, mindezzel
tehetetlenségét leplezi. A „beugratás" nem sikerül, s Szunyogh szánalmas,
megértő felmentést igénylő emberré válik. Az ilyen kiüresedett, tartalmatlan
figurákat szinte gyűlölte, sohasem kegyelmezett nekik, s nagyfokú lélektani
hitelességgel mutatta be, miként uralkodott el bennük a belső baj, hogyan
veszítették el tartásukat, emberi hitelüket. Minthogy a szeretet és az összetartozás jellemzői szinte kimeríthetetlen gazdagsággal leledzenek két ember
között, nem meglepő, hogy elbeszélései leggyakrabban két egyéniség viszonyát
járják körül. Az író nyilatkozataiban maga hívta fel a figyelmet arra, hogy
őt mindenekelőtt a különös, a köznapitól, az átlagostól eltérő típusok foglalkoztatják, mert ezekben sokszor vibrál valami rejtett feszültség, van olyan
jegy, amelyik meghökkentő, nem szokványos. A Házkutatás házaspárját az
tartja össze, azzal mulattatják egymást, hogy nézik az embereket, és benyomásaik alapján ízekre szedik őket. A megfigyelt, észrevett jelekből következtetéseket vonnak le, ítéleteket mondanak, de hogy a játék mégse legyen felhőtlen, hazafelé menet az utcáról megdöbbenve látják, hogy valaki van a
lakásukban. Innen már a közös reakciójuk érdekes, a hirtelen támadó félelem
és sérelem. Hogy a kép még teljesebb legyen, és az olvasó megkapja az utolsó
mondatok („Mindenkit megfigyelnek, jól van ez így.") magyarázatát, egy bekezdésben a férfi múltjára vet pillantást, arra a tettére, amikor — bár megbízásból — ő is átkutatta főnöke fiókját. A novellában rémülettel és sérelemmel színezve látjuk az összetartó erőt, máshol viszont a fóbia és a ragaszkodás hullámzásában. Illés Endre elbeszéléseiben minden árnyalatnak, kifejezésnek, hangulati jelzőnek, félmondatnak külön súlya, jelentősége van. írásaiban
összeálló kép villanásnyi részletekből, olykor pengeélességű helyzetek összegrakásából, pontos egybeillesztéséből kerekedik. Ügy épített egészet, hogy abban
a résznek, az egyes elemeknek van önállósága, nem vesztik el jelentőségüket,
hanem együtt erősítik a teljest, a végső mondandót. Az árnyalatok, a részletek hozzák igazán emberközelbe, teszik hús-vér alakokká a szereplőket. Ugyanakkor kitűnő lehetőséget szolgáltattak a tömörítésre. Jellemző a 212-esben,
hogy egyetlen befejezetlen mondatban („ön az a . . . " ) beleférnek évek, rettegések, átélt, megszenvedett szituációk, és ez olyan áramkört teremtett két
ember között, amelyben egy rossz mozdulat vagy hangsúly lefojtott indulatokat, erőket szabadíthatna fel. Ez a feltételes fogalmazás szükségszerű, mert a
rettegésből vagy a megaláztatásból gyülemlő belső energiák a legritkább esetben törnek úgy utat, ahogyan várnánk.
Két ember kapcsolatában — legyen viszonyuk akár függő — az egyiknek
mindig meg kell őrizni higgadtságát, belső békéjét, nyugalmát vagy legalábbis
ezeknek a látszatát. Éppen azért tűnhetnek keménynek, már-már kegyetlennek
az Illés Endre által leírt helyzetek; tudniillik miért csak egynek van. joga
51

kitörni, s a másiknak miért csupán a tűrés, az elviselés lehetősége adott? Vagy
másik oldalról nézve: miért használják ki egyesek mások tájékozatlanságát?
Az ebben a kérdéskörben tetten érhető humánum, embertársaink és önmagunk
tisztelete középponti kérdés Illés Endre elbeszéléseiben, rajzaiban. Szereplői
gyakorta megbuknak az emberiesség vizsgáján, s leginkább azért, mert nem
figyelnek, vagy nem akarnak tekintettel lenni lényeges lelki összetevőkre.
Ahogyan a Próbafelvétel filmesei. A vidéki városban megakadt forgatás kényszerű szünetében azzal ütik el az időt, hogy egy fiatal cigánylányt ugratnak,
hogyan lehetne színésznő. A játéknak induló unaloműzést a lány komolyan
veszi, s amikor görcsös ragaszkodással fogja a mikrofont, amikor már beleélte
magát a szerepbe, azt mondják neki, vicceltünk. A novella lezárása kívülről
történik: „Az író még sokáig maga előtt látta a záróképet: a lila ruhás cigánylány kitépi kombiné ja mellét — De ez jó volna, ugye? — és elrohan." Ezzel
a játék, mint az embertársi kapcsolat egyik lehetséges formája, a másokkal
szembeni tisztelet alkalma, szertefoszlik. Szépségének magasából hirtelen a
földön, a sárban járnak a szereplők. A filmesek magatartásának minősítése
az idézett mondatokkal értékcsökkentő, hiszen „vizsgájuk" profán, már-már
útszéli jelenetbe fulladt. S ez más, tragikusabb, elszomorítóbb megvilágításba
helyezi a tréfásnak, unaloműzőnek indult játékot.
Az ilyen jeleneteket az teszi végletessé, hogy megismételhetetlenek.
Ebben van erőteljes, művészi leleplező erejük. Hogy kimondják, sugallják:
a következmények, előzetes felmérése, a mérlegelés szükséges minden
tettnél!
Ezzel nem azt mondtam, hogy a tanulságokat az író készen adná. Nem, az
összegzést az olvasó feladatává teszi. A helyzetek és a motívumok csoportosításával félreérthetetlenül irányítva a következtetést (ahogyan az említett
Próbatételnél). Hősével mondatta ki az (Ön)ítéletet az Ezüstpénzben. A festő
és a rossz festő találkozása az utóbbi óralopásával végződik, úgy, hogy a tükörből mindketten látják a másikat. A helyzetet így írta le Illés Endre: „Nézték egymást. Hosszan meredtek egymásra a tükörből, mint a légy és a pók.
Sok száz lapra csiszolt gömbszemmel méregették kölcsönös mozdulatlanságukat. De melyikük a légy, s melyik a pók?" A kimerevített pillanatkép következménye — normális esetben — a leleplezés lenne. Itt azonban egyik sem
szólt. Amikor a vendég elment, a festő ismét belenézett a tükörbe és ezt
mondta: „Dreck!" (Piszok, sár, ganéj.) A német szó jelentéstartalma — mindkettőjükre érvényesen — szállítja le emberi értéküket a „megfelelő" szintre . ..
Az emberi érték meghatározó magjának a morális tisztaságot tartotta, s akik
ez ellen vétenek, megértésre, felmentésre nem számíthatnak.
Beszélni kell, nem csupán azért, mert az első novella a festők jelleméről
szól, sokkal inkább az első két ciklus együttes anyaga alapján az Ostya nélkül
írásainak festőiségéről, Illés Endre sok helyütt megnyilvánuló színérzékenységéről. Az régóta, pályakezdésétől ismert róla, hogy eleven volt az érdeklődése
a képzőművészetek, a piktúra iránt. Ez nyomon követhető abban, hogy hőseinek, szereplőinek lakását, környezetét Kandinsky-, Modigliani-, Monet-, Cézanne-képekkel díszítette, illetve festményekhez való ragaszkodásukat kidomborította. Máskor — miként az Aranyláncban — elvezeti őket Raffaello, Giotto
alkotásaihoz, a barokk és az etruszk Róma építészeti emlékeihez. Ezek —
mondhatjuk — külsődleges jegyek, díszítő elemek csupán. De nem csupán
ez, hanem a mélyen átélt vonzalom és a kölcsönhatás is szembetűnő. Az Ostya
nélkül szinte burjánzó gazdagságban mutatja az író színérzékenységét. Ahhoz
a novellatípushoz, amelyet Illés Endre művelt, szükséges volt ez a kontúrok
52

és a kontrasztok teljesebb megvilágításához, hogy a háttér precíz rajzolatát
adja a figuráknak, ügyelve az árnyalatok átmeneteire. Illés Endre elsősorban
a világosabb színekre volt fogékony, a ragyogásra. Ennek magyarázata nem
csupán abban rejlik, hogy szereplői belülről nagyon sokszor sötétek. Legalább
ennyire fontos, hogy az egyetemes piktúrának azok a képviselői álltak közel
hozzá, akik a colorra építve alkottak. Törvényszerű, hogy bármilyen helyszín
leírását adja, a színek csaknem mindig kiemelkednek. Isztambul című tollrajza
így kezdődik: „Mennyi szín! Egymásba ömlő, egymásnak rohanó, kék, piros,
sárga, fehér ragyogások. Kék az Aranyszarv vize, cseresznyepiros egy autóbusz, nem is sárgán, de fehéren sistereg a leömlő felforrt napfény." Ehhez
hasonló részleteket látunk a Vízköpő olasz mészkő, Három miniatűr, Éjjeli
les, Skarlát és még sok más novellában. Ezekután semmi meglepő nincs abban, sőt a legtermészetesebben hat, hogy a barcelonai katalán múzeumban
látott Zurbaran-festményt az író javítja, átformálja, a valóságnak megfelelőbbre igazítja. Indokát ekként adja: „Az igazi Ferenc (tudniillik Szent Ferencet
ábrázolja a kép — L. A.), az én Ferencem, világunk egyik kedves, nagyon
kedves fia. Meghatározó jelzővel: világi ember (...) a fiatalságot, könnyű
könnyelműséget, kedves szentséget, ezt a hármas szálat, egyszerre, egybefonva
kellene éreztetni Ferenc festőjének." A kitűnő elemzőkészség megnyilvánulása
mellett, vagy inkább az előtt a festőével azonosuló látásmód, a képekben, alakokban, színekben gondolkodás és ábrázolás gazdagsága vonz. Ezzel együtt
még az, hogy mindezt az élmény hitelével, bőségével adja tovább, sokszor
költői vonásokat megcsillantó stílusban osztotta meg az olvasóval a látottakat.
Nem arra céloztam, hogy mondatait könnyen versbe lehetne tördelni, nem
úgy, ahogy leírta, van belső ritmusuk, már-már zenei mértékűek. (Megjegyzem, hogy a hangok, különösen a Bartók Béla-i kemény, kíméletlen, támadó
— de mégis harmóniává összeálló — hangok iránti érzékenységre is szép példákat találunk.)
Kiküzdött eredményként kell számba vennünk Illés Endre lezárult irodalomszervező és -irányító tevékenységét. Ehhez nélkülözhetetlen adalékok
vannak az Ostya nélkülben. Többek között az, hogy amikor elfoglalta helyét
a Révai Irodalmi Intézetnél, kívánsága volt, hogy két írótól (Erdős Renée és
Mécs László) váljanak meg, és ezzel párhuzamosan teremtsenek kapcsolatot
Illyés Gyulával és Tamási Áronnal. A tett irodalomtörténeti jelentősége ma
már vitathatatlan! Szervező és irányító egyéniségként nyilván sokszor volt
alkalma művek sorsát befolyásoló megjegyzésre, tanácsra. Orvosi tapasztalatain alapuló embersége mindig megóvta attól, hogy ne az eredmény szempontjából beszéljen. Egy pillanatkép kívánkozik ide az ötvenes évek elejéről.
Németh László a Galileit írta, s mint ismert, a bemutató előtt az egész negyedik felvonás átdolgozására kényszerítették. Kérdezte-Illés Endrétől is, mit tegyen, aki a két lehetséges válasz közül azt mondta: „Ezt is meg tudod írni,
Laci." A mondatot igazolta az eredmény, de a Galilei két halála című szénrajz arra is figyelmeztet, Németh László kívánsága volt, hogy kötetben a dráma két változata együtt jelenjen meg . . .
Rajzainak egyik meghatározó motívuma az emlékezés, hajdani arcok,
tárgyak, élmények felidézése. Könyveiből tudjuk, hogy ilyen írásaiban mindig
van valami különlegesség, olyan elem, amelynek kizárólagosan Illés Endre
volt a birtokosa. Meglepetéssel olvashatott még az irodalomtörténész^ is az
1945-ös tavasz emlékei közül felbukkanó folyóirat három számáról. Az Irodalom—Tudomány
szerkesztői (ülés Endre mellett Zilahy Lajos és Szent53

Györgyi Albert) és szerzői (a vers, a próza, tanulmányírás és illusztráció kiemelkedő képviselői) megérdemelnének nagyobb figyelmet. A feltételes fogalmazást az indokolja, hogy még szakbibliográfiák sem tudtak e lapszámok
létezéséről...
Az Ostya nélkül szénrajzai könnyed tömörségükkel ejtenek ámulatba.
Ilyen írásaiban Illés Endre elődeiről és kortársairól mindig a legjellemzőbbnek tartott vonást hozta előtérbe, de úgy — s ebben van utolérhetetlensége
—, hogy a pálya egészére, a teljes egyéniségre vessenek fényt. Kell-e mondani,
hogy Kriza János és Kemény Zsigmond „párba" állításával mennyire ellentételező megvilágításba helyezte a két alkotót. Nem kevésbé fontos azonban
az, ami a szénrajzokat átlényegíti és egységbe fogja: önnön írói személyisége.
Szabó T. Attila Magyar Szótörténeti Túrjának, bemutatását azzal kezdte, hogy
szeret szótárt olvasni, és elmondja, hogy az idegen nyelvűek mellett mennyire
gyakran nyúlt a Czuczor—Fogarasi hat kötetéhez. Már-már úgy tűnik, hogy
vallomás lesz önnön műhelymunkájáról („Amikor drámámat, a Spanyol Izabellát írtam, spanyol szavakat ízlelgettem két kötetből is."), de egy finom,
árnyalatnyi átköltéssel végül is az említett mű erényeiről szól. A felfedezés
vagy a régi ismerettel való újbóli találkozások öröme és izgalma érződik a
Megidézett arcok, szénnel ciklus darabjain. A Magyar félmúlt kisportréiban
(Gozsdu Elektől Szabó Dezsőig) a századforduló körüli magyar elbeszélés
lényegi elemeit kötötte csokorba. Méghozzá úgy, hogy műfajilag is továbbviszi az akkori idők fontos irodalmi termékét, a hírlapi tárcát. Ez a műforma,
amelynek gyökerei a múlt századba nyúlnak vissza, könnyed, de nagy hozzáértést kívánó volt. Akkoriban a legkitűnőbb írók művelték és csúcsai ott magasodnak irodalmunk történetében. Illés Endre a hagyományok avatott és
méltó folytatója volt, pontosan tudván, hogy mit engedett meg a választott
forma (az elbeszéléstől az esszészerű építkezésig).
Az Ostya nélkül harmadik része újból megerősít abban, amit már a Krétarajzok, A só íze és más köteteiből tudunk, hogy az esszéíró Illés Endre legtöbbször nem mond többet személyes emlékeinél, de ahogyan elhelyezi, minősíti, értékeli elődeit és pályatársait, abban az életművek alapos ismerete nyilatkozik meg. Az emlék eleven anyagát csak ihletőnek tekinti, amelytől mindig eljut valami újnak, addig észre nem vettnek kimondásáig. Ahogyan például
Csáth Gézával való találkozásainak leírásától Kosztolányi novellaosztályozó
rendjének korrigálásához, vagy a baráti vacsorától Németh László drámájának
igazságtartalmáig.
A Pályám emlékezete az írói genezis érdekes pillanatait vette sorra, azzal
a plusszal, hogy itt magyarázatot is adott (Disszonancia alcímmel) arról, miért
kedvelte a váratlan fordulatokat, a feszültségeket, az aszimmetriát. Nem titkolta: arcán a „számvetés borúja". Visszanézve némileg elégedetlen rezignáltsággal szólt arról, hogy nem írt regényeket, verseket, nem rendezett darabokat, pedig — mint Berzsenyi mondja' —: „Tündér változatok műhelye a világ." Munkái sűrítik az írói hivatás felelősségtudatát, a lélek titkai iránti érdeklődést és az öngyötrő műgondot.

54

Megalakult a Németh László Társaság
Június 26-án tartotta alakuló közgyűlését Hódmezővásárhelyen a Németh
László Társaság. A közgyűlés megválasztotta a társaság vezetőségét. Díszelnök:
Németh Lászlóné, elnök: Király István, titkárok: Földesi Ferenc, Cs. Varga István. Az elnökség tagjai: Almási István, Bíró Zoltán, Csizmadia Sándorné, Csoöri Sándor, Grezsa Ferenc, Imréné Barta Edit, Lendvai Ildikó, Pozsgay Imre,
Rátkai Ferenc, Sándor Iván, Veress Péter. Választmányi tagok: Berek Kati,
Czine Mihály, Funk Miklós, Kaposi Márton, Kocsis Rózsa, Lendvai Ferenc, Monostori Imre, Pálfy István, Péter László, Sükösd Mihály, Szabolcsi Miklós,
Thiery Árpád, Vassné Nagy Erzsébet, Vekerdi László, Vörös László.
A vásárhelyi székhelyű ú j egyesület — mint alapszabálya mondja —- arra
törekszik, hogy „segítse a Németh László írásaiban rejlő szellemi értékek összegyűjtését, megőrzését; az irodalmi tudatba, a pedagógiai gondolkodásba, a magyar társadalom — különösen az ifjúság erkölcsi, tudatába való beépítését".

CSIZMADIA SÁNDORNÉ

Megnyitó beszéd
Tisztelt Vendégeink! Kedves Barátaink!
Mindenekelőtt hadd köszönjem meg az előkészítő bizottság és a magam nevében is, hogy hívásunkra eljöttek. Megjelenésük ezen a társaságalapító ülésen
nyilván nem pusztán formális tiszteletadás Németh László neve és emléke előtt,
hanem annak a kifejezése is, hogy fontosnak, megvalósíthatónak és megvalósítandónak t a r t j á k az ügyet, amelyért a tagtoborzó kürtöket megfújtuk.
Nem hiszem, hogy Németh László életútjának és munkásságának ismerői
közül bárki előtt is indokolni kellerte, hogy miért éppen Vásárhelyen született
meg e most megalakítandó irodalmi társaság eszméje, hogy miért éppen ennek
a városnak a gimnáziuma és könyvtára vállalkozik arra, hogy a Társaság otthont adjon, hogy a levelünkben még csak körvonalazott; de a mai közös tanácskozáson bizonyára teljesebbé és pontosabbá váló célok, feladatok megvalósítását segítse.
Önök jól ismerik azt a bensőséges kapcsolatot, amely a nagy írót életének
három évtizedébén ehhez a városhoz kötötte. Ismérik a Cseresnyés-otthon alapításának történetét, az „Óraadók királyságának" krónikáját, emlékeznek a
Kossuth-díj-adományozás gesztusára, s főképp azokra a művekre — az Égető
Esztertől az írás ördögéig —, amelyek megszületésében e városnak ihlető,
modelleket adó szerepe volt. Ismerik az író visszaemlékező írásait, hálás vallomásait, amelyeket mi oly gyakran és talán megbocsátható elfogultsággál
Elhangzott a Németig László Társaság alakuló ülésén.
55

idézni szoktunk: „Azt, hogy életemen végigtekintve van egy kis folt, amelyre mint az igazi siker aranykorára emlékezhetek, vásárhelyi diákjaimnak köszönhetem."
A mai Vásárhely büszkén sorolja kulturális hagyományainak legfényesebb
értékei közé az író és a város egymást gazdagító kapcsolatát, és talán n e m
veszik tőlünk dicsekvésnek, ha azt mondjuk: a maga ereje és lehetőségei szerint a város igyekszik jól sáfárkodni ezzel a gazdag örökséggel, igyekszik ébren tartani és ápolni mindazt, amit az író munkásságának gazdag örökségéből a magáénak vallhat.
A tiszteletteljes hagyományápolás sok-sok jelével találkozhattak m á r városunkban: a főutcán a róla elnevezett városi könyvtár előtt emelt szobrot
a város egykori írópolgárának; hathatósan támogatta a Németh László Emlékház létrehozását, irodalmi konferenciákat, emlékünnepségeket rendezett;
intézményei — különösen a gimnázium, a volt Cseresnyés-kollégium és a
könyvtár — mindig készségesen, nem ritkán kezdeményezőin is részt vállalnak a Németh László-i örökség gondozásának, a nemes értelemben vett kultusz ápolásának nemzeti feladatából.
Mindezt nem hivalkodásból soroltam fel, hanem csupán azzal a céllal,
hogy emlékeztessek rá: Vásárhelynek oka és joga is van arra a kezdeményezésre, amelynek valóra váltásához most az Önök egyetértését és segítő részvételét kérjük.
A megalakítandó Németh László Társaságnak a város nemcsak otthont,
hanem erejéből tellően anyagi segítséget is kíván adni.
Bízunk benne, hogy az Önök egyetértésével, részvételével, munkájával,
támogatásával a kitűzött célok megvalósíthatók. Ebben a reményben nyitom
meg az alakuló ülést, és eredményes tanácskozást, okos döntéseket kívánok.

KIRÁLY ISTVÁN

Elnöki székfoglaló
Tisztelt Közgyűlés!
Köszönettel szeretném kezdeni. Nagyon köszönöm (azt hiszem m i n d n y á junk nevében) Németh Ellának, hogy vállalta a részvételt a társaság m u n k á jában. Azt hiszem minden Németh László-tisztelő, mindenki, aki Németh Lászlót
szedeti, t u d j a mivel tartozik a Németh-életmű Németh Ellának. Szép szó
ez a magyar szó: feleség. Benne van a fele-gondolat, az élettárs-eszme.
Itt ez valóban a maga tényleges értelmében élt: elképzelhetetlen a Némethéletmű Németh Ella nélkül. A másik köszönet Hódmezővásárhelynek szól.
Ez a város talán élete legnehezebb időszakába állt oda segítően az író mellé.
Elhangzotta Németh László Társaság alakuló ülésén.
56

Hódmezővásárhelyre sok minden fog a jövőben fényt vetni, de azt hiszem
amíg magyar kultúra lesz, ennek a városnak a nevét nem utolsósorban ezért
fogják mindenütt, tisztelettel emlegetni, ahol magyarul beszélnek, mert Németh László sorsa ezzel a várossal forrt össze. Ennek a városnak van legtöbb
joga hozzá, hogy holtában is ő álljon oda elsőként az immár klasszikus Németh László mellé, hogy a Németh-kultuszban úttörő legyen.
Külön meg szeretném köszönni, hogy ezzel a joggal élt is a város. Nálunk
van hajlam arra, hogy ilyen jogokat veszni hagyjanak. Nem tudják, hogy egy
nemzetnek van erkölcsi vagyona is, és ezzel a vagyonnal éppen úgy nem lehet könnyelműen bánni, mint az anyagiakkal. Az ily vagyon is érték. Sőt
messzebb szólóan az: a történelembe ez ad belépőt. Németh László ennek a
nemzetnek erkölcsi vagyona: Hódmezővásárhely érzi a felelősséget ezért. Érzi,
hogy ezt a vagyont őrizni kötelesség. Külön meg szeretném köszönni azt az
odaadó munkát, melyet a hódmezővásárhelyi tanács és mindenekelőtt a tanács
elnöknője, Csizmadia Sándorné végzett, a megértést, melyet az ügynek adott.
Nyilvánvalóan, hogy sok probléma fog abból adódni, hogy egy Hódmezővásárhelyhez kötődő Németh László Társaság jött létre. Sok a bürokratikus
és hasonló nehezék. De az eddigi tapasztalatok arról tanúskodnak, olyan nagyvonalúság van a Tanácsban, annyi megértés van az ügy iránt, amely biztosíték arra, hogy ezeken a nehézségeken könnyen úrrá lehet lenni. A közgyűlés
is mutatta, hogy itt mindenki a szándékot érezte fontosnak. Azt, hogy létre
kell jönnie egy országos kisugárzású Németh László Társaságnak, s ennek van
alárendelve minden más kérdés.
Rátérve a működési tervre. Nyilvánvalóan kettős funkciója van Társaságunknak: egy helyi, és egy ezen túlmutató: a Németh László-kultusz ébren tartása országosan is. Hogy a helyi hódmezővásárhelyi közművelődési
funkció milyen jellegűen és hogyan alakuljon, a nem hódmezővásárhelyiek részéről csak azt tudom ígérni valószínűen nemcsak a magam nevében, hanem
az elnökség és a választmány nevében is: igyekszünk ehhez minden segítséget
megadni. Meggyőződésem, hogy a Társaság olyan kezekben mint Földesi Ferenc, kitűnően működő helyi közművelődési egyesület is lesz. Egyről szeretném
őket biztosítani; minden vonatkozásban számíthatnak ránk. Viszont kérjük
őket, hogy mi is számíthassunk rájuk. Az ötletükre, a munkájukra, az energiájukra, abban ami, nem jogilag, nem jogszabály szerint, hanem — mint
Földesi Ferenc találóan mondta — lényegileg Hódmezővásárhelyről kisugárzó
országos funkció kell hogy legyen: a Németh László-kultusz ébren tartásában.
Németh Lászlónak volt kedves mondása, hogy egy nemzetnek minden igazi művészi tehetség olyan, mint egy aranybánya. Minél többen foglalkoznak
vele, annál több kincs jön fel belőle. Egy nemzetnek múltja értékeihez így
kell mindig közelednie. Minden értelmes klasszikus-kultusznak az a legfőbb
célja, hogy minél több olyan ember legyen, aki munkájával, odaadásával segít
megőrizni az örökölt kincseket a jövő számára, besugároztatni azokat a mindennapokba. Ez kell, hogy legyen a Németh László Társaságnak is a legfőbb
programpontja: igyekeznie kell egybegyűjtenie mindazokat, akik fontosnak
tartják, hogy a Németh László-életmű tovább hasson, éljen.
Milyen formái vannak az ily módon történő örökségőrzésnek?
Mindenekelőtt a szellemi hagyaték Őrzésében való részvételt kell, hogy jelentse ez; a munkát azért, hogy mindaz, ami Németh László nevéhez kapcsolódik (kézirat, levél, cikk, rádió- és tv-intérjú, hírlapi nyilatkozat, róla szóló
57

irodalom stb.), fel legyen mérve, össze legyen gyűjtve, s lehetőleg hozzáférhetővé váljék minél több ember számára. Nem pusztán filológiai kérdés ez, de
egyben a helyes magyarságtudaté is. önmagát becsüli meg azzal a nemzet,
hogy úgy akarja látni múltját, mint szépen karban tartott, gondozott kertet.
Rendben akarja tudni nagyjai hagyatékát, vallva, hogy hozzátartozik ez is
ahhoz a bizonyos Adytól idézett „templomépítéshez". Egy nép identitását
nem utolsósorban ez biztosítja: a klasszikusok iránti tisztelet. Az ápoló emlékezet.
A másik, amiben ez az őrzés áll: a tárgyi emlékezet. Az arra való figyelés. Haza csak ott van — Hatvany Lajos szép szavával szólva —, ahol „beszélnek a kövek", ahol — mint Juhász Gyula írta — tudják az emberek, „itt
Tömörkény, ott Gárdonyi lakott", avagy Radnóti Miklós feledhetetlen verssorát idézve tudják, „hol lakott itt Vörösmarty Mihály". Igyekezni kell tehát
megbecsülni és megteremteni ezeket a „beszélő köveket". Szobroktól kezdve
emléktáblákon, intézményeknek való névadáson át tárgyi emlékeket őrző múzeumok létesítéséig számos formája van ennek. Hódmezővásárhely példát
mutatott ezen a téren is, példát minden irányúan. Törekedni kell rá, hogy
minden Németh László nevével összekapcsolódó helyen — mindenekelőtt az
író másik kedves városában, Budapesten — a tárgyi emlékezés ugyanilyen
intenzív s mély legyen.
Végül a harmadik funkció, amelyet Társaságunknak vállalnia kell: a
közművelődési. A közművelődési országos viszonylatban. Igyekeznünk kell bevinni a Németh László-i eszméket, gondolatokat a nemzet életébe, a mindennapokba. Ezt érzem legfontosabb feladatunknak. Iparkodnunk kell tudatosítani (amit egyébként a Társaság most megválasztott vezetőségének névsora
már egymaga tükröz), hogy Németh László nem egy szűk szekta, de a nemzet
írója. A nemzet egészéé. A nemzet klasszikusa. A Társaságnak ezt tudva kell
végeznie a maga munkáját. Az innen adódó felelősséggel.
Hozzátartozik ehhez a felelősséghez nemcsak az őrzés, de a kritika is; a
bírálata mindannak, aminek tévesztettségét az idő ma már félreérthetetlenül a
felszínre hozta. A nagyok igazi kultusza nem kritikátlan bálványimádás.
Az a szekták sajátsága. A valódi kegyelet tudja: nincs az a nagyság, amelynek nincsenek tévedései, s főleg nincs akkor, ha oly úttörő módon, az ismeretlenben járt gondolataival, mint Németh László tette. Az igazi tisztelet megérti történelmileg a keresés közben ejtett tévedéseket, de nem menti fel őket.
Bírálja azokat. A történelmi-leíró és az etikai-értékelő megközelítést nem keveri egybe. Nem a tévesztett gondolatokat kívánja őrizni, de az életmű lényegét: a mához szóló igaz üzenetet.
Mit lehet kiemelni egy ilyen rövid bevezetőben ebből az üzenetből, abból
a végtelen gondolatgazdagságból, amely a Németh László-i életmű sajátja?
A magam részéről három kulcsfogalommal kívánom érzékeltetni, hogy mit vélek ma leginkább időszerűnek, a jelenhez szólónak, s ez: minőség, a hűség és
a belátás fogalma. Mégpedig kettős dimenzióban nézve, értékelve mindegyiküket, mert kettős viszonylatban éltek ezek a fogalmak a Németh László-i életműben mindig: a társadalmiság és a személyiségtudat látószögében.
Németh László ugyanis a teljesség írója volt ebben a vonatkozásban is: a
maga bonyolultságában, összetettségében tudta nézni az emberi életet. Nem
véletlenül volt egyik kedves verse Ady költeménye, A civódó magyar. Az ebben ott rejlő komplex antropológia — kétpólusú személyiségelmélet — volt a
58

sajátja. Egyszerre volt „civódó magyar", társadalmi-történelmi kontextusban
élő közösségi ember, s ugyanakkor születés és halál szorítójába vetett külön
egyéni sors, „élet s halál fia". Egyszerre látta az egyest, mint társadalmi
lényt, mint a történelem részét, a nagy folyam egy cseppj ét, s ugyanakkor
mint önmagáért való, önálló egészet^ mint személyiséget. S így legtöbb gondolatai is mindig ebben a kettős összefüggésben élnek. így lehet csak hitelesen elemezni őket.
A minőség — társadalmi dimenzióban — mindenekelőtt nemzeti felelősséget jelentett nála. Gondolattá érlelte azt az Ady-verssort: „Hogy Bécs ellen
és Minden ellen — E kis ország még remekeljen." A „remeklő" országot idézte. Egész életművének egyik legfőbb sugallata, hogy egy oly kis nemzet, mint
a magyar, csak mint minőség létezhet. Csak így lehet jelen a globalizmus huszadik századi ú j korszakában, a megszületni vágyó emberi egészben, a világfejlődésben. Ezzel adott feladatot nemzete számára.
A személyiség dimenziójában is hasonló feladatot jelöl a minőség fogalma.
Minden embernek van (az ő ellen-freudista antropológiájának törvényei szerint) egy alant-természete és egy orom-természete. S a feladat — ez a minőség parancsa —, hogy az örömtermészetet próbálja meg kilicitálni minden
egyes önnönmagában. A vágyat élesztette, hogy ne az alant-, de az oromtermészet jegyében kíséreljük meg élni az életet. Az ellengravitáció minden
közönségest tagadó, erős vonzásában.
Igaz, mint kétkedő, gondolkodó ember, nagyon jól tudta: maradéktalanul
nem lehetséges ez. Sosem szabadulhatunk meg az alant-emberség húzó erejétől, a démoni embertől. Biológiai létezésünkbe van az beágyazva. Ugyanakkor
azonban jól tudta azt is: nemcsak az elért — a szándék is minősít, méri az
egyest. Az egyéniség valós természetét mindig az jelzi, hogy vágya merré vonja. Hiszen a léleknek a vágy a sajátos, ellenirányú nehézkedési ereje. Abban
kell, hogy hasson a magaslat hívása. Minden egyes embert arra késztet ma is
a Németh műveiben ható minőség-gondolat, hogy a maximumot kísérelje meg
realizálni önnönmagában.
A hűség gondolata a Németh László-i művészi üzenet másik kulcsfogalma.
Végigkísérte az élete egészét. Társadalmi dimenzióban a megkötöttségérzettel
jelentett ez egyet: hűséget a helyhez, hová a sors vetett. Mert véletlen az, hogy
kit hol dob ki az élet, de ahová helyezte ott kell helytállnia, hűnek maradnia:
megkísérelni becsülettel élni a néki szabott, elrendelt életet. Annak józan, reális tudatát fejezte ki a hűség igénye — az író egyik kései, kedves eszméjét
idézve —, hogy élete külső meghatározottságát az egyén többnyire készen,
akaratától függetlenül kapja. De rajta múlik az, mit csinál belőle. Feladhatja
magát, menekülhet tőle. De teheti azt is, mit Égető Eszter tett: megpróbálhat
paradicsomot teremteni a lajosfalvi homoksivatagban. Laboratóriummá alakíthatja át a gályapadot. Ott hathat benne a hűség kívánalma: a helytállás
parancsa.
Társadalmi vonatkozásban a nékünk rendelt helyhez, a személyiségében
pedig önmagunkhoz való hűséget sugall Németh László hűség-gondolata. Az
autonóm emberség fontosságára figyelmeztet, a lelkiismeret jegyében való,
felelős életre. Az a kívánalom sűrűsödik bele, hogy legyen az ember mindig
önmaga. Ne hallgattassa el nemesebb énjét, tudjon figyelni a szokrateszi daimonion korszerűsített, újraélt mására: a benne ható „hangra". Igaz, lehet,
hogy puszta előítéletet közvetít az csupán. A kritikus éles ész azt szét kell
59

hogy rombolja. De az emberi kultúrában felhalmozott, letisztult normarendszer — évezredek népi erkölcsi tapasztalata — is üzenhet általa. Éppen ezért
az én nem szökhet előle. Nem véletlenül játszott központi szerepet Németh
Lászlóban — a hűség gondolatával egybefonódva — a hagyomány tudata: a
holtak üzenete. Arra késztette ez, hogy minden kelepcében legyen ereje a lelkiismeret szavára — a „hangra" — figyelő, emberhez méltó, tartalmas életre.
Végül arról a Németh László-i gondolatról szeretnék szólni, amelyet legidőszerűbbnek, leginkább mához szólónak, legélőbbnek vélek az életművében:
a belátáséról. Élete második felében — 1945 után — határozta meg ezt ezen a
néven, de ez készült már ott a korábban is igenelt morális tartásban: a növényerkölcsben. S ha van gondolat, amely mutatja, hogy Németh László nemcsak a
magyarság, de az emberiség nagy gondolkodója, ez a gondolat az. A század
közepén megalkotta azt a fogalmat, melynek megértéséhez a század vége felé
kezd eljutni csupán az emberi egész. Tiltakozott a fundamentalizmusok — az
ő szavával szólva —: az emberi „őrületek" mindenfajta változata ellen: a belátás igényével élt.
Volt idő, mikor vitáztam vele erről a kérdésről. Petőfi verse, „türelem,
te a birkák s a szamarak dicső erénye" volt krédó számomra, az élt ott bennem. Vagy-vagy-okban tudtam gondolkodni csupán, megalkuvásnak tűnt az
általa hirdetett belátás-etika. Most, a század végén világosan látom, hogy ebben a hajdani vitában neki volt igaza. Felnevelt az idő a megértésre.
Nyilvánvalóvá vált ugyanis a mába elérve, hogy nem lehet a legszebb emberi szó többé a harc szava. A békének ma már nincs alternatívája. Környezetszennyeződést hozott magával a „harc a természettel" egykori lózungja. Meg
kell tanulnunk nem „harcolni", de együttélni a környezetünkkel, a körülöttünk lévő anyagi világgal. S nyilvánvalóvá lett ez társadalmi vonatkozásban
is. Az atomfegyverek korában élve magában hordja az emberek közötti harc
bármilyen formája annak a veszélyét, hogy elpusztítja magát az egész emberiség. Csak a belátás oldhatja meg ma már a világproblémákat: a konszenzuskeresés, a dialóguserkölcs. A napi politika kívánalma lett a hajdani Németh
László-i utópia: a növényetika. Az emberiségnek meg kell tanulnia egy ú j értékrendben — nem a harc, de a béke törvényei szerint — cselekednie és gondolkodnia. Hogy sikerül-e ez? Ez nyitott probléma. De embereken múlik, mert
emberek dolga. Szükség van így nagyon a Németh László-i eszmék és hitek
jelenlétére: az általa hirdetett belátás-erkölcsre.
Társadalmi vonatkozásban a tolerancia igényével jelent ez egyet. Fényt
kapott újra a felvilágosodásnak ez a szép szava. Ez kell, hogy legyen az emberi
együttélés fő szabályozója. Ügy kell megpróbálni élni, ahogy a maga kis körében Égető Eszter tette: meg kell kísérelni mindig újrakötni, ismételten öszszebogozni az otthon szakadó szálait, a széteső, szétroncsolt emberi kapcsolatokat.
Élni kell tudni a türelem jegyében.
A személyiség vonatkozásában pedig az empátiaigényt hordja ez magában. A Kertész Ágnesben ott ható irgalom — a lényeget nézve — a belátásfogalom egyéni sorsokra lefordított mása. A képesség arra, hogy ne csak önmagában, de a másik emberben is tudjon gondolkodni, érezni az egyes, a tőle
idegent is lássa és megértse.
Minőség, hűség, belátás — nem utolsósorban ezek voltak azok a szavak,
melyek indokolják a Németh László Társaság létrehozását. Nem annyira az író
60

emlékének van erre szüksége, de nekünk ma élőknek. Azoknak, akiknek életébe egyéniségformálón szólt be Németh valaha, s kiknek így szívügye, hogy ne
vesszen el, de hatóerő legyen az ebben az életműben rejlő gondolati-erkölcsi
örökség; hatóerő a nemzet egészében. Az egymásra találás talán erőt ad szám u n k r a ; erőt és reményt, hogy nem marad puszta utópia — az író egyik legkedvesebb toposzával szólva — a „kertnek" az álma, az otthonos világnak, a
szimbolikus értelemben vett „Kertmagyarországnak" szép, Németh László-i
elképzelése.

61

Csongrád megye zenéje a rádióban
Egy héten át látta vendégül májusban Csongrád megye a Magyar Rádió
munkatársainak népes csapatát Szegeden és a megye többi városában; egy
héten át — összesen 22 műsorban — lehetett a rádió vendége sokrétű zeneélete révén Csongrád megye. Tizenegy esztendő után került ismét a stafétabot a Dél-Ó lföldre, de míg akkor — a rádió vidéki sorozatának elindításakor
— a figyelem Szegedre korlátozódott, most a megye valamennyi városa szerepelt a programban, ha másképp nem is, legalább egy-egy „Ki nyer ma?"
adás és egy-egy vendégművész koncertje révén. Kár lenne sajnálkozni amiatt,
hogy a műsorsorozat szinte teljes egészében Szegeden élő-dolgozó muzsikusokra épült — leszámítva a fővárosból vagy éppen külföldről érkezetteket —,
hiszen a zenei „magaskultúra" legalább másfél évszázad óta csakis nagyvárosi
talajon képes dús vegetációra, összehasonlíthatatlanul erősebb függésben lévén
a környezet ingereitől, visszhangjától, mint akár az irodalom, akár a képzőművészet. És ha már a visszhangnál tartunk: egy-két esetben a fellépő m ű vészek bizony joggal tarthatták azt túlzottnak. Ez a visszhang ugyanis az
üres széksorok akusztikai hatására haladta meg jócskán a kívánatos szintet.
Különösen bántó volt ez a Tisza Szálló amúgy is hosszú lecsengési idejű termében, a május 7-ei remek, igazi élményt adó modern zenei hangversenyen,
de a Szegedi Szimfonikus Zenekar koncertje is megérdemelt volna egy lelkes
telt házat! Úgy látszik, Szeged havi két-három hangversenyhez szokott közönsége nem tudott mit kezdeni a hirtelen nyakába szakadt koncertdömpinggel,
s csak remélhetem, hogy sokan azért nem jöttek el, mert otthon kívántak
magnófelvételt készíteni a számukra becses produkciókról... Vélhetőleg ebbéli
törekvéseiknek nem vetett gátat az a tény sem, hogy Csongrád megye —
még e sorok írásakor is — az ország kirívóan gyenge URH-vételkörzete, a
műsorszerkesztőség viszont — a helyi érdekekkel nem sokat törődve — a
hangverseny-közvetítések zömét az akkor még névtelen 3. műsorba helyezte.
Az persze eleve reménytelen volt, hogy bárki is elejétől végéig meghallgassa
valamennyi programot, hiszen ehhez főállású rádióhallgatóvá, mi több, „kulturális mindenevővé" kellett volna válni, annyira szerteágazó volt nemcsak
térben és időben, hanem műfaji hovatartozásában is a kínálat. Magam is kénytelen voltam — gyakorlati szempontok alapján — erőteljesen szelektálni, ezért
aztán semmilyen biztosíték nincsen arra, hogy nem hagyok említetlenül olyan
mozzanatokat, melyek az itt következőkhöz hasonlóan rászolgáltak az utólagos értékélésre.
Három hangverseny — azóta jócskán leülepedett — emlékeire-benyomá• saira térek ki részletesen. E három koncert — a szegedi helyszínből, a választott időpontokból ítélve — talán a rendezők elképzelései szerint is reprezentatív szerepet játszott a műsorsorozat egészében. Ide tartozna még Verdi
Macbethjének. előadása is, de ez már korábban kivívta az elismerést sajtóbanrádióban egyaránt, így újbóli méltatását mellőzöm.
Bármilyen fesztiválról, rendezvénysorozatról legyen is szó, egy biztos:
62

a nyitóesemény a közönség és a „céhbeliek" részéről egyaránt különleges figyelemben részesül. Szép és nemes gesztus, hogy a rádiós zenei hét programjának élén az ifjúságnak szóló hangverseny állt. E gesztus valós értékét felmérhetik mindazok, akik valamilyen kapcsolatban állnak belső és külső bajaival hatékonyan szembeszállni képtelen zenepedagógiánkkal, és ismerik a középiskolás generáció óriási ellenállását a hagyományos koncertélet megnyilvánulásaival szemben. E téren magam is újabbakkal bővíthettem korábbi
tapasztalataimat május 4-én. A rádió által közvetített számtalan hangverseny
szokásaiból kiindulva nem sejtettem ugyanis, hogy a koncert rendjének rendithetetlen őrei a kapcsolás pillanatától éberen őrködnek majd, nehogy ajtónyikordulás zavarja meg a Weiner Kamarazenekar nézőtéri zsivajjal aláfestett
hangolásának közvetítését. (Az „élő" stúdióközvetítések esetében, ahol a teremzaj valóban kerülendő, mindig gondosan figyelmeztetik a publikumot a
meghívón az érkezés végső határidejére — ilyesmiről itt szó sem volt!) Naivitásom eredményeként az egész hangversenyt a büfében elhelyezett ipari tévén „élvezhettem" végig, s a zenélés milyenségéről csak utólag, hangfelvétel
segítségével tájékozódtam. Annál érdekesebb volt látnom, hogy a színház nézőterének ajtajai csak befelé képeznek áthághatatlan akadályt, kifelé ugyanis
kisebb csapatokban távoztak a tanulóifjúság rezisztensebb egyedei, csupán az
előtérben őrködő szaktanár éberségének kijátszása jelentett némi átmeneti
nehézséget számukra. Az esetleges kioktatásokat megelőzendő, sietve leszögezem: a többség bent maradt, s bizonyára lélekben is jelen volt, remélhetőleg
kellő érzékenység birtokában a hallottak befogadására. Ennél fontosabb azonban, hogy a közreműködő muzsikusok jelentős és sokrétű élményben részesítették mindazokat, akik valóban nyitott füllel és lélekkel hallgatták játékukat.
A Weiner Kamarazenekar — élén Weninger Richárddal — már műsorválasztásával megteremtette a lehetőséget, hogy egyfelől demonstrálja többirányú
érdeklődését, korstílusokhoz messzemenően alkalmazkodó játékmódját, másfelől elébe menjen diákközönsége feltételezhető elvárásainak a sok rövid tételből összeálló, színgazdag programmal. Purceii d-moll szvitje megköveteli az
állásfoglalást a régi zene, ezen belül a barokk művek megszólaltatásának egyre szélesebb érdeklődés övezte kérdéseiben. Kocsár Miklós Huszárik Zoltán
emlékére írott Concerto ja — melynek igen nehéz magánszólamát kiváló kürtművészünk, Tarjáni Ferenc játszotta — merőben más, lényegesen nagyobb
léptékű építkezés révén bontakozhat csak ki, ugyanakkor katartikus hatásának alapfeltétele a rendkívül differenciált, kiegyensúlyozott hangzás. A kortárs szovjet szerző, Scsedrin balettelcadás céljaira megírt szvitje, melyet Bizet
remekműve, a Carmen zenei anyagából állított össze, a szélsőséges gesztusok
és karakterek, a grandiózus — sokszor már-már bombasztikus — hatások
zenéje. Ez utóbbi műsorszám nagy kérdésé, hogy a megfelelő hangzásarányok
a vonószenekar — • e mű igényeihez mérten — túl kicsiny létszáma, vagy netán a közreműködő ütőhangszeresek indokolatlanul energikus hangszerkezelése miatt bizonyultak gyakran elérhetetlennek? Ha azonban belátjuk, hogy
normális esetben könnyebb változtatni a megszólaltatás módján, mint a megszólaltatok létszámán, máris egyértelmű válaszhoz jutunk.
Azt azonban e „felemás" Carmen-szvit után is nyugodt szívvel állíthatom,
hogy a Weiner Kamarazenekar átlépte a professzionizmus küszöbét: az indulatok jelzései helyett egészséges, kiforrott, képlékeny hang, jól demonstrált
szándékok helyett igazi megoldások, eklektikus elképzelések helyett tudatosan
fejlesztett nyelvi rétegek létéről győzött meg. Űjból beigazolódott, hogy a precíz,
63

gondos előkészítő munka nem csökkenti, hanem egyenesen növeli a szuverén
módon való megszólalás esélyeit! Weninger Richárd karmester különös elégedettséggel nyugtázhatta a Purcell-szvit megszólaltatását: talán első ízben sikerült teljes következetességgel, mégis könnyedén és természetesen használniuk a 17. század zenei nyelvezetét, holott nem régizene-specialisták. (A régizene-mozgalom egyik legfőbb értéke, hogy kifinomultabb stílusérzék kimunkálására ösztönzi azokat a muzsikusokat is, akik nem óhajtanak specializálódni !)
Ugyancsak fontos eseménye volt e napnak a Szegedi Szimfonikus
Zenekar koncertje Oberfrank Géza vezényletével. Tekintettel arra, hogy az első
részben Csajkovszkij Hegedűversenye a Szegeden rendkívüli népszerűségnek
örvendő Szecsődi Ferenc előadásában hangzott el, némileg meglepett a színház nézőterén üresen maradt rengeteg szék látványa — igaz, Csajkovszkij és
az én „terepszemlém" között volt egy szünet is. . . Szecsődi személyes játékstílusa, melyet számos korábbi koncertjén megfigyelhettünk már, a nyitótétel
kidolgozási szakaszától fokozatosan bontakozott ki. Hegedűhangja alapvetően
könnyed, forszírozottságtól mentes volt. Akadhattak hallgatók, akik ehhez a
műhöz túl kicsinek érezték ezt a hangvolument — én nem. Mint általában,
most is örömmel állapíthattuk meg, hogy szólistánk kiváló áttekintőkészséggel
és formaérzékkel, biztos technikai tudás birtokában nyúlt a műhöz. Az a rendkívüli gyorsaság, mellyel a zene legapróbb karakterváltozásait is azonnal érzékelni és érzékeltetni képes, a csillámlo-fodrozódó vízfelszín pillanatonként
megújuló látványát juttatta eszembe. Szecsődi mindig a lehető legközvetlenebb módon a jelenlévőknek játszik, az adott közönség konkrét igényeihez
igazítja tevékenységét. Ez lehet a magyarázata annak a néhány kevésbé ízléses, kissé szirupos megoldásnak is, amelyet a nyitótétel melléktémacsoportjában regisztrálhattunk, és amely egy egészen más — hazánkban széles körben
ismert — előadói hagyományba illően, másfajta tárgyi környezetben lett volna helyén. Kétségtelen viszont, hogy ezek a stíluselemek a hallgatóság elsöprő
többségében igen kedvező visszhangra találnak, s mindenképpen növelik a
művész népszerűségét.
A kíséret rugalmasságában, alkalmazkodóképességében bizonyára Oberfrank Géza és a zenekar operacentrikus beállítottsága éreztette jótékony hatását. A hangverseny második felében Bartók Concertojának megszólaltatásával azonban bebizonyították, hogy a koncertpódium igényeinek is kiválóan meg tudnak felelni. Oberfrank dirigensi tevékenységének egyik fő erénye az intellektuális biztonság, mely a nagy Bartók-mű esetében is igen meggyőző építkezést, tiszta, világos interpretációt eredményezett. A zenekarnak
nem okozott különösebb gondot a kompozíció átlag fölötti nehézsége, amiből
jól irányított és odaadó előkészítő munkára lehetett következtetni. A zenei
megoldások mindig bartóki szellemben fogantak, s választékos ízléseszményt
közvetítettek. Mindezen erények végül is nívós Concerto-előadásra vezettek,
jóllehet, az érzelmi szélsőségek igazán megrendítő tolmácsolásával, az örvényes mélységektől a felszabadult mámorig ívelő, skála elképesztő feszültségeinek érzékeltetésével adósaink maradtak a muzsikusok.
Századunk zenéje a maga sokarcúságában kelt életre május 7-én a Tisza
Szálló termében. Ez a hangverseny azon ritka élmények közé tartozott, amelyek felidézése még hónapok múltán is lelkesedést vált ki az emberből. A kiválasztott művek minősége, hangzásbeli szépségük, tartalmi gazdagságuk,
szellemességük, vibráló feszültségük csak a fellépett művészek hallatlan ügy64

szeretete, elmélyült munkája, speciális képességei révén válhatott azon kevesek kincsévé, akiket előítéleteik, fásultságuk, elfoglaltságuk nem tartott távol
a koncert színhelyétől. A műsor az előadókhoz kötötten oszlott három blokkra. Az elsőt az avatott modern, zenei játékosként már sokszor megcsodált, de
ezen a napon különleges csúcsformában pódiumra lépett Kerek Ferenc szolgáltatta. Stockhausen zongoradarabjában igazi szellemi izgalmakban részesített, Messiaen művei révén pedig a zongorahangzás árnyaltságának, színgazdagságának varázslatosan érzéki élményét nyújtotta. A második műsoregység a Szegedi Avantgarde Kvartett vérpezsdítő közreműködésével egy-egy
Sáry László-, Gorecki-, Krause- és SeroeJci-kompozíciót tartalmazott. A négy
muzsikus egyértelműen bizonyította különleges affinitását e stíluskör szinte
darabról darabra más megoldásokat kívánó heterogén belvilága iránt. Csak
minél több játszanivalót kívánhatok repertoárjuk bővítéséhez! A műsor második felét egyetlen nagyszabású vállalkozás töltötte ki: a Szegedi Szimfonikus
Zenekar tagjaiból alakult kamaraegyüttes Sztravinszkij A katona története című művének egyik koncertváltozatát szólaltatta meg. Akik ismerik a darabot,
jól tudják, milyen rendkívüli technikai biztonságot, ritmikus fegyelmet, tartós
koncentrációt követel az előadóktól. Oberfrank Géza vezényelte az együttest
nagyszerűen, vérbő humorral, határozottan. Igaz, átéltünk egy-két veszélyes
pillanatot, hallottunk olykor halványabban megmintázott fordulatokat is, de
nagyzenekari munkához szokott zenészektől, élő rádióadásban ez olyan teljesítmény, amely előtt nyugodtan megemelhetjük képzeletbeli kalapunkat!
A rádiós zenei hét tehát célt ért: ha nem is sikerült a közönséget olyan
mértékben megmozgatnia, mint azt reméltük, képzeletbeli reflektorfényével
a megmérettetés valóra vált álmával, a fellépések szokásosnál nagyobb tétjével megteremtette azt a légkört, melyben a tehetséges művész igazán otthon
érzi magát, amelyben szükséges is, érdemes is minőségi munkát végezni.
GÖNCZY LÁSZLÓ

Töprengés a párbeszédről...
A SZEGEDI NEMZETI SZÍNHÁZ 1986/87-ES ÉVADJA
Mióta Tháliának állandó otthona épült Szegeden, szakadatlan folyik a
párbeszéd a színház és közönsége között. Nem. fölösleges erőfeszítés-e ebből
egy évad dialógusát kiragadni és önálló egészként minősíteni, értékelni? Ügy
vélem, éppen a folytonosság követeli meg bizonyos periódusonként a szemrevételezést: hogyan alakul a párbeszéd, milyen a tartalma, hangneme, őszintén
szólnak-e egymáshoz a partnerek, s legfőképp: ismerik-e, értik-e egymást, érzékenyen reagál-e egyik a másikra, vagy a csehovi társas magányban párhuzamosan monologizálnak ?
A hagyományos értékrend felbillenésének, az ízlés, az igények alig követhető szóródásának, olykor szélsőséges polarizálódásának időszakában az effajta
megközelítés legalább fogódzókat kínál a kritikus vizsgálódás száméira.
*

65

Az idei évad legnagyobb attrakciója kétségtelenül a százesztendős, poraiból újjászülető nagyszínház megnyitása volt. Fokozott várakozás előzte meg
az eseményt. A közönség túlfűtött érzései azután valamiképp rávetültek a
társulatra, mintha a felújított épületbe egy vadonatúj színészgárda költözött
volna be. Az aranycirádáktól elkápráztatott néző — néhány bemutató után
— jószerivel a színház szépségét kérte számon a produkción. (Mások a technika csodáit várták, s helyette nemegyszer a forgószínpad csikorgása és a szellőzőberendezések zúgása jutott a nagyérdeműnek.)
A nagyszínház — hétköznapjaink modern uniformizáltságához képest —
csillogó palota képzetét kelti az emberben, amely a gazdagság, a szépség és a
különlegesség otthona. Rövidesen kiderült hát, hogy a neobarokk pompa nem
tűr meg falai között bármilyen darabot; vagyis számolni kell a környezet
erőteljes hatásával.

Mivel Szeged három színházzal büszkélkedhet, érdemes eltűnődni — az
évad tanulsága alapján — az épületek jellegén, egyéniségén, különböző játékszíni és egyéb adottságain.
A „palota" mellett szerénynek s már elég kopottasnak, elnyűttnek tetszik
a kisszínház — meg javíthatatlan tetőzetével együtt. Pedig ez a terem célszerű
koncentráltságával be tud fogadni szinte minden olyan darabot, melynek
nem túl népes a szereplőgárdája, s enteriőr vagy szimbolikus helyszínei nem
feszítik szét az adott tér kereteit- (Korábban egy-egy Shakespeare-művet azért
nehéz volt ide bezsúfolni!) A színpad együtt lélegzik a nézőtérrel, tekintetünk
nem kalandozik el, fogva tartja az egyetlen fényes folt: a színpadnyílás.
A klubszínház a „paleta" ellentéte: üvegportál helyett bérházkapu, márványlépcső helyett homályos folyosó, aztán füstös bár, majd alacsony, szűkös
pincehelyiség fogadja a nézőket, a „kiválasztottak" kicsiny csapatát, akik testközelből érzékelhetik a színpadi varázst. Ehelyett nálunk inkább a játékszíni
mesterség lepleződik le, mert színészeink többnyire ugyanolyan emelt stílusban, hangnemben játszanak, mint a nagyszínházban. (Ennek már eklatáns
megnyilvánulását láthattuk Viand Medúzafejének előadásában.)
Játékhelyeink eltérő adottságaira nemcsak a darabok kiválasztásánál kellene nagyobb figyelemmel lenni, hanem a hangvétel, a modor kimunkálásánál
is. Gondolom, a mesterség alapszabályai közé tartozik a gesztus, a mimika, a
a hanghordozás illő megválasztása a több száz férőhelyes és a szobányi méretű helyiséghez.
*

Az elmúlt szezon az előadások választékának szokatlan bőségével, a színházlátogatási alkalmaknak a korábbinál jóval szélesebb kínálatával lepett
meg. A számok önmagukért beszélnek: volt olyan hónap, amikor 17 féle előadást hirdettek a plakátok, hatféle zenés darabot, hét prózát és négy vendégjátékot. Vidéken élő ember aligha jut ennél több színházi élményhez. A gazdag műsorválaszték kialakításában természetszerűleg közrejátszott a korábbi
évadok sikeres zenés, prózai darabjainak felújítása. Hogy színésztől, műszaktól, színház vezetéstől milyen toppant erőfeszítést követelt a repertoár-játékrend precíz működtetése, arról nem sokat tud a néző, sőt talán elégedetlen66

kedik a műsorváltozások miatt, és elvárja, hogy a következő évadban is ilyen
sokféle portékát kínáljanak neki.
Annyi vendégjátékot sem láthattunk eddig, mint most, hiszen „a nemzeti
filmszínházba" — ahogyan emlegettük — a színház vezetői nemigen invitálhattak idegen társulatot. Az idén — az operafesztiválon kívül — tizenegy vendégelőadás megtekintésével tágulhatott szemhatárunk és olyan különleges élményekkel, amilyent a belgrádi színház balettegyüttese és a Magyar Néphadsereg Művészegyüttese nyújtott. Találkozhattunk pesti művészekkel a Páskándi-drámában
és egy világhírű bestsellerrel a veszprémiek — egyébként
igen jó — előadásában. S ha á kielégíthetetlen néző még ezek után is hiányol
valamit, az néhány olyan vidéki, netán pesti előadás „importálása", mely az
évadban országszerte kiemelkedő eseményszámba ment (talán még a színházatörténetbe is bekerül), vagy a korábbi években a szabadkai színházzal kialakított kapcsolat folytatása éppen most, amikor „Ljubisa Ristic, a modern jugoszláv színház kedvence és fenegyereke vette át a Szabadkai Nemzeti Színház irányítását" és „egy szezon alatt állóvizet kavart, megváltoztatta a szabadkai színházi életet". (Eörsi István és Bőgel József írta ezeket a. Színház
című folyóirat 1987. januári számában.) Nem félünk tán a „fenegyerektől", az
állóvíz felkava rój ától?!
*

Az évad operabemutatóinak
összeállítása — a helyi tradíciókhoz mérve
is — igényes volt: a felújításokon kívül két klasszikust, a Don Pasquálét és
az Aidát, s a ritka termésű modern magyar zeneirodalom egyik legkiválóbbját, Szokolay Vérnászát vitték színre. A társulat nyugat-európai körútja ismét elismerő visszhangot keltett. Emlékezetes marad a Tosca felújítása Gyimesi Kálmán, a kiváló baritonista művészi pályafutásának jubileuma alkalmából. A fényes évad árnyékairól csupán annyit: ideje volna felfrissíteni a
Bánk bánt, hogy az újabb generációk ne ilyen avítt és elhanyagolt formában
ismerkedjenek meg vele; Gregor József különleges orgánumát mind ritkábban
hallhatja élőben a szegedi közönség.
A zenés műfaj „könnyedébb" múzsája három bemutatóval jelentkezett.
A válogatás kifogástalan: egy musical, egy — immár klasszikusnak mondható
— operett és egy zenés vígjáték. A Hegedűs a háztetőn bemutatásával a színház folytatta figyelemre méltó „musiealprogramját". A gondos és tetszetős kiállítás, a kitűnő főszereplőre hangszerelt játék nemcsak szűkebb pátriánkban,
hanem országszerte nagy közönségsikert aratott.
Érdeklődéssel vártuk „nemzeti operettünk", a Csárdáskirálynő premierjét.
Aztán mintha megcsappant volna azoknak a lelkesedése, akik — gyanúm
szerint — a szokásos rózsaszín ragyogást, édes mámort várták visszatérni a
színpadra. A rendező ugyanis korunk fanyarabb szájízéhez igazította a darabot, szellemes szcenikai és mozgáseffektusokkal olykor szinte a groteszk felé
tolta el az operett — csupán műfelhőkkel terhes — világát. Ha lelkünk mélyén hiányoltuk is "a nagy áriák, duettek, felvonásvégek szárnyaló hangulatát,
a fergeteges, visszatapsolható táncokat; ez az ellentétes elemekből összeötvözött Csárdáskirálynő a legkellemesebb színházi szórakozások egyike volt.
A színház megnyitására hirdetett drámapályázat „eredményét" is láthattuk. Kendőzetlenül kimondva: ezek a bemutatók voltak az évad mélypontjai.
Az egyik Karinthy Ferenc Leánykereskedő című zenés vígjátéka. A szerző —
67

feltehetőleg — a társadalmi elosztás morális és megközelítőleg igazságos rendjének fejtetőre állítását kívánta ábrázolni humorba és zenébe pácolva. S hogy
szándéka, valamint a rendező és a színészek törekvése ellenére miért került
máshová a hangsúly — ennek érdemes utánajárni.
A megfordított, modern Pygmalion-történet szerint Tecából, a jóravaló
és naiv házmesterleányból hivatásos prostituáltat farag Straub úr, a hivatásos
leánykereskedő. Teca azonban beleszeret „alkotójába", és nincs ínyére az üzletszerű kéjelgés. A vígjáték törvényei szerint történetük persze happy enddel
végződik, egymáséi lesznek, és jó útra térve beállnak a becsületes kenyérkeresők közé. Ám a tisztesség ára a szegénység, fényűzően élni csak erkölcstelenül lehet. A tréfába burkolt „üzenettel" nincs semmi gondunk, de az amoralitás darabbéli sűrítése derű helyett viszolygást kelt. Teca ugyanis gyors egymásutánban fogadja a szállodai szobába felhajtott klienseket: egy impotens
skótot, egy perverz, volt SS-katonát, egy homokos franciát és egy szadista
négert. Aztán következik a Nobel-díjas fizikus, a Lukács György-kutató, az
egykori partizán, s betetőzésül a német és az orosz kereskedőpáros, akik hármasban óhajtják élvezni az édes életet. Nem a jámborság és a prüdéria mondatja velem, hogy visszatetsző az SS-legény mellett a Nobel-díjas, a homokos
mellett az esztéta-filozófus és az egész perverz gyülekezet. De ami a lényeg:
a szórakoztató „játék" sem feledteti el, hogy ezenközben egy gyereklányt a
legaljasabb célból prostituálnak.
Erkölcsi ítélőképességünket bármennyire kikezdte a kor, a haszonszerzés
szándékával előre kitervelt gyikosság elkövetője után sorrendben nem sokkal
a liliomtipró leánykereskedő következik. Itt a leánykereskedőt boldog házassággal és gyermekkel jutalmazzák meg, büntetése pusztán annyi, hogy úgy
kell élnie, ahogyan a többiek éldegélnek. Egy groteszk komédiában — lásd
Schwajda Himnusza — ennél fonákabb igazságtevést is elfogadunk. De egy
zenés vígjátékban — a műfaj természete szerint — mindehhez megbocsátó
kacagás kell. A leánykereskedőhöz, az alkoholista, gyermekét kiárusító apához és az egész — korábban felsorolt — díszes kompániához. Nevetésünk
jócskán lelohadt, megütközéssé és visszautasítássá fanyarodott, bár a színház
mindent elkövetett kedvünk felderítésére. Eredendően kedves, megnyerő személyiségű színészeink bújtak bele a darab figuráiba, s a szerep bő ruhaként
lötyögött rajtuk, az arc és álarc között hézag támadt. A vidám játék mögött
valamiféle erkölcsi nihilizmus húzódott meg.
A drámapályázat másik darabja Vámos Miklós Világ szezonja szintén ősbemutatóként került színre. A nagyszínház és a színpadi látvány ellentéte
— mint korábban utaltam rá — itt ütközött ki leginkább, de a bemutató sikertelensége korántsem írható a „szép" színház számlájára.
Látszólag semmi sem hiányzik Vámos kétrészes komédiájából ahhoz, hogy
a mai magyar dráma figyelemre méltó alkotása lehessen. Világos és egyértelmű közlendője aktuális, mondhatnám, benne van a levegőben a szó valódi és
átvitt értelmében is. Szereplőiben magunkra ismerhetnénk. Dialógusai szellemesek, az író nyelvi leleménye, az érthetően-érthetetlen műnyelv, igazán ötletes. Akkor miért a fanyalgás, a nézőtéren terjengő unalom,? Előre kell bocsátani, nem kizárólag a színpadra ültetésben van a hiba! Az összefüggő,
lineáris cselekmény hiánya sem okoz gondot. A helyszín ugyanis .egy tengerparti strand, ahol a világ minden tájáról érkező nyaralók élvezik a napfény,
68

a víz és a semmittevés örömét. Nyugalmukat csupán a másik jelenléte zavarja,
kevésbé a fölöttük, mellettük, közöttük — mindenesetre tőlük függetlenül —
zajló események^ jelenségek: a terrorcselekmény, a tüntetés, a tömeges közlekedési baleset, a Vegyi környezetszennyeződés, a szörnyű motorzaj, a légiriadó
és a repülők gyakorlatozása. Olyanformán reagálnak ezekre, ahogyan mi szoktunk a tévé és a rádió világhíreire, kicsit szorongva, gyorsan napirendre térünk fölöttük, hiszen nem velünk történnek ezek az ijesztő események.
Nem volná szabad tétlenül nézni az immár személyes létünket veszélyeztető dolgokat! Értsünk végre szót egymással, vegyük észre a bennünket is
megsemmisítéssel fenyegető jelenségeket — figyelmeztet tréfás komolysággal
az író.
De hogyan váljunk részeseivé a színpadi eseményeknek, hogyan éljük át
a történéseket, a darab üzenetét, ha a szereplőknek sincs közük hozzá?! A Világszezon alakjait ugyanis olyan általánosságban érintik ezek, mint bennünket
a déli krónika hírei. A szereplők passzívan szemlélik a dolgokat, elszenvedik
a jelenségeket; eseményeket, de neru kerülnek velük drámai viszonyba; a fenyegető erők nem avatkoznak bele szmélyes létükbe, sorsukba, nem indukálnak bennük különösebb akaratot, cselekedetet — vagyis nem jön létre semmilyen feszültség, ami nélkülözhetetlen eleme mindenféle színpadi alkotásnak.
A figurák közötti konfliktusok pedig nem nőnek a mindennapok perifériális
súrlódásai fölé, pusztán az alakok egyénítésére szolgálnak.
Mivel az író apró jelenetekből — montázsokból — illesztette össze a cselekményt, felvetődhet még, hogy az egyes képek konfrontálódásának, az ellentétes tartalmú mozaikokból összeálló egésznek kellene feszültséget keltetni. De
ez nem következik be, mert a legtávolabbi utalás sincs arra, hogy a békés
nyaralóknak — indirekt módon — mégis csak van közük a romboló erők feltámadásához; vagyis a montázsok összefüggés és ütköztetés nélkül követik
egymást. Az aktuális gondolat az általánosság és a perifériális ötletek szintjén
jelenik meg.
Ezek után a játékos szituációk, a karakterisztikus figurák kínálhatnának
szórakozást az előadáson. Ám a filmekből kölcsönzött montázstechnika láthatóan megnehezítette a rendező és a színészek munkáját. A pásztázó kamera
ki tud emelni egy-egy csoportot, háttérben hagyva a többit, de a színpadon
egyszerre látjuk az aktív és a passzív szereplőket. (Reflektorral sem lehet leválasztani, illetve kiemelni az egyes részeket, lévén szó napfényben fürdő
tengerpartról!) A megelevenedés és elcsendesedés monotóniája töltötte ki a
teret és a kétórányi időt. Az ilyesféle hullámzó, lüktető összjáték, a lényeges
és lényegtelen cselekvések minuciózus megkomponálása meghaladta a szegedi
társulat képességét.
Az invenciót és némi bátorságot nélkülöző színpadkép sem emelte az előadás nívóját. Az előtérben óvatosan elkerített homokozó, a nyugágyak, a tusoló, a vécé mint naturális valóság, sehogyan sem illett össze a háttérben
tengert jelképezendő festett díszlettel.
Szegedi írót is avatott a színház; Simái Mihály A félszárnyú
tündérek
titkai című mesejátékát mutatták be a legifjabb nézőknek. A gazdag képzelettel alkotott, burjánzó történet megérdemelt volna gondosabb dramaturgiai
beavatkozást, hogy a gyermekkorú --- es felnőtt — közönséget ne csak az
egymásra halmozódó fordulatok szögezzék a székhez, hanem egy szépen kibomló mese üdesége és tanulsága. A szcenikusok viszont brillíroztak, igazi
mesehangulatot teremtettek a színpadon.
69

A prózai tagozat, évadában — a SarJccdi-drámán kívül — alig született
igazán érdemleges előadás. Két neves, fővárosi művészünk. egy-egy darabban
debütált. Tolnai Kláriért szívesen néztük Seribe vígjátékát, ámbár az ő v a r á zsos egyéniségét, fölényes mesterségbeli tudását fajsúlyosabb műben vagy
szerepben is kamatoztathatta volna a színház.
Schiller Don Carlosa — sajnálatos móden — csupán tíz előadásban került
színre. így inkább a kiérleletlenség, az egymástól merőben idegen játékstílusok, szerepfelfogások heterogén képét mutatta. A Schiller-tragédia bemutatása
az elszalasztott nagy lehetőségek körébe került. Pedig a díszletek, a játékterek, a fény- és zenei effektusok kidolgozott és izgalmas együttese sejtetett
valamit a rendező elképzeléseiből, de hát a szcenika önmagában nem sokat
mond, ha a képek nem telnek meg élő és hiteles gondolatokkal, érzelmekkel.
A Don Carlos bemutatása, ahogy a színháztörténetből tudjuk, nálunk mindig
kockázatos volt, igazán átütő előadást nemigen jegyez fel a krónika. Kísértetiesen ideillik Péterfy Jenő bírálata az 1881-es nemzeti színházi bemutatóról:
„A darab előadásán meglátszott a gondos, lelkiismeretes előkészület. Don Carlos azonban színészeink számára mégis merész kísérlet m a r a d . . . Fülöpöt N.
játszotta, és a szerepében is N.-t játszotta."
Bármilyen szívesen látnánk évadonként ilyen nagylélegzetű drámát, meggondolandónak véljük a hasonló alkotások bemutatását, tekintettel az összecsiszolatian társulatra és tekintettel arra, hogy az effajta pátosszal telített,
ugyanakkor filozófiai mélységű drámák az átlagosnál nagyobb ráhangolódást,
érzékenységet és bizonyos ismereteket kívánnak a közönségtől.
Az évad legjobb prózai bemutatójának, Sarkadi Oszlopos
Simeonjának.
fogadtatása eléggé megoszlott. A Művelődési Minisztérium nívódíjjal értékelte,
a publikum egy része az előadások szünetében eltávozott. Azok pedig, akik
végignézték az előadást — érdekes módon főként a fiatalok és a nyugdíjas
korosztály — az élmény áramkörébe kapcsolódva, egy felelősségteljes párbeszéd részesei lettek. Ügy látszik, hogy az a középkorosztály, amely a napi
feszültségek, konfliktusok terhét viszi magával a színházba, inkább azok kioldását várja, és nem szívesen szembesül önmaga diszharmonikus világával,
a megoldatlan egyéni és társadalmi konfliktusokkal. A szegedi bemutatón
pedig ritka hitelességgel szólalt meg Sarkadi kiábrándult és keserű főhőse.
Tüzetesebb elemzés természetesen kimutathatja az előadás gyenge pontjait,
vitatható megoldásait, de az elmúlt évadokhoz viszonyítva itt egy új, szokatlan hangnemben vette föl a színház a párbeszéd fonalát.
NÓVÁK MÁRIA

70

Fodor András naplója
A könyvkiadás egyik szenzációja az elmúlt évben Fodor András Ezer este
Fülep Lajossál címen kiadott naplója volt. Az 1986 novemberében megjelent,
s meglehetősen borsos árú (195 Ft) Magvető-kiadvány szinte órák alatt eltűnt
a könyvesboltokból, talán még arra sem volt idő, hogy a kirakatokba kerüljön, én legalábbis nem találkoztam ott vele. S a mű rögtön beszédtéma is lett.
Pedig az 1400 oldalas kettős kötet nem könnyű és gyors olvasmány. Legalább
tíz estét kell Fodor Andrással eltöltenünk, hogy a végére juthassunk. Minek
köszönhető vajon a hatalmas érdeklődés? Mondják sokan, a költészet ma válságban van, s inkább az epikai műfajoké az elsőbbség. Ezt ismerte volna fel
a szerző és a vállalkozó kiadó? Nyilván ez a tendencia is szerepet játszott a
könyv fogadtatásában. S még inkább az, hogy most már mintegy két évtizede
folyamatosan nagy az érdeklődés a dokumentumirodalom iránt. A huszadik
század annyi sok ámítása, közvéleményt manipuláló akciója után ez a köz a
tényekre inkább kíváncsi, mint a művek teremtett világára. Ami alakított,
arra sokan eleve gyanakvással tekintenek, s a dokumentumirodalom azt az
illúziót keltheti, hogy alakitatlanul adja a valódit, s így legközelebb áll az
igazsághoz. S lehet-e valaminek nagyobb hitele a dokumentumirodalomban,
mint a naplónak?
Természetesen napló is sokféle van. A napló is lehet a szubjektivitásnak,
az önmanipulálásnak, a közönségmanipulálásnak a műfaja. De lehet a tárgyias
tényközlésé is. Fodor András kamaszkora óta vezetett naplója ez utóbbi csoportba tartozik. A szerző meglehetős aszkétizmusról tesz bizonyságot azzal,
hogy rendszeresen följegyzi a nap történéseit. Kevés embernek volna ehhez
kitartása, főleg, ha amúgy is alkotó, íróemberről van szó, hiszen a naplóírás
hatalmas munkája időt, s energiát követel. Hogy miről is van szó tulajdonképpen, azt e munka arányaival lehet érzékeltetni. A most közreadott 1400
könyvoldal mintegy 2250 gépelt oldalnak felel meg. Ez az anyag az 1947 és
1970 közötti 23 esztendő naplóinak alig tíz százalékát tartalmazza. Vagyis, a
szerző évente átlag ezeroldalnyi naplófeljegyzést készít! No de ne essünk a
mennyiség bűvöletébe, már csak azért sem, mert maga Fodor András sem ebben látja a lényeget. Nem az egészet, hanem annak számára — s meggyőződése szerint — a közvélemény előtt is legfontosabb részét adta közre. Ügy
adódott, hogy 1947-ben, elsőéves bölcsészhallgatóként és Eötvös-kollégistaként
Fülep Lajos tanítványa lehetett, s ezt a tanítványi-fiúi kapcsolatot Fülep haláláig ápolhatta. Fodor András a tanítványok legszűkebb magjához tartozott, s
hétről hétre látogatta előbb a professzor óráit, majd társaival lakásán kereste
fel a mestert. Ez a meghatározó — s Fodor András költészetének ismerői számára régtől tudott — kapcsolat adja a közreadott naplórészleteknek a gerincét. E mellé társul szinte azonos súllyal a kollégiumban megismert baráttal,
Colin Mason angol zeneesztétával való kapcsolat története. Mason néhány hónappal élte csak túl Fülep Lajost, s a mester és a barát elvesztése ihlette a
Kettős rekviem verseit (1972). Átvitt értelemben rekviem ez a mostani napló71

kiadvány is: a mesternek és a barátnak állít emléket. A naplónak e kettős
fő vonulata mellé szinte egyenrangúan társul még néhány témakör. Az egyik
az irodalmi élet hézagosságában is részletes története, a másik a zenei életé.
Már abból a tényből, hogy az adott időszakban keletkezett naplónak mintegy tizedét olvashatjuk, következik, hogy sok minden hiányzik innen, s a vázolt témakörök egyértelműsítik azt is, hogy mi az, ami nem hiányzik. Nem
egy ember élete jelenik meg a könyv lapjain, hanem egy — a művészetek
világában mozgó :— ember életének a művészetekkel kapcsolatos élettörténete.
S ez teljes élettörténetnek nyilván csak töredéke még akkor is, ha bizonyos,
hogy jelentőségteljes töredéke. Csak nyomelemeiben jelenik meg például a családi élet, márpedig bizonyos, hogy Fodor András számára a családi élet ugyanolyan fontos, mint a barátságok sora, de az előbbit magánérdekűnek, az utóbbit viszont — mint az elmúlt évtizedek kulturális életének részét — közérdekűnek tartja. Mégis, óhatatlanul valami féloldalasság keletkezik ezzel az önként vállalt csonkasággal, legalábbis, ami a szerző önportréját illeti. Valamivel
többet ez a vonulat is megérdemelt volna. Egy másfajta, nyilván ugyancsak
tudatosan vállalt csonkaság azokra az írásos dokumentumokra vonatkozik,
amelyek a szerző birtokában vannak. Feltételezem, hogy majd egy másik,
adatközlőbb jellegű kiadványnak lesz az a célja, hogy közreadja Fodor András
irodalmi levelezését. Itt csak néhány mondatos kiragadott idézetek keltik fel
az érdeklődésünket Németh László, Illyés Gyula, Veres Péter és mások levelei
iránt. S van még egy — feltételezhető — kihagyás. Igen szűkmarkú a szerző
az átélt és leírt események reflektálásában. Ha a teljes napló reflexiókban
gazdag, akkor kár volt ezt kihagyni. Ha pedig a teljes anyag is reflexiószegény, akkor e naplónak ez a legnagyobb fogyatékossága. S hogy miért, annak
vizsgálata már átvezet bennünket egy következő kérdéskörhöz.
Egy napló esetében ugyanis nemcsak az a kulcskérdés, hogy mi van benne, hanem az is természetesen, hogy milyen személyiség a szerzője. Vagy a
személyiségnek kell különösen érdekesnek lenni ahhoz, hogy a napló nyilvánosságot érdemeljen, vagy a megörökített eseménysornak. Fodor András mint
személyiség is érdekes lehet — hiszen a korszak jeles költője —, mégsem önmagát, személyiségét hangsúlyozza, hanem az eseményeket. A napló közreadott fejezetei nem annyira Fodor András, mint inkább a korszak naplójegyzetei kívánnak lenni. Mégis, óhatatlanul és szükségszerűen átüt a személyiség
a könyv egészén. Fodor András meditáló-szemlélődő embertípus a köznapokban és költészetében egyaránt. Az életben alkalmazkodó, megértő, az ellentéteket kiegyenlíteni kívánó személyiség. Természetesen jelentős nyoma van ennek is a naplóban, de itt sokkal nyíltabb a meditáló ember. Élőszóban nem
szívesen mond kellemetlent se barátnak, se ellenfélnek, bár meggyőződését
nem titkolja, de igazán nyíltan a naplóban közli véleményét. Ezért keltett sokakban felháborodást a szöveg közlése, ezért sértődtek meg sokan. Van ennek
már objektív nyoma is: a költő verse a Forrás 1987/4. számában. A Lassanként
hinni kezdem felidézi a régi, 1954-es emléket: barátai rá akarták venni, hogy
semmisítse meg a naplót. Ehhez köti a mostani élményt: „És most, mikor köröskörül / húsz-harminc éves összetartozás / bástyái dőlnek, omlanak, / szégyen, de én, a késve ocsúdó is / lassanként hinni kezdem: / az élet mégse
végtelen esélyű, / a legszebb hűség is kifúlhat. / A barátság se több mint / a
lét kilobbant gyönyöre, — / halandó."
Fodor András nemcsak meditáló-szemlélődő típusú ember, hanem olyan is,
akinek legtermészetesebb létezési közege az irodalom, a zene, a film világa.
72

A kifejezés legnemesebb értelmében homo aestheticus ő, akinek számára
(személyiségének minél teljesebb körű megvalósítása számára) a legfontosabbak az esztétikai viszonyok. Nem apolitikusságot vagy politikaellenességet jelent ez, hanem a politikának is az esztétika felől való szemléletét, s így kétségtelen tény, hogy a napló időszakában számtalanszor kellett a szerzőnek azt
tapasztalnia, hogy a politika konkrét mozgása az ő életszemlélete számára
nemhogy kellő kibontakozási lehetőséget nem kínál, de akadályozza létét.
Mindvégig ott a rejtett kérdés: miért nem élhet úgy az ember, amiként szeretne, ha e vágyott léttel senkinek sem árt, sőt a társadalom egésze szempontjából is hasznos tevékenységet folytatna.
Az esztétika embere (miként Kosztolányi is) elítéli a barbárságot annak
minden formájában, de mivel fő témája a humán kultúra, barbárságnak elsősorban a műveletlenséget látja. Az állandó inspirációt ehhez Fülep Lajos adja,
de a naplóírónak is eredendő belső igénye a sokoldalú műveltség. Műveltségeszménye magától értetődően humánközpontú. Vezéreszméi a klasszicizmus és
a racionalizmus, természetesen huszadik századi értelemben. A napló ismerőinek számára talán meglepő ez az állítás, hiszen Fodor András határozottan
vonzódik a modern művészethez, az elvontabb kifejezési formákhoz mindegyik
művészeti ágban. Ez azonban inkább nyitottságára bizonyíték. Költészete racionális és klasszicizáló, s nemzedéktársai költészetében is ehhez vonzódik a
legjobban, s legkevésbé az irracionálisát, a mitikusát, a romantikusát, a szertelent tudja elfogadni.
S még egy sajátosságát szükséges kiemelni Fodor András személyiségének.
A kulturális életben a közvetítő és a vezérszerep között ingadozik folyamatosan. Vonzó számára a nemzedéki vezér szerepe, de vezér nem lehetett. Szubjektív oka ennek, hogy a szemlélődő-meditáló típus eleve nem vezéralkat.
Objektív okot a történelmi körülményekben lelhetünk: a közvetlen közéletiség
felmagasztosulásának évtizedeiben nem sok babér termett az áttételesebb közlésformák képviselői számára. S ilyen objektív ok az is, hogy e nemzedék látványos lírai forradalmakat vívott meg az ötvenes években (Juhász Ferenc,
Nagy László, Pilinszky János), s Fodor András a maga következetes klasszicizálásával ezektől elhatárolta magát. Az irodalmi életben tehát áttételes
közéletiségével, a költészetben nem forradalmi, hanem reformer poétikájával
csúszott le a vezérszerepről. Igazán viszont közvetítő sem tudott lenni, bár a
napló folyamatosan dokumentálja ez irányú hol reményteljes, hol kétségbeesett kísérleteit. Nem lehetett igazán eredményes közvetítő, mert az irodalom
és az irodalmi élet is túlságosan tagolttá vált az ötvenes években, s ezt a
tagoltságot azóta se lehetett csökkenteni. S nem lehetett közvetítő azért sem,
mert ehhez túl jó költő. Vagyis, olyan szuverén költői világa van, amely — bizonyos mértékig — éppen a pályatársak lírai forradalmai ellenében, azoktól
tudatosan különbözve alakult ki. Ez az egyszerre sem-sem és is-is állapota a
vezér- és a közvetítő szerepnek talán éppen e napló közlésének a hatására fog
valamerre elmozdulni.
Fodor András naplója rendkívül keveset foglalkozik magával a műfajjal,
a naplóírás gondjaival. Az a néhány közlés arra vonatkozik, hogy soha nem
irodalmi igénnyel fogalmazott, hogy szürke krónikás kíván lenni, hogy a dokumentumjelleget tekinti értéknek. S Fülep is megerősíti abban, hogy a dokumentumokra nem támaszkodó memória változtat a tényeken, mert a memória
aktív. Azt kell mondanom, hogy a szerző önelemzése eléggé pontos. Az Ezer
estének elsősorban valóban dokumentumértéke van. Nem írói teljesítmény,
73

inkább művelődéstörténeti érték. így van ez akkor is, ha az írói igényesség
mindvégig jelen van. Ez a dokumentumanyag egy rendkívül fontos, de viszonylag szűkre zárt világ belső életét mutatja meg. A nem bennfentes olvasó
számára így alighanem csalódást fok okozni. S minél több szereplőt ismer az
olvasó, annál több ponton tud kapcsolódni a műhöz. Ha pedig ő is szereplő — nos akkor nyilván alig tudja megőrizni tárgyilagosságát, s arról elmélkedik, vajon a nem publikált sok ezer oldalon van-e még róla szó, s
miként.
A dokumentumnapló tényeket közöl, ténynek tekintve azt is, amit hall a
szerző, s ténynek tekintve azt is, ahogy értelmezi a híreket. Az anyag nagyobb
része másodlagos információ: X beszámol erről vagy arról, Y elmondja, hogy
ezt vagy azt beszélik a városban. Mindez valóban elhangzott, valóban tény,
de ezeknek a tényeknek az összessége nem a teljes igazságot adja, csupán az
igazságnak azt a részét, amely a szerzőhöz eljutott. S itt lép be az irodalmi
alakítás, s vele kapcsolatban a reflektáltság gondja. A napló a maga tényszerűségével az igazság illúzióját kelti, de paradox módon magát az igazságot
teljesebben tudta volna képviselni ez a mű erőteljesebb irodalmi megformáltsággal. S lenne ennek még egy hasznos következménye: a mű céhbeliségét,
szakmához szólását is oldotta volna. Mert a napló bizony fárasztó olvasmány.
Sok benne az ismétlődés akkor is, ha a teljes képhez már nem ad hozzá semmit. S a tények pontos közléséhez való ragaszkodásával Fodor András szándéktalanul is a tények misztifikálásához jut el. Az olvasót elárasztják a hétköznapi élet apró kísérő jelenségeinek a tényei, s bárha előbb tisztelni kívánja
őket, utóbb akaratlanul is azt érzi, hogy fel kell lázadnia a tények fenyegető
áradata ellen, mert ettől a tényrengetegtől nem lesz okosabb.
A naplónak címbe is kiemelt fő alakja Fülep Lajos. A könyv elolvasása
után adódik mégis a kérdés: valóban ő az igazi központ? S valóban róla tudjuk meg a legtöbbet? Ki is ez a Fülep Lajos? Kétségtelenül zseni, a század
egyik legfontosabb magyar szelleme, aki viszont a napló időszakában, élete
utolsó negyedszázadában szinte semmit nem ír. Vagy inkább a nagy tanár már
ekkor? Fodor Andrásnak elementáris élménye Fülep Lajos. Versek sorában
állított maradandó és meggyőző emléket mesterének. Ez a könyv tényanyagában sokat hozzátesz ehhez a képhez, de a csodát nem tudja igazán számunkravalóvá formálni. Fülep nagysága nem lesz az olvasó számára is magától értetődő.
Sajnos hasonló mondható el Colin Masonról is. Ö a leghűségesebb barát.
Angliába visszatérve is őrzi a magyar kultúrához és barátjához kötő szálakat. E barátságnak számos írásos dokumentumát, részletesen idézett levelek
sorát olvashatjuk. Az emberi varázs mégsem születik meg. Az Fodor András
tévedése, hogy azt hiszi: az ő élményei és emlékei mások számára is ugyanazt
jelentik a felidézésnek ebben a tárgyias formájában is. Ö — naplója segítségével — újra tudja élni életének talán minden egyes napját, de ehhez a napló
szövege számunkra nem ad elég fogódzót, s mellesleg erre nincs is igényünk.
Mi nem a szerző minden egyes napjára (akár minden egyes Füleppel töltött
napjára, Colin Mason minden egyes levelére) vagyunk kíváncsiak, hanem a
szerző Fülep-portréjára, Mason-portréjára. S ez a két portré — másokkal
együtt — jelen van ugyan a naplóban, de túlságosan a részletekbe tördelten.
Ez az az eset, amikor a kevesebb több lett volna. Mert például unalmassá,
sőt nevetségessé válik, amikor már vagy harmincharmadszor közli Fülep
74

— és Fodor András —, hogy Mason mennyire jól tud magyarul fogalmazni.
Az irodalmi élet rajzát elsősorban a saját írói pálya és a nemzedéktársak
útjának nyomon követése adja meg, s csak másodsorban a hallott hírek sora.
A nemzedéktársak jó része legalább néhányszor megfordul a Széher úti lakásban, vagy legalább részt vesz a sétameditációkban. Fodor András az egész
nemzedéket szeretné együvé szervezni, s mint már jeleztem, ez különböző
okok miatt soha nem sikerül neki sem. Hasonló a helyzet a fiatalokkal, a
közvetlenül utánuk következőkkel, bár itt, úgy látom, nem is törekedett a
teljességre.
A nemzedékszerveződés helyébe egyre inkább az a kérdés lép, hogy miként vélekedik egyik költő a másikról. Fölvet ez elvi kérdést is: miként lehet
egyik költői világképből a másikba látni, egyáltalán: miként lehet egyik személyiségből a másikba látni, de inkább gyakorlati síkon jelentkezik ez a kérdéskör. Bőréből kibújni Fodor András sem tud, bár sokszor törekszik erre:
rokon- és ellenszenveit nyíltan megvallja. Az értékelés szempontjából talán
legtöbbet emlegetett költő szinte kezdettől fogva Juhász Ferenc. Fodornak
ambivalens a véleménye, de bőségesen idézi Fülep Lajos következetes elutasítását, s az irodalmi élet ellentétes nézeteit is. Annyi rosszat olvashatunk
Juhász Ferencről, hogy már ez is nyilvánvalóvá teszi: e nemzedék legmerészebb kísérletezője, legnagyobb katalizátora ő volt. S mint ilyen: kikerülhetetlen annak is, aki elutasítja mindenestül. Az érett Nagy Lászlóhoz sokkal kevesebb fenntartással vonzódik Fodor András, az újholdasok köre viszont mindvégig idegen számára, bár Pilinszky János rangját ő is látja. Fontos szerepet
kap Simon István és Kormos István is, de nem annyira költői, mint inkább
emberi arculatuk bontakozik ki. Elegyesebb a kép Váci Mihály, Tornai József
és Csoóri Sándor esetében. Míg azonban ez a névsor a nemzedék legjobbjait
gyűjti egybe, nincs ez már így az ötvenes évek végén és később indulóknál.
Sokkal esetlegesebbek és rendkívül hézagosak a névsorok, elfogultabbak az
ítélkezések. Tény, különös érzéke van a szerzőnek a félreszorítottak, az elindulni nem tudók segítéséhez, vonzódik az alkotói görcsbe merevülő okos emberekhez, de végül is a hetvenes évek irodalmának erővonalai még csak meg
sem sejthetők a hatvanas évek itt bemutatott rajzából. Tudom, a hetvenes
években aztán rengeteget tett Fodor András a fiatalokért, a pályakezdőkért a
teljes mezőnyben gondolkozva. Pusztán azért említem ezt a hiányt, mert egyrészt ő maga büszke felfedezéseire, másrészt, hogy rámutathassak: az akkori
fiataloknak sem volt könnyű a pályakezdésük.
S végül még egy témakört emelnék ki: a szerző költészetéről közölt vélemények körét. Fodor András műveinek fogadtatástörténetét, mind az írottat, mind a szóbelit. A naplóíró itt is tárgyszerűségre törekszik. Feljegyez
minden véleményt, a fanyalgót, az elutasítót is. Az alapkép mégis egységes.
Eszerint Fodor András a pálya során mind jelentékenyebb költővé érett. Ezt
sokan felismerték, s olyan személyiségek kísérték elismeréssel — többségükben
kezdettől fogva — műveit, mint Weöres Sándor, Németh László, Illyés Gyula,
sőt maga Fülep Lajos is. Kevésbé egynemű a saját nemzedék befogadói élménye. Még rosszabb a szerkesztőségeké, az irodalompolitikáé. Ezzel kapcsolatban
kialakul a sértettség érzése, az elismertetésért való állandó harc gondja. Ha
akadozik egy kötet kiadása, Simon István sűrűn sorjázó kötetei lesznek lesajnáló hangsúlyú ellenpéldává, s egyszer sem íródik le az a tény, hogy Juhász
Ferencnek és Nagy Lászlónak 1957 és 1965 között nem jelent meg könyve.
75

Ugyanakkor Fodor Andrásnak 1958-ban, 1961-ben és 1964-ben is ú j verseskötetét adták ki. Ha a hivatalos fogadtatás lelkességéről nem. is beszélhetünk, azért mégiscsak jobb megjelenni, mint ünnepelve vagy szidva, de meg
sem jelenni.
Magyarán mondva: rendkívül érdekes és jellemző az a kép, amely a naplóban a Fodor-nemzedékről kialakul, de ez a kép egy nézőpont igazsága. Egy
napló többre nem is vállalkozhat. Azért kell mégis figyelmeztetni erré a részleges érvényre, mert maga a szerző is hajlamos arra, hogy a részigazságot
egésznek tekintse, s az olvasó is besétálhat ebbe a csapdába. Márpedig ez a
szerzői szándékkal is ellentétes volna.
Végezetül, félretéve sok részletre vonatkozó észrevételt: jó, hogy ez a
napló megjelent. Kár, hogy nem tömörebb, nagyobb írói közreműködéssel válogatott. Jó, hogy példát mutat: ezt is lehet, így is lehet. Irodalmi életünk
gyatraságát bizonyítaná, ha kiátkozás, harag követné, s nem a válaszok sora
erre a kihívásra. Naplót visszamenőlegesen ugyan nem lehet írni, de emlékeit
mindenki felidézheti. S a kortársak emlékeinek sora érhet annyit, mint a korabeli feljegyzés.
VASY GÉZA

„Csupa címszó az é l e t . . / '
TEMESI FERENC REGÉNYÉRŐL
csupa
~ címszó az élet, szólt Terence Mefis,
a tudós Szótáríró könyvtárszobája
közepén,
kezében a tollseprűvel, előző kötete fölött.
Nem érzem Temesi Ferenc ú j könyvének, a Por. A—K-nak relevanciáját.
Nem értem a himnuszokat sem, melyek körülzengik. Sokkal inkább érzemértem az ötlet, a kipattant szikra egyszerűségét, megismételhetetlenségét. És
érzem, értem (értékelem!): Temesi itt bátran lutrit játszott. Vesztenivalója
alig lévén még, merész gesztussal abból csinált erényt, ami a gyengéje. A lutri
pedig bejött: az ő számait jhúzták. Rá is fért a siker, hiszen első kötetével
(Látom, nekem kell lemennem, 1977) nern nagy vihart kavart. Néhány recenzió, udvarias tiszteletkörök, a félig kimondás és félig elhallgatás félszeg óvatossága, amely ekként foglalható össze: Temesi fiatal író, ígéretes alaptehetség,
majd nagyon ügyessé válhat, ámde jelen pillanatban fényévnyire még a beteljesüléstől, megvalósulástól. írásait látva akár béka, akár királyfi is lehet,
mert a kérdés nyitott: prózájaval merre lép tovább. Leleményes stiliszta már
tojás korában — ne bántsuk nagyon sutaságaiért. Várjuk meg, amíg a fiatalság s első kötet korlátot (is) jelent(het)ő burka nélkül marad.
Igaz, olvasói nem sakkoztak ennyit. Sok közkönyvtár polcain ma nem
leljük a '77-es opuszt. Ellopták vagy szétolvasták — illetőleg azért nincs a
helyén, mert éppen kölcsönzi valaki. Kritika és író közt a csörte tehát tulajdonképp eldőlt — az olvasók vágásai nyomán.
76

A Látom, nekem kell lemennem novellagyűjteménye után Temesi sokáig
egy helyben toporgott, mert, amint ekkoriban fogalmazta: „Szökőévet írtam
éppen. Túl jól sikerült ugyanis a házasságom. (...) Foszladozó szerelmemet
különféle csavargásokkal próbáltam toldozni-fcldozni, mígnem egy túl hosszúra sikerült házsongárdi (Kolozsvár) séta után elégettem készülődő regényem
első változatának első százötven oldalát. Regényről vagy jót, vagy semmit —
legyen most annyi elég: egy szalonnát se lehetett megsütni rajta. Bizonytalanná váltam: nem, tudtam, melyik írásomból csináljak stílust, vagy melyik stílusomból írást. Hátranéztem: hát ott jött mögöttem az avantgarde (...) Egy
idő múlva ráuntam a dologra, a feleségemnek meg büdös lett a cigarettám,
gondoltam, lelépek. Szerelmet akartam és regényt. Az alkotóházakról már
hallottam irodalmi vagy családi impotenciában szenvedő barátaimtól. Jóslatuk
bevált: a személyzet figyelmes, a koszt bőséges volt."
Olyannyira, hogy most könyvaiakban olvashatjuk az eddig csupán havilapban, mutatványként közölt Fondor Nagy Mutatványt, Temesi szótárregényének A-tól K-ig írott első kötetét. A munka újszerűsége és nagyszerűsége, mint mondják, a hogyanban, a mikéntben, a technikában rejlik. Rész és
egész illesztésében. Abban tudniillik, ahogyan a lexikonokhoz, enciklopédiákhoz hasonlatosan a szerző (Szerkesztő?; Enciklopédista?; Szótáríró! — hogy
Temesi terminológiájától el ne távolodjunk) címszók köré vonja magánélményeit, s szülőhelye Porlód (Szeged) másfél évszázados életét, mely — régi
cívisekről van szó — valamiképp, valamilyen szálon mindig kapcsolódik Temesihez, s családjának, őseinek történelméhez. Anekdotázik, apró történetkéket mond, s közben kiaknázza a címszavak közti oda- s visszautalások, asszociációs be- s kicsatolódások finom hálórendszerét — így lágyítva a töredezettség
látszatát, s tágítva a különálló kis meséknek halmazát, a kisformát, a novellisztikus-anekdotikus megírtságot ügyes szerkesztéssel a nagyforma, a regényforma felé. Irodalmi szótár ilyképpen a Por, vade-mecum, kalauz az író világához, szűkebb s tágabb közössége, így az olvasók világához, jelenéhez, hagyományaihoz, tradícióihoz is. Mint m o n d j á k . . .
A recenzens („lat bíráló, műbíráló, ismertetés írója" Itt: mindenképpen
mániákus könyvmoly, ellenálló fajta) azonban gyarló. Töpreng. Gondolkodik.
Kotorászik emlékezetében, aztán felüti a Látom ... egyik kritikáját.
„A gyerekvilág, a diákévek, a tengő-lengő, helyüket kereső fiatalok élete
még az új írónemzedék szorgalmas búvármunkája mellett is sok lehetőséget
hagy szabadon. Temesi Ferenc ezeket a szabadon hagyott tiszta csíkokat keresi. Törekvése várakozást ébreszt, de egyelőre a célkitűzés, a szándék emelkedik legmagasabbra írásaiban. Novellái töredezettek, szétszórtak,
különálló
epizódokra esnek szét, hiányzik belőlük az erős, egységes szerkesztés. Temesi
még messze van attól, hogy tartósan lekösse a figyelmet."
Téves, de legalábbis helytelen dolog úgy közelíteni adott műalkotáshoz,
hogy számításon kívül hagyjuk szerzőnk életművét; addig írott regényeit,
novelláit, verseit. Temesi esetében pedig különösen indokolt, hogy ú j regényét
összevessük a Látom...
kötetével, hiszen minden szigorunk és fenntartásunk
így lesz érthetővé.
Ügy gondolom, Temesi Ferenc írói fejlődésére, miként a Por. A—K időstruktúrájára, nem a linearitás, de a körforgás, hogy ne mondjam: a helyben^
!
járás jellemző.
Novellái akkor, '77-ben, minden esetlegességük, futó megírtságuk mellett
jobbak, újszerűbbek voltak, csinálatianabbak, mint most, a regényben ismét
77

előcitált, leporolt és fölmelegített valahai fogások. Pedig az orra alá dörgölték:
történetei csupán magánügyek, élmény- ás benyomáshalmazok, minden, szerlcesztettség és világkép nélkül.
Nem adtam igazat a kritikáknak. Élveztem és újra meg újra kézbe vettem a Történet előbb feltételes, majd pedig kijelentő módban fogalmazott
históriáját: a Keresztrejtvény,
avagy hátha így is elolvassátok ironikus fintorát; a T. utcai postaláda látszatrendetlenségét, melynek keretében találomra
egymás mellé került leveleket fegyelmez formává (és gondolattá!) Temesi; az
Ünnep vagy a Kiáltvány pastiche-szerű Örkény-karikatúráit, csillogó stílusparódiáit.
Csakhogy nem tudom elfogadni a méltatásokat most sem, mert azt látom:
írónk az avantgarde intermezzo után (feledhető korszak művészetében!) önpastiche-ba, önimitációba, önparódiába fogott. Mindazt ismét felvonultatja,
amit első kötetében szerepeltetett már: szemelvénygyűjteményt; kereszt- (pontosabban köröszt-) rejtvény-imitációt; hirdetésutánzatot és helyzetképet; különféle valódi és (talán) fiktív dokumentumokat, kérvényt és képregényt;
gazdag példatárral szolgál korabeli kalendáriumok anyagából; foglalkozik frenológiával; ír előszót és mindjárt kritikát, bevezetvén olvasóit egy ú j művészeti-irodalmi irányzat, a posztmodernizmus világába is. Minden együtt állna
tehát ahhoz, hogy itt valami nagyon jó szülessék. Nem ez történik. A mesén
remekül szórakozhat az ember (fájó, itt-ott ez is ízlés dolga), de Temesi, ha
úgy tetszik, valóra váltja a saját, és a posztmodernizmus céltételezéseit: az olvasmányosságot, élvezetességet, kellemességet és mesecentrikusságot, a mese
visszahelyezését egykori jogaiba (amint a kritika címszó ürügyén erről bővebben értekezik).
Mindez mégis kevés. Még akkor is, ha írónk cseles „visszahídként", kijelenti, hogy ,,a magyar irodalomban ez a regény az első tudatosan posztmodern mű". John Barth tudniillik, az irányzat leghangosabb dervisei közül
(mellesleg maga is gyakorló szépíró), a posztmodern csillagzat alatt született
műveket a jó dzsesszzenéhez hasonlította, mondván: többszöri meghallgatás
után is még sok-sok újdonságot találhatunk benne, olyasmit, ami előzőleg elkerülhette a figyelmünket. De hiába ír jól Temesi Ferenc — mert, hogy jól
ír, profi módon, sokszor bravúrosan, néhány könnyed vonással is érzékletest
adva; senki sem tagadja. Többszöri „meghallgatásra" jelen művét mégsem javallanám. Technikai-formai leleménye — ismételhetem csak — kitűnő fogás.
Ám Temesi most sajnos messzebb van attól, hogy huzamosan hasson figyelmünkre. Hiányzik a mélyebb gondolati töltés. Történetei — minden igyekezet
ellenére — gyakran ásításba fúlnak, sokszor ellenérzésbe. Az egyetlen szál,
melyet mind formában/ mind tartalomban eltaláltnak érzek, a nagy szegedi
árvíz bemutatása. A többi?
Nos, ami a Por. A—K-ból utóbb az emberben megmarad, az a Szeged
környéke regionális köznyelvétől a szlengig terjedő áradó nyelv kellemes
emléke. (Magvelő)
JOBBÁGY TIHAMÉR

78

És lelket lehelt belé
LEVÉL TEMESI FERENCNEK ÉS MÁSOKNAK A PORRÖL
Feri,
legalább másfél évtizede már nem írtam neked. Azelőtt elég sokat, Szolnokról, Budapestről. Vélekszem, hogy eltúlzatlan hivatástudattal, őszintén
episztoláztunk. S azóta? Közénk állt volna ez a másfél évtized? Belénk nőtt
— s hogy mi is belé tudjunk nőni, szakadásra, szakításra kényszerített? Távolodnunk kellett, hogy ismét közeledhessünk? Egyedül kellett lennünk, hogy
újra együtt lehessünk? Szakadásunk és szakításunk úgy volt tudatos, hogy
egyben ösztönös is, és megfordítva? Nem tudom. De emlékszem: nem volt
teátralitása sem barátságunknak, sem szétválásunknak. Pedig volt bennünk
— mindkettőnkben — hajlam a pózra, önérzetességből, gátlásból. Egyszerűen
elmaradtunk egymástól másfél évtizede. Mint akik más úton és másfelé igyekeznek, és nem áltatják magukat: mégis együtt. Valahogy így volt, mert így
alakult. Szükségszerűen, véletlenül? Nem tudom. De az is tény: most írok
ismét.
Könyvedet végigolvastam. Talán elfogadható tőlem igazként, ha önteltség
nélkül állítom: nekem több volt olvasásnál, s nem csupán itt-ott esetlegesen
érintett személyem miatt (hiúság!), hanem Porlód, az idő-teres közeg és körülmény miatt. Szegednek én a másik pólusán születtem és nőttem föl (hogy
ez mennyire más, te is kifejted), Alsóvároson, a Pálfy utcában — szemben a te
Fölsővárosoddal, Tündér utcáddal. Én nálatok voltam először (és azóta is
egyetlen helyen) Fölsővároson, s talán nem tévedek, ha gondolom: te pedig
nálunk Alsóvároson. Jelentéktelen, mégis beszédes tény egyazon város történelmi szerkezetéről, meghatározó valóságáról. S ez akkor is fontos, ha tudhatod: Alsóvárosról származott el fél rokonságod Fölsővárosra, miként igazolja ezt a sírkert is az alsóvárosi temetőben. S ez akkor is fontos, ha az én
fél rokonságom Móravárosba, e fölsővárosi előkerületbe módoskodta föl magát
apai ágon paprikakikészítő parasztnak, ami szinte már „iparnak" számított.
Ezek azonban mit sem változtatnak a lényegen: hogy egyazon város, egyazon
tájnyelv, hasonló-hasonlítható származás — és mégis meghatározó különbözés
ugyanazon kisvilág (hatalmas világ!) két pólusán felnőni, onnan elindulni! Talán emiatt lehetett: idegenként is eleve otthon éreztem magam a könyvedben,
és otthonlevőként is rácsodálkozó idegen maradtam. De ez csupán a színtérre vonatkozik — s a Palánkról, Belvárosról itt még nem írok, mert az
neked is, nekem is ú j és egészen más: közös ismeretlen és közös ismerős.
Ez az egyik oka annak, hogy beavatottként, érintettként olvastam a könyved,
sajátosan természetes tudathasadással: rólam is szólhatna, ami az én mesém
is. A másik ok bonyolultabb, személyesebb — hogy miért is volt nekem sokkal több az olvasás csupán olvasásnál. Ez belegyökerezik barátságos kapcsolatunkba, kamaszos hiteinkbe, együtt akarásunkba és szélsőséges különbözéseinkbe. Nem kerülgetem tovább okoskodva, kérdés gyanánt írom le, utálva
régen porrá lett vitáinkra: hát mégis muszáj föltámadni, Feri? Muszáj mezítelenre vetkőzni mégis? De ez nem kérdés, nem is rákérdezés. Be- és fölismerés inkább, valamiféle igazolás, heveny lelkesedés és belekeseredő ars poeticák
valóságát idézve. Hogy másképp nem lehetett. Az igazi írónak muszáj föltámadnia halottaiból — és ki mindenki az igazi író hozzátartozó halottja! —, és
79

magának muszáj e föltámadásban pőrére vetkőzni. Ha ír az ember, mást aligha
tehet. Ha író az ember. Ha nem magának ír az ember. Ha nem magának író
az ember. Ha ember az ember, amikor ír és író.
Valószínűleg csapongani fogok, megbocsásd.
Könyved olvastán kiszakadni akarnak belőlem az emlékek, s nehéz viszszatartanom őket. Nehéz kordában tartanom gondolataimat, hogy rólad, magamról, magunkról írva ne csak magunknak — neked és magamnak — írjak.
Ez az ingatag, feszültségterhes egyensúly a lényege és a lelke a könyvednek,
ami úgy vallomás, hogy tárgyilagos — szinte elidegenedetten elidegenítő
— krónika, úgy krónika, hogy szellemjáték, úgy szellemjáték, hogy porosan
hétköznapi valóság, úgy poros valóság, hogy szent emlék, úgy szent emlék,
hogy írásra késztető, korláttalan életélmény, úgy életélmény, hogy mívességet
követelő mesterségi tudással örökíthető meg, s úgy mesterségi tudás, hogy
benne-mögötte lüktet a számvetés belső kényszerének fájdalmas, örömös érzésvérrendszere.
Mégis valamit a kezdetről, a 60-as évekről, ami nélkül mi nem azok lennénk, akik vagyunk-lettünk. Nem óhajtom misztifikálni azokat az esztendőket
— végül is történelmünkké lettek, s a Por sem akkor íródott, hanem akkor
„élődött", és ezzel, ezáltal formált bennünket az idő, ami mi voltunk. Mi:
elhivatottak, nekifeszülök, kételhetetlen célokat kitűzők és a gyerekkorunkba
ragadt múltat letudottként, végérvényesen és mindenestül elhagyandóként
vélten birtokba vevők és eldobok. Vélten birtokba vevők — és eldobok. Ostobák és okosak voltunk, egyértelműek és ellentmondásosak. Egész lényegi életünk itt és ekkor kezdődött. Az írás' vágyával, akarásával, kényszerével. És mértünk, értékeltünk, csepültünk, bíráltunk. És szerettünk. Jövendő önmagunkat
mindenképp — pem csupán azt, akik akkor voltunk. A jelenünkkel volt telve
az életünk. Talán épp emiatt és ezért kellett így formálódnia, alakulnia mind e n n e k . . . Mert a 60-as években a jelenünkkel volt telve az életünk. A Palánkban, Belvárosban — készülődésünk, cselekvésünk színpadán. Mivel a Belváros nem szülőhelyünk volt, csupán nevelő terünk, ami bennünket kivált
örökös bizonyításra, örökös próbatételre késztetett. S mi hittel és talán hitelesen is játszottuk a győztest, emlékszel-e, „Győző"? Nem volt más lehetőség:
magunkévá kellett harácsolnunk a Belvárost is, oda kellett gyökereznünk
— akkor könnyen ment, hihettük, eltéptük lázadón a máshová jussosan kapaszkodókat. Talán a jövőbe szerettük volna gyökereinket ásni? Szégyelltük
a múltunkat? Röstelltük Alsó- és Fölsővárost a Belvárosban? Maradinak és
elmaradottnak gondoltuk szüleinket, nagyszüleinket, egész fölmenő családfánkat? Semlegesek akartunk lenni a jövő karátos zálogaként pozitívumnak?
Talán ez is hajtott, hajszolt bennünket rettentő racionalitásunkban — indulattal. És otthonunknak akartuk tudni a színpadot, a Belvárost, ahol honos
elveszettségünkben is (bármely dicsőséggel megkoronázottan) csak titokká súlyosodó múltunk kísért és kísértett igaz barátként. A Belvárost, aminek vajmi
kevés köze volt a társadalmi-történelmi szerves fejlődésben Alsó- vagy Fölsővároshoz. Mégis innen indult az egész, az írás vágya és kényszere, a kivagyiság, a fölkentségtudat. Bennünket is a Palánk hozott össze, ott találkoztunk
— és ott derült ki, hogy szét kell válnunk. Mert más Alsóváros, és más Fölsőváros. Akkor ezt nem tudtuk. Belvárosi mérlegeink egymás szemében könnyűnek mutattak bennünket — önös javunkra. S lám, ha a részek így elválnak
egymástól, és tudattalanul, ösztönösen él is választanak — az egész, az idő80

teres Szeged-Porlód, a mű mégis összeköt. Mert ez a mindenkori igaz mű
dolga: összekötni — szétváltakat, sosem találkozottakat.
Ma, 1987-ben, úgy gyanítom, hogy ezzel a katartikus élménnyel van telve
csordultig az életünk. Hogy önmagunkból hogyan változtunk-alakultunk önmagunkká. Hogy otthon lett bennünk a világ, és mi otthon tudtunk maradni
egy kicsiny sarkában mégis. S ennek már semmi köze az utópiához, a nosztalgiához. Sokkal inkább a valósághoz és az igazsághoz — amit meg- és fölismerhettünk, amit talán mi magunk is jelenthetünk. És eljuthatunk spekulativitás nélkül az egyszerűségig: az író jövője a mindig jelenné teremtett múlt.
Másként fogalmazva: az író mindenkori jelene a múltba gyökerező jövő, s a
jövőbe kapaszkodó múlt. Persze, közhely, szinte banalitás. Kimondani. De
megalkotni! ? .. . Mintha szükséges lenne a hontalanság startvonala, ahonnét
elrugaszkodva, szinte menekülve, titkot szöktetve vinnénk magunkkal a múltból belénk halmozódó energiákat, hogy fölemésszük a futásban, amellyel
mégis valami cél felé törünk. Otthonból otthonba. S mindezt úgy, hogy nem
kiszámítottan — hanem, mert muszáj. Mivel nincs másfelé út.
Vallom: megőrizni bármi értéket is csak ott érdemes, ahol az (már) nem
érték, s ahol zsibpiac ricsaja terrorizál. Rádöbbenni korábbi értékekre csak ott
lehet, ahol azok érvénye már rég kérdőjeles, s talán nevetséges is. összefüggések árnyékos rácsát szövedékként csak ott lehet fénybe foglalni, ahol a
káosz szövődménye kezd burjánzani. ö-zve beszélni-beszéltetni csak ott és akkor figyelmeztető (túl a dokumentumhitelességen), ahol és amikor már következményesen íztelen és devalválódottan mechanikus egyszerűsödöttségében
is a beszéd. Múltba hullott nemzedékek mindennapjai csak ott és akkor jelentenek valódi és igazi történelmet — a tanított mellett és fölött —, ahol és
amikor az összemosódó hétköznapok manipulatív húsdarálói alaktalan, történelmetlen (és történelmietlen) masszává metélik a küszködő egyemberi életeket, jelentéktelenségre és tehetetlenségre kárhoztatottan. A-tól Zs-ig csak
bábelivé zsugorodott földgömbön érdemes lexikont szerkeszteni, ahol a szóértés (ami a másik értését és saját magunk értését, megértetését egyaránt föltételezi) anyanyelvi közegben is kérdőjeles. Akkor kell részegészeire bontani
az egész részeit, amikor a status quos folyamat épp úgy jelölhetetlen és érzékelhetetlen, mint a honnan-hová ábrándos fix pontjai. Akkor kell föltámadni
halottainkkal halottainkból, amikor szinte a zsigereinkkel is halálraítéltnek
érzékeljük a reményeinket — diakron és szinkron tapasztalásban. Akkor kell
mezítelenre vetkőznünk — bevallott kétségbeesésben, a hivalkodás és megbotránkoztatás szándéka nélkül, rettentő emberi-krisztusi muszájjal —, amikor a magunkkal való szembesülésben végképp rühellj ük már álcázó-divatozó gönceinket. És akkor kell végérvényesen eltemetve emléket állítani, ha
életet, feledhetetlen jövőt temetünk — nem csupán múltat. Akkor kell oltárt
állítani, amikor bennünk súlyos az áldozat. Akkor kell darvadozva anekdotázni, ha közben magunkat valljuk be, és akkor kell hallgatni, ha már csak
másokat tudnánk elárulni.
Nem gondolom, hogy mindez a 60-as években tudatosodott benned, bennem, bennünk. Nem gondolom, hogy tudhattuk volna akkor: ez a lényeg és
a mérce. De erősen vélem: erre a fölismerésre sarkallt és efelé taszított bennünket a Palánk, a Belváros. A kirakatos valóság, amivel akaratlanul is ütközött Fölsőváros és Alsóváros kirakattalansága. Mert sem itt, sem ott nem
volt kirakat. Minek is lett volna — tudták, tudhatták az ott élők, mi van a
kerítések mögött. De hogyan tudhatta volna Alsóváros, hogy Fölsőváros mit
81

rejt így, leplezetlenül? És fordítva? Hogy ez kiderüljön — kellett a Belváros.
Tömörkénnyel, Bálint Sándorral, Joyce-szal. Sartre-ral és Ionescóval. Mórával
és Juhász Gyulával. Tombácz Jánossal és Löw tudós rabbival. Simon and
Garfunkellel és Dankó Pistával. Horthy Miklóssal és Rákosi Mátyással.
Claude-Lévi Strausse-szal és Kálmány Lajossal. Hadd ne soroljam. Hogy lássék Fölsőváros — kellett Belváros. Hogy lássék Belváros — kellett Fölső- és
Alsóváros. Hogy lássék Szeged, kellett mindhárom. S hogy lássék a megélt és
látható valóság — kellett Porlód. Hogy éltes porába lelket lehessen lehelni.
Ma minden valahai részegész egészrészbe váltva Szegedként nagyvárosozik. Talán így a jó. Talán nem. Az átkozatos különbségek eltűntek. A különbözések szétsekélyesedtek. Tömörkény, Juhász Gyula, Móra — temetőben.
A város összeállt. Könyökölve öleli a Tisza. Nekifeszülve.
Olvasom a könyved, Feri. És eszembe jut: miért is igazolnám vissza hitelésként a megannyi valóságot — immár a teremtettségben? Hogy Péteri
fehér nejloninge csakugyan leégett-elolvadt hátul, mert nekidőlt a cserépkályha ajtajának — méghozzá nálunk egy szilveszterkor? Hogy tudom, kiket
„rejtenek" a könnyen dekódolható nevek? Balgaság. Nyilván ez is véletlen,
de így igaz, bármely Kifürkészhetetlen Akarat munkál is mögötte: könyvedet, nagy hányadában kéziratban és levonatban már olvashattam, hivatalos
kötelességből — tehát a könyvi forma jótékonyan immúnissá edzett. S ennek
külön is örülök, mivel éppen én állíthatom most — mindezek után —, hogy
nekem Porlód Porlód már, nem csak Szeged, Tulipán Tulipán, Bóka Bóka,
Sanyika Sanyika, Szekercés pedig Szekercés. Meg a többiek is — az ezer
szereplő a képviselt százezrekkel. Nem a valóságot keresem tehát vissza, s nem
is a mesét kérem számon. Olvasok, életet, világot fogadok be, és a magunk
arcát, a saját arcomat látom újra ebben a tükörmozaikban. Mariettákban és
Tápaikban, Gallokban és Gaálokban, Ilikben és Korényikban. És Kispéterekben és Baloghokban. Hogy higgyél nekem, példát citálok. Megfontoltan és
megokoltan váltasz: meddig valóságos néven valóságos személyt, s honnét valóságos személyt fölismerhető jelmezbe öltöztetve. Magaddal is ezt teszed,
Szeles András — azzal, hogy oly sokszor a nevet sem említed, csupán azt
írod: én. Nos: Vaszy Viktor engem is vezényelt a Hunyadi hősiének (Sugár
Rezső kompozíciója) és a Psalmus zeneakadémiai előadásán. Ebben a könyvben — a címszóban — nekem azonban Vaszy Viktor „hőssé" lényegült át,
egyszer volt, hol nem volt csodaemberré, függetlenülve minden személyes élménytől.
Mindezzel azt szeretném írni: regényt írtál. Ügy és olyat, ahogyan és amit
akartál.
Ügy és olyat? Ahogyan muszáj lett? Ahogyan, mert muszáj volt, m á r
akartad is? Ahogyan, mert muszáj lett, már így akartad?
Sokáig nem is találkoztunk. Valóban szétváltunk, szakítottunk, mint a jó
vagy rossz szerelmesek, jelenet nélkül. A Belvárosban szétvált Alsó- és Fölsőváros. És fölrobbant Belváros. (Ez sokára derült ki. Hogy nincs megtartó
ereje, dajkáló-elnézö-visszaváró szeretete. Számunkra.) Szinte szembekerültünk.
Hosszú évekig. Én hallottam, hogy éled az életed, gondolom, te is hallottál valamit arról, hogy élek. Megvettem, elolvastam első könyvedet, de olyan meszszire kerültünk ekkorra, hogy már-már tagadtuk egymást. Akkor nem is írtam neked. Pedig én is egyetlenegyszer írtam valakivel — és épp veled
— együtt valamit, a könyvedben többször is intonált Énekelni című drámát.
(Gyanítom: megénekelhető kéziratig te sem jutottál mással azóta.) És nem
82

legyintek erre, hogy kamasz bohóság volt. De többé nem énekeltünk együtt,
s ez tény. Amit alább írok, nem neked köszönhető közös emlék. (Ha te is
emlékszel rá egyáltalán. Mivel ki-ki a magának fontosra emlékezik a közös
emlékben is. Lásd: történelem, történetírás.)
Rekkenő meleg volt, és én még soha nem voltam azelőtt — azóta sem
— a Koltói Anna Baleseti Kórházban, a Mező Imre úton. Szorongtam is
— nem miattad, hanem a hely miatt. A helyzet miatt. Két-három nappal a
történtek után (nem volt, nem lehetett több), képzeletem szerinti háborús körülmények között láttalak újra, hosszú idő után. Beszélgettünk, mondtunk egymásnak mondatokat, föltehetően épkézlábúakat — ilyen helyzethez mérve. Te
— mert erre mindig hiú és büszke voltál (könyvedben is bevallód!) — szinte
színlelted, hogy jól vagy, bár a fejed is, a kezed is, a mellkasod is, a lábad is
kötésben. Nem voltál hetykén-kötözködőn vidám — de nem voltál igazán te.
Mint aki nem is fogta még föl, hogy a halálból jött, és feledhetetlen halált
hagyott maga mögött. Szerencsés voltál? Elpusztíthatatlan? Most, utóbb, alig
hiszem. Inkább agyongyógyszerezett. Mert ha te akkor tudhattad volna csakugyan, hogy mi van két-három nap távolságában mögötted (hogy Katlan
— akit sosem láttam — a dabasi hullaházban vár vizsgálatot és ceglédi elföldelést), nem tudtál, nem akartál volna beszélgetni velem-velünk. Talán nem is
lettél volna már.
1986. június 29-én fejezted be a könyved. Akartan. Véletlen, hogy én
1987. június 29-én írom neked ezt a levelet. Nem teszem föl a kérdést magamnak, hogy miért nem korábban?. Hiszen tehettem volna. De azt sem teszem föl: miért most? Mivel tudom — valóban véletlen. Talán ilyen a szükségszerűség.
Olvastam a könyvedről írott kritikákat, ismertetéseket, ha nem is hiánytalanul. Kicsit úgy voltam talán, mint te anno a Katlan adta Makrával. Addig
nem olvasod el, amíg csinnadrattázzák. Megvárod, amíg leülepszik körülötte
a fölvert por. Ez az érvelésem azonban hamis lett volna. Szinte az egész
könyvet ismertem már. Bár mégsem az egészet. Mégis megvártam magamban
a csöndet. Amiben lehet levelet írni.
Nem okoskodom, hogy mi is, mi minden is a könyved. Egészen a számmisztikáig. Hogy a hatos szám olyannyira gerince, hogy utolsó számként is
ezt írod le — időt jelző tényként. S hogy tudhatom, a magyar nyelvben ez
önmagában is ige — jelezve bizonyosságot —, de igeképző is — jelezve bizonytalanságot. De ismétlem, nem akarok okoskodni.
S ha mégis teszem, csak gyöngeségem jele. Azt sorolom elő, amit te, a
nyitott ajtóhoz-kapuhoz zárba illő kulcsként a kezembe adsz. Amikor mottót
írsz. Amikor Bartókot idézed. Amikor. Katlannak mondod: mese minden, te
magad is mese vagy. Hát nincs itt semmi rejtély. Akár tanító, állsz a tábla
előtt, és pálcával mutatva a betűket kórusban összeolvastatod: é meg l meg e
meg t az élet, h meg a meg l meg á meg I az halál, honjaim. És még egy szó:
öröm. S így minden együtt van. Mert élet — amiben ott az elmúlás, mert
elmúlás — amiben ott az élet, s mert élet — ott az öröm, s mert halál — muszáj az öröm. Ezért aztán élnie kell ennek a pornak, még ha ehhez porrá is
kellett lennie elébb. Mindenesetre: te megformáltad, összegyúrtad, szétválasztottad, és lelket leheltél belé. A magad lelkét.
Nem véletlenül emeltem ki utalásaid közül Bartókot. Gondolom, te sem.
Gondolom: nem szájbarágás miatt. Csupán egyszerű akartál lenni. Fölgyűjtöttél rengeteg életanyagot. Magadba rendszerezted. És földolgozva vissza83

adtad. Eltökélted: közérthető leszel, de nem adod alább. Hát mostohaapáddá
fogadtad Tömörkényt. Bartók és Tömörkény? Mintha képtelenség lenne. Pedig milyen természetes és szükséges: benned otthon volt mindkettő — egymással is. Talán emiatt „hangzavar" sokaknak a forma, emiatt anekdotalánc
másoknak a tartalom. Pedig nincs külön forma, sem tartalom. Egyik föltétele
a másiknak, egyik hordozója a másiknak, egyik megtestesítője a másiknak.
És a hangzavarban ott a rend egyszerűsége, ami az életigazság. És az életigazság egyszerű rendjében vörös vonal a folyamat. Ami maga az élet.
Látod, Feri, ezek jutnak eszembe, ha kényszeredetten okoskodom. Magam
ellenére, könyved ellenére. De egy könyv több önmagánál, ö n m a g a visszhangja is. És a visszhangot érteni, megfejteni, értelmezni is kell — mivel a
távolságba futó erő az ütközéskor torzíthatja a jelentést.
S én töprengve tudni vélem, hogy csak és csakis magadról írtál. Hiszen
mi másról írhattál volna? Hogy másról-másokról is? Mért játsszunk a szavakkal? Aki hitelesen ír magáról, az másról is ír, szükségszerűen. Aki igazán magának ír, az másnak is ír. Aki valóban magáért ír, az másért is ír. És szinte
mindegy, hogy miként is cselekszi.
Hosszan írtam, és tudom, mégis keveset. Nem pótolni szerettem volna,
amit másfél évtizedig nem írtam neked. Nincs mit pótolnunk utólag. Csupán
tudnunk kell, hogy amit az „életírásban" tizenöt éve abbahagytunk, azt most
már az „íráséletben" kell folytatnunk. Kinek-kinek külön — de talán mégis
együtt. Kamaszos indulataink csillapodtak, igazságérzetünk és hivatástudatunk azonban törzzsé vastagodott gyökereink fölött, és növekvő lombkoronát
tart. Nem hiszem, hogy avult és dagályos szavak ezek, bár a metafora romantikusan közhelyes. De ez a közhely csakugyan igazságot fed.
Mondd, miként elegendő, hogy a múltat be kell vallani? Harcként, ami
minden győzelmében vereséget rejt, és minden vereségében győzelmet? És valóban elegendő-e? Nem inkább megkerülhetetlen? És ha így lehet igaz — József Attilával gondolva is —, mi az, ami sosem lehet teljes és elegendő? Az,
ami erőnek erejével is megtanulhatatlan: a szeretet és a szerelem? Amit emlékezve tanítunk magunknak utólag?
Befejezem, Feri. Megölellek az éjszakában, ahogyan ölelni őszintén ildomos : féltve és szeretve. És megköszönve a pillanatot. Amiben az élet villan rám.
ÖRDÖGH SZILVESZTER

Fülöp László: Realizmus és korszerűség
Mindegy, hogy szándéktalanul avagy nagyon is szándékoltan (bár a szerző
tudatosságának ismeretében sokkal inkább az utóbbira gondolnánk): . jóval
többet jelent önmagánál, eszményt, tájékozódást, programot jelöl, vallomásértékkel bír napjainkban ez a kötetcím s a könyvben mindvégig érvényesülő koncepció. Manapság, amidőn a realizmus gyanússá, sőt, a korszerűtlenség szinonimájává vált egynémely hangadó — a létszámhiányt gyakorta megsemmisítő fölényű leckéztetéssel, intoleráns deklarációkkal kompenzáló •— kö84

rökben, amidőn az irodalomtörténészek zömének szégyenkeznie és bujdokolnia
illenék a legfrissebb ízlés- és divatdiktátumokkal nem feltétlenül vagy nem
mindenben korreláló nézetei okán, kell némi elszántság és bátorság e két fogalom társításához. S mégsem kihívás, mégsem harci lobogó ez a cím s a belőle
kifejlő koncepció, csupán egy elméletileg és történetileg jól megalapozott vélemény. Mi sem áll távolabb a mindig higgadtan érvelő, polémiáiban is csendes szavú, a lehetséges határokig toleráns Fülöp Lászlótól, mint a harsány
csatakiáltás, a provokatív szándék, a kirekesztő indulat, netán a tévedhetetlenségnek, az igazság egyedüli letéteményesének önelégült, büszke póza. Mindössze azt a „hiedelmet" sűríti a címbe, képviseli meggyőződéssel a kötet tanulmányaiban, hogy tükrözés és teremtés, realizmus és korszerűség még ma sem
egymást kizáró, egymást taszító fogalmak, hogy a táguló és tágítható realizmus is alkalmas századunk emberének és világának autentikus kifejezésére.
Egyetértéssel idézi és kommentálja az Iszony elemzése közben Németh Lászlót:
,,. .. a regényben a realizmus sine qua non. Feltétel, de nem bilincs." S jóllehet a könyv utolsó fejezetében hangzik el ez a szó, sugalma érvényes a korábbi interpretációkban is, fénye a tanulmánygyűjtemény egészére visszavilágít.
Hét írást markol egybe a Realizmus és korszerűség. 1974-es keltezésű a
legkorábbi darab, 1984-ben születtek a legutóbbiak. Nyitányként Kaffka
Margit teljes nagyepikai hagyatékáról vázol átfogó képet Fülöp László, majd e
kitűnő, sokszempontú tanulmányt hat komplex regényelemzés követi. A Színek és évek, Kosztolányi Pacsirtája s Babits műve, a Halálfiai csakúgy önálló
fejezetet kap itt, mint Krúdy remeklése, a Boldogult úrfikorómban, Kassák
memoárja, az Egy ember élete és Németh Lászlótól az Iszony. Csupán első
pillantásra tűnhet esetlegesnek, heterogénnek a vizsgált alkotók és művek
listája. A felszínen bizonnyal az eltérések, a látványos különbségek dominálnak, a mélyben viszont a rokonulás bizonyítékaira figyelmezhetünk. Túl
azon, hogy immár klasszikusnak tekintett szerzők művek mindahány, immanens értékeiket, az esetek többségében remekmű rangjukat elvitatni aligha
lehetne, túl azon is, hogy mind a Színek és évek, mind az Iszony emlékezésre
épülő — bár nem azonos kivitelezésű — tudatregény, akad egyéb sajátosság
is, mi összefűzi őket. Közös bennük — s a lényeg ez —, hogy egytől egyig
messzire távolodnak, egy kivételt — Krúdy könyvét — leszámítva, el is
szakadnak az irodalmunkban mélyen meggyökeresedett anekdota elvű, kedélyesen és felszínesen fabuláló, a fordulatos cselekményszövéssel hódító epikai
hagyománytól és alakzatoktól, s (összefüggésben e jellemzőjükkel) a múlt századi realizmus meghaladását, tágítását, újfajta regénymodell kialakítását reprezentálja mindenik. Fülöp László — igen helyesen — a korszerűség, a modernség, a XX. századhoz méltó realizmus egyik legfőbb kritériumának tekinti
a leválást a literatúránkát oly sokáig (bizonyos prózaíróknál és vonulatokban
mindmáig) bénító adómázó örökségről, nemkülönben a radikális történetvisszaszorító, netán -megszüntető eljárásokat, hogy a regényműfaj rugalmas
kereteit másmilyen tartalmak és megoldások telíthessék. E felfogás korántsem
társtalan és előzménytelen. Ady Endre Egy kis irodalom című cikke már 1906ban ingerülten kirohant — Mikszáthot, Herczeg Ferencet kárhoztatva — a
béklyózó, korszerűtlen hagyományőrzés ellen, mondván: (nálunk) „Elég, ha
türelmi bárcája van az írónak. Még ölvassák is a jámborabbját? Ha jeles anekdotái vannak. Magyarország kicsi litera túrájának védőszentje: szent Anekdota.
Nyugaton az íróművészet nagy harcok után legyűrte az anekdotát. Nemcsak
85

a históriait, mely az ultramontán Magyarországon javában virít. De a szociális anekdotát is. Igazi íróktól az egész Életet követelik itt. Nem csupán a mulatságos morzsákat." Egyébként — tette hozzá rezignáltán — „A feudális Magyarországhoz . . . illik ez az anekdota-irodalom." Kiváló kritikusok és tudósok
sokasága — többük neve felbukkan a Realizmus és korszerűség lapjain is
— Adyhoz hasonlatosan vélekedett. Korántsem csökkenti ez a körülmény
Fülöp László konzekvensen érvényesített nézetének érdemét, kivált nem, hogy
számos finom meglátással, érzékeny, árnyalatos kiegészítéssel gyarapítja a vizsgált művek antianekdotizmusáról korábban szerzett tudomásainkat. S — örömmel konstatáltuk — az egyoldalú, szűkkeblű, perzekutori felfogástól, magatartástól úgyszintén őrizkedik a szerző. Noha kevés szót hozhat föl az anekdota
védelmére, nem eredezteti belőle prózaepikánk mindmegannyi baját, sőt egyes,
indokolt esetekben korszerűsíthető voltát, értékképző szerepét is elismeri.
A Boldogult úrfikoromban mintaszerű elemzése tanúsítja ez utóbbit. Tavaly
megjelent, Közelítések Krúdyhoz című monográfiája az időélmény és -struktúra modernségét mutatta ki e regényben, a most közreadott analízis pedig az
anekdota metamorfózisát, megszüntetve megőrzésének jelentőségét, üdvös következéseit tudatosítja. Mindkét aspektus, mindkét okfejtés jogos, eredményes és tanulságos, s ha még további, másmilyen vizsgálódásokat is elképzelhetőnek, kívánatosnak tartunk, nem Fülöp László munkáival vagyunk elégedetlenek. A Boldogult úrfikoromban (is) olyan könyv, amely Róbert Musil
egyik, nagy lobbanású aforizmáját igazolja: „Die Unsterblichkeit der Kunstwerke ist ihre Lfnverdaulichkeit" (A műalkotások halhatatlansága megemészthetetlenségük).
A Realizmus és korszerűség szerzője indokolatlan mértékű (mégis roppant
elegáns, vonzó és példaadó) szerénységgel rendre vázlatosnak, adalék jellegűnek, csupán részletkibontónak minősíti a maga elemzéseit. Tény, hogy mindenkor kitűnően ismeri a tárgyalt mű és téma szakirodalmát, s egyetértőn
avagy polemikusán hivatkozik, reflektál is reá. Nem hiszi, hogy ő fedez föl
mindent, nem félresepri, hanem mérlegeli az előtte jártak eredményeit. Megvan benne a jó tudósra jellemző tisztesség, lelkiismeretesség és a becsülő alázat mások munkája és teljesítménye iránt. Az okos folytatók, az alkotva továbbfejlesztők magatartása és gyakorlata — a legértékesebb irodalomkutatói
magatartás és gyakorlat — az övé. Kisebb-nagyobb mértékben valamennyi
tanulmánya meghaladja a korábbi interpretációkat, egy-egy elemzése pedig
(például a Színek és éveké, valamint a Krúdy-regényé) egészében hat újszerűnek s meggondolkodtatónak. Friss szempontok, közelítések, észrevételek
fénynyalábja mindig alkalmas arra, hogy a már tudott (avagy tudottnak vélt)
értéket másként ragyogtassa fel. így a Fülöp László elemzései is. Nem csupán
ismeret-összefoglaló és -közvetítő, hanem ismeretbővítő és -gyarapító egyszersmind könyvének mind a hét darabja. Főként műfajelméleti vonatkozásokról, egy-egy regény narrációjának, modalitásának, időstruktúrájának, szólamkeverő eljárásainak jellemzőiről és jelentésképző funkcióiról, illetőleg világ- és magyar irodalmi rokonságáról, s ehhez vetve egyedi, megkülönböztető
jegyeiről tudunk meg sok fontos újdonságot. Amidőn pedig a szerző mások
elszórt megjegyzéseinek, igen lényeges, ám részletezőn ki nem bontott állításainak következetes végiggondolására vállalkozik, számottevően módosít a korábbi megítéléseken és értékhangsúlyokon. Nem szünteti meg az eddigi beállítások, minősítések érvényét, épp „csak" egy tágabb összefüggésrendszerbe
illeszti őket, s — olykor kimondva, másszor kimondatlanul .— egyoldalú túl86

becsülésük, netán abszolutizálásuk veszélyeire int. Móricz és Schöpflin hajdani kritikáinak hatására (az utóbbi évtizedek obligát regényelemző gyakorlatát immár nem is említvén) mindannyian hajlanánk a Színek és évek elsősorban szociológiai nézőpontú megközelítésére, hiszen a Sárarany írója is ekként
vélekedett: „Ha ki volna már fejlődve a tudománynak az az ága, amely a szociális élet örök igazságait s esetleges fejlődését kutatja: ebből a regényből sokkal több törvényszerűséget vonhatna le, mint magából az életből. Ez a regény
nem fotográfiája, nem absztrakt megrögzítése a magyar élet megírt rétegének, hanem maga az az élet." Egybecseng ezzel Schöpflin Aladár vélekedése:
Kaffka Margit remeke társadalomrajzként ,,... a legnagyobbszabású magyar
regények közé tartozik". Fülöp László sem vonja kétségbe e megállapítások
(s a nyomukba szegődök) igazságát, elemzése mégis nagy nyomatékú figyelmeztetés: a Színek és évek Bergson ismerete híján is az eltűnt időt visszabűvölő, merészen újszerű, világirodalmi rangú alkotás — az ő pontos és pregnáns névadását idézve —, „emlékezés-szerkezetű tudatregény". A könyv csakugyan kiváló társadalomrajzát, valóságtükör voltát (vagyis: realizmusát) kizárólag e korszerű, formateremtő, a mű egész viszonyrendszerét megszabó fikció primátusát elismerve, következéseit levonva értékelhetjük-értelmezhetjük autentikusan. Avagy: tudván tudtuk eleddig is, hogy Kosztolányi Pacsirtája pszichológiai alapozású és töltésű, „mellékesen" pedig a kisvárosi létezés
kórképét, szomorú szociológiáját fölvázoló kisregény. Fülöp László úgyszintén
e két szféra jellegadó sajátosságait, fontossági sorrendjét fürkészi tanulmánya
kezdetén (számos adalékkal finomítva, téve pontosabbá ismereteinket eközben),
a hangsúlyt azonban a mű harmadik, eddig jószerével nem is vizsgált dimenziójára, az ontológiaira veti. Felfogása (s bennünket teljességgel meggyőző érvelése) szerint a Pacsirta a léttragédia élményének fájdalmas megvallása,
,,. . . a végzetszerűen boldogtalan létezés történeteként olvasható". Mondanunk
is fölösleges: nem csupán árnyalatnyi módosulásokat, elmozdulásokat hoznak
az effélék egy-egy regény értelmezésében, hanem mindenkor a recepció magvát, lényegét érintik. S a példákat szaporíthatnék.
Túl a könyv címében s alapeszméjében rejtező, mindvégig burkolt lappangó polémián, másmilyen, nyíltan vállalt vita is kibomlik a Realizmus és
korszerűség lapjain: az értékvédelemé. Azokkal — például Kolozsvári Grandpierre Emillel és Sükösd Mihállyal — perlekedik Fülöp László, kik a magyar
regényt szemlézvén csakis hiánylistákat terjesztenek elő, kik a megkésettség,
a formanyelvi önállótlanság stb. többé-kevésbé igaz vádjainak érvényét valamennyi próza epikusunkra aggály nélkül kiterjesztik, kik valódi, világirodalmi
rangú értékeinket is fitymálják avagy nem létezőnek tekintik. Ellenükben,
őket cáfolandó mutatja föl a kötet a tárgyalt alkotókat és műveket, bizonyítván, hogy esetükben szó sem eshet holmi lemaradásról és szolgai mintakövetésről (időszerűek és korszerűek voltak ők mindahányan), sejtetvén, hogy az
ellenpéldák sora más szerzőkkel s regényekkel is gyarapítható. Itt csupán
annyit jelezhetünk: e polémiában is Fülöp Lászlóval vagyunk egyek.
Épp mivel az időszerűség és a korszerűség bizonyítékait tárja elő rendre
az irodalomkutató, elemzéseiben nagy szerepet kell juttatnia a poétikai szempontoknak. A narráció, a modalitás, a polifónia, az időkezelés stb. funkcionális
vizsgálata korántsem véletlenül nyomul az előtérbe. E könyv is igazolja régi
tudomásunkat: Fülöp László igen alapos és modern, de sohasem öncélúan hivalkodó elméleti készültség birtokosa. Tisztázott, világos, korszerű szempontokkal, módszerekkel és fogalomkinccsel rendelkezik, ámde csak a föltétlenül
87

szükségeset mozgósítja belőlük. Idegen tőle mindennémű fitogtatás, analíziseiben sehol nem érezzük a poétika túltengését, apparátusa nem burjánzik r á a
művekre, nem degradálja őket puszta demonstrációs ürüggyé. Noha szövegközpontú elemzés az övé is, mégsem a new criticism kidolgozta — s a némelyektől nálunk is az ismert intoleranciával pajzsra emelt és képviselt — close
reading szélsősége és laboratóriumi hűvössége jellemzi interpretációit. Művön
kívüli, életrajzi, pszichológiai, történelmi, szociológiai faktorokat nemkülönben
az analízis körébe von, ha velük és általuk vél egy-egy alkotás mélyrétegeinek,
lényegének a közelébe juthatni. S e nem „szoros olvasás" meg is termi gyümölcsét. Fülöp László választott mesterei közt megnevezetlenül is ott tudhatjuk pl. Henryk Markiewiczet (Az irodalomtudomány fő kérdései című alapvető munka szerzőjét), Mihail Bahtyint (a „kronotoposz" fogalma és vizsgálata
az ő elméleti fejtegetéseire mutat vissza) és még többeket, a „debreceni iskola"
nesztorát, Barta Jánost is mindenképp. Az ő tanításait az epikus „dimenzióról"
és „perspektíváról" avagy azt az intését, „. . . hogy a kutatónak mindig az
egész műalkotásból vagy az életmű egészéből kell kiindulnia..." (vö: Barta:
A pálya végén. Bp., 1987. 10—11., 403.), hivatkozás nélkül is nagy haszonnal
fogadja magába e tanulmánygyűjtemény. Az elméleti-poétikai készültség értékét és érvényét csakis a reá épülő produkció súlya és távlata mérheti. Elmondhatjuk: Fülöp László műelemző teljesítményei a teoretikus bázis inspiráló
erejét és teherbírását demonstrálják mindenkor.
Sorolhatnók tovább is a kötet jellemzőit és érdemeit — méltatván például
a szaktudományos fogalmiságot és az esszéisztikus szépségigényt egybeöltő,
láttató, hajlékony, elegáns és egyéni veretű stílust, a pontos, világos okfejtést,
megemlítve, hogy a szerzőt olykor az irodalomértés juttatja el a mélyebb életértéshez (amidőn például Kassák számvető szituáltságát Kaffka Pórtelky
Magdájának emlékezéshelyzetével magyarázza: 235—236.) —, ám elég. Essék
szó ellenvetésekről, apróbb kifogásokról is. Magától értetődik, hogy nem valamennyi részmegállapításban, hangsúlyelosztásban vagyunk egy nézeten Fülöp
Lászlóval, noha akkor is tiszteljük véleményét. Mindenképp elhagytuk (vagy
radikálisan kurtítottuk) volna a legkorábbi tanulmány, az Iszony-elemzés egyszerre pszichologizáló és cselekménykövető szegmentumát. Vajmi kevés újat
mond ez a rész a regényt jól ismerőnek, ekként fölösleges. Szerintünk A gólyakálifában és a Timár Virgil fiában legalább oly mértékű Babits személyes
érintettsége, mint a Halálfiai esetén, s úgy vélnők: a korhoz kötöttség verdiktje áll ez utóbbira is. Ráadásként Tábory Elemér története máig megőrizte friss, eleven, vonzó mivoltát; ugyanezt bajosan mondhatnók Sátordy
Imrus históriájáról, noha immanens irodalmi értékei kétségkívül számottevőbbek. Nem csatlakozhatunk a tételhez, amely szerint a regényíró Kaffka Margit
— túl az impresszionizmuson — ,,... legfeljebb a szecessziótól tanult valamit"
(24.). Természetesen a „legfeljebb" és a „valamit" kifejezés indokolatlanul elhárító, jelentőségcsökkentő sugalmazását kifogásoljuk. Meggyőződésünk, hogy
a Mária éveiben feltétlenül jellegadó a szecesszió befolyása, a stílusban főként,
de a hősnő életérzéseiben, patologikussá fajult narcizmusában, „világiszonyában" is. A Színek és évek időkalandjának társaként utaltunk volna AlainFournier és Proust regényére, az Egy ember életével kapcsolatban pedig mindenképp említenők: Kassákon kívül sokan érezték azidőtt parancsoló szükségnek a számadást, a szembenézést önmagukkal és a múltakkal. Hosszú a sor
Jászi Oszkártól, Károlyi Mihálytól és Lukács Györgytől Szekfű Gyuláig és a
Halálfiait koncipiáló Babitsig. A megírás esztendeje helyett örömestebb láttuk
88

volna a tanulmányok végén az első publikálás helyét és dátumát (a Kaffkatanulmányok — tudjuk — az Irodalomtörténet hasábjain láttak napvilágot, ám
a többi...?), s a magunk részéről úgy találjuk: noha Fülöp László mindig
elokvens, igényes és elsőrendű stiliszta, néhol „túlbiztosít", túlmagyaráz, s elvétve redundáns elemek is belopódznak szövegeibe. Bántó, értelemzavaró sajtóhiba igen kevésszer bukkan föl a kötetben (inkább csak betűtöbbletek és -kihagyások keltenek röpke zavart); egyébként is a nyomda munkáját, nem pedig
a szerzőét minősíti minden efféle gyarlóság.
Szép és roppant tanulságos könyvvel sietett az oktatás segítségére Fülöp
László. Kérdés, hol hasznosulhat igazán e tanulmányfüzér. „Középiskolás fokon" aligha. Az itt elemzett művek egyike sem tartozik a „törzsanyaghoz",
Németh László a „választható" kategóriába szorult, Kaffka Margitnak pedig
kiáltóan mostoha, teljességgel méltánytalan sors jutott. Korántsem alaptalan
hát a föltevés: épp azokhoz nem jut el a Realizmus és korszerűség, kiknek a
legnagyobb szükségük volna reá. Maradnak az egyetemisták, a főiskolások
és — az irodalomtudomány művelői. Ők sincsenek kevesen, ámde ez gyér
vigasz. (Tankönyvkiadó.)
LŐRINCZY HUBA

Leskó László: Kihűlt lábnyomokon
Kicsiny fehér, koporsót kísér a menet egy dunántúli falucskában. Újszülöttet temetnek; Elisabeth Lang, élt két napot. Meghalt 1946. március 21-én.
Erős Matthias plébános szerint azért, mert „látá, mily szörnyűséges dolgok esnek a világban. Inkább visszatért mennyei hónába, ahol örök a béke, testvér
nem fenekedik testvérre."
Ezzel a szombolikus jelenettel kezdődik Leskó László nagyerejű regénye, a
Kihűlt lábnyomokon. Leskó — regényíróként legalábbis — ezzel a könyvvel
debütál, művében azonban nyoma sincs bármiféle pályakezdői bizonytalanságnak. Olyan író szólal itt meg, aki meglelte már saját hangját, aki gazdag
írói eszköztárat birtokol, aki annyira ismeri e mesterség szabályait, hogy ha
kell, fel is rúgja őket. Mintha az évtizedes újságírói gyakorlat tapasztalatai
— mindaz, ami a riportokból, szociográfiákból, novellákból hasznosítható
— születtek volna újjá ebben a regényben — egy más minőségként.
1946 tavasza, az első tavasz a háború után. A túlélés, a remények tavasza. Ha nem is mindenhol. Hiszen Erdősön a szenvedés, a reményvesztés tavasza ez. Erdősön ugyanis németek élnek. Svábok. Akiket most, a háború után
kitelepítenek az országból. Persze, nem valamennyiüket. Csak azokat, akik
Volksbund-tagok, SS-katonák voltak, avagy az utolsó népszámláláson német
nemzetiségűnek, anyanyelvűnek vallották magukat. De akinek túl szép háza,
túl kövér tehene vagy túl agilis haragosa volt, az is könnyen fölkerülhetett a
kitelepítési listára.
A második világháború után Európában különös népvándorlás indult meg
az új (régi-új) határok mentén. Milliókat fosztottak meg otthonuktól, vagyonuktól, s telepítettek át egy más országba, csupán azért, mert egy másik nép
39

fiai-lányai voltak. Tudom, s egy pillanatig sem felejtem: közvetlenül ez előtt
viszont milliókat fosztottak meg életüktől, szabadságuktól, emberi méltóságuktól, csupán azért, mert egy más nép fiai-lányai voltak. Ez azonban nem lehet,
nem lehetett válasz arra; még csak hivatkozási alap .sem. A nemzeti kisebbségek mindig, minden háborúnak csak vesztesei lehetnek: hiszen míg békeidőben egyszerre kötődhetnek kétfelé — s ez így természetes — a háború
döntésre, választásra kényszeríti őket. (Sokszor persze nem is ők döntenek,
hanem róluk születik döntés.) Mindkét közösség, amelyhez természetesen tartoznának, gyanakvással néz rájuk, s — a mindenkori erőviszonyoknak megfelelően — az egyik kiközösíti, a másik erőszakosan magába olvasztja őket.
Ámde ha fordul a helyzet, akkor sem lélegezhetnek fel: most korábbi hűtlenségüket fogják megtorolni.
Az elmúlt kétszáz-egynéhány esztendő, a nemzetállamok megjelenésének,
a modern nacionalizmus kibontakozásának időszaka megrázó példák sorával
bizonyította a kisebbségi lét veszélyességének tételét. S e kérdéskörben, sajnos,
a magyarországi németség is megkapta a maga leckéjét. Kálváriájukról a legutóbbi időkig mégis csak elvétve esett szó. Évszázados gyanakvások, modernkori tapasztalatok s reálpolitikai megfontolások egyaránt hátráltatták, késleltették a szembenézést. Mi magyarok különben is igen nehezen szántuk rá
magunkat a világháború után az önvizsgálatra. Hol vesztettünk utat? Mit kellett volna tennünk? Ki a felelős a történtekért? S van-e, lehet-e garancia arra,
hogy mindez nem fog megismétlődni? E kérdésekre, ha lassan is, megadta
válaszait a történettudomány, a politológia, a szociológia, a pszichológia. S válaszolt rá, hagyományaihoz híven, az irodalom is. Cseres Tibor a Hideg napokban azt állította, hogy valamennyien felelősek vagyunk a történtekért. Hivatkozhatunk felsőbb parancsra, félreértésre, kedvezőtlen körülményekre, tetteinkért — elsősorban önmagunk előtt — felelnünk kell. Balázs József ezzel szemben kiszolgáltatottságunkat, ártatlanságunkat, tiszta szándékunkat hangsúlyozta. Mi is áldozatok voltunk — mondotta, hogy megszabadítson a fasiszta
nép bélyegétől, a kollektív önvád mardosásától. Örkény szerint viszont egyszerre voltunk-vagyunk áldozatok és tettesek is: jó, ha tudjuk ezt, mielőtt
bűnről és bűntelenségről ítélkezünk. írói válaszok. Érvényes, igaz valamennyi.
Éppen így: egymásnak felelve, ellentmondva.
Leskó válasza mintegy félúton áll Cseresé és Balázsé között. Hangsúlyozza: ez a háború különösen nehéz döntések sorozata elé állította a kiszolgáltatottakat, a kisembereket, de bármilyen szűkre szabta is a sors kinek-kinek a
cselekvési körét, minimális döntési lehetősége mindig mindenkinek maradt — s
így megmaradt felelőssége is saját cselekedeteiért. Ezt a felelősséget azonban
csak a valóságos lehetőségekhez szabad mérni, s nem lehet elvont, életidegen,
doktrinér eszmék nevében ítélkezni, mert az nem igazságszolgáltatás lesz, hanem bosszúállás, s végső soron véget nem érő igazságtalanságok sorozatához
vezet. De semmilyen körülmények között nem engedhető meg — hirdeti
Leskó —, hogy egy népet, egy népcsoportot, egy kisebbséget kollektíván megés elítéljünk.
Együttélés: ezzel a címmel forgatott filmet néhány évvel ezelőtt Gyarmathy Lívia két faluról, ahová — miként a regénybeli Erdősre — honjukvesztett magyarokat telepítettek a háború után a kényszerűségből elhagyott
német portákra. S azóta németek, magyarok éltek ott egymás mellett, de nem
együtt, mígnem egy fiatal pár szerelme erősebbnek bizonyult a széthúzó tradíciónál. Nekik már nincsenek háborús emlékeik, hisznek egymásban, és bíz90

nak a jövőben — miként e szép film alkotói is. De a néző, aki szívesen osztozna e bizalomban, nem feledheti az öregek rebbenő tekintetét, a lesütött
szemeket, a mélyről felszakadó sóhajokat, a száj elé kapott kérges kezeket
— az évszázados tapasztalatokat összegző gesztusokat, amelyek arról árulkodnak: míg a félsz, a bizonytalanság ott munkál a szívekben, valódi együttélés
nemigen lehetséges. Erre csak akkor van esély, ha az egymás mellett élők,
megismerve a másik történetét, megértik és megtanulják tolerálni a másságot.
Ha tehát elindulnak visszafelé a kihűlt lábnyomokon, hogy a história szétszakadt láncszemeit újra összeillesszék.
Leskó László pontosan tudja, milyen nehéz, milyen kényes feladat ez.
Maga is éveket élt vegyes lakosságú községben, a német—magyar együttélésre
vonatkozó tapasztalatai, ismeretei bizonyára vaskos köteteket töltenének meg.
Hogy itt most mégsem átfogó szociográfia vagy történeti tanulmány, hanem
egy karcsú regény született, annak az is oka lehet, hogy a szerző megérezte:
olvasáslélektani okokból helyesebb, ha bizonyos pontokon megemeli, kiegyenlíti vagy homályban hagyja az „eredeti" történetet — amely ily módon veszít
ugyan szociográfiai hitelességéből, ámde éppen ezáltal válhat általános emberi
tartalmak hordozójává. És — ami szintén nem közömbös — a szerző éppen
így őrizheti meg az olvasó jóindulatát hőse, hősei iránt. Ügy is mondhatnánk:
ha már a történelem nem tette meg azt a szívességet, hogy legalább nagy vonalakban igazságot szolgáltasson, akkor ezt a feladatot a regényíró kénytelen
magára vállalni. Leskó nyíltan .vállalja is ezt. A véletlennek kitüntetett szerepet ad, éppen azért, hogy a történet lélektanilag egyensúlyban maradjon, s
hogy megőrizzen egyfajta mítoszi-mesei struktúrát. Nemcsak a regény utolsó
jelenetében érhetjük tetten e szerzői szándékot — amikor is éppen az a felvidéki menekült, Szánya Gáspár menti meg a főszereplő, Mayer Éva életét,
aki a szülői házat „bitorolja" —, hanem például a falusiak és a zsidó boltos,
Rosenberg Számi viszonyában is, vagy Mayer Szepi halálának rajzában. Számi
üzletét felgyújtják a volksbundisták, s bár a falusiak többsége nem helyesli
e tettet, alig akad, ki szót mer emelni ellene. A legtöbben, miként Mayer Éva
is, tiltakozás nélkül tűrik el, mint annyi mást ezekben az években. Rosenberg
Sámuel túléli a pogromot, a deportálást, viszatér a faluba, s megadatik neki,
hogy a Mayer Évák szemébe vágja: ők is ott álltak, amikor az üzlete égett.
Éva> aki közben maga is üldözötté vált, kétségbeesetten tiltakozik önmaga
előtt: „Én nem voltam ott. A Számi látásával már akkor is baj volt. Engem
nem láthatott a tömegben. Én csak messziről. . . Én csak néztem." De rövidesen megsejthet valamit Számi egykori érzéseiből, amikor az erdősiek csak
nézik, hogy rokonaik, barátaik, ismerőseik kicsiny motyóikkal elindulnak
messzi idegenbe.
Mayer Joseph az első SS-katona a magyar irodalomban, aki bírja az
olvasó együttérzését. Ezt a kamaszkorból alig kinőtt fiatalembert 1944-ben az
SS besorozza. Szepi választhat: vagy megszökik, s ezzel törvényen kívül helyezi magát, vagy beáll a sorba, s az embertelen körülmények között is megpróbál ember maradni. Ez azonban lehetetlen: a fiú hamarosan rádöbben,
hogy rosszul döntött, s ezért életével kell fizetnie. Bűn és bűnhődés azonban
nem áll arányban egymással, ezért Joseph megtisztulhat a halálban — családja viszont tovább viseli az egykori döntés következményeit: Mayerékat
mint SS-katona hozzátartozóit telepítik ki az országból.
Nemcsak a cselekményvezetésben, hanem a szereplők kiválasztásában, a
jellemábrázolásban is nyomon követhető, hogyan igyekszik a regényt egyen91

súlyban tartani Leskó. Mintha a Kemény Zsigmond-i súly egyen elméletet élesztené fel, a regénybeli Erdősön megjelenik a korszak összes lehetséges típusa,
azaz valamennyi válaszlehetőség körvonalazódik. S ezek — miként Keménynél
is, noha nyilvánvalóan nincs szó közvetlen hatásról — a „rendszeren belül"
sokáig kiegyenlítik, ellensúlyozzák egymást. A falu azonban — mutatja be a
szerző — valójában nem e kívülről jött értékek mentén tagozódik. Akármilyen
viharok tomboljanak odakünn, Erdősön még mindig a hagyomány szab értéket: a munkabírás, a szakértelem alapján nyeri el ki-ki helyét a falu társadalmában. S korántsem lehet véletlen, hogy a regény legemberibb figurái
éppen azok, akik ebben az értékrendben magasan állnak. Pedig távolról szemlélve bizony elég rideg, már-már kegyetlen tradíció ez. Látszólag érzelemmentes világban élnek az erdősiek, ahol a legnagyobb becsülete annak van, aki
gyarapítani tudja az apjától örökölt földet — aki tehát ügyetlen, korhely vagy
beteges, annak nincs becsülete. (A falu Volksbund-vezetője, Vak, sánta ember, hadirokkant, aki éppen ezért szinte kitaszítódik a hagyományos értékrendből — s neki nem nő a presztízse akkor sem, amikor a birodalmi eszme
a legnagyobb hatást gyakorolja Erdősön.) De bármily kegyetlen legyen is ez
a hagyomány, még mindig ezerszer emberibb azoknál az értékeknél, melyeket
a külvilág kényszerít a falura, s amelyek végül alapjában támadják meg a
hagyományos értékrendet.
írói igazságszolgáltatás, modellszerűség, egyensúlyra törekvés — Leskó
legnagyobb szépírói erénye éppen az, hogy a regény mindezek ellenére sem
válik kimódolttá — a teremtett valóság képes helytállni önmagáért. Szociográfia és folklór különös elegyítésével épül fel a regénybeli Erdős, éppen úgy,
mint közvetlen rokona és elődje, Gion Nándor Szenttamása. A Rózsaméz alkotójának egykor szemére is vetették, hogy egymástól idegen írói eszközei nem
szervesülnek. Leskó most ismét bebizonyította, hogy tehetséges alkotó kezén
e módszer is (amely valóban minden elméletnek ellentmondani látszik) gyümölcsöző lehet.
Gyermekhalállal kezdődik a regény, s akkor ér véget, amikor a kitelepítés elől bujkáló Langné Mayer Éva második gyermekével vajúdik. Nem tudjuk, fiú lesz-e az újszülött vagy leány, sem azt, rövid vagy hosszú élet adatik-e
neki. S nem tudjuk azt sem, a Földnek mely részén fog élni majd.
Csupán reménykedünk: ezt ő döntheti el. (Kozmosz.)
JOLSVAI ANDRÁS

Bertha Bulcsu: Arnyak és lovasok
Újabb magyar irodalmunkat böngészve aligha figyelhetünk meg szervesebben épülő írói életművet, mint a Bertha Bulcsuét. A folyvást népszerűsödő
oeuvre-be rangos és pregnáns darabként illeszkedik a nemrégen napvilágra
került — sorrendben már a tizenkilencedik — kötet: az Árnyak és lovasok.
Bertha Bulcsu nem tartozik a mindig újabb ötletekkel és műfajokkal előhozakodó írók típusába: ezt mutatják megint visszatérő — tematikájukban,
92

struktúrájukban stb. egyaránt modellizálható, fogékonyságát, szubtilitását ezúttal is bizonyító — „jelenségei", ötvenhat ez utóbbiból, „történeteiből" pedig
tizenhárom; így hasad ketté derekánál a kötet. Figyelemfelkeltő a műfaji
elnevezés, akárcsak a kötet címadása.
Bertha Bulcsu „jelenségeit" lehetne akár az „árnyak" szinonim fogalmaként is értelmezni, a szó eredeti jelentését alapul véve. Jelképpé emelt példázatok egytől egyig, tények, események, hangulatok regisztrálásai, valamely
lényeg megnyilvánulásának hajlékony, külső formái. Mint ő mondja: „apró
történések", „a zordabb igazságok feszegetései", „kis gyűjtemények", talán
helyzetjelentések, „buborékok?", szilánkok, szándékolt semmiségek, szösszenetek — avagy a hagyományosabb műfaji meghatározás szerint: tárcák, életképek. Korélményadekvát, konstatáló formát talált magának Bertha Bulcsu Kisműfajba sűríti az egészében befoghatatlan és befogadhatatlan totál világot, s a
mindennapi és örökké másnapos lét poklának bugyraiba pillantva borzong,
bosszankodik, röstelkedik. Nem fogadja el a létezést olyan zsibbasztóan súlytalannak és agyonnyűttnek, amilyen, kevésszer helyesel, annál gyakrabban tiltakozik az elotthontalanodó lét, az erkölcsi toprongyosodás, a mindenütt felbukkanó fonákságok ellen; ironikus, szatirikus és — tárgyilagos.
Egyéniségét, indulatait és állásfoglalásait jobbára úgy menekíti át narrációjába, hősei, alteregói személyiségébe, hogy ne fenyegesse a legcsekélyebb
ellágyulás sem. Figyel mindenre, amiben élet lélegzik; illetékesnek tudja
magát a világ dolgaiban. Célszerű megkeresnünk azt a centrumot, azt a magaslati nézőpontot, ahonnan a lényeg válik láthatóvá. Ez pedig Bertha Bulcsu
természet- és életimádata, nagy fogékonysága a természet értékei iránt. Elegendő egyetlen pillantást vetnünk a tartalomjegyzékre, hirtelen végigszalajtani
tekintetünket a stafétaszerűen váltakozó, máris atmoszférát teremtő „novellaszemeken". A legszembetűnőbb: természeti ihletettségük. A „jelenségekben"
szereplő táj, a környező világ azonban főszereplőből sokszor statisztává, puszta
panaszfallá vonja vissza magát, gyakorta csak az emberi tevékenységek színtereként funkcionál.
Az első tárca, a Hangulatok a tavaszi kertben mintegy „előhangolja", kompozicionálisan pedig keretezi és természeti közegbe helyezi a kötet kiemelkedőbb és kevésbé jelentékeny, ismétlésekre, redundanciákra inkább hajló darabjait, s kapcsolatba lép a „történetek" utolsó és egyben címadó novellájával is. Feltűnik e szélső életképek szerkezeti elemeinek hasonlósága, a pillanatok elmozdulásait is pontosan leíró, regisztráló technika. Az elsőben' a fiatal,
tervekkel, megújuló vággyal, hittel tevékenykedő ember, az utolsóban pedig
a már megkopott, emlékei („árnyai és lovasai") elől menekülő, hallucinációktól háborgatott, várakozó öregember egyszerre jelképes és valóságos kertjébe
érünk, ahol „a zivatar lehet hogy örökké tart". E hangváltó szomorúság
mintha azt is igazolná, hogy az író egyik ihletője az elmúlás, a napáldozatérzés megsejtése volna.
A „jelenségekben" lélegző természet gyakran állatfigurákba bújtatott társadalmi tablóvá változik, s Bertha Bulcsu így lépi át az elsődleges, empirikus
szférát, megérkezve a metaforikus, allegorikus avagy szimbolikus jelentéshez,
írásaiban az antropomorfizált natúra és állatvilág tűnik elénk: A háziúr, A tekintélyes varjú, Hetyke békák, Szabad kutyák...,
továbbá verebek, egerek,
darazsak, hangyák. Tárgyiasított szimbólumokká lépteti elő őket Bertha Bulcsu, „akik" megjelenítői, leleplezői egy-egy jellegzetes emberi magatartásnak,
mentalitásnak. így ismerhetünk magunkra (ideiglenes vagy tartós érvénnyel)
93

— akár Esopus, akár La Fontaine, de ugyanúgy Heltai stb. szellemét élesztgetve — halak, verebek, varjúk, békák, kutyák, farkasok, nyulak „irhájában".
Ekképp lényegül át a mohó önzés, az élelmesség, az elvtelen könyöklés, az
egoista leleményesség a veréblét attribútumából az „élvemaradás tudományává", elsőrendű ösztönné. Ugyanazok a léttörvények uralkodnak itt is (vízben, légben, utakon), mint a gépkocsiba hajtogatott emberklisék világában.
Néhol azonban — úgy véljük — nemcsak mesterkélt, szokatlan és hirtelen a
teremtett párhuzam, hanem didaxisa is túldimenzionált (A must, A halott
rozsdafarkú, Méz és kalács). Itt nem, másutt azonban sikerült a spontán jelképesítés.
Ugyanígy megfigyelője, rendíthetetlen ítésze az író az „ideiglenességek"
valódi világának is, akár nyaralója vagy lakása ablakából tekint le rá, akár
elvegyül benne, üzlethelyiségekben, autóbuszon, a pazarlókat és nyomorgókat
felismerhetetlenné egybemosó utcán, éttermek skatulyáiban, a vízparton és a
mindannyiunkat fenyegető kiszolgáltatottság színterén: a kórházban „leskelődve".
Behatárolási, viszonyítási pontokat is keres, mértéket vesz svéd, finn úti
tapasztalatok nyomán (Malmö, Kivi háza); mindig hiteles akar lenni, mindig
humánus törekvések vezérlik. Sokszor merít — Thomas Manntól kölcsönözve
a szót — a mélységesen mély vagy feneketlen múltnak kútjából; leginkább a
háborús időszak, a személyi kultusz, az ötvenes évek kísértetei járnak vissza
és rémisztgetnek jelenségeiben, kiegészülve az egyébként is folyvást újuló fenyegetettséggel. Amíg a víz alá, a hancúrozó strandolok közé beállíthatják a
lézerágyúkat, addig egyetlen pillanatig sem lehet levenni gyanakvó tekintetünket a másikról; addig nem lehet megfeledkezni a szorongásróí: „Ügy tűnik,
egy hajszál választ el bennünket a világbékétől, de a világ teljes összeomlásától is." A belénk keserülő tehetetlenséget humorral és cinkos iróniával vagy
itt-ott feltűnő puha, lágymeleg emberi mozdulattal (Szegfű, Egy csók, A Berzsenyi forrásnál) néhol fel lehet oldani, de másutt mintha csak fintor és legyintés volna ugyanez mindenre. Az irónia ilyenkor is a lelkiismeret élesztője.
Ami a legfájóbb: nincs hittel, bizalommal, megbocsátó gesztussal Bertha
Bulcsú a fiatal generáció életvitelét figyelve. A maiak elvadultabbak, kifinomultabban alattomosak és értékhiányosabbak ártatlanabb, szerényebb elődeiknél (Gimnazisták, Ica, Rablók és tolvajok, Petike). Nemcsak életkorok és
generációk, de életformák elkülönülésére is felhívja a figyelmet Bertha Bulcsu.
Szerényebb, szűkösebb körülmények között létezik, de minőségre, emberi
és lelki javakra vágyódik az egyik — fényűző, rátarti, a haszonelvű, mennyiségi szemléletre feledkező a másik. Értékké, esztétikummá válik az elkülönültség, a szegénység, a „kiátkozottság". E polarizáció a témája „történetei" egyikének, a Félmilliónak is. A Buborék című „jelenségben" pedig határozott vallomást olvashatunk: „Van egy másik v i l á g . . . , amiből én semmit sem értek.
Egyik világban milliók repkednek, a másikban sirályok. Nekem a sirályos
világhoz van egy kevés közöm."
A jelenségekben sűrűsödő furcsa valóságot a modern, „korszerű" realizmus eszközeivel próbálja meg áttekinthetőbbé tenni Bertha Bulcsú. Arra ösztönöz, hogy megtaláljuk azt az archimédeszi pontot, ahonnan nagy erőfeszítéssel, de mozdítani tudunk az egyensúlyát vesztett világon. Az író mindjárt
orvosa is, nemcsak megírója annak, amit tapasztal. Pontos tényismerettel, a
gyógyításhoz nélkülözhetetlen, feltáró képességgel is rendelkezik.
Jelenségekből születő, de igazi novellává duzzadó történetek alkotják a
94

kötet másik felét. Legtöbbjükre a meditativ hangvétel, az emlékező-asszociatív
megoldás a jellemző. Az indító képek konkrétságától törvények kimondásához
jutunk: „Az élet nagyon rövid. Csak pillanatokról van szó" — mondja a
Hazai tájakon című novella hőse. A Kályha mellett című történetben is nagy
erővel hangzik egy tételigazság: „Tele van az élet félreértésekkel." Bertha
Bulcsu — a lírikusok módján — a szívvel igyekszik megértetni azt, ami a
szemnek gyakorta rosszul látható. Azok felé fordul, akik tudnak még transzcendálni. Könnyeden, természetesen, észrevétlenül tanít, novellái valós események vagy kitűnően motivált lelki elmozdulások foglalatai. Az írói nézőpont
hol auktorális (A detektív, Kint a vízen, A tulipános kert, Erdei álékon), hol
énformájú: (Kristálydetektor, Kályha mellett). Két helyütt (A detektív, Hazai
tájakon) feltűnik Bertha Bulcsú kötetről kötetre vándorló hőse is: Bernáth
Gyula.
A novellák vonalvezetésüket, szerkezeti felépítésüket tekintve a klasszikus
— kétdimenziós, monocentrikus — vonulatba illeszkednek. Logikájuk szigorú,
célelvűséget parancsoló. A lezárt, kerek, olykor keretes történetek — akár egy,
akár több szálon futnak — általában csattanóra épülnek. Kisebb-nagyobb emberi szenvedélyekről és ezek jó vagy rossz következményeiről szólnak többségükben. Akadnak egészen tragikusra, borúsra hangolt novellái is (amint a
Kint a vizén című írása mutatja), de záró eseményüket tekintve általában
— az utolsó kettőt kivéve — enyhítő feloldásúak.
A „jelenségek" szokásos mechanizmusához képest feltűnnek az álombetéteket hétköznapi realitással vegyítő, emlékezéseket közbeszövő, idősíkváltakoztató
novellák (Andi levele, Árnyak és lovasok, A detektív) vagy a balladaibb, talányosabb darabok: például az Erdei álékon. Itt-ott megérint a „jelenségek" némely darabjaiban is feltűnő Halál, ha másként nem, baljós sejtelem, szorongás vagy a nappalt és az éjszakát, gondolatot és érzékelést egybemosó látomás
formájában. A novellák atmoszférája reményre és bizakodásra legalább annyi
okot és esélyt teremt, amennyit aggályoskodásra. S épp e történetek miatt
méltánytalanság volna csak a „jelenségek" felől nézni, kizárólag a tárcaműfajra szorítkozó hajlandósággal vádolni Bertha Bulcsut.
Egy 1975-ös keltezésű publicisztikai írásában (Mi kell a jó regény születéséhez?) a szerző önmaga adta magyarázatát az új, bővebb tárgykör és a nagyobb műfajok kerülésének: „Jó dolog, ha ösztönzik a valóságábrázoló művek születését, de ennek már megvan a kockázata. Nem biztos, hogy megszületik a várva várt regény, s az sem biztos, hogy az írja meg, akit ösztönöztek . . . Az íróságnak éppen úgy megvannak a kockázatai, mint mondjuk a
tizenhatodik században a hajózásnak .. . , csak az volt a biztos, hogy elindultak, a megérkezésük n e m . . . Magellán nevét tudjuk, mert megérkezett, sok
ezer útnak indult hajósról viszont semmit sem tudunk. Aki megírja majd
korunk nagy regényét, melyben a mai emberek életét és a társadalmi viszonyokat hitelesen ábrázolja, annak fennmarad neve és alkotása. Akiknek ez
nem sikerül, elsüllyednek az időben." Lehet, hogy a szerző a műfaj váltáshoz
épp az életmű huszadik darabjára, a „jubiláló" alkalomra vár? „Amikor az
ember már a partról nézi mások hajóját", vagy ha beúszik, akkor sem merül
el a „párás, puha semmiben".
Őszintén kívánjuk: járuljon hozzá Bertha Bulcsu minden eddigi és később
megszületendő alkotása a mielőbbi, sikeres partraszálláshoz! (Szépirodalmi.)
CZETTER IBOLYA
95

Július 25-én a TIT XVI. Művelődéselméleti Nyári Egyetemének egyik
programjaként az MTA Szegedi Biológiai Központ előadótermében Tiszatájankétot tartottak, ahol a szerkesztőség
munkatársai mérlegelték az első fél
év munkáját és tájékoztatták az érdeklődőket a lap terveiről.
*

Fried István szerkesztésében megjelent A komparatisztika
kézikönyve.
Ugyancsak a szegedi komparatisztikai
műhelyben készült az Ikonológia és
műértelmezés sorozat (szerkeszti: Pál
József) két újabb darabja. A sorozat
második része A reneszánsz szimbolizmus című tanulmánygyűjtemény
(szerkesztette: Fabiny Tibor, Pál József, Szőnyi György Endre) alcíme
szerint az ikonográfia—emblematika—
Shakespeare témakör összefüggéseit
vizsgálják a szerzők. A kétkötetes
harmadik rész A hermeneutika
elmélete címmel Auerbach, Palmer, Ricoeur, Hirsch, Szondi, Frye, Kermode
alapvető fontosságú munkáiból összeállított szöveggyűjtemény (szerkesztette: Fabiny Tibor).
*

Az elmúlt hónapokban a határainkon túli magyar irodalom számos kiválósága ünnepelte születésének kerek
(ötvenedik, hatvanadik, hetvenedik)
évfordulóját; megkülönböztetett tisztelettel és szeretettel köszöntjük a Kolozsvárott élő hatvanéves Bajor An-

96

dort, a kiváló költőt, prózaírót, akit
leginkább szatirikus írásai alapján ismer a széles olvasóközönség.

A Szegedi Nyomda MTESZ Miniatűrkönyv Klubjának gondozásában,
Péter László szerkesztésében és utószavával megjelent Sőtér István Szeged könyve című kötetecskéje.
*
Augusztus 24—27. között Szegeden
rendezték meg az első
nemzetközi
Böll-szimpóziumot. A tíz országból érkezett germanista kutatók 21 előadást
hallgattak meg Heinrich Böll életművéről.
*

Egyház, vallás és társadalom a latin-amerikai
társadalomban
címmel
szeptember 8-tól 11-ig Szegeden tartotta VIII. kongresszusát az Európai
Latin-amerikanista Történészek Társasága, az AHILA/ A társaság elnökének a JATE Latin-Amerika Története
Tanszékének vezetőjét, Anderle Ádámot választották meg.

Szeptember 23—24. között Gyarmatosítás, antikolonialista
harc, nemzeti felszabadulás
Észak-Afrikában
(a
Mediterráneum
a 19—20. században)
témából nemzetközi konferenciát rendeztek városunkban.

