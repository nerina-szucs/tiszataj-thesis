tiszatáj
2000. JÚLIUS * 54. ÉVF.

' v.'. ö

f>

V.

£

^
^

- "V V A

I

1

X*

Kovács András Ferenc, Térey János,
Petocz András, Tornai József versei
Bogdán László, Gion Nándor prózája
Szocs Géza: A Szirén
Poszler György tanulmánya
Összehasonlító irodalomtudomány
Szegeden
Beszélgetés Dr. Frank Józseffel

tiszatáj
IRODALMI FOLYÓIRAT

Főszerkesztő:
OLASZ SÁNDOR

Szerkesztő:
H Á s z RÓBERT

A szerkesztőség tagjai:

ANNUS GÁBOR
(művészeti szerkesztő)

DOMÁNYHÁZI EDIT
(nyelvi lektor)

HAJÓS JÓZSEFNÉ
(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány, a Soros Alapítvány és a Nemzeti Kulturális Alap támogatásával.
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Tannyomda, Szeged.
Felelős vezető: Dr. Kékes Tiborné.
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a HIRKER Rt. és az NH Rt. Előfizethető a hírlapkézbesítőknél és a Hírlapelőfizetési
Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin,
vidéken a postahivatalokban; közvetlenül vagy postautalványon, valamint átutalással a Postabank Rt. 11991102-02102799-00000000 pénzforgalmi jelzőszámra.
Egyes szám ára: 120 forint.
Előfizetési díj: negyedévre 360, fél évre 720, egész évre 1440 forint.
ISSN 0133 1167

Tartalom
LIV. ÉVFOLYAM, 7. SZÁM
2000. JÚLIUS
KOVÁCS ANDRÁS FERENC: Szép labdaházi esküvések!
(Politikai fennköltemény) ......................................
TÉREY JÁNOS: Egy perzsa levél margójára; Az ízlelő
fizikai és kedélyállapota; Perújrafölvétel ................
GION NÁNDOR: Átölelni .............................................
ZALÁN TIBOR: 7 + 1 haIQ ............................................
JÁSZ ATTILA: Felejtést remélve, L. I.-nak; Felejtés ellen (utónapló) ..........................................................
BOGDÁN LÁSZLÓ: A második: a főnővér ....................
PINTÉR LAJOS: Életfa .....................................................
PETŐCZ ANDRÁS: a török nő; azt már elmondhatom;
gospel music .............................................................
TORNAI JÓZSEF: A Gyökér-Vénusz, a gyökér-himnusz; Zsoltár-hangra; Ha magad legmélyére szállsz…
BÁGER GUSZTÁV: A füzérradványi kastély fölnyitása;
Baleset Párizsban; Levélféle T. D.-nek (Párizs,
1999. május 23.) .......................................................
SZŐCS GÉZA: A Szirén (opera egy felvonásban) ...........
KEMÉNY KATALIN: A Szirént olvasom ........................

3
6
9
14
16
17
32
33
37

40
42
57

TANULMÁNY
POSZLER GYÖRGY: Az Önértékelés Válaszútjai (Trianon és irodalomtörténet-írás) ..................................

59

Összehasonlító irodalomtudomány Szegeden
FRIED ISTVÁN: Összehasonlító irodalomtudomány –
szegedi módra ..........................................................
LÖVÉTEI LÁZÁR LÁSZLÓ: A hús-test felhasználási módozatairól .................................................................
SCHLACHTOVSZKY CSABA: Chesterton az interneten
SÁGHY MIKLÓS: A meggyőzés-modell mint ironikus
allegória.....................................................................

66
67
74
80

KRITIKA
BÁNYAI JÁNOS: „Amíg lehet” (Petri György versei) .... 84
TANDORI DEZSŐ: Egy bensőséges expresszionista (Báger Gusztáv: Vízrajz – Egy visszavonult kritikus
jegyzetei) .................................................................. 87
BÜKY LÁSZLÓ: Füst Milán: Teljes napló I–II. ............... 90
BICZÓ GÁBOR: A képíró (Bálint Péter regényéről) ...... 98
MEDGYES TAMÁS: Esztétikai tapasztalat és/vagy elméleti megfontolás (Háy János: Xanadu) ................ 106

„A Tisza-parton mit keresek?”
HOLLÓSI ZSOLT: „Igyekszem megőrizni a kutatói szabadságom” (Beszélgetés dr. Frank Józseffel) ........... 110
Szerkesztői asztal ........................................... a belső borítón

ILLUSZTRÁCIÓ
Pintér Lajos fotói SZERVÁTIUSZ TIBOR csongrádi
köztéri szobráról a 15., 36., 58., 65. és a 83. oldalon

KOVÁCS ANDRÁS FERENC

Szép labdaházi esküvések!
POLITIKAI FENNKÖLTEMÉNY
Trianonból vissza már
Úgy kiszáradt egyszer szájAm! Kilencven ősze volt.
Meg gyomorgörcs, meg Versailles.
Megszorult a torkom is
Trianon felől jövet –
Hang se jött ki ajkimon,
Nemhogy hősködő köpet.
Csak szorongtam, mint a düh –
Majdnem minden odalett…
Jaj, Versailles-ban… Hol lelek,
Hol van itt egy toilette?
Szorítottak térgyeim –
Szinte sans-culotte levék,
Alig tudtam tartani
Honfi-könnyűim levét
Vissza… Vizet okádtak
Menád-najád-tribádok
S kövült mythologiák,
Miket (nahát) imádok.

4

tiszatáj
Túl királynék kéjlakán
Tanáltam is toálett –
S betipegtem pipiskedve,
Mint Marie-Antoinette
A’ búdoárba. (négy frank
Volt a díj.) De a madám
Kinyújtotta a számlát –
S alkalmam megragadám!
Benn tumultus folyt nagyon,
Ajtók megett púztak ott –
Chanel 5 sem palástolt el
Oly dekadens húgyszagot!
Toporogtam… Fransziőz
Toleranszom hova lett?
Meddig váratsz még soromra,
Oh, verszáji vizelde!
Időzgetvén számigáltam
Csurdogáló perceket,
Midőn a porceláncsészék
Fölött egy vén metszetet
Vettem észre, mely Louis
David után megkapón
Díszelgett ily fennkölt címmel:
Le Serment du Jeu de Paume.
Mily torlódás! Esküdöznek
Légbe lendült karok, rendek!
Törtet, tipor az új osztály –
Világot meg tablót renget!

2000. július

5
Fölnyomul mind – majd’ megfojtja
Örömében félholt társát!
Egy akolban boldogul, bőg
Papság, nemesség, polgárság!
Tömörülnek, mint a birkák –
Eluralg a hála, pátosz!
Ha egy lódít, harminc rideg
Lakájtanonc rálapátoz…
Hány fatökű Robespierre,
Fülbegyónó pohos Danton,
Hány kis fakó, steril Saint-Just
Tolong hátulról alanton!
Hogy gyúródnak! Mind kiveszi
Nemzetüdvből a köz részét –
Labdaházi szarháziak
Özönlik el a közvécét.
És az ember megkönnyebbül…
Foly tovább a hisztoár –
Banál’ bűzben összefog
Púvoár és pisszoár.
Trianonból vissza már
Versailles bajszot penderít –
Tigris árul szent parázson
Pattogatott tengerit.

6

tiszatáj

TÉREY JÁNOS

Egy perzsa levél margójára
Azt gondoljuk, megnöveljük létünket,
ha sikerül átvinnünk mások emlékezetébe.
Kisasszonyból lett Nagyasszonyunk
megírja édesmindegy-miféle
memoárját. A keserű, a kegyetlen
igazságok pillanata: emberábrázolás.
Lábjegyzeteli valaki más
– turkál a bőségszaruban
konty alá való leleménnyel –,
csoda, ha lesznek átfedések.
Ők voltak a folyondár,
amelyik rácsavarodik a tölgyre
és elszívja tőle az erőt.
Szüretelnek sírdombjainkon
ezek a Hekaték, e karón száradottak.
Évfordulókon letörlik portrénkról
a ragacsos-hűséges, pesti port.
A cinkotai bádogos példája:
féltucat nő formalinban.
Évek múlva találták meg őket.
Mesélhettek volna annyi szaftosat,
mint a mieink. (Félrebeszédük
olyan, mint a szalmacséplés,
de mindörökre velünk vannak elfoglalva,
és mi vágytuk ezt a posztumusz kéjt,
időntúli királykodást.)
Úgy hisszük, új életet nyerünk így,
s azt aztán éppen olyan értékesnek
tartjuk, mint amit az égből kaptunk.

2000. július

7
Testünk olyan kicsire kopott
a működésben, hogy kicsúszott
méretre készült foglalatából.
A hőskor kávéházából: csiszoltuk
műkövét, pedig a vérbeli Cafét
a parketta teszi. Ittasan mondott
katekizmus! Nem feküdtünk hat láb
mély gödörbe, csak a gőzbe mentünk;
a menetrend a kiadott műsortól eltér.
A kegyeleti ipar természete más,
mint azelőtt: szépítő mázat
nem ragaszt ránk. A legjobb
családban is előfordul?
Nem lesz mentség se jobbfelé, se balfelé.
Távozni épp ezért a harmadik vonalban,
temetni pedig faarccal illik.
A tanúk soraiban dús rendet vág a halál.
Akár egy dunántúli sortűz
kinyomozhatatlan tűzparancsa.
Új nevet kap ajándékba a vétség,
és elévül nagytestvére, a bűn.

Az ízlelõ fizikai és kedélyállapota,
nemkülönben az ízlelés ideje
nagymértékben befolyásolja
az ízlelés eredményét. Bőséges
étkezés, éhes állapot, öröm, bánat
kellemesen vagy kellemetlenül
érezteti hatását és az ízlelés
tárgyilagosságát jelentősen befolyásolja.
Reggeli előtt a legjobb bor sem ízlik,
zsíros eledelre a silányabb bor is
„elcsúszik”. Bizonyos ételek fogyasztása
– sós mandula, paprikás, borsos eledel –

8

tiszatáj
helytelen irányba tereli az ízlelést.
Ürmösbor étkezés előtt való.
Legtárgyilagosabb a borízlelés
könnyű reggeli után 1-2 órával,
amikor az érzékszervek még pihentek.

Perújrafölvétel
Újjáavat és érvénytelenít;
nem futhat el alig csitult sebekkel.
Ontja fényét az eredeti reggel.
Azóta egyfolytában csak veszít.
Mint átértékelődő dolgaink
kezünk között a költözéseinkkor:
tüntet meggyűrt, nyúzott arcán a fintor,
úrnőcském túljutott aggályain,
lesz ereje, hogy újra lefokozzon,
hogy megfontoltan osszon és szorozzon. –
S lesz még másképp. Hiszen csak incseleg.
De hogyha megfogyatkozom ma végleg?
Ó angyalarc, közöttünk nincsenek
tiszta, egyértelmű leképezések.

2000. július

9

GION NÁNDOR

Átölelni
Dominika hosszabb időre elvonult az utcákról, megelégelte a rendőrök állandó zaklatását, szekrénybe akasztotta rövid és feszes szoknyáit, civilbe öltözött és tartósan berendezkedett a lakásom alatti becsődölt szemüveg-boltban
éjszakára is, ezt eleinte csak apróbb zajokból, szekrényajtók nyikorgásából,
edénycsörgésből észleltem, később egy estén azonban feljött hozzám és szomorú mosollyal maga mondta el, hogy elege van a mozgalmas éjszakai életből,
a VIII. kerületben felszerelt kamerákból, a szigorú pénzbüntetésekből, inkább
egyetemi vizsgáira készül, amíg az élet nem rendeződik emberi módon odakint. Igazából sohasem hittem, hogy Dominika egyetemi hallgató, ezért felajánlottam, hogy szólok érdekében a rendőrségnél, de mindketten jól tudtuk,
hogy ott csak egyetlen befolyásos ismerősöm van, Palotás Ferenc nyomozótiszt, aki ugyan nem kedvel engem, néha azonban hajlandó segíteni apróbb
ügyekben, csakhogy ezúttal éppen betegszabadságon volt idegkimerültség miatt, tehát semmire sem mentem igyekezetemben, Dominika ezt is szomorú
mosollyal vette tudomásul, majd bevallotta, hogy tulajdonképpen nem a hatósági szigor és Palotás százados betegsége miatt bánatos, hanem Zolnai Márton
hatott rá lehangolóan. Zolnai Mártonról ez idáig nem hallottam, de most megtudtam, hogy az illető neves pszichiáter. Dominika leszólította egy éjszakán
valamelyik sötét pesti utcán, szóba is elegyedtek egymással, Zolnai Márton
meghívta a lányt a lakásába, ott viszont az elvárásokkal ellentétben, tartózkodóan viselkedett, sőt őszintén bevallotta, hogy ő valójában a fiúkhoz vonzódik, de így is élvezi az életet, szakmai körökben elismert pszichiáter, és előszeretettel foglalkozik az utcalányok lelkületével. Különféle kérdéseket tett fel
gyermekkori megrázkódtatásokkal kapcsolatban, Dominika csalódottságában
és zavarában válaszolgatott is, mire Zolnai Márton megállapította, hogy a lány
súlyos depresszióhoz közeleg, amiben volt is némi igazság, nem a gyermekkori
élmények, hanem a rendőri zaklatások miatt. A lélekbúvár rendszeres pszichiátriai kezelést javasolt és az első orvosi tanácsokért nem számolt fel semmit.
Sajnos Dominika sem számolhatott fel semmit a találkáért, lélekben azonban
elcsüggedt, ezért elhatározta, hogy átmenetileg eltávozik a sötét utcákról, felkészül egyetemi vizsgáira, és hetente kétszer elmegy az életvidám Zolnai Mártonhoz, ő biztosan segít rajta, hogy nehogy búskomorságba essen. Az árról
majd később megegyeznek.
Éreztem, hogy valami jó tanácsot kellene adnom, és valami vigasztalót
mondanom, de miután Palotás Ferenc nyomozótiszttel sikertelenül kísérletez-

10

tiszatáj

tem, tétován elmeséltem, hogy az én ifjú koromban azokon a falusi tájakon
nem ismerték a depresszió és a búskomorság fogalmát, ha hervatagnak látszottunk, évszakoktól függően elküldtek bennünket havat lapátolni, kukoricát
kapálni, vagy répát szedni, és ezután ringatás nélkül átaludtuk éjszakáinkat.
Dominikát persze nem győzte meg ez az ósdi érvelés, eltökélte, hogy rendszeresen fog járni Zolnai Márton pszichiáterhez, szerencsés esetben talán olcsón
megússza a kezeléseket és talán elkerüli a depressziót vizsgaidényben.
Mindenképpen szerettem volna valami vigasztalót mondani neki, ezért nagyon komolyan és fontoskodva előadtam, hogy négy évvel ezelőtt megvettek
tőlem egy film-forgatókönyvet, amibe korunk követelményeinek megfelelően
beírtam néhány látványos ágyjelenetet, ezekhez kell majd legalább egy csinos
fiatal lány, majd szólok a rendezőnek, akit Jeges Pálnak hívnak, mostanában
sokat iszik, de nagyon ért a szakmához. A történet eddig igaz is, Dominika
közölte, hogy szívesen és meggyőzően szerepelne a filmben, és egészen felvidultan ment el tőlem a szemüveg-boltba. Én viszont tudtam, hogy a továbbiakban az egészből nem lesz semmi, a film leforgatásához legalább százmillió
forint kellene, vagy jóval több, ennyit a vállalkozók úgy sem tudnak összekaparni, de legalább megvigasztaltam egy elszomorodott szép mosolyú fiatal
lányt.
Aztán váratlanul jöttek a kellemes meglepetések. Kiderült, hogy Dominika
tényleg egyetemi hallgató, az életvidám pszichiáter folyamatosan visszaszorítja
depressziós tüneteit, így aztán elmerült a természettudományokban, szorgalmasan tanul, amit onnan tudok, hogy gyakran felszaladt hozzám kávéra vagy
teára és igen tájékozottan beszél például a botsáskáról vagy a pipabékáról.
A botsáskáról annyit megjegyeztem, hogy egyenesszárnyú rovar, rendszerint
azonban szárnytalan és még a kaméleonnál is ügyesebben idomul környezetéhez. Egyébként lombpusztító, nálunk szerencsére nem tenyészik. A pipabéka
is trükkös teremtmény, szintén kiválóan álcázza magát vadászás közben,
a rovarokat írtja, tájékunkon ugyancsak nem honos. Dominika természetesen
ennél még sokkal többet tanult, két tantárgyból is szigorlatozott, mindkettőből négyesre. Megmutatta leckekönyvét és már nem szomorúan, hanem vidáman mosolygott.
És film-ügyben is mozdult valami. Felhívott telefonon Jeges Pál rendező,
ő is vidáman magyarázott igen hosszadalmasan, mintha sikeres leckekönyvével
dicsekedne. Először közölte, hogy produceri irodájuk írásos ígéretet kapott
valakiktől negyvenmillió forint átutalására az általam megírt film leforgatásához. Szakmai tapasztalataim óvatosságra intenek az efféle ígéreteknél és nekilendüléseknél, aggályoskodva megjegyeztem, hogy ennyi pénz nem elég azt
általam elképzelt remek filmhez, ezt Jeges Pál is jól tudta, de biztosított, hogy
a megfelelő hírveréssel bejelentett indulás után jönnek a további milliók, ő már
nagyban készül a téli csúcsjelenet elkészítésére, három hete nem iszik egy

2000. július

11

korty alkoholt sem, és éppen a főszereplők listáját állítja össze. A lelkendező
hang akár meggyőzhetett volna, de én egyfajta beivódott fenntartási hajlam
miatt a lelkendezésekből is megérzem a bajokat. Ezúttal sem csalt az érzékem.
Jeges Pál az örömhír után elmondta, hogy kórházból telefonál. Tökéletes kijózanodása kellős közepén ugyanis elütötte őt egy budai gyalogjárón egy részeg autós. Azt hittem, hogy tréfálkozik, elkezdtem szellemeskedni, hogy ez
vicclapba való silány történet, nyilván a rendező sem komolykodik. De komolykodott. Eltört mindkét lába, a jobb keze és néhány bordája. Talpig gipszben és pólyában fekszik a kórházban. Most éppen ügyvédjével tárgyal, hogy
mennyire pereljék a részeg autóst, a film téli jelenetét azonban összetörve is
leforgatja, azután majd jön a többi. Kifejeztem őszinte sajnálatomat a baleset
miatt, és ekkor már biztos voltam benne, hogy ez számomra ingyenes többletmunkát hoz. Azt hozott. Jeges Pál kifejtette, hogy kiváló forgatókönyvem
elejétől végig a Délvidéken játszódik, megjósolja a balkáni háborúkat, mindez
nagyszerű szakmai szempontból, de mivel ő eltörött csontjaival mostanság
nehezen fog mozogni, a sürgős téli képet tegyük át Budapestre, ehhez viszont
át kellene hidalni a téli-karácsonyi poént néhány párbeszéddel, tehát meg kellene látogatnom őt a kórházban. Nagyon nem szeretek kórházba és temetésekre járni, ezúttal is megpróbáltam telefonon lerendezni a filmbéli jelenet
megváltoztatását, Jeges Pál azonban ragaszkodott a személyes találkozáshoz,
meg aztán az illem is megkívánt legalább egy beteglátogatást. Nekiindultam
hát, lementem az első emeletről, benéztem Dominikához, szorgosan tanult
a harmadik vizsgájára és eléggé elnyűttnek látszott, elmondtam, hogy a film
beindul hamarosan, a forgatókönyvet most csiszoljuk véglegesre a rendezővel.
A hír hallatán egészen jókedvű lett és már reménykedve tanult tovább.
Én viszont igen rosszkedvűen mentem el a kórházba és szerettem volna
minél rövidebbre fogni a látogatást. Fáradt fehérruhás nővér vezetett be Jeges
Pálhoz, aki begipszelt és bepólyált kézzel, lábakkal feküdt az ágyban, de nem
volt olyan rossz állapotban, mint amilyenre számítottam, felült, amikor beléptem hozzá, igaz, csak balkézzel tudott kezet fogni velem, de begipszelt jobb
keze is használhatónak tetszett, mert ceruzát tartott ujjai között. Először természetesen hogyléte felől érdeklődtem, mire elmondta, hogy időnként nagy
fájdalmai vannak, az orvosok szerint azonban hamarosan talpra áll, és csinálhatja a dolgát, azután részletesen elmesélte, hogy hol és miként gázolta el
a részeg autós, és hogy milyen kilátásai vannak a kártérítésre. Eddig békésen
társalogtunk, majd rátértünk a filmre és mindjárt elkezdődött a lármázás. Ez
máskor is így szokott lenni, beteg és egészséges rendezőkkel egyaránt.
Ezért viszolygok az úgynevezett csoportos alkotómunkáktól, mint a film,
a színdarab, vagy rádiójáték. Novellát vagy regényt szeretek írni, ilyenkor általában jól megvagyok magammal és az íróasztalommal, később legfeljebb a sajtóhibák miatt bosszankodom. Pénzügyi megfontolásból azonban filmforgató-

12

tiszatáj

könyvvel is kell foglalkoznom, és ilyenkor menetrendszerűen bejönnek a csoportmunka átkai.
Kezdetben igyekeztem szelíden elrendezni a dolgot. Elmagyaráztam, hogy
a forgatókönyvem így jó és kerek, ahogy van, ebben a formájában fizették ki,
játszódjék minden a déli országhatáron túl, a karácsonyi havas színhely egyébként is egy bérházi lakás, amelyből néha kitekintenek a szereplők, ezt akármelyik pesti lakásban megtehetik, a kutya sem veszi észre, hogy a túlfűtött képsort nem a Balkánon felvételezték. Jeges Pál azonban megmakacsolta magát,
a leendő nézőkkel is tudatni akarta, hogy immár Budapesten vagyunk, de ezt
tudassuk érthetően.
Innen már lármássá fajult a vita, a fáradt nővérke, aki mellesleg egészen csinos lány, kétszer is ránk nyitott és csöndre intett bennünket. Felmerült bennem a halvány gyanú, hogy Jeges Pál főleg azért makacskodik, mert unja magát, amolyan látszat-tevékenységet erőltet, hogy gyorsabban múljon az idő
a kemény gipszekben. Leintettem a veszekedést, és mint korábban többször is,
beleegyeztem, hogy átformálom, áttelepítem az eseményt, máris diktálom az
átkötő párbeszédeket, annyi kajánságot azonban megengedtem magamnak,
hogy kijelentettem, csak diktálni vagyok hajlandó, jegyzetelni nem. Jeges Pál
törött karral is vállalta a jegyzetelést.
Az egész módosítás tulajdonképpen nem kívánt túlzott szellemi erőfeszítést. Négy főszereplőt kellett Délvidékről áttelepíteni Budapestre. Egy írót,
annak a szeretőjét, egy amatőr költőt és egy ukrán bérgyilkost. És persze
megmagyarázni a helyváltoztatást és a beilleszkedést. A bérgyilkossal nem volt
gond, ő történetünk előtt is megbízatásaitól függően nyugodtan közlekedett
egész Közép-Európában, átmenetileg vagy hosszabb időre megállapodhatott
akár Magyarországon is, az íróval kapcsolatban sejttettem módos barátokat,
akik átmenetileg takaros lakást kölcsönöztek neki, ahová a Drávaszögből elűzött költő is eljöhetett karácsonyt ünnepelni, de nem sokkal előtte váratlanul
becsöngetett a széparcú asszony, az író régi szeretője, ő is átlépte az országhatárt, eldöntötte, hogy végleg elhagyja furcsa, mulya férjét, akinek valószínűleg buzi sőt pedofil hajlamai vannak, így hát házaséletük tropára ment. Dühömben egészen divatos cifrázásokra kezdtem ráhangolódni. Beiktattam egy
újabb ágyjelenetet is, ami teljesen indokolt, hiszen két régi szerelmes találkozott egymással. Jeges Pál ügyetlen, merev kézzel mindent lejegyzett én pedig
megemlítettem, hogy a meztelenkedő érzelmes jelenetekre találtam egy kiváló
szereplőt, egy gyönyörű fiatal lányt, akiről hátulról, oldalról, főleg deréktól
lefelé teljességgel meggyőző képeket lehet csinálni. Megfelelő tiszteletdíj ellenében.
Barátságban váltunk el, a folyosón elnézést kértem a fáradt ápolónőtől a lármázásért, egy pillanatra még a vállát is átöleltem abban a reményben, hogy
ettől kicsit talán felélénkül. Örömmel távoztam az orvosság-szagú kórházból,

2000. július

13

haza villamosoztam, ismét benyitottam Dominikához, közöltem vele, hogy
a filmben kibővítettem a szerepét, ezek után már csak a milliók áramlásától
függ a forgatás elkezdése. Dominika hálásan mosolygott, kijelentette, hogy lelki
egyensúlya szinte tökéletesen helyreállt, ezt részben nekem köszönheti, leginkább persze Zolnai Mártonnak, a homoszexuális életvidám pszichiáternek,
aki most frissre festeti tágas belvárosi lakását, sárgára és rózsaszínűre, új függönytartókat is rendelt, mindez némi felfordulással jár, de továbbra is rendszeresen ápolgatja Dominika lelkét, időnként ugyan felbukkannak titokzatos álmosszemű fiúk is a megbolydult lakásban, ők azonban elvegyülnek a szobafestők között, a pszichiáter elegánsan irányítja a munkálatokat. Dominika ezután kávét főzött én meg kávézás közben a valóság és a művészetek közötti
összefüggésről elmélkedtem, ezt persze egyikünk sem vette komolyan. Végül
is jó napot zártam.
Visszavonulhattam jegyzetelgetni egy megírandó regényt, amelyben nem
lesznek buzik és pedofilok, általam kedvelt emberek teszik mindennapi dolgaikat még kiélezett helyzetekben is. Dominika pedig kitűnőre vizsgázott az
egyetemen. Felhozta leckekönyvét, megmutatta, de nem mosolygott. Nagy
bajt észleltem.
– Zolnai Márton meghalt – mondta csöndesen.
– Elgázolta egy részeg autós? – kérdeztem hirtelen csodálkozásomban.
– Nem. Felakasztotta magát.
– Hová? – kérdezősködtem még mindig eléggé idétlenül.
– Az újonnan felszerelt függönytartóra., A frissen átfestett lakásban.
– Maga miatt tette…?
– Dehogy. Velem mindig vidáman beszélt és életre buzdított.
– Akkor bizonyára az álmosszemű fiúk miatt.
– Bizonyára.
Dominikának pillanatnyilag csak én voltam az egyetlen támasza. Egy jószándékú szomszéd. Cselekednem kellett. Először felhívtam a rendőrséget és
Palotás Ferenc nyomozótisztet kerestem. Ő még mindig gyöngélkedett. Ezután felhívtam a kórházat és Jeges Pált kértem. Őt már hazaküldték járógipszszel. Felhívtam otthon. Köhécselve szólt a telefonkagylóba, erős dohányos,
akárcsak én. Megkérdeztem, hogy mikor indítja a filmet. Azt válaszolta, hogy
három héten belül elkezdi a téli képeket. Emelt hangon követeltem, hogy
benne legyen a találkozást záró ágyjelenet. Biztosított róla, hogy így lesz. Dominika végig hallgatta a beszélgetést és már ismét mosolygott. Átöleltem a vállát egy pillanatra…

14

tiszatáj

ZALÁN TIBOR

7 + 1 haIQ
Város
Az illatodat
magamra vettem – ragyog
a szürke város
Őszül
Esőben áznak
mind a fák – jaj, meg ne halld
hogy bennem őszül
Csak
Csak a nap múlik
Csak a vonat indul el
veled – te itt vagy
Mélybe
Sírtál, a könnyed
alápergett a mélybe
ázik az arcom
Kávézó
Míg várok rád, egy
kávézó üres fénye
írja magányom
Távollét
A távolléted
nem zavar. Hiányod
szakít benne űrt

2000. július

15
Hószárny
Hó szárnya lebben
Fehér vadmadár a tél
vére is fehér
Vagy, ha
Ha találkozunk
Ha nem vagy ha már soha
csak ott, vagy ott sem

16

tiszatáj

JÁSZ ATTILA

Felejtést remélve, L. I.-nak
Van egy hely a szívemben, amit pont ilyennek képzeltem el, ahogy egy
rézmetszetről készített fotón elém tetted, Szabadka első kocsmájának ábrázolását (1860), ahol vérvörös bort mértek, de honnan tudhattad, hogy ebben fogom felismerni a rejtett kamrát, ami élhetetlenből élővé tesz, amit elzár előlem
a testem, hogy az elvetélt gondolatok egy abrosz fölött váratlanul találkoznak
össze, elkárhozott vagy inkább elzárkózott villoni lelkek, lengedeznek az ablakon ki és be, s éppen attól válik megírhatóvá, hogy az ajtaján soha nem léptem be, holott egy ilyen szívbéli kocsma mindig figyelmeztetés is, gondoljuk
végig a lehetőséget a bejutásra, van-e esély, hogy minket ott bárki is az asztaloknál ülve kitartóan várna, miközben a fáradt vért folyvást pohárral cserélve,
a megbeszélt időt illetlenül túllépve, megérkeznénk, felejtést remélve a helytől.

Felejtés ellen
UTÓNAPLÓ
Fenyők sötét hálója szorul érkezéskor a párolgó holdsugarak fényénél még
teljesen élettelennek látszó ház köré, a palicsi délelőtt nyitja majd résnyire az
ablakot, engedi ki az álomvarjakat a parkba, sóhajtozva hozzá, hogy nem lehetnek hollók soha már, míg néhány kilométerrel arrébb már nyiladoznak
a kávéházak, s mi megkésett nyaralókként ébredezünk az emeleti szoba év végi
hűvösében, a bennünk sárguló papírlapok életnedvvel telítődnek, egy falon
függő, aránytalanságban is vonzó aktfestmény látványa melegítheti csak fel
dermedt érzékeinket, a városban pedig az örök nyár idéződik fel történetekkel
és teraszokkal, melyek a decemberi ködből a szívközépbe vándorolnak, akár
a legendás utca, amit végigfolyt egykor a folyó, ahol hosszú sétánk a képzelet
által először kaphatott perspektívát, a megírás lehetőségeként, az útpadkán,
mintha most folyna bennem tovább az akkor, a Strossmayer utcán megdermedt idő, ahogy ott állok, és nem hiszem el, hogy holnap már nem fogok (itt
állni), ahogy a kávé színe is fogak fehérje közt tűnik el, illata csészék hiányával, s éppen ezért, a ködbevesző egykori folyómederből begyűjtök néhány
kavicsot emlékbe, otthon majd kirakom őket a fehér papírra, felejtés ellen.

2000. július

17

BOGDÁN LÁSZLÓ

A második: a fõnõvér*
Amikor fullasztó, egymást sokszorozó félálmaiból újra felriad, már késő
délután van, óráján ellenőrzi az időt, tíz perccel múlt hat óra, Rodica nővér
sincsen a szobában, valószínűleg elhívták valahová, a parkból benyomul a szobába a hőség, a háló a szúnyogokat távoltartja ugyan, a legyeket is s este a sűrű
csapatban szállongó éjjeli lepkéket is, de a meleget nem, a szoba áporodott,
állott levegőjében szinte megsűrűsödik a meleg, s Spiridon, mivel verítékezett
álmában, miközben állandóan különféle álarcos fickók elől menekült egy keleti nagyváros zsúfolt utcáin, sikátoraiban és dzsungeleiben, majd repülőről
hajította ki a régóta kísértő rosszarcú, beretvás gyilkos – s zavarja ama áporodott zajegyveleg is, ami izzadságfoltos ágyneműjéből és önnön öregedő testéből árad, úgy áll fel, hogy na most már kész, vége, kezdődhet a második felvonás, de addig is indul és lezuhanyozik. Két lépés után megáll, óvatossága
felülkerekedik: nem, neki most, legalábbis addig, amíg ki nem derül Evelin
iszonyú halálának igazi oka, kussolnia kell, jobb ha továbbra is ágyban marad s
minél szánalomraméltóbban és elesettebben játssza a nagybeteget, ami jelenleg
– szólítja meg önmagát félhangosan, kissé megütődve szavai tagadhatatlanul
komor hangsúlyától! – nem is esik túlzottan nehezére, feje még mindég tompán szaggat, kába a gyógyszerektől, s rossz előérzete ha lehet csak erősödik,
valahol a tudatalattiban az őt állandóan figyelő Drakula most aztán igazán kedvére röhöghet rajta, hiszen minél inkább el akar távolodni tőle, annál közelebb
kerül hozzá, hogy hamarosan végképpen birtokába keríthesse. Nincs megállás!… Ha most fütyörészve indulna el a folyosón a zuhanyozók felé és észrevennék esetleg a folyosón szimatoló fakabátok, azonnal arra gondolhatnának,
saját pitiáner nézőpontjukat maximálisan érvényesítve, hogy íme ez a kitanult,
ravasz szekus csak megjátssza itten magát, íme, nem is annyira beteg, mint
ahogyan állítják róla s mint ahogy ő is el akarja velük hitetni, bizonyára falaznak neki a megfélemlített ápolónők, és a főorvos asszony is, s azonnal ostoba
keresztkérdéseikkel kezdenék, az eddigieknél valószínűleg sokkal agresszívebben, rámenősebben és könyörtelenül ostromolnák.
Nem. Ebből elég! Csak nem adni támadási felületet. Ez a köpcös zsaru, akiről csak úgy sugárzik az önelégültség és a magabiztosság, az elmebetegségeket
valószínűleg nem is tartja betegségnek, mit tudhat ez az ő skizofréniájáról,
depressziós rohamairól, az őt kerülő sűrű, hálószövésű melankóliáról, elesett*

A Drakula megjelenik című regény ötödik fejezete.

18

tiszatáj

ségéről, kényszerképzeteiről, rémálmairól?! S ha be is számolna nekik őszintén, nyíltan, kérlelhetetlenül, akkor sem hinné el, azt gondolná, Spiridon csupán a gyilkosság gyanúja alól szeretne kibújni, s ezért talál ki efféle rögeszmés
hazugságokat. Nem, ez a zsaru, a tejfölösszájú társával ebben a vonatkozásban
nem is kell számolni – az egy nyakigláb, pattanásos arcú nulla! –, nem tartja őt
betegnek, s érzi, mindent meg fog tenni – akárcsak a milicistákban a szekusokkal szemben mindég is meglévő burkolt irigység és alapos kisebbségrendűségi
érzések miatt is! –, hogy „elzárássa” őt, hogy rábizonyíthassa a különös kegyetlenséggel elkövetett hajnali gyilkosságot, hogy kivitethesse innen és a világban
állíthassa őt bíróság elé, előszedve régi ügyeit is, mindenekelőtt a szép Nórát,
hiszen az ő halála körül is igen sok a kérdőjel, hiába igyekezett eme kérdőjeleket Paun ezredes ravaszul és előrelátóan eltüntetni… S még más ügyek is vannak; hányan menetelnek a végtelen vadászmezőkön, Isten?…
Spiridon megborzong. Rosszak a tapasztalatai.
Az első esztendőkben a katonakórház nagyobb részt sebész és belgyógyász
orvostisztjei nem nagyon hittek neki, csak hümmögtek, a fejüket csóválták,
jött az egyik betegszabadság a másik után, a szép Nóra különös halála ügyében
vizsgálat is indult ellene, felfüggesztették, de Păun elsimította ezt is, a repülő
nő esete után már ő sem tehetett semmit, lehet, nem is akart? ekkor került rá
először a kényszerzubbony, aztán évek múlva egy pszichológusokból és pszichiáterekből álló különbizottság is megvizsgálta, s ekkor konstatálva igen
szomorú állapotát, végre őrnagyi rangban nyugdíjazták. 1968-at írtak akkor,
Prágában egyesek buzgón hittek még az emberarcú szocializmusban, de illúzióikat a feldübörgő testvéri tankok taposták el, míg az elszánt párizsi diákok
ugyanabban a csillagévben az egész, szerintük szétrothadt burzsoá rendszert
szerették volna átalakítani…
Azóta ő többnyire elmegyógyintézetekben tölti az időt, s ha időnként ki is
engedik, sehogyan sem tudja már megszokni a szabad életet. Egyedül van (Maját, amikor még lehetett volna, nem kereste meg, azután hiába kutatott utána,
úgy látszik egykori áldozata és szerelme végképp kitűnt a képből), az sincs, ki
gondját viselje, előbb-utóbb önként és dalolva tér vissza, itt mégis emberek
között van, vigyáznak rá. Ezt az isten háta mögötti elmegyógyintézetet – amelyik inkább szanatórium, mint kórház – néhány esztendeje ajánlotta egy fővárosi lélekgyógyász, aki hosszasan elbeszélgetett vele s esetét speciálisnak
tartva szaktanulmányt is tervezett róla, szerinte a nemzetközi tudományos
életben is nagy feltűnést keltene Spiridon Drakula-kényszerképzete, de ő nem
egyezett bele ebbe, nem szerette volna, hogy a nyomorult, zátonyra futó élete
holmi elmekórtani esetként, speciális agyrémként, csillogó balkáni kuriózumként kerüljön bele a szaktudományba; „amíg élek, erre nem fog sor kerülni,
doktor úr – közölte szárazon az elképedt orvossal –, az eset még nincs lezárva”
– és fölemelt fejjel vonult ki a rendelőből. Másnap pedig eljött ide, ebbe a tá-

2000. július

19

voli szanatóriumba – azonnal lenyűgözte a táj vad, szokatlan, barbár szépsége,
megejtette a környező erdők hangulata, elbűvölte a csend, amit csak színezett
a fegyvergyár gépeinek monoton dohogása és időnként megzavart a vidáman
pöfögő kisvasút. Az intézet európai hírű, Párizsban végző s a spanyol szabadságharcban is részt vevő agg orvosnője, Maia Flitgart, ismeretlen-ismerősként
üdvözölte, bukaresti orvosától már hallott az ő különös esetéről s rendszeresen
hosszú, kimerítő beszélgetéseket folytatott vele Drakuláról, az életéről, a sötétség fejedelméhez fűződő kényszerképzeteiről és fantáziálásairól, amelyekről
kétségtelen a zsaruknak is mesélhetne, akik hollywoodi filmhősnek hiszik a vicsorgó-hahotázó homálygrófot, de minek? nem is hinnék el, gyanakodhatnának is, hogy csak fűzni akarja őket, másrészt meg túl gyengének érzi magát
jelenleg, semmi kedve szavak között bújócskázva, keresztkérdések hálóiból kikibújva, más csapdákat el nem kerülve tisztázni önmagát, hogy bizonyíthassa
ártatlanságát, ami számára evidencia…
Megfordul. Félarca lüktet, kisagya is tompán szaggat, de fél tükörbe nézni,
retteg, hogy a tükörből váratlanul az őt egymásra csúszó rémálmaiban mégis
elragadó Drakula arca néz vissza rá. Ülve az ágyán s rettegve állandóan ismétlődő kényszerképzeteitől, eszébe villan, hogy ide kellene kéretnie utolsó szerelme, Evelin jelenleg üres szobájából azt a bizonyos festményt, már-már vágyik az öt fa alatt heverésző, őt a tök ászra emlékeztető fickó meghitten pökhendi vigyorára, már csak azért is, mert számtalan együttlétüknek volt szemés fültanúja, látta nem túl gyakori szeretkezéseiket is, amikor ő az izgalomtól
kicserepesedett szájjal, torkában dobogó szívvel, pirosló fülekkel, reszketve,
mint egy kamasz, a spanyol bélyegen látott, szófán heverő nő pozícióját minuciózus aprólékossággal és gonddal újraalkotva, újra meg újra beállította az idegesen remegő, elvörösödő, mezítelen Evelint a vágyott pózba, és ruháit eszelősen hányva le magáról, alázatosan állott meg előtte és kimondhatatlan imádattal nézte ahogy a nő képzelgéseinek és rögeszméinek eleget téve, csábító pozitúrában kiszolgáltatottan hever az ágyán… Sokszor órákig nem szólaltak meg,
nem is mozdultak. Evelin később megvallotta, eleinte nem érdekelte az egész,
de az a mód, ahogy az őrnagy nézi őt, az a végtelen imádat valami olyan pluszt
jelent a kapcsolatukban, amelyet képtelen ugyan fölfogni és megmagyarázni,
de ami kétségtelenül ad valami igen eredeti borzongó színt szerelmüknek. Egy
olyan árnyalatot, ami képes őt akár az eszelősségig is felizgatni. Igen, ő kerekretáguló szemmel, mozdulatlanul órákig is képes volt bámulni Evelint, aki
ennyi szeretettől, imádattól és platonikus vágytól meghatódva, kissé kacéran
nézett vissza rá és az volt az igazán tökéletes együttlét, amikor érezte, hogy
asztrálteste kiemelkedik öregedő porhüvelyéből és egyesül a fekvő nő fölött
gomolygó asztráltestével; a lelkük egyesült ilyenkor, igen, de ő ezt nem tudta
megmagyarázni soha Evelinnek, talán a képről őket bámuló fickó pimasz vigyora zavarta, talán az, hogy a nő hagyta ugyan hosszasan imádtatni magát, de

20

tiszatáj

kétségtelenül másra is vágyott s néha, amikor már nem is reménykedett abban,
hogy ő meredő dákóval dobva rá – végre! – magát, mohón szétfeszítve combjait fickósan hatol bele és magáévá teszi, a legősibb mozdulatokat imitálva,
mint férfi a nőt, „mint egészséges férfi a nőt” hangsúlyozta ki szomorú gúnynyal Evelin, s ilyenkor mohó ujjai önnön kitárulkozó, kagylóként szétnyíló,
vörösen lüktető szemérmére siklottak, „gyere!”, suttogta ilyenkor, valamiben
talán még reménykedve, elfulladva a feltámadó vágytól, de ő sajnos legtöbbször egyáltalán nem érzett késztetést a szexuális együttlétre, nem mozdult tehát, s a nőnek kellett befejeznie, amit önmagán és önmagával elkezdett, miközben ő bénultan, kerekretáguló szemmel nézte elúszó, kéjbe vonagló arcát
és legszívesebben sírni szeretett volna. Evelinnek ezt úgy magyarázta, hogy
lehet a gyógyszerektől van, ami márcsak azért sem lehetett igaz, mert ő be sem
vette ezeket a gyógyszereket, máskor meg úgy védekezett, hogy nem akar lebőgni előtte és tovább bámulta áhítatosan, mozdíthatatlan nyugalommal a türelmét elveszítő, elkeseredetten sírni vagy maszturbálni kezdő nőt és hátában
érezte a fái alól pökhendien vigyorgó, könyékre támaszkodó és őt ilyenkor határozottan a tök ász figurájára emlékeztető pimasz fickó gúnyos pillantását.
És a nyár lassan olyan lett, mint a kártyalap.
Talán azért is vágyott most arra, hogy ez a festmény, ez az Evelinnel közös
történetükben központi helyet elfoglaló műalkotás, továbbra is része lehessen
magányos életének, hogy itt legyen a szobájában a falon. Már a helyet is kinézte, az ablakkal szemben lévő falra helyezi majd el, gondolta, hogy a keletre
néző szobában reggelente a napsugarak által varázslatosan életrekeltett fickó
pökhendi vigyora, pimasz pillantása ébressze, hátha könnyebb lesz így kínzó
élményeitől, kísértő rémálmaitól megszabadulnia, s az is kérdéses, hogyan
viselkedik majd egy esetleges Drakula-látogatás közben ez a Drakulát bizonyára rettegve utáló tök ász imitátor; Spiridon mindenesetre remélte, hogy
védelmébe veszi őt, esetleg a képről is leszáll darab időre és kaszáját suhogtatva
indul a sötétség fejedelme felé, hogy levágja hülye fejét és a kaszával az ágy
egyik letört lábát kihegyezve mellkasába és gonosz szívébe döfje az így nyert
karót, egyszer s mindenkorra végetvetve az ő kínlódásának, elpusztítva a homálygrófot, odautalva őt, ahová való: Majáról és Evelinről formálódó szelíd,
mélakóros álmai tengerére, ahol oly könnyedén siklik tova s nem kísértik tovább kétségei és rögeszméi, mint a távolban meg-megbillenő fehér vitorlák…
Igen, erről immár beszélnie kell a doktornőnek is, néhány napja, még
a drága Evelin iszonyatos halála előtt, egyik utolsó beszélgetésük alkalmával,
a doktornő is, komoran, rosszkedvét nem is titkolva vissza-visszatérő rémálmaira kérdezett rá, hogy igen, teljesen világos: Drakula először a maga emberi,
vagy emberek által elképzelt alakjában az után az 1951-es áprilisi incidens után,
a Majával való első találkozás szomorú éjszakáján jelent meg előtte, de voltak-e
előzményei? mert úgy hiszi, voltak, Spiridon már gyermekkorában is a rém-

2000. július

21

királlyal álmodott s utána az árvaházban majd a katonaiskolában is kísértette,
hogy is van ez? Az előzmények érdekelték! Forgatta szép hosszú, arisztokratikus ujjaival a könyvek lapjait, mely ujjak őt a Nelu Socaciu, a török hajón
elhúzó kártyaspiller (egykori besúgójuk) ujjaira emlékeztették, majd kezébe
vette a töltőtollát és figyelmesen nézett rá. Nem, ő nem mániákus híve a rendnek, de kétségtelen, akármennyire is veszélyes lehet a rend, ideje már egyfajta
rendszerbe foglalni Spiridon kínos spirituális élményeit. Ha ő tényleg megírja
a vezető francia pszichológiai szemlének Spiridon kóresetét, amivel bizonyára
újra feltűnést kelthet a tudományos világban, ami azzal is jár, hogy egykori
barátai rádöbbenve arra, hogy ő még él a vasfüggöny mögött, és lám, dolgozik
is, nem halt meg, ahogy ők talán (hogy közömbösségüket vagy lelkiismeretüket nyugtatgassák) elképzelték vagy elhitték, csapatoslag kerekednek fel majd
Párizsból, eljönnek ide, ő és a betege látogatására… De ahhoz, hogy mindez
bekövetkezzen valamiféle rendbe kellene szervezni ezeket a képzelgéseket és
kényszerképzeteket. Azt hiszi a maga részéről, hogy egyfajta szigorú időrend
nélkül minden elképzelhetetlen… Nos tehát az előzmények!…
Természetesen voltak és természetesen már egyszer ezekről a kora gyermekkori élményeiről s az őt öt éves kora óta kísértő rémálmairól is be kellene
számolnia, talán árnyalhatnák a doktornőben a róla és szörnyű betegségéről
mindenféleképpen kialakuló képet, de ezen túlmenően talán a saját jól felfogott érdekében, ingatag lelki egyensúlya helyreállítása, a kényes egyensúly
biztosítása végett is ideje lenne meggyónnia – s amennyiben egyáltalán képes
rá? – rendeznie ezeket az egymásra csúszó fura, bizarr, ijesztő rémálmokat,
amelyekre az angolok azt mondják, hogy nightmare, míg a hozzánk minden
esetben közelebb álló franciák azt, hogy cauchemar, utánozhatatlan borzongató bájjal mondják s mindkettő ugyanazt jelenti: az álomban testet öltő, nagyon sokszor megnevezhetetlen borzalmakat, amelyeknek képeiből legtöbbször ébredés után semmi nem marad ugyan, ő is képtelen visszaemlékezni arra,
hogy mi is nyugtalanította oly rettenetesen!) csak az álmok kiváltotta félelem
és rettegés kíséri és kísérti az ébrenlét kínzó óráiban is tovább; fekszik tehát
a rettegő delikvens (legtöbbször ő is, magáról beszél, kétségtelen) az ágyikójában, iszonyodva bámul maga elé, legszívesebben üvöltene és az arcáról tépné
a bőrt, mint a vadak…
Tudom doktornő, sokszor átéltem – tette hozzá komolyan s azután arról
purpárlézott az őt kerekretáguló szemmel figyelő és valamit lázas sietséggel,
sebesen le-lejegyző doktornőnek, hogy ilyenkor úrrá lesz rajta a döbbenet s a
döntésképtelenség, nem tudja mit is kellene cselekednie, azt sem tudja, kitől is
remélhetne segítséget, és remélhetne-e segítséget valakitől egyáltalán? és amikor
bizonyos esetek, események, amelyekre, ha homályosan is, de képes visszaemlékezni, egyre gyakrabban, egyre elrémisztőbben ismétlődnek meg, lassan,
feltartóztathatatlanul döbbenhet rá arra, hogy nincs menekvés!, segítséget nem

22

tiszatáj

remélhet senkitől és semmitől!, nincs a világmindenségben olyan hely, ahol ő
gyógyulást remélhetne, sem olyan személy, aki segíthetne rajta, s ilyenkor érti
meg Eminescut, aki arról beszél, hogy csak egy vágyam maradt, halálomat
érjem, lágy esti fény alatt, a parti fövényen, mert neki is csupán ez az egy vágya maradt, a gonosz, álmaiban életrekelő pokolbéli fajzatokkal egyedül kell
küzdenie, miközben a balsejtelem lüktető pontocskáiból ördögi koponyák
formálódnak ki sajgó szeme előtt, és hiába hunyja be a szemét, nem tűnnek el,
sőt szaporodnak és azt is nagyon jól tudja, hogy ebben a kilátástalan küzdelemben ő csak vesztes lehet, a győzelemre úgyszólván semmi esélye, mert milyen győzelemről lehetne egyáltalán beszélni az ő esetében, és ennek kapcsán
az ősi, „imaginárius mérkőzés” hangulatának érzékeltetéséről, amely már évtizedek óta tart s ő érzi, hogy gyengül, egyre gyengül az ellenállása – egy különös élményről kell még beszámolnia; nemrég olvashatta a nagy E. T. A.
Hoffman egy varázslatosan rémületes elbeszélését, Evelin magyar nyelvű
könyvei között talált rá, korábban nem került a kezébe (dehát ő, amint azt
a doktornő bizonyára sejti, tud magyarul is, a testületnél, mivel egy időben magyar írókat is figyelt, meg kellett tanulnia ezt a különös és magányos nyelvet,
de legalább eredetiben olvashatta Ady Endrét, aki úgy küzdött az ős kajánnal,
a disznófejű nagyúrral, mint ő Drakulával!…), s olvasta egyre nagyobb döbbenettel el, újra meg újra, annyira, hogy bizonyos őt megérintő passzusok, sorsára rímelő fragmentumok részleteit immáron kívülről tudja, képtelen szabadulni a nagy képzelgő életére rímelő szörnyűséges felismeréseitől!…
Nem, a mélyen tisztelt doktornő nem találta el, nem a homokemberről
szóló bizarr és szomorú történet bizonyos, az ő különc vízióira is rímelő részletei nyűgözték le, s nem is az arany virágcserépről szóló hátborzongató mese,
hanem a Don Juan, s ebben is ama feledhetetlen, hallucinatórikus jelent, amikor a derék, jóravaló és ártatlan emberek eszelős jókedvvel, gyanútlanul táncolnak és nem tudják a szerencsétlenek, sejtelmük sincs róla, hogy „a feneketlen szakadék fölötti vékony rétegen táncolnak”, s hogy ez az elképzelhetetlenül finom hártyaszerű réteg bármikor beszakadhat jókedvüktől is nehezedő
súlyuk alatt, s akkor felkészületlenül szembesülhetnek az irtózat és a rettenet
Bosch képeiről ismert jeleneteivel!…
„Egy olyan faluban nőtt föl – kezdi körülményesen Spiridon –, ahol a babona máig eleven, élő, kiiktathatatlan valóság. Légionárius atyja – aki különben szintén megjárta Spanyolországot, de a tisztelt doktornővel már csak azért
se futhatott össze Katalónia végtelen síkjain, Andalúzia andalgó rónáin vagy
a szétlőtt Madridban, mert ő a másik oldalon harcolt – éppen soros börtönbüntetését töltötte Spanyolországból való megjövetele után, 1937-et írtak, ezekben
a nyűgös, lázas hónapokban a doktornő, ahogy utalásaiból sejti talán, még
Barcelonában lehetett, hogy átélje a polgárháború egymást sokszorozó és kioltó eseményeit, édesanyja pedig, akire nem is emlékezett világosan, rémlik,

2000. július

23

hogy szőke hajú volt és kék szemű (de lehet, hogy már anyja képében is Maja
kísérti és szája sarkából szivárog a vércsík, ezt most hagyjuk), elhagyva őt egy
tengerész kedvéért, Konstanzába költözött s nagyanyja első levelére rögtön
válaszolva azt írta, „anyám, én nem egy eszményképre vágyom, hanem egy
férfira…” s a többi levélre utána már egyáltalán nem is válaszolt, de a makacs
öregasszony újra meg újra, hosszabb-rövidebb levelekben tudósította elhagyott
kisfia csüggesztő lelkiállapotáról, nem felejtvén el figyelmeztetni csélcsap, forróvérű, hűtlenkedő menyét anyai kötelességeire. Mindhiába! Édesanyja e levelekre többé soha nem válaszolt, és amikor ő kezdte keresni, már késő volt,
senki se tudott róla, de egykori szomszédai lehet csupán azért nem emlékeztek,
mert ő egyenruhában volt s a szekus egyenruha mindég is különös képzeteket
ébresztett az emberekben, a hatalommal azonosították, félték és rettegték, de
ugyanakkor kimondhatatlanul utálták és gyűlölték is; a gyűlöletet és utálatot
átvitték a személyekre is, akik viselték; érdekes, egykori felettesét, Păun ezredest, vagy társát, Gelut, mindez nem zavarta, sőt mindketten másképpen
ugyan, de ugyanazzal magyarázták: ez a szemekből sugárzó gyűlölet ad nekik
erőt ahhoz, hogy végrehajthassák a „missziójukat…”. Nos, ebben a kicsiny
Buzău melletti hegyi falucskában, a Kárpátok lábainál, ismétli, a babonák még
a mindennapi valóság szerves és kiiktathatatlan részét képezték, az ehhez kapcsolódó kínos élményeiket a falusiak valóságként élték meg, a legtöbbször sok
humorral, tréfálkozva adták elő; a vámpír, az ördög, a kísértet, a vérszipó
szörnyeteg, a farkasember, a gonoszkodó aprószellemek, manók, törpék,
gnómok, koboldok és tündérek a mindennapok félt és rettegett részeit képezték, a lidércek, amelyeknek kék, imbolygó fénye mocsarakba csalja a tévelygő
lelkeket, mint a romantika imaginárius csábítóan kék virága a beteg lelkű mélakóros poétákat, legfeljebb idelátogató idegenekben kelthették a mese vagy
pláne a mítosz képzetét; Mărioara ugyanis jól tudta, hogy az ő udvarán az este
megjelenő lükvérc toronymagas volt és bordó, malomkő nagyságú, eszelősen
forgó szeme úgy világított, mint egy bányászlámpás, s amikor fújtatni kezdett
és kaparni kezdte patájával a földet, megmozdultak a házak és félő volt, hogy
ledőlnek, mint a kártyavárak, vagy mint a gyermekek galuskából rakott ingó
tornyai… míg a Doináék udvarán megjelenő lidérc kicsi volt, mint egy kakas és
gonosz, mindétig egy libatollal csiklantotta a lator alvókat és a céda nőszemélyeket, mindenkiről tudott mindent a faluban, így azután nem volt nehéz különbséget tennie közöttük… Tudtak a kísértő vámpírokról is, itt kihangsúlyozná, hogy a vérszipó, a visszajáró szörnyeteg a román néplélek jobb megértése szempontjából is nélkülözhetetlen adalék, mellőzhetetlen tehát a gyakorisággal ismétlődő esetek elemzése és rendszerezése, amelyeknek már a múlt
század végén nekilátott Bogdan Petriceicu Haşdeu, a nagy író és a különc tudós, az esetek elemzései közelebb vihetnek eme néplélek jobb megértéséhez is,
a sorsunkat mozgató fene fátumok átvilágításához, a retusált tusák által állan-

24

tiszatáj

dóan szépített történelmi múlt valóságossá tételéhez s nem utolsó sorban balladáink, közöttük a megejtő Bárányka és a felkavaró Manole Mester teljesebb
megértéséhez is, hiszen egyáltalán nem véletlen, hogy a román nyelv kilenc
különféle, de mégis ugyanarról beszélő, egybehangzó fogalommal jelöli a vámpírt, ami tudvalevőleg szerb eredetű szó – vampyr – s a halálból visszajáró, az
élőket kísértő és forró, lüktető vérüket kiszipó szörnyeteget jelenti. Sorolja:
strigoi, moroi, priculici, striga, vărcolac, naluca, duh, arătare, stafie… belefárad
az ember, amíg a végére ér, márpedig pontosan a megnevezésekben jelentkező
bájos bőség mutatja, hogy mennyire az élő valóság része volt a rossz ember,
akit a föld nem fogadott be és ezért esztelenül és mohón, éjt-nappá téve, de
lehetőleg inkább a szellemek óráján, éjszaka kísérti az élőket, hogy vérüket
kiszívva őket is vámpírokká tehesse, mert akit egy vámpír megharapott, tudvalevőleg maga is vámpírrá változik, legalábbis így hitték ebbéli meggyőződésükben megingathatatlan falusi szomszédaik…
Igen, nagyanyja falujának népe tudott a vámpírokról, félte-rettegte őket,
különben is ebben a faluban mindenki tudott mindent és mindenki mindenről
és mindenkiről tudott, tudták, hogy a fokhagymakoszorú talán segít, a bűzlő
fokhagymától tudvalevőleg irtóznak a kísértő, álnok és gonosz vérszipó szörnyetegek, segíthet a kereszt is, az imádság, ha buzgón és sokszor ismétlik, talán
megerősíthet töretlen hitünk is, talán meg is védhet?, a hit az Úristenben bizonyosan mégiscsak megoltalmaz a falánk, nyughatatlanul visszajáró, örökké az
élők frissen buzgó vérére szomjúhozó vámpírok szörnyű harapásaitól, amelyek, ismétli, nemcsak magányos, védtelen életünket oltják ki – amely imbolygó fűszál a világmindenség beláthatatlan rétjén, süllyedő lélekvesztő a tengeren – hanem minket magunkat is vámpírokká változtathatnak át, hogy másnap éjféltől a hajnali kakasszóig mi is azt tegyük, amit a minket idejuttató szívtelen szörnyeteg, hozzá hasonulva kísértsük az élőket és friss, elevenen buzgó
vérükre szomjúhozzunk…
Első és legdöbbenetesebb felismerése, képzelgő tíz esztendős kamaszként
éppen ez volt: a körforgás, az örök, eleve elrendelés felismerése: igen, akit
megharap egy vámpír, maga is vámpírrá változik, nincs megállás, csak vámpírok vannak és áldozatok, de az áldozatok felmérhetetlenül nagy előnye ebben
a mérkőzésben az, hogy ők is vámpírokká változva át, újabb és újabb áldozatokat kutathatnak fel és tehetnek magukhoz hasonlóvá!… Igen, erre gondolt ő,
s ha nevet a doktornő, bizonyára igaza van, tényleg nevetséges, égő arccal,
ismétlődő iszonyatos álmaiból felriadva, megrémült nagyanyjához bújva és
sikoltozva és a rémségek képeitől szabadulni nem bírva sokszor gondolt megrettenve arra, hogy végül is ez lenne, ez lehetne az egyetlen ésszerű, mert végső
megoldás (?), ha mindenki nyugodtan várná a maga vámpírjait, hogy az idegeskedések és a rettegések idejét megspórolva, ezek tudvalevőleg kétszer vagy
háromszor annyi ideig tartanak, mint a meghittség percei netán órái, a már-

2000. július

25

már szinte áhított harapás után maga is vámpírrá változva eszelős gyönyörrel
hajkurássza holdas éjszakákon a hátukon fekvő, vagy hasukon fetrengő, féloldalukra dűlő, hiún nagyralátó álmokba meredő, álmodozó élőket, a megannyi potenciális áldozatot… Mert mi s történne akkor? – tette fel a kérdést
maga magának tíz évesen – ha mindenkit megharapdálnának a vámpírok? Potenciális áldozataik, tudható, azonnal maguk is vámpírokká változhatnának át
és egy adott ponton annyian lennének, hogy tényleg nem lehetne már elmenekülni előlük, s azon kívül nem is lenne hova és miért elmenekülni, ha pedig
mindenki vámpírrá változna, mi történne?! Akkor kitől rettegnének? kire
vadásznának? Egymásra? Erről nem beszéltek a legendák, nem volt szó erről
a pokoli örömállapotról a szájhagyomány alakította-gerjesztette mendemondákban sem, és őt, a feldúlt koravén kamaszt, aki volt, hihetetlenül felizgatta saját
elképzelése, noha kereknek és fölöttébb logikusnak látszott… Pontosan el
tudta képzelni, mi történhetne ezután: az áldozatból lett mohó, friss vérre
szomjúhozó, újdonsült vámpírok szétrajzanának a nagyvilágba, megkeresve
a szomszéd falukban, vagy esetleg még távolabb is azokat, akikben még frissen
buzog a vér, hogy megharapdálva őket is vámpírokká változtathassák át. Igen,
a növekedő számú jövevény-vámpírok így változtathatnák át falánk, vérre
szomjúhozó vámpírrá egész Nagy-Romániát, hogy millió és millió véréhes
szörnyeteg vethesse rá magát a szomszédos országok minket lenéző és megvető, ártatlan áldozataira s napnyugat semmiről semmit nem tudó álmodozó és
kótyagos polgáraira és proletárjaira!…
Borzongott a felismeréstől és azon a szomorú, süllyedő őszön, amikor – erről is csak későbben szerzett tudomást, mint annyi mindenről – a spanyol forradalmat leverték és megkezdődött a véres megtorlás (mert életünkben minden
a vérrel van szörnyű kapcsolatban, doktornő, az őt nyugtalanító vérrel), –
váratlanul, hírt adni sem tudva érkezéséről kiszabadult a börtönből a különben
több évre elítélt édesapja, és megérkezett az ő rettegő életébe, élő élményként… Ez már, ahogy így utánagondol, valamikor az arkangyalok légiójának
vezére, a hírhedett kapitány lefogása vagy meggyilkolása közben vagy utána
történhetett. Igen, a faluban váratlanul suttogni kezdték „jön az apád, Nicu!”
és neki még ideje sem volt végiggondolni a dolgot, nem tudott dönteni sem,
higyje? ne higyje?, kezdje-e el várni, reménykedjen-e vagy egyáltalán ne törődjön a szófia beszéddel, s ne áltassa önmagát, tíz éves koráig már annyiszor csalódott, hogy tíz hasonló korú gyermeknek is elég lehetett volna, és nem szívesen tette volna ki magát újabb nyomasztó csalódásoknak. De, ismétli még
a maga körülményeskedő, feleslegesen szőröző modorában, végig sem tudta
gondolni alaposan, meghányva-vetve magában apja érkezésének jó hírét, amikor az udvarra váratlanul betoppant egy vadidegen férfi, magasabb volt, mint
az emlékeiben élő atyja és soványabb, s amikor magához ölelte, megérezte
a posztókabátból áradó émelyítő naftalinszagot is. Ott állott a falusi ház (szülő-

26

tiszatáj

háza!) fűvel-papsajttal benőtt, hepehupás udvarán – mely hepehupák között
bátorította ő akkoriban önmagát, talán az őt üldöző Drakula is elcsúszhat! –,
amely olyan kicsi volt, hogy egy szekér akkor sem tudott volna megfordulni
rajta, ha történetesen a nagyanyjának lett volna szekere – mozdulatlanul állott
és mélységesen megrendülve hallgatta, ahogy ő sikoltozva és rettegve, a naftalinszagtól undorodva, de mégis védelmet keresőn hozzá bújva meséli különös
álmait s keze időnként beletúr az ő hajába, simogatta a fejét is, úgy, olyan
mozdulatokkal, ahogy ő szokta simogatni Mavrocordatot, nagymama nagy
fehér kutyáját, azután a buzgón keresztet vető és rá tehetetlenül visszanéző
édesanyjára pillantott, és haragjában rázni kezdte az öklét az ég felé és szitkozódott, de természetesen nem történt semmi, mert mi is történhetett volna? ki
törődött egy börtöntöltelék legionarista panaszával? a román isten bizonyíthatóan nem, csupán a nap bujdokolt szégyenében néhány rongyos, foszladozó
bárányfelhő mögé, s az erőtlen léghuzatban tapsikoltak az estikék, remegtek a
jázminok, s egymáshoz ütődtek, biztatóan egymásnak verődtek az ajtó fölé
akasztott koszorú tevékeny fokhagymái, átérezvén missziójukat: igen, a házat
kell védeniük a tisztátalan nem kívánatos látogatásaitól… Aztán atyja megmozdul, a hátsó udvarra megy, a szín közepén áll meg, karókat keres, eszelősen kezdi hegyezni őket s csupán annyit mond, foga közt szűrve a szót „elkapom én azt a vérszipó bestiát, kisfiam, istenemre mondom, elkapom!”
s mint marokkópálcikákat rázogatja a kihegyezett karókat, s az egész barbárnak
tűnő, érthetetlen szertartás értelme csak akkor világosodik meg előtte, amikor
nagyanyja este bizalmasan megsúgja, hogy „igen, ő is tudta különben, csakis
így lehet elpusztítani a vámpírt, mégha király is!…” „Hogyan?” meredt rá
ő félelmében vigyorogva. „Szívükbe kell verni a hegyes karót” magyarázza
nagymama, s ő meg se tud szólalni az iszonyattól, s hirtelen képződik meg
előtte a sötétség gonosz fejedelme, és mellkasából iszonyú érdemrendként áll
ki a karó… Igen, talán atyja megvédhette volna, de néhány nap múlva újra érte
jöttek. Addig – reggeltől estig és estétől reggelig mozdulatlanul feküdt a felső
szobában az ágyán, ruháit, sőt cipőjét sem vette le, nem beszélt, nem evett, sőt
vizet sem, ivott, el sem tudták képzelni, mit csinálhat? alszik? vagy csak tetteti
az alvást? s csak harmadik este hívta be őt magához és fellengzősen a halálról
beszélt neki, az arca kigyulladt, mondatait nem fejezte be, úgy tűnt, mintha
részeg lenne, de ő közelebb húzódott hozzá, mert tudta, inni nem ivott, tehát
részeg semmiféleképpen nem lehet, egészen más dolgok kínozzák, és hallgatta,
amint Mihály arkangyal légiójának célkitűzéseiről beszél, kihangsúlyozva,
hogy a kapitány és katonái számára nem létezik senki az Istenen kívül, s ezért
sem tartoznak ők, Mihály arkangyal felkent vitézei számadással senkinek, legkevésbé a világi hatalmaknak, csak az Úristennek, és ha ez így van, s mert így
van, akkor észre kellene már venni ama szomorú tényt is, hogy egy más világhoz, a másvilághoz! költözött lelkünk olyan világban, olyan életben tévelyeg

2000. július

27

– valóság, mi az? –, s tegyük mindjárt hozzá elveszetten, amelyik nem is a miénk!… Mi idegenként mozgunk a mai, modern világban, mint a szellemek,
vagy mint az alvajárók, s nem lelünk megnyugvást, hát nyilván véget kell vetnünk neki. Én és bajtársaim kétéltű, furcsa teremtményei vagyunk az Istennek, kisfiam – nézett rá eszelősen az atyja, és égő, borostás arcához szorította
az ő szintén kigyulladó arcát –, egy letűnt világból fölemelkedő, legyőzhetetlen kísértetek, akik a mai eszelős, velejéig hazug, szétdúlt világban a rémület
szellemét hordozzuk. Igen, ilyenek vagyunk, és tudnod kell – ha követni
akarsz bennünket ezen a rögös, akadályokkal zsúfolt úton, a megvilágosodás
útján, amelyben, kisfiam, nem is kételkedem –, hogy az út végén ottan várakozik ránk, igazakra, kiválasztottakra a százszor szent halál!… Ha élve nem
győzhetünk, győzni fogunk a halálban, de kételyeid ne legyenek, irtsd ki majdan szigorral és szánalom nélkül szívedből a kétely ördögeit, győzni fogunk,
hiszen rendelkezésünkre állanak a legcsodálatosabb, dinamitoknál, bombáknál,
tankoknál, repülőknél is erősebb harci eszközök, a saját hamvaink!…
„Ne beszéld tele a fiad fejét badarságokkal” – dohogott nagymama az ajtóban, de atyja nem hallgatott rá, lehet, meg se hallotta édesanyja halk megjegyzését, nem is érdekelte, kigyúló arccal még mindég heveny naftalinszagot
árasztó ingéhez szorítva őt – érezte halk, egyenletes szívdobbanásait is, és ez
megnyugtatta – arról szavalt, hogy a legionárius élet legcsodálatosabb, mert
örökké sóvárgott állapota a halál, amely a maga igaz formájában nem más,
mint végső egyesülés az anyafölddel, amelyből vétettünk. A halál, csak a legionárius halál – énekelte atyja eszelősen s a plafon repedés-labirintusára meredve
így folytatta, legdrágább mennyegzőnk a mennyegzők között, utolérhetetlen
lakodalom. Igen, Nicolae, a halál a szent megoldás. A legvégső. Ez a mi halállal
való intim együttlétünk, ez a mohón kortyolgatott, legteljesebb gyönyört
szerző odaadás csupán a halálban jelenítheti meg legtisztább formában nemzedékünk erkölcsi arculatát…
Így beszélt az atyja, miközben nagymama az ajtóban dühöngött „hiú badar
beszéd, fiam, élni kell és nem meghalni ennek a gyereknek apára van szüksége
és nem halott mártírra!”, aztán rátekintve és kizuhanva saját extázisából, szűkszavúan jelentette ki: „ami pedig a vámpírt illeti, beteg és mohó szívén verjük
által a fakarót, hogy pusztuljon el a bestia, hiszen ő három nap alatt sem élelmet sem italt nem véve magához kellően megtisztult ahhoz, hogy felvehesse
a küzdelmet a gonosszal…”
De nem tudta elkezdeni ezt a küzdelmet, mert sajnos az udvaron lépések
hallatszottak, idegen csizmák alatt csikorgott a kavics, s az ajtóban megjelentek
az egyenruhás zsandárok, mögöttük a civilruhás nyomozók, nevén szólították,
azonosítottak és durván megbilincselték az ő megszállott atyját, miközben az
aprócska nagyanyó sírva kerengett körülöttük, de ügyet se vetettek rá, és maguk előtt lökdösve a néma, előállítandó személyt, mert ezzé változott atyja,

28

tiszatáj

névvé és számmá, amellyel az uraknak kell majd elszámolniuk! – kimentek
a házból, majd az udvarról is. Ő hosszan utánuk nézett, édesapja támolygott
a kényszerű koplalástól, de bátran és felemelt fejjel ment őrei között, mint akire
vár a kereszt, de ő is vár a keresztre… Elkeseredetten üldögélt az udvaron,
a kút mellett, a koromsötétben – közben beesteledett –, s akkor mintha világosan hallotta volna a kert bokrai között felmagasodó Drakula eszelős, kárörvendő röhögését, de oda se mert nézni, berohant a szobába, a kályha mellett
álló és a levest kavaró meglepett nagyanyja szoknyájába bújt és sírni kezdett.
Akkor látta utoljára az édesapját, aki hamarosan meg is halt a börtönben, egy
álomban élt különben is, amelynek egyszerre halál lett a neve, talán meggyilkolták? talán nem? ez tulajdonképpen soha nem derült ki, és mivel édesanyja
többé nem adott életjelt, 1941-ben, tizenhárom esztendősen, nagymamája hirtelen halála után került az árvaházba s onnan jelentkezett, közvetlenül a háború után a katonaiskolába.
De ez egy másik történet, most még a rémálmoknál, s a kényszerképzeteknél tartunk, mindenesetre kitartunk!…
Spiridon most iszonyú erőfeszítéssel, emlékeibe száműzve a doktornő eleven, figyelmes alakját, a vélt vagy valóságosan is elhangzó vallomástöredékeit,
önnön gyónásától megundorodva mégiscsak zsebtükrébe néz, de izgalmában
leejti a tükröt, mint olvadó vajbab a serpenyőből csúszik ki reszkető ujjai közül, s ahogy a felismeréstől rettegve hajol le, hogy megkeresse, észreveszi, hogy
apró darabokra tört, de azonnal meg is nyugszik, hiszen a tükör kisebb-nagyobb, szétszóródó cserepeiből saját, az álomban kissé mindenképpen felpuffadó, eldagadó, beretválatlan arca néz vissza rá.
A doktornő különben még első, magnó nélküli, hosszú részleteket tisztázó,
ismerkedő beszélgetéseik egyikén tanújelét adta őszinte döbbenetének is, pedig
ős-spanyolos révén ott is láthatott egy és mást, közelről szemlélhette a mindenható KGB és a Komintern aktivistáinak eszelős ténykedéseit és rémtetteit,
az árulások és gyilkosságok végtelen s véget nem érő sorát, a halál hispán körmenetét – kijelentve, hogy Spiridon történeteiben túlságosan túlteng az erőszak és ömlik, folyik, szivárog, lucsog, mindenesetre központi helyet foglal el
a vér, s ebből a szempontból azután teljesen mellékes, hogy egyáltalán megtörténtek-e, s ha igen, pontosan így történtek-e meg ahogy elmeséli, vagy egyszerűen csak kitalálja őket, hazudozik tehát, hiszen mindenféleképpen s a lehető
legteljesebben specifikusak és így mélyen jellemzőek a korra és arra a szervezetre, amelynek hosszú évtizedekig harcos tagja volt!… Mindent viszont nem
lehet, bármennyire is sajnálatos, súlyos betegsége számlájára sem írni, mert ha
ő szánnivalóan skizofrén, szánalomraméltóan beteg ember volt, miért hagyták
a katonaorvosok makacsul továbbra is a testület keretében, s miért nem fedezte fel évekig senki például azt, hogy társa és történeteiben visszatérően szereplő, állandóan megjelenő kenyerespajtása, Gelu, egészen egyszerűen egy sza-

2000. július

29

dista állat, s a maga módján ő is elmebeteg, mint Spiridon, de nála veszélyesebb, mondhatni közveszélyes dühöngő őrült, aki ártatlan áldozatai kínzásában leli örömét?! Egyáltalán, mit csináltak ők a valószínűleg szintén szadista
őrült Păun ezredes csapatában évekig? Hiába nézi olyan mereven, most nincsen tanúja, nem tudja bizonyítani, hogy így beszélt, s feljelenteni is hiába jelentené fel, senki nem hiszi majd el neki, éppen őróla (aki 1933-ban, tizennyolc
esztendősen lett tagja a román kommunista pártnak, fél magyar zsidó létére),
hogy szidja és becsmérli az állambiztonsági szerveket. „Csupán még egyszer és
csendesen kérdezem magától, kedves őrnagyom, mit csináltak ottan maguk,
hírhedett testületükben?” Ami őt egyre inkább egy militáns legényegyletre
emlékeztetni, s ha a vasgárdista módszerektől és a légió – ám lám a gyermek
Spiridonra is olyan mélységes hatást gyakorló – halálkultuszától undorodik is,
és viszonylag, ennek a másik erőszakszervezetnek a puszta léte is rettegéssel
tölti el, hát ez lett az eszméből, amiért fiatalon életét is feláldozta volna az illegalitás éveiben, vagy éppen Spanyolországban, ilyen vadállatok védelmezték és
védelmezik az eszmét, akiknek minden ténykedése a megalázottak és megszomorítottak kínzásában merül ki?… Ő itt szólt közbe először, tétován, de doktornő – mondta – ő mindenekelőtt parancsokat teljesített, amíg diliházba nem
csukták és nem különítették el és nem függesztették fel és nem szabadságolták
és nem küldték állandóan kezelésre és nem húztak rá kényszerzubbonyt és
nem kényszernyugdíjazták, mint nem megfelelő, mert lelkileg instabil elemet
nem nyilvánították további szolgálatra alkalmatlannak… És azért ne felejtse el,
ez a militáns legényegylet mégiscsak katonaság volt, rangokkal, beosztásokkal,
világosan tagolt hierarchiával, s mint minden hasonló szervezetben, itt is
a beosztottak mindenekelőtt elöljáróik, feletteseik parancsait teljesítették.
S módjuk sem volt mérlegelni, hogy eme parancsok azután helyesek-e vagy
helytelenek?!? Ők a párt ökle voltak, a párt érdekében tevékenykedtek s ha
a párt érdeke azt kívánta, hogy felkutassák és előállítsák a sötétben bujkáló
osztályellenséget, ők felkutatták és előállították… S még hosszan taglalta utólagos felfogását volt szervezetéről s akkor mondotta el hosszan részletezve, de
a csábító részletekben el nem veszve, hogy hogyan is jelentkezett ő szekusnak
a katonaiskolában, s tisztjeitől a lehető legjobb ajánlásokat kapva, annak ellenére
vették fel a politikai rendőrséghez, hogy a káderes tudott atyja vasgárdista
múltjáról… „Mi megbízunk benned, Spiridon elvtárs” – mondotta az ősz, sunyi tekintetű sánta káderes, és keményen igyekezett megszorítani az ő szorgos
kezét. – „Ne felejtsd el, mi leszel, elvtárs!… Az eszme elszánt katonája leszel,
akinek egyetlen célja van: védelmezni ezt az eszmét és a nép országát és a dolgozók pártját a gonosz sötétben bujkálók és renitens ellenségek leleplezésével,
és ha szükséges, likvidálásával is, biztosítva a boldog jövő megteremtését, ahol
a hatalom végre a mi sokat szenvedett dolgozó népünké lesz!…” S újra kezet
szorított vele, s amikor sehogyan sem akarva kiengedni izzadó mancsából az ő

30

tiszatáj

kezét, ő feldühödött és idegesen rántotta el, dühösen meredve rá, arról kezdett
áradozni, hogy igen, pontosan ilyen harcos és kemény fiúkra van szüksége
a hazának és a pártnak… Ő nem értett semmiből semmit, s amikor később
Gelunak is felelevenítette a történteket, barátja teli szájjal kezdett röhögni…
Kissé megütődött, azt hiszi meg is sértődött akkor, amire Gelu elkomorodva
kérdezett vissza, hogy arról vajon nem beszélt-e akkor vagy későbben a sánta
káderes, lelkendezve, hogy a fiúk elsősorban egymást kellene, hogy szeressék,
és természetesen őt és semmi esetre sem a burzsoá életforma hatása alá kerülő,
kéjsóvár nőket, s amikor ő még mindég naivul, semmit sem értve, azt kérdezte, de hát mit akart, nem is érti? Gelu brutálisan vetette oda neki: „buzi
volt kiscserkész, el akart volna csábítani, különben is, olyan lányos arcod
van!…” Ő elvörösödött, és sértődötten rohant el, mert akkor azonnal eszébe
jutott, hogy igen, a káderes tényleg purpárlézott valami ilyesmiről, jelentőségteljesen a szemébe nézve… A testülettől viszont nem lehetett sértődötten elrohanni, úgy mint egy kocsmából, ahol társaival kvaterkázik az ember, s ha
a Majával való, most már pontosan tudja, meghatározó jelentőségű első találkozása után fel is merült benne a kétely: hogy tulajdonképpen mit is keres ő itt
ebben a szervezetben? még hosszú, zaklatott, zűrzavaros esztendőknek kellett
eltelniük ahhoz, hogy megszabaduljon, hogy egy szakértőkből, lélekgyógyászokból álló bizottság, hosszasan vizsgálgatva és kérdezgetve őt, úgy döntsön,
hogy a további szolgálatra alkalmatlan, s kellő határozottsággal jelentse ki jelentésében, hogy igen, hát Spiridon őrnagy elvtárs zárt intézetben történő
hosszabb gyógykezelése is célszerű lenne!…
A többit valószínűleg tudja már a mélyen tisztelt doktornő.
Igen, tudja, bólint a szomorú öregasszony, és elfordul, kaktuszait kezdi nézegetni, jelezve, hogy a „kihallgatás”-nak vége, de ő még nem megy el, megátalkodottan mered rá, és akkor a doktornő újra feléje fordul, és elgondolkodva jegyzi meg, hogy mégiscsak magnóra kellene mondani majd ezt az egész
zűrzavaros, szövevényes, áttekinthetetlen rémséghalmazt, ami az élete. A spirálfüzetet is, úgy emlékszik, akkor adja át, ama tanáccsal, hogy próbálja csak
meg lejegyezni kényszerképzeteit, az írás terápia is lehet!… Spiridon felsóhajt,
nézi a füzetet, fölemeli, pörgeti a lapokat, aztán elszontyolodva teszi vissza az
asztalra, tehetetlenül az ablakhoz sétál. Alkonyodik, de a nyári kánikula még
nem szűnik, és távolról meghallja a kisvasút biztatóan közeledő dohogását is,
amelyet nem tud elnyomni a szanatórium szomszédságában lévő hadiüzem
titokzatos, leállíthatatlan gépeinek monoton zúgása. Lenéz a parkba, és a fák
között váratlanul veszi észre az idegesen kóválygó alakokat, nem tudja, miért,
de megint baljós előérzete támad, érzi, valami megint történt, ami nagyon
könnyen más irányt szabhat a dolgoknak!…
Visszahúzódik az ablaktól és amikor Rodica nővér kétségbeesetten, szinte
beesve az ajtón, elfulladva mondja, hogy „ott találták meg őt is a fák között,

2000. július

31

nyakán az iszonyú sebbel, amelyből még szivárgott a vér”, már az ágyán fekszik és elképedve, szorongását nem is leplezve kérdezi: „de kit? kicsodát?,
s a lány hirtelen hallgat el, gyanakodva bámul rá, aztán kapkodva kezdi mondani, „hát Mária nénit, pontosan az alatt a diófa alatt találtak rá, egy ápolt vette
észre, tudja, aki sakktáblának képzeli magát s azt hiszi, vele a jóisten sakkozik”
– és biztatóan szorítja meg a kezét, „most nem gyanúsíthatják, drága Spiridon
bácsi, hiszen én tanúsíthatom, hogy azon idő alatt, amikor ez az újabb szörnyűséges gyilkosság történt, maga is itt feküdt az ágyán begyógyszerezve és
aludt és ki se tette a lábát a szobából…” Spiridon mélán bámulja a kétségbeesett
lányt, s hirtelen képződik meg előtte a fa alatt magatehetetlenül, rongycsomóként heverő piszkafa-sovány, ötvenegynéhány éves vénlány megdermedő
alakja, nyakából szivárog a vér, ami Maja arcát idézi, a vércsík megnő, eltakar
mindent és ő iszonyodva veszi észre a Rodica háta mögött fölmagasodó, vicsorgó Drakulát; a sötétség fejedelme figyelmesen, tagadhatatlan és mohó érdeklődéssel nézi őt, aztán hátrahajtott fejjel, rossz szokása szerint hahotázni
kezd és ő iszonyodva hunyja le a szemét s már nem is csodálkozik azon, hogy
az ágya mellett szipogó Rodica nővér minden jel szerint nem hallja az egyre
erősödő és egyre rémisztőbb iszonyú hahotát, és a sóvár arcot sem látja, amint
védtelen, jézusfehér nyaka fölé hajol s kiálló szemfogain megcsillan a fény,
nem vesz tudomást a homálygróf nyomasztó jelenlétéről, aztán váratlanul
évtizedek óta halott atyja tűnik fel az ágya mellett, figyelmesen nézi öregedő,
kétségbeesett kisfiát, és erős hangon mondja: „hozzuk létre az erőt! A mi nemzedékünk, amikor a Szent Mihályról elnevezett arkangyalok légiójába tömörülve hallotta meg a történelem sürgető hívását, csupán egyet akart minden
áron létrehozni – az erőt!, hogy azután az ellenséggel vívott könyörtelen és
irgalmat nem ismerő harcunkban úgy manőverezhessünk eme erővel, hogy
eltiporhassuk ellenségeinket, amelyek pedig számosak mint mezőn a fűszál…”
Atyja elhallgat, Drakulára pillant és fölemeli a kezében tartott keresztet. „Távozz tőlem, kísértő!” – kiáltja fülsértően magas fejhangján, amelyet a sötétség
fejedelmének eszelős röhögése sem nyomhat el. Hogy azután mi történik nem
tudja, álmai utána jönnek, magukkal sodorják, asszociációi szabad és végtelen
mezőin menekül, s az erősödő napfényben végre szabadnak és függetlennek
érzi magát, most senki nem üldözi, eltűnnek a körülötte tenyésző ördögpofák
és sátánfajzatok és hallja azt is, hogy a napfényben fürdő mezőn donganak
a béke szorgos méhei… Tudja, átmenetileg ismét megmenekült, atyja vele van,
és a halálból is visszajött, hogy megvédelmezhesse őt!…

32

tiszatáj

PINTÉR LAJOS

Életfa
a 70 éves Szervátiusz Tibornak

álmomban csongrádon
otthon járok
vár a fekete vár
a kerekárok
meztélláb korcsolyázok
szobrod az életfád
csodálja minden nemes
földmíves kőmíves halász
asszonya kofája
kubikos bolgárkertész
s csodálom én is
a bolgárkertész unokája
ha álmomban
otthon járok
szobrod mellett
őrizőn állok
hisz világ csodája

2000. július

33

PETÕCZ ANDRÁS

a török nõ
a török nőt erendiznek hívják, ötvenéves, prózaíró, kövér, hatalmas feneke
van, és mindenbe beleüti az orrát,
egyébként szimpatikus, csak engem
nem szeret, attól fél, hogy haragszom
rá, merthogy török, és a törökök 150
évig irtották a magyarokat, vagy nem
is irtották, mert voltak olyan magyarok,
akik jóban voltak a törökökkel, mit tudom
én, mindegy, de tény, hogy itt, iowában,
a török nő egyfolytában engem cseszeget,
mert azt hiszi, nem szeretem őt, ezt meg
is mondta nekem, egyértelműen, hogy
biztosan haragszom rá, mert a magyarok
haragszanak a törökökre, ő ezt biztosan
tudja, és a magyarok elpusztították a sok
szép török emlékhelyet, és nem vigyáztak
a mecsetekre, mondja erendiz, én mindezzel
egyáltalán nem tudok mihez kezdeni, aztán
egy elegáns társasági vacsoránál még jobban
elszúrom a dolgot, mert erendiz jelenlétében,
miután megint előhozza szokott szorongását,
hogy a törököket senki nem szereti, még
a magyarok sem, egyszóval erre válaszolva
elmesélem, hogy a budai várban található
az utolsó budai pasa sírja, és ez milyen szép
gesztus a részünkről, hogy ott van a sírja, és
én, amikor a kutyámat sétáltatom, mindig
arra megyek, arra sétáltatom a kutyám, erre
bernardo, a brazil gyerek elkezdi teli szájjal
magyarázni, hogy a kutyám biztosan lepisili

34

tiszatáj
a török pasa sírját, és röhög, amire mindenki
elkezd kicsit a tányérjába somolyogni, ennyi
kell csak szegény erendiznek, feláll az asztaltól,
idegesen kimegy, azt hiszem, nem sikerült
megalapoznom a török–magyar barátságot,
pedig tényleg nem haragszom a törökökre, sőt,
azt gondolom, mi szeretjük egykori hódítóinkat,
a mohácsi csata évfordulóját is mi ünnepeljük,
nem ünnepli azt rajtunk kívül senki – – –

azt már elmondhatom
azt már elmondhatom, hogy láttam
a mississippit, sőt, fürödtem is benne,
meg át is keltem rajta, többször is,
hajóval utaztam, és figyeltem a partot,
egyfolytában huck járt az eszemben,
tudod, a tom sawyerből, meg az a rabszolga, jimmy, kerestem őket a parton,
de nem találtam, sehol se találtam
őket, nem baj, viszont napoztam egyet,
elhevertem a mississippi homokos
partján, élveztem az erős napsütést,
bernando és igal is ott napozott, meg
kang han és ayeta is, bár ayeta nem
sokáig napozott velünk, ő ment elsőnek
árnyékba, afrikai fekete bőre nehezen
bírja a napot, mondta is, hogy ez neki
túl sok, ezen kicsit elcsodálkoztam, és
kérdeztem is, hogy talán ugandában hidegebb van, enyhe iróniával kérdeztem,
de nagyon komolyan válaszolt, állítólag
ott olyan sok az eső, hogy sosem megy
30 fok fölé a hőmérséklet, szerinte a tűző
nap elviselhetetlen és egészségtelen, egy-

2000. július

35
szerűen nem érti, a fehér bőrünkkel miért
napozunk olyan sokáig, ez veszélyes is lehet,
mondta ayeta a mississippi partján, ott,
hol a kis huck sietett egykor beléje,
fürödni – – –

gospel music
chicagóban vagyok, misére visznek épp
a barátaim, azt mondják, gospel music,
és hogy érdekes lesz, azt mondják, ez
a helyi fekete közösség keresztény szertartása, kicsit szorongok, csupa fekete
körülöttem, nem nagyon szeretnék valamibe belekeveredni, csak nehogy jöjjön
a ku-klux-klan, gondolom magamban,
illedelmesen leülünk, elhelyezkedünk
a padban, ahogy otthon is szokás, látom,
hogy boldog fekete úriemberek mikrofonokat
helyeznek el a szószéknél, türelmesen várom
a szertartás kezdetét, mindenki boldog és
izgatott, csinosan öltözött urak és hölgyek
vesznek körül, megjelenik egy világos
öltönyös, fehér nyakkendős fiatalember,
erős és öblös hangon énekelni kezd,
a gyülekezet csendben figyeli, majd
egy-egy hang válaszol neki, előbb
bátortalanul, majd erőteljesebben,
egyre több hangot hallok, végül már
mindenki áll a helyén és énekel, én is
felállok, nyugtalan és dinamikus az ének,
néhányan a helyükön állva és mámorosan
ringatják magukat, mögöttem egy vékony
fekete nő eszméletlen miniszoknyában
dobálja magát, dobálja magát és énekel,

36

tiszatáj
mámorosan és extatikusan, a mellettem
lévő kövér, fekete asszonyság túlméretezett
idomait ringatja, méteres csípőjével olykor
hozzám dörgölődzik, az ének kitölti az
egész templomot, dzsízösz, dzsízösz, hallom
egyre többet, a hangulat félelmetes és felkavaró, ilyennek képzelem az afrikai törzsi
táncokat, várom, hogy a miniszoknyás önkívüli állapotba jusson, miniszoknyája és
feszes blúza alatt kihívóan dobálja testét,
szemét félig lehunyja, szemhéja alól kivillan
kifordult szemfehérje, dzsííízösz, dzsííízösz,
dzsííízösz, hallom egyre, még akkor is hallom,
amikor már a templom előtt az október végi
hűvös szél megnyugtatóan hűsíti felhevült
arcomat – – –

2000. július

37

TORNAI JÓZSEF

A Gyökér-Vénusz, a gyökér-himnusz
Táncol a Gyökér-Vénusz, a gyökér-himnusz,
a Fekete istennő magasra ugrik, harminc éve ástam
ki a homokból, és most itt táncol a fal fehérén,
itt tárja szét expresszionista combjait –
ó diadalmas szerelem-nyílás! – az íróasztalom
fölött, döngnek a dobok, festett lábak rengetik
a szavannát, oroszlánok és hiénák kérdezik
az énekesekkel együtt: mi múlhatná fölül
a testre szomjas test hatalmát? Tegnap hosszú
nyakéket akasztottam a szemérmetlen ág-keblekre,
a kék és sárga gyöngy-kagylók csörögve
keverednek az ében has éjszakájával; ébred
a vér sötéten hallgató húsomban: ki szabhatná
meg, meddig táncolhat az öregség, meddig
válaszolhat a gyönyör-tengerből fölreccsenő
csigakürt szavára? A sóvár láng nem törődik
a kor telével: kint fehérbe szakadhat a hó,
bent nyár van és sárgarigókkal visszhangos,
őrült erdő, forró homokdomb, honnan a kormosra
érett Vénusz-gyökeret kiástam, nem-ráncosodó,
nem-nyugvó szerelmemet, táncolj, pörögj,
sikolts, egyszemélyes riói karneválja
az öledből rám-csapó nő-tüzeknek!

38

tiszatáj

Zsoltár-hangra
Fölemelkedtem a korhadó
szalmatető alól,
fölemelkedtem a mezítláb
taposott őszi pocsétákból,
fölemelkedtem kiálló inú őseim
parajos sírjából.
Szinte állatok voltak
nagyapáim nagyanyáim!
Állatok: rángatták az ekét
a csont és bőr domboldalakon.
Állatok: puskatorokba
hajtották nagyapáim.
Fölemelkedtem a homályos
tekintetű szobából,
fölemelkedtem a részegen
összetört bútorok közül,
én, a paraszt-vasutas fia.
Háborún át,
verejték maszatos csatornáin át,
halálfélelmen, csalódáson át,
lelkiismeret eső- és villám-szagú
kataklizmáin át
fölemelkedtem a te tömjénfüstös
imáidból, anyám.

2000. július

39

Ha magad legmélyére szállsz…
Ha magad legmélyére szállsz,
ott senkié a hallgatás:
neki mondod el legvadabb,
legfertőzőbb fájdalmadat.
Nem a halált. A Minden Lelke
nem tűnik el a végtelenbe.
Ha széthull csontod, alakod,
az ő fényében te vagy ott,
de azt az egyetlenegy formát,
amit szerelmed béklyózott rád,
azt magányod Mont Blanc-tüzével
panaszlod (De, jaj, nem elégszer!).
Ha magad legmélye beszél,
nem több, mint rozsdás falevél,
nem több, mint lepke, mely a tél
elől fűtött szobádba tér
s végsőt rebben szemed előtt
a legutolsó szeretőd.

40

tiszatáj

BÁGER GUSZTÁV

A füzérradványi kastély fölnyitása
Lehetne a tölgyfaajtón
láthatatlan rés talán
fröccsenhetne puha forgács
ráma és a fej között
golyó-röptük épp kifér
Két fehérlő meztelenség
így kezdődött valahogy
pillangózás félhomályban
széjjelúszó bútorok
Fogasomon két kérdés lóg
suhogtatják szárnyaik
rajtakapott szeretők
a múltnak krikszkrakszai
két fejvesztett denevér
Ezredvégi vihar tár fel
kapuszárnyakat
fény és sötét (egyik se lesz)
új pályán halad

Baleset Párizsban
Rue St. André Des-Arts, délután,
operát énekel egy csapzott hölgyemény,
hangját egy autó elüti.
Sikolyok erdejében
hirtelen a korcsolyák.

2000. július

41
A test ráng, lefejtik szálait.
Tarka gubanccal repülnek
– angyalszárnyakon.
Azóta valaki tovább énekel.
Összezúzott járdaszél szobám.

Levélféle T.D.-nek
PÁRIZS, 1999. MÁJUS 23.
Mikor a reggeli szendergésben
– a Mirabeau metróállomáson –
vonatod Boulogne felé elcsattogott,
szemem köveiből
kifordult néhány fekete hangjegy.
A kilencfokú zene még
a Javel-André Citroën állomáson is szólt.
Az Avenue Émile Zola megállóban pedig
szürke vattakabát fülei közt ültél
– kék műanyagszékbe temetkezve –
ezen a Dezső-féle napon,
hogy a belém-olvadt tégelyből
másodszor is kimerítselek –
minden idők legszebb víznyomatos papírján
megírjam ezt a levelet.

42

tiszatáj

SZÕCS GÉZA

A Szirén*
OPERA EGY FELVONÁSBAN
Selmeczi Györgynek
Apád öt ölnyi mélyben pihen:
Korál lett csontjaiból,
Igazgyöngy termett szemeiben;
S így semmije szét nem omol,
Hanem éri dús, csodás
Tengeri átváltozás.
(Shakespeare: A vihar;
Babits Mihály fordítása)

Karmester – bariton
Halász – basszus – kapitány
Szirén – szoprán
Utasok, matrózok, érdeklődők
A halászt és a kapitányt felismerhető, egyenesen zavarbaejtő módon ugyanaz
a színész játssza. A nézőben föl kell tevődnie a kérdésnek: vajon ez csak egy színész
két szerepe-e, vagy több annál: lehet, hogy a halász és a kapitány egyugyanazon
személy?
Prológus
HALÁSZ:

…és lánggal égő vadkender-mezőket
és hoztam neked tengerpartokat,
a hullámzás épp elborítja őket
s ez itten egy tenger-fene
ezek itten tenger-fenék
lent laknak majd a pincemélyben

*

A Szirén című operát, amelyet e librettó alapján Selmeczi György írt, a luxemburgi Zeneakadémia mutatta be francia nyelven, 1998. áprilisában.

2000. július

43
s szolgálni fognak hűen nálatok,
tenger-fenék és halmazállatok.
S ez itt mi, ez a fénylő, szaggatott,
ez a foszforeszkáló és megfoghatatlan?
Elhoztam ezt a lüktetőt és fényeset,
ezt a szaggatottat és érthetetlent,
e jelekben itt elhoztam neked
a végtelent
s a végemérhetetlent.
I. kép
MARSEILLE. A KIKÖTŐBEN

Halász, tömeg.
Csoportosulás, középen a gyöngyhalász. Még nem látjuk, csak a hangja hallatszik:
szirént vegyenek, hableányt, sellőt!
A tömeg szétnyílik.
HALÁSZ:

Íme, ebbe a ládába zárva
alszik életed nagy-nagy álma.
Hé, karmester úr!

A karmester láthatólag egyenesen fellépésről érkezik, frakkban, kezében virágokkal.
Hordár-fiú viszi utána a bőröndjeit. Fényképészek, egy újságíró.
ÚJSÁGÍRÓ:
KARMESTER:
HALÁSZ:
KARMESTER:
HALÁSZ:
KARMESTER:
HALÁSZ:
KARMESTER:
HALÁSZ:

(majdnem egyszerre a halásszal) Maestro, egy rövid interjút!
Indul a hajó, hagyjanak.
Megálljon! Legalább nézze meg!
Mit?
Mit, mit. Az el nem mondhatót. Vagyishát … ha nem
akarja…
Na mi az ott, hát mondja gyorsan.
E ládában egy nagy titok van.
Sok titkot láttam életemben.
Volt, amelyikről hallgattam mélyen.
S volt, amelyikről énekeltem.
Hát akkor mostan ide nézzen.

44

tiszatáj

Felemeli a láda fedelét. A karmester lehajol, majd hátratántorodik.
KARMESTER:
HALÁSZ:
KARMESTER:
HALÁSZ:
KARMESTER:
HALÁSZ:
KARMESTER:
HALÁSZ:
KARMESTER:

És ez valódi?
Most éppen alszik. Persze, hogy valódi.
És vajon tud-e énekelni?
Mint minden szirén. Hogyne tudna.
De nincsen szárnya, madár-lába!
Ez sellő-szirén. Nem madárka.
S az ára mennyi? Hogy az ára?
Ötven arany a szirén ára.
Haha! Ötven! hogy mit nem hallok.
Meg nem is igazi szirén, hanem sellő.
HALÁSZ:
Ez az általános műveletlenség miatt van, uram.
KARMESTER: Hogyhogy?
HALÁSZ:
Manapság a sellőkről azt hiszik, hogy szirének.
KARMESTER: És?
És akkor a sellők, mit tehettek egyebet, megtanultak
HALÁSZ:
énekelni a szirénektől. De a szirének képesek átváltozni is hableánnyá.

Megszólal a hajókürt. A karmester megindul. Néhány lépés után megtorpan, visszafordul. Kapkod, nem tudja eldönteni, mit tegyen. A halász odalép hozzá. Pantomim: vitatkoznak, hadonásznak, a karmester az óráját nézi, majd egymás tenyerébe csapnak. A karmester tárcáját és összes zsebét kiüríti, látható, hogy az utolsó
pénzét is odaadta. Átveszi a hordártól a bőröndöket, a hordár és a halász fölemelik
a ládát és utánaviszik. Néhány lépés után a BESZÁLLÁS feliratú tábla. Hajótülök.
A karmester fölvágtat a hajóhídra. Matrózok veszik át a ládát. Kavarodás, majd
sötétség. A magasban, a hajó korlátjánál megjelenik a karmester. Homlokát törli.
Tekintete alighanem a halászt keresi, mintha még kérdeznivalója lenne tőle. A hajó
megindul. Függönyzene.
II. kép
A KARMESTER KAJÜTJE
A láda nyitva, voltaképpen egy nagy fakád. A szirén benne ül, időnként pancsol,
hanyatt fekszik a vízben, a haját igazgatja. A karmester ingujjban.
KARMESTER: Hát énekelj már, hallod-e.
hallgat
SZIRÉN:
KARMESTER: Mért nem énekelsz?

2000. július

45

SZIRÉN:
hallgat
KARMESTER: Néma vagy?
Egy néma szirént sóztak rám ötven aranyért? Egy fillérem sem maradt. Énekelj, az istenfádat! Aáá-ááá…
lááá…
A karmester egész közel hajol a szirénhez, mintegy mutatva neki, hogyan kell énekelni. (A helyzet kissé a „szájat kitátani” fogorvosi jelenethez is hasonlíthat.) Felfelugrál, visszatér, s közben a legfantasztikusabb dallamkeverékekkel próbálkozik,
mintegy előénekelve, hátha valamelyikbe belekapcsolódik a szirén.
KARMESTER: Hej, Jancsika, Jancsika… ez én vagyok… beszélni sem
tudsz? énekelj már… (Pl.: az Öröm-ódát énekli, amely
az egyik sor végén átcsap a Für Elise dallamába, lálázva
vagy szolmizálva. Közben:) Na? Ez sem tetszik? The
Rain In Spain… Schubert… Isten, áldd meg a magyart.
Szépasszonynak kurizálok. (Vagy bármi más.) Ez meg
Hoffmanntól Undine, a sellő. Mit szólsz hozzá? – Ez
meg a Carmen. – Ez Selmeczi, hallgasd csak: Mexikóban, egy szállodában… – Orbán Györgyhöz mit
szólsz? Ezt pedig én magam írtam, ez sem tetszik?
A karmester egy székre rogyva, két kezével a fejét masszírozza vagy a haját tépi.
KARMESTER: Van neked lelked?
III. kép
A FEDÉLZETEN
A karmester a fedélzeten. Sztároknak kijáró hódolat. Napozószékek, asztalok, pincérek.
Csevegés-foszlányok.
1. UTAS:
3. UTAS:
4. UTAS:
2. UTAS:
DIÁKLÁNY:

… az élet nagyon jót tesz az egészségnek…
… de a kórház különösen megviseli az embert…
… hát az biztos, hogy nem beteg embernek való…
… levágtam a körmüket, hogy jobban férjünk a lakásban…
Mester, egy autogramot.

A karmester szórakozottan ráírja nevét a damaszt szalvétára és átadja a lánynak.

46

tiszatáj

1. UTAS:

… hát ennyit a tervgazdálkodás átalakításáról rablógazdálkodássá…
Egy koktélt, maestro?
PINCÉR:
FIATALEMBER: Megengedi, hogy Önnel együtt fényképezzenek le?
A fotó elkészül. Nők csicseregnek, hódolatteljes pillantások, mosolyfürdő.
UTAS:
KARMESTER:
UTAS:
KARMESTER:

… és ha nem titok, hova utazik most, Mester?
(szórakozottan): Haza Kolozsvárra …
Hova?
El, Transzilvániába (magának:)
… hiába, mindhiába …
… vers la Transylvanie…
je suis transylvain…
mais ça c'est tout en vain…

Kapitány megjelenik.
Míg minden egyes utas európai szabvány szerint öltözködik, a kapitánynak és matrózainak megjelenése – teljesen anakronisztikusan – akár a görög vázák világát is
idézheti.
UTAS:
KAPITÁNY:

Mi újság Ithakában, kapitány úr?
Hölgyeim és Uraim, kérem, emeljék poharukat korunk egyik művészóriásának, Richmann Jánosnak az
egészségére!
KARMESTER: (meglepődve): Ön…
Taps koccintás, éljenzés.
KARMESTER: Köszönöm, köszönöm… (mintegy magának:) a valódi
nevem nem is Richmann… talált gyerek voltam, és
Virág János néven anyakönyveztek… még jó, hogy
nem Kukorica Jánosként …
A kép közben elsötétült, a mondat egy része sötétben hangzik el, a folytatása már
a következő színben:
IV. kép
A KARMESTER KAJÜTJE
KARMESTER: … aztán öt éves koromban Richmannék örökbefogadtak. Kérsz valamit enni? Hoztam neked egy kis fekete
kaviárt. Úgy hallottam, a szirének ezt szeretik a legjobban.

2000. július

47

SZIRÉN:
hallgat
KARMESTER: … mit hozzak neked? halat? hogyan szereted? nyersen? főve? esetleg innál valamit?
SZIRÉN:
hallgat
KARMESTER: (miközben lefekvéshez készülődik) …volt egy fenyőerdőnk az udvaron … tudod, mi az a fenyő?
hallgat
SZIRÉN:
KARMESTER: … aztán megtanultam csellózni… a művelődési ház
fiúvécéjében gyakoroltam, éjszaka, mert csak úgy volt
megoldható… nappal a vágóhídon dolgoztam…
SZIRÉN:
hallgat
KARMESTER: … azután a nyolcadik emeletre költöztünk… a szomszédaink lótolvajok voltak… néha felhoztak egy-egy
tüdővészes lovat a nyolcadikra, levágták, megsütötték
és megették… tényleg, kérsz valamit enni?
SZIRÉN:
hallgat
KARMESTER: És téged hogy hívnak?
SZIRÉN:
hallgat
A karmester közben már lefeküdt.
KARMESTER: Igaz, hogy a sellők reménytelenül rosszul főznek?
hallgat
SZIRÉN:
KARMESTER: Hát akkor … jó éjszakát.
A karmester kimerülten, arccal a közönség felé, alszik.
Egyszercsak megszólal a szirén:
foszlányok, szó és dallamtöredékek, félig dúdolva, szűrve, mintha csak magának
énekelne.
SZIRÉN:

… avagy a tenger széle
te vagy a tengerparti szél
s a víz alatti kőfalak
között egy utca-féle …
az ujj
a szó
a víz
a kéz
elfelejt
s újra fölidéz
így élsz, és rád van írva:

48

KARMESTER:
SZIRÉN:
KARMESTER:
SZIRÉN:
KARMESTER:
SZIRÉN:
KARMESTER:
SZIRÉN:
KARMESTER:

tiszatáj
tu es la mer
l'amour
(közben felébredt, de nem mer mozdulni. Nyitott szemmel hallgatja a szirént.)
énekelget
(nem bírja tovább, hirtelen felül)
elhallgat
Még!
hallgat
Még! Kérlek! Nagyon kérlek! Még!
hallgat
Még!
Időmúlás-zene
V. kép
A FEDÉLZETEN

Terített asztalok. Utasok, pincérek, matrózok, kapitány. Ebéd. A karmester a pulthoz közeli asztalnál. Matrózsapkája felfele fordítva, melléje téve az asztalra. A sapkán hanyagul átvetve az asztalkendő.
KAPITÁNY:
2. UTAS:
KAPITÁNY:
2. UTAS:
3. UTAS:
KAPITÁNY:
3. UTAS:
2. UTAS:
4. UTAS:
KAPITÁNY:
PINCÉR:
4. UTAS:
KAPITÁNY:

Figyeld csak!
Igen!
Láttad?
Láttam!
Mi történt?
Lopkodja a kaviárt!
Kicsoda?
A karmester!
Az lehetetlen!
Pincér, nem hiányzik valami a pultról?
Lássuk… de igen, most látom, hogy három doboz
perzsiai kaviár …
Hogyhogy hiányzik?
Karmester úr!

A karmester feláll és menekülésszerűen távozik. Súgás-búgás, nevetés, összekacsintás, kurjongatás.

2000. július

49
VI. kép
A KARMESTER KAJÜTJE

KARMESTER: Itt van… hoztam neked még kaviárt… egyél.
KARMESTER: … az volt gyötrelmes ott mifelénk… hogyan is mondjam, hogy megértsd … tudod, abban az országban akkor is kötelező volt megjelenni az életmentő műtéten,
ha semmi baja nem volt az embernek… Nézd csak,
ezt a tükröt neked adom… az igaz-e, hogy nagyon szerettek fésülködni? Tessék, hoztam egy fésűt is…
SZIRÉN:
hallgat
KARMESTER: (dúdol): Fülemülém a Place Pigalle-on,
én kis pacsirtám, Nachtigallom.
(Oh, ma petite sur la Place Pigalle
Ach, meine kleine Nachtigall)
Éjszakazene. A karmester alszik. A szirén énekelni kezd. A karmester felébred, de
alvást színlel.
SZIRÉN:

… tündöklő és világos város
amelyben kalapok és hintók
és korallok és rozmaringok
ahol a tengeri csillag is az éjben
terád vár odalenn a mélyben
hol rálelsz arra, ki tereád vár
a víz alatt virágzó fáknál …
KARMESTER: (felugrik és a szirén nyakába borul. Eufóriában:) Hát
megértem ezt is! Hát ilyen is van!
Mért nem magnetofon az Úristen!
S mért nem magnószalag az életem,
hogy lejátszható legyen újra! és ismét!
és akárhányszor! Isten! Mért nem játszol le újra engem!
Időmúlás-zene
VII. kép
A FEDÉLZETEN

Két-három nappal később. Hajnalodik. Felháborodott utasok gyülekeznek házikabátban, pongyolában, hálóköntösben a karmester kabinja előtt. Lincs-hangulat.

50

tiszatáj

Utasok kórusa: Quoi, … quoi?
Was, was?
Sto, sto?
Quoi, quoi?
What, what?
1. UTAS:
… hogy ez a rettentő ricsaj …
… ez a pokoli kornyikálás …
2. UTAS:
… ajajaj…
3. UTAS:
4. UTAS:
… ki gajdol itten éjszakánként…
Hiszen éppen hogy ez a baj …
2. UTAS:
Állítólag egy szirént tart a szobájában …
1. UTAS:
2. UTAS:
Az micsoda?
Egy mélytengeri állat. Csak igazgyöngyöt eszik.
3. UTAS:
Tényleg?
4. UTAS:
3. UTAS:
Igen. Tudok valakit, akinek egy ilyen szirény főfalta
a teljes gyöngysorát.
4. UTAS:
Igazán?
Igen. A láncot is úgy kellett kihúzni a szájából. A gyön3. UTAS:
gyöket meg má' mind elropogtatta.
Mit csinált?
4. UTAS:
Elropizta a gyöngyöket.
3. UTAS:
Le a szirénekkel!
1. UTAS:
4. UTAS:
Le a karmesterrel!
Elég volt az éjszakai ricsajból!
1. UTAS:
Le a karmesterekkel!
2. UTAS:
Intermezzo
IDŐMÚLÁS:
átvezet a nappalok és éjszakák váltakozásán,
át a 7. napig.
Esetleg ezalatt:
a karmester hangja a sötétben.
KARMESTER: Sziszi, a királyné, érdekes verseket írt, tudtad? Például
mikor az unokatestvére, II Lajos, …tudod, belefulladt
a Csele patakba… akarom mondani a Starnbergi tóba…

2000. július

51
akkor írta azt… Mészöly Dezső fordította, ismered?
Azt hogy
Angolna sima teste
Simul szivemre már.
Ollóz, sarkam keresve
egy bíboros-homár.
Meduzák rám tapadnak,
Szívják karom, nyakam,
Nagy és apró halaknak
Csapatja megrohan,
Tíz ujjamat belepte
Pióca-hadsereg.
Két üveges szemembe
nagy tőkehal mered.
VIII. kép
A FEDÉLZETEN

Ugyanaz a helyzet, mint a VII. képben, csak néhány nappal később. A felháborodott utasok és a kapitány.
1. UTAS:
2. UTAS:
KAPITÁNY:
1. UTAS:
KAPITÁNY:

Kapitány úr, türelmünk végére értünk.
Ez így nem mehet tovább.
Hölgyeim, uraim – a helyzetet megoldjuk.
Most rögtön.
Most rögtön.

A kapitány bekopog a karmesterhez. Semmi válasz. Elmosódottan a szirén éneke.
Néhány utas a fejét fogja, mások betapasztják a fülüket.
3. UTAS:
1. UTAS:

Úgy hallom, hogy zenék vannak a fülemben.
Na, mi lesz?

A kapitány az ajtón dörömböl. Néhány utas rugdosni kezdi az ajtót.
KARMESTER: (megjelenik borostásan, gyűrötten, teljesen lepusztulva)
Mi az? Mit jelentsen ez az éjszaka közepén?
1. UTAS:
Hallottak már egy ilyet? Még hogy ő… még hogy későre jár…
KAPITÁNY:
Karmester úr! Fel kell szólítanom: ígérje meg, hogy
ezentúl semmilyen módon nem fogja zavarni utasaink
pihenését.

52

tiszatáj

KARMESTER: Miért, mi zavarja őket?
KAPITÁNY:
Khm… hát az a… hogy nevezzem… hangzavar, ami az
ön kabinjából… vagyis az a hangoskodás… szóval a ricsaj …
KARMESTER: Tudja Ön, mit beszél? Tisztában van vele?
Mivel?
KAPITÁNY:
KARMESTER: Önök abban a példátlan szerencsében részesülnek,
hogy egy igazi szirént hallhatnak énekelni.
6. UTAS:
Mi az, hogy ipari szirén?
KARMESTER: Nem hallja? Sziréndalt! Tudja mi az?
KAPITÁNY:
Nem érdekel. Szirén, nem szirén – legyen csend a hajón.
KARMESTER: Dehiszen ez a… gondolom, nem vonja kétségbe, hogy
értek a zenéhez, nem? S ha én azt mondom, hogy…
KARMESTER: Én nem kívánok vitatkozni önnel. Csak arra kérem,
vegye figyelembe az utasok nyugalmát.
KARMESTER: A lelkinyugalmukat?
KAPITÁNY:
Tessék?
KARMESTER: A lelkiismeretükről kérdezem Önöket…
Karmester úr! Ha nem hallgattatja el a szirénjét vagy
KAPITÁNY:
akármijét, mi leszünk kénytelenek megszabadítani
tőle a hajót!
KARMESTER: Azt már nem! Ha egy ujjal is hozzá mer nyúlni bárki,
azt én…
Karmester úr! Betelt a pohár! Ez ultimátum!
KAPITÁNY:
KARMESTER: Miért nem öntenek viaszt a fülükbe?
Hogyan?
KAPITÁNY:
KARMESTER: Nincs viasz a hajón?
A szirén nem maradhat itt.
KAPITÁNY:
KARMESTER: A szirén velem van.
Akkor együtt tesszük ki magukat.
KAPITÁNY:
KARMESTER: Hová?
Egy csónakba.
KAPITÁNY:
KARMESTER: … Hová??
Vagy a legelső zátonyra.
KAPITÁNY:
KARMESTER: Kapitány úr! Ön egy ripők!
És mikor fogunk odaérni?
1. UTAS:

2000. július

53

KAPITÁNY:
Holnap egy lakatlan sziget mellett fogunk elhaladni.
KARMESTER: S volna szívük kitenni minket?
Mért olyan fontos magának az a szirén?
KAPITÁNY:
Időmúlás-zene
IX. kép
A KARMESTER KAJÜTJE
A szirén minden eddiginél szebben énekel.
A karmester a faláda mellett térdel és megsemmisülve, áhítatosan öleli a szirént.
SZIRÉN:

KARMESTER:
SZIRÉN:
KARMESTER:
SZIRÉN:
KARMESTER:
SZIRÉN:
KARMESTER:
SZIRÉN:
KARMESTER:
SZIKÉN:
KARMESTER:
SZIRÉN:
KARMESTER:
SZIRÉN:
KARMESTER:

(egy dal közepén):
… csak néha egy-egy gyöngyhalász,
egy zarándok, egy tengerész,
kit elgyötört a sárgaláz,
csak néha egy-egy bennszülött,
akit az árapály, a víz
elvisz, majd újból visszalök…
Még, még! Még énekelj nekem! (köhög, szívtájékát dörzsöli)
hallgat
Mondd, hogy hívnak téged?
hallgat
Nem mintha a név egyéb lenne, mint a valóság árnyékát megvilágító kis fényfolt… én sem tudom a nevem, csak azt, hogy hogy hívnak.
hallgat
Nem a neved kérdem. Nem azt, hogy ki vagy. Hanem, hogy hogyan hívnak!
Szabó Szirénnek.
Milyen szép neved van.
Úgy találod?
Nagyon is. Mondd…
Igen?…
(egyre jobban köhögve) Volt valami közted és a között
a halász között?
hallgat
Akitől megvettelek.

54

tiszatáj

SZIRÉN:
hallgat
KARMESTER: (motyogva, dúdolva)
Milyen mély is a víz országa…
agyő, agyő!
vagy én… vagy ő…
SZIRÉN:
Mi bánt, kedvesem?
KARMESTER: Csak a szívizom…
vagy a víziszony?
vagy egy búcsúzó,
végső búcsúszó…
Gyöngyhalász, szigony és tintahalak…
SZIRÉN:
… kés, gyöngyszemek, fogsor,
a tengerben ordít a megsebzett tintahal,
egykori kalapomban,
a kés csupa vér és a gyöngy csupa tinta.
Kapitány, matrózok, utasok betörnek a kabinba, hangzavar, lökdösődés.
KAPITÁNY:

KAPITÁNY:

Fogjátok meg! Azt is! Úgy! Hé, te! Rajta! Most! Kifelé!
*
(miután egyedül maradt)
… csak a féltékenység.
Arc a sötétben.
Téged néz folyton.
És krétafehér.
Gyöngyhalász, szigony és tintahalak.
X. kép

a. variáns: leeresztik a hajóhidat, a matrózok partra teszik a karmestert meg
a ládát. A csomagokat kihajítják a partra, felhúzzák a hajóhidat. Hajókürt.
b. variáns: nagy mentőcsónakba ültetik a karmestert, mellé a ládát, bedobálják
a csomagokat és leeresztik a vízre a csónakot. Hajókürt.
Közben az előtérben két utas kommentálja a történteket.

2000. július

55

EGYIK UTAS: Sötét história…
MÁSIK UTAS: Tény és való…
EGYIK UTAS: Azt mondják, a szirén a kapitány szeretője volt,… mielőtt megvette a halász… vagy kártyán nyerte tőle…
MÁSIK UTAS: Tényleg?
EGYIK UTAS: Ki tudja, hogy volt…
A hajó eltűnik.
SZIRÉN:
(behunyt szemmel) Elment a hajó?
KARMESTER: Nem tudom. Mindenesetre egyre kisebb és kisebb
lett. Hogy érzed magad?
Jól.
SZIRÉN:
KARMESTER: Én is.
Csönd.
KARMESTER: Úgy láttam, mintha az árbochoz kötözték volna.
SZIRÉN:
Kit?
KARMESTER: A kapitányt. Lehet, hogy lázadás tört ki a hajón?
Vagy ő kötöztette oda magát?
Időmúlás-zene (ha kell), majd:
XI. kép
a. a karmester a parton, a szirén a vízben
vagy
b. a karmester a csónakban, a szirén a vízben
A szirén a karmester fejét fogja. A láda a vízen úszik.
SZIRÉN:

… a polipok s a törperákok,
a díszes tengeri virágok,
és odalent a víz alatt
laknak a hősies halak.
S van ott a víz alatt egy város
melynek kapuja kilenc záros
és oda várnak téged éppen,
épp oda várnak, Virág János,
van ott a városban egy templom

56

tiszatáj
s mint társukat az erdő szélén
várják az összeesküvők
ott vár a víz alatti násznép,
ott vár téged az esküvőd.

A karmester közben meghalt. A szirén lezárja a szemét és gyertyát gyújt a halott
fejénél. (Vagy a vízhez vonszolja, amennyiben a jelenetre a parton kerül sor.
A másik változat: a csónakból behúzza a vízbe; ezesetben, egy kenyérbe illesztett
gyertyát gyújt meg és a vízre helyei a kenyeret.)
Függöny
INTERMEZZO
Egy zenész, a zenekari árok vagy színpad szélére ülve, a közönséghez.
ZENÉSZ:

Nem tud aludni, hangokat hall,
virraszt a halász és megbolondul.
Borába viaszt öntöget,
és vadrózsákat szór bele,
s tintában ázó gyöngyöket.
De csitt. Épp jő a halász
és elmondja ő az epilógust.

Epilógus
HALÁSZ:

A túlsó parton a halál
Fölteszi fekete szemüregét.
Lélekvezető, lélekvesztő.
Mindenkinek megvan a túlsó partja.
Én vagyok Apollón Psychopompos,
a Lélekvezető.
Mert lám,
a történet lényege ez volt.
L'âme, l'âme.
A lélek.

A háttérben a hajó árnyképe jelenik meg, fedélzetén az utasok és tengerészek mozdulatlan tablójával.

2000. július

57

A Szirént olvasom
Végtelen sok interpretációra ad alkalmat. Ez már egy minősítés: a sokrétűség! Lehet, hogy jobban tetszik nekem, mint amennyire értem. Ám az, hogy tetszik, hogy elfogadom, mélyebb és megbízhatóbb forrásból fakad, mint az értelmi, esztétikai
stb. elemzések lennének.
Az ember hajlik arra, hagy azt fogadja el hitelesnek, amit saját asszociációival azonosít, amit felismer. Jellemző erre: még mielőtt elhangzik az Ithaka szó a III. képben,
már jóval előtte azonosítom a karmestert Odüsszeusszal, sőt Ulyssesszel, Leopold
Blummal – és íme kiderül, hogy a karmester neve Virág.
Az ítész-sablon erre ilyen szavakat használ: hatás, sőt átvétel, vagy reminiszcencia.
Holott másról van szó. A nagy Írásokban (nem elírás az Í!), Gilgamestől, a Ramayanatól, akár az Testamentumtól kezdve mindig ugyanarról van szó: a lélek archetípusairól, annak metamorfózisairól a különböző korok nyelvében. És csak az a maradandó,
ez az örök egyetlen téma (témánk), ami össze is köti őket – meg bennünket.
Hirtelen két remek momentumot emelnék ki. A karmesterben, annak ellenére,
hogy „sok titkot látott” s énekelt is róluk, csak akkor ébred fel igazán a szirén, a lélek
éneke, amikor elalszik. A lélek ébersége, valós természete, érzékenysége a nappali tudat uralkodása alatt alszik. „Elfelejt, s újra felidéz.” És milyen otthonos s egyúttal elbűvölő, hogy a szirént Szabó Szirénnek hívják. Lehetne ennél általánosabb, mondhatnók közönségesebb név? Igen: Szabó Sára, Ilona, akár Biri – a felébredt anima megszólalása mind Szirén-ének, mind valódi lényünk éneke – mindnyájunkban. A fentivel
meghittségben és valódiságában rokon a következő is: „Hova utazik most mester?”
„Haza Kolozsvárra.” Ez a hiteles meg- és átélés mértéke. A magyar irodalomból meglehetősen hiányzik a konkrét földi hely spirituálissá emelése. Vagy a mesében, jobb
esetben a mítoszban jár, de legtöbbször az „objektív” nehézkedései erő a földhöz ragasztja, A mitikusra legszebb példa Buda halála meg a Toldi. Krúdyban van valami mitikus, de ködmítosz, ami pontosan azon a határon ereszkedik le, ahol a melankólia
ködfátyola a már-már felhangzó szirénéneket hallgatásba foszlatja. Igenis, Kolozsvár és
Torda és Nagyfalu és Kisfalu – valamennyi felett ugyanaz az égbolt és ezért valamenynyiből vezet egy sugár a centrumhoz – ezt kell vállalni, így vállalom önmagamat. Van
ennek neve is: hűség.
Van valami, amit nem értek. Miért „Apollón Psychopompos?” miért nem Hermész? Persze, úgy is lehetne értelmezni, hogy Apollón a lant mestere a zenével, az
énekkel köti össze és vezeti a földi halandót égi halhatatlanságba. De ez a Halász-Kapitány éppen nem nap-természetű. Ha meggondolom, nem is igen Hermész. Igaz, hogy
a gyöngyöt kihalássza, de aztán tintába mártja és a borba (= az eszenciába) védekezésül
„viaszt öntöget”. Kapitány? Imbolygó kapitány, aki ugyan tudja, hogy „mindenkinek
megvan a (maga) túlsó partja” – ám ez, valamennyiünk számára, „az örök ismeretlen”.
Egyébként ezt az örök ismeretlent mondja ki a hajó és utasainak árnyképe is.
Tehát nem is Hermész, nem lélekvezető, hanem az ősi hajós: Kharon. Kharon,
akinek lénye, feladata (mibennünk) átvinni bennünket a túlpartra – a sors-kárhozott,
a megválthatatlan, bolyong egyik parttól a másikig anélkül, hogy neki megadatna a kikötés nyugalma.

58

tiszatáj

Másnap. Újra olvasva a dráma sok rétege egyszeribe közös nevezőt kap. Most inkább az a különös, miért tűnt kétségesnek a halász-kapitány Psychopompos volta, miért estem bele a klasszikus dráma évezredek formálta kelepcéjébe, amely a bennünk
végbemenő összeütközéseket, küzdelmeket különböző megszemélyesítőkre (szerepekre) bízza? Egyúttal világossá vált a modern dráma ritkán bevallott, annál nyilvánvalóbb válsága – szinte lehetetlensége.
Miközben az apokaliptikus sodrás (korunk euphémizmusával a „gyorsuló idő”),
másképp a démonikus történet a sokaságot a külső sötétség örvényébe kergeti, halász
és kapitány, zenekar és karmester, a külvilági fedélzet és a benső kajüt egymásba hempereg és fülsiketítő berregésben a szirénének szirénasikollyá torzul.
A hánykódó hajó utasa hol gyöngyhalász, hol kapitány, hol egész zenekar, hol
karmester, vagy talán mindezeknek árnya. Bizonyos csak az, hogy valamennyi a túlról érkező Psychopomposra vár, aki oda vezetné a nyugalom kikötőjébe. A túlsó part
felbukkan, lemerül, távolodik, Psychopompos sehol és partnélküli időtenger dobálja
a bolyongókat akár Gracchust, a vadászt, akinek nem adatik meg az örökkévalóság kikötője. Ilyen elveszettek vagyunk, ilyen elhagyatottak – egészen addig…
Egészen addig, míg meg nem rendít az árnyakat, maszkot, szerepet eltörlő egyetlen
tudás: nincs halász, nincs kapitány, nincs kórus, és nincs karmester, sem ideát, sem
túlpart, ahonnan értünk jönne és tehetetlenségünkből kiemelne a Megmentő – van
bennünk egy alvó ének és felébredve ez az ének mi magunk vagyunk és felhangozva
ő ismeri az utat, ismeri, mert hazatalált, önmagunk Psychopomposa – elhagyatott voltunkban ilyen hatalmasok vagyunk – otthon.
Budapest, 1995. október 27.

Kemény Katalin

TANULMÁNY
POSZLER GYÖRGY

Az Önértékelés Válaszútjai
TRIANON ÉS IRODALOMTÖRTÉNET-ÍRÁS*
„Az irodalom fogalma tehát relatív: mást jelent a XVIII. század végén, mint a XIX.
század közepén… Jogos és tanulságos az irodalom történetének bármely szempontból
való áttekintése… de a magyar irodalomtörténet, mely az irodalom egészét öleli fel,
csak egyféle lehet… Nem indul ki egy előre megállapított s csak a mai felfogást tükröző meghatározásból, hanem a történeti valósághoz híven, a legtürelmesebb elfogulatlansággal bontakoztatja ki az irodalom egyre tisztább s határozottabb képét az eredet
ködös zűrzavarából.” (Horváth János)
„Irodalmunk európai: első királyaink óta teljes akarattal és tudatossággal csatlakozott kultúránk a Nyugathoz, a Kereszténységhez: és régi pogány kincseit nemcsak
kihalni engedte, hanem úgyszólván készakarva irtotta ki, hogy a nyugati kultúra évezredes törzsébe ojtva, egészen új életet kezdhessen… A magyar irodalom ebbe a hagyományba kapcsolódik… ez a vér, ez a nedv hatja át azóta állandóan és minden ízében, és története része az európai nagy hagyomány történetének… S azóta a magyar
lélek együtt érez és él, szenved, vonaglik a Nyugat lelkével” (Babits Mihály)
„Az a korlátoltság, mit Berzsenyinél – különösen prózai műveiben és leveleiben –
sokszor észreveszünk, innen van. Kölcsey kritikája után felpanaszolja Kazinczynak,
hogy a támadást sok helyén még nem is érti. Ezt a nagy művészzsenit is körülzárta
keleten lakó faja fátuma…Vajon lesz-é egyetemes értelme valaha annak a kultúrának,
melynek ennyi nagy tragikus hőse van? Kitörölhet-é a jövő ennyi mártír életet az ember elvégzett munkájából? Forr a világ bús tengere, ó magyar!” (Szabó Dezső)
Három jelzés irodalmunk értelmezési lehetőségeiről. ’8-ból, ’13-ból és ’12-ből. Tehát néhány évvel a ’18–19-es kataklizma és Trianon előtt. Az első szigorúan szaktudományos gondolatmenetben fogant, a másik kettő művészi irodalomtörténeti esszében.
A szigorúan szaktudományos gondolatmenet önelvű, belső irodalmi szempontokat
keres az irodalmi fejlődés rajzához. A két művészi irodalomtörténeti esszé nem önelvű, külső nemzeti-művelődéstörténeti szempontokat keres az irodalmi fejlődés rajzához. De ellentétes irányban keresi. Az egyik közös európai-keresztény vonásokat,
a másik eltérő faji-nemzeti vonásokat keres. A szigorú szaktudományban fogalmakról
van szó, amelyekkel a nemzeti irodalom története megírható. A művészi esszékben
szempontokról van szó, amelyekkel a nemzeti-irodalmi sorsvizsgálat elvégezhető.
Azaz adottak az irodalomra vonatkozó szaktudomány belső és az irodalommal
példálódzó sorsvizsgálat külső, egymástól élesen eltérő szempontjai és lehetőségei.
E szempontok és lehetőségek kapnak erőteljesebb hangsúlyokat a történelmi fordulat
után. A háború elvesztésének, a polgári forradalom bukásának, az álforradalmi vörös
és az ellenforradalmi fehér terror rossz akciójának és reakciójának, az ország feldarabo*

Az MTA I. Osztályának 2000. V. 11-én rendezett ülésszakán elhangzott előadás változatlan
szövege.

60

tiszatáj

lásának, Trianonnak árnyékában. E históriai és pszichológiai mélyponton. Amelynek
következtében a köztudat és közérzet nem egyszerűen a félnagyhatalmi lét illúziójából
az egész kisországi lét illúziótlanságába zuhant. Hanem el kellett viselnie az illúzióból
illúziótlanságba váltást kísérő indulati hullámokat is.
E helyzet hozta magával, hogy a szellemi élet különböző pontjain előtérbe került
a kérdés: mi történt, hogyan történt és miként történhetett. Amely kérdéssor nemcsak
a társadalmi és történeti helyzetfelmérés, hanem a szellemi és erkölcsi önértelmezés
kínzó igényét is jelentette. Ám e kérdés már nem Babits korábbi kérdése. Amiből
esszéremeke, A veszedelmes világnézet született. Hogy miként történhetett a háború, az
ész gyalázata? Hanem az utolsó évek későbbi kérdése. Hogyan történhetett a háború
következményrendszere, a nemzet megtörettetése? Mi vezethetett a bukáshoz? A kérdésre három fontos művészi és elméleti válasz is érkezett. Történelmi, társadalmi,
erkölcsi, szellemi, irodalmi földcsuszamlásról és működészavarról tanúskodván. Szabó
Dezső: Az elsodort falu – ’19-ből. Szekfű Gyula: Három nemzedék – ’20-ból. Horváth
János: Aranytól Adyig – ’21-ből. A romantikus-patetikus irányregény az értelmiségifélértelmiségi ifjúság érzelem- és indulatvilágát, a megrendült-felkavaró történelmi
nagyesszé a meditatív hajlamú humánértelmiség eszmény- és gondolatvilágát-, a komoran töprengő irodalomtörténeti nagyértekezés az eligazítást kereső szakértelmiség
ízlésvilágát és tudásanyagát szólítja meg. Mindhárom írás – Szekfű könyvének alcíme
utal is rá – a hanyatlás folyamatát ábrázolja. Történelmi, társadalmi, erkölcsi, szellemi,
irodalmi eszmény- és értékvesztést. Mindhárom írásban – bár nem egyforma hangsúlylyal és színezettel – fontos mozzanat az asszimiláció és jelképes figura Ady Endre.
Szabó Dezső romantikus-patetikus irányregényében a magyar arisztokrata és asszimiláns nagypolgár világának teljes bukása. A történelmi sors szálai tősgyökeresek és
nem tősgyökeresek, asszimilálók és nem asszimilálódók párharcában szövődnek. Legfeljebb a falusi középbirtokos nemes (valódi Jókaihős-reinkarnáció) és az egészséges parasztlány házassága ígérheti egy az eredendő természetnek megfelelőbb jövő lehetőségét. E dilemmában példázza a naiv Ady-allegória a legjobb faji erők elbukásának tragédiáját.
Szekfű Gyula megrendült-felkavaró történelmi nagyesszéje a liberalizmus három
nemzedékének krónikája. Hanyatló kor – Széchenyi konzervatív reformprogramja és
a ’18-as radikalizmus nemzeti katasztrófája között. Doktrinérrá vált liberalizmus és
színvonalát veszített konzervativizmus kiúttalan harcába robban be az asszimiláció
első, szerves, megroppanást nem hozó és második, szervetlen, megroppanást hozó
hulláma. A folyamat végén Tisza és Ady, a visszatérés lehetőségét és lehetetlenségét
jelképező tragikus figurák.
Horváth János komoran töprengő irodalomtörténeti nagyértekezésében a PetőfiArany, de főleg Arany fémjelezte nemzeti klasszicizmus normát jelentő művészi, ízlésbeli, erkölcsi, jellembeli tradíciójának elvesztése. A folyamat közepén asszimilációval súlyosbított nemzedékváltás. Az elemzett periódus elején Arany, a végén Ady
egymással lehetőségben egyenlő, megvalósulásban nem egyenlő alakja. Amennyiben
Arany megteremtette, Ady elveszítette a klasszika azonos szinten való folytatásának
lehetőségét.
E kérdések és válaszok hozzák létre a Trianon utáni, a két háború közötti kor irodalomértelmezésében a jól észrevehető eltolódást. Ez eltolódás egyszerre tartalmi és
műfaji változás. Tartalmilag megmarad ugyan az irodalomtörténet-írás önelvű, szaktudományos fejlődése. De megjelenik mellette egy a mi történt, hogyan történt, mi-

2000. július

61

ként történhetett kérdéseire válaszolni kívánó populáris irodalomtörténet-írás. Műfajilag pedig az önelvű szaktudomány értekezésformája mellett érvényesül a populáris
irodalomtörténet-írás jobb esetben esszé-, rosszabb esetben publicisztika-formája. Ez
utóbbi populáris esszéisztikában és publicisztikában kerül előtérbe az irodalomban
megjelenő nemzeti jellemnek, azaz a nemzetkarakterológiának és az irodalomban
kibontakozó nemzeti sorsnak, azaz sorsvizsgálatnak a kérdéses elméleti tendenciája.
Így válik a kor irodalomértelmezésében két vonulat dominánssá. Az első a főként
Horváth János életművében és a magyar szellemtörténeti iskolában kibontakozó,
önelvűségre törekvő tudományosság. A másodiknak két változata is van. Az egyik
a Babits Mihály vonzásában (Babits-iskolának nevezném) és később az úgynevezett urbánus táborban kibontakozó, a magyar és európai fejlődés egységét kutató esszéisztika
és publicisztika. A másik a Szabó Dezső vonzásában (Szabó-iskolának nevezném) és
később az úgynevezett népi táborban kibontakozó, a magyar fejlődés különállását
vizsgáló esszéisztika és publicisztika. E két utóbbiban – természetesen – a hazai polgárosodásnak és e polgárosodás minőségének a megítélése megkerülhetetlen. Essék néhány szó e két vonulatról. Megjegyezni kívánom azonban, hogy gondolatmenetemben
szigorúan a kérdéses szövegekre támaszkodom. És minden aktuális, különösképpen
politikai allúzió határozott elkerülésére törekszem.
Az önelvűségre törekvő tudományosság az első lépcsőben főként Horváth János
munkásságát jelenti. Nagystílű, a pozitivizmus hagyományát és a szellemtörténet hozamát is beépítő nemesen konzervatív szintézis. Egyfelől az irodalmi fejlődés állandójára, írók és olvasók művek által közvetített viszonyára-, másfelől az irodalmi fejlődés
változójára, az ebben kialakuló lelki azonosságra, ízlésre épül. A változó és állandó
elemek összege a legmagasabb fogalom, a korszakolás alapját is képező irodalmi önreflexió, az irodalmi tudat. E fogalomrendszerre épül a teljes fejlődést áttekintő vázlatokból, nagy korszak-összefoglalásokból, részmonográfiákból és részmonográfia értékű
egyetemi kollégiumokból összeálló, mindenkitől ismert szintézis. A homályos kezdetektől Ady Endréig. És egyes utalásokban tovább is.
Az önelvűségre törekvő tudományosság a második lépcsőben főként a magyar szellemtörténeti mozgalmat jelenti. Horváth munkásságával párhuzamosan és közreműködésével is indul a Minerva. És benne bontakozik a szellemtörténeti iskola. Német
alapokon nyugvó, a pozitivizmussal szemben kidolgozott ismeretelmélettel, historicista fogalomrendszerrel, ebbe illeszkedő pszichológiával. A középpontban a normatív, szubjektív és objektív szellem egységét képező korszellem. Ezt elemző eszme- és
stílustörténettel, teremtő lélektani intuícióval. Magyar elméletét Diltheyre, Wildelbandra, Sprangerre támaszkodva Pauler, Halasy-Nagy, Thienemann fogalmazzák. És
az Irodalomtörténeti alapfogalmakban Thienemann foglalja nagystílűen össze. A magyar
és az európai irodalom szerkezeti azonosságát kimutatva; a szellemi fejlődést a szerző,
a szöveg és az olvasó felől egyszerre vizsgálva. Mintha Horváth kategóriáit is beemelte
volna a szellemtörténet fogalomrendszerébe.
Megjegyzendő: Horváth életműve és a szellemtörténeti iskola a tudomány európai
fejlődésével nagyrészt együtt mozog. Bennük a három, a különböző irányzatokban
szétváló elem, szerző, mű és olvasó együtt vizsgáltatik. A szellemtörténészek a német
tudomány fejlődésével teljes összhangban vannak. Igaz, a tudományfejlődés több pontján új módszerek jelentkeznek. A tízes évektől kezdve fokozatosan bontakozik az
orosz formalizmus, a prágai strukturalizmus, az angolszász újkritika. Módszerek, ame-

62

tiszatáj

lyek a műre, a szövegre, vagyis az irodalmiságra, az esztétikumra koncentrálnak. Ám
ami a szaktudományban idehaza történik, egyáltalán nincsen ettől messze.
Az önelvűségre törekvő hazai tudományosság ez önfejlődését keresztezi a háborús
összeomlás. Az erre adott különböző válaszváltozatok éltetik a felvirágzó populárisesszéisztikus-publicisztikus irodalomtörténet-írást. Az inspiráció és a kiindulópont
mindkét változatban, az úgymond Babits- és Szabó-iskolában is egyértelműen megfogalmazódik. Szerb Antal a szellemi értékek iránti lojalitás kötelességét akarja felmutatni a szétdarabolt nemzettestben. Farkas Gyula az irodalmi múltból kíván erőt
meríteni a széttördelt ország és nép számára. Németh László a következő történelmi,
szellemi, erkölcsi veszedelemre való felkészítést tartja szem előtt. Féja Géza célja nemzeti létünk és sorsunk lényegének felmutatása az irodalom történetében.
Tehát válasz a háborús összeomlás, a forradalmak és Trianon okozta szellemi-erkölcsi kihívásra. Ez tolja előtérbe a nemzeti karakter vizsgálatát. A nemzetkarakterológia kérdéses tudományát. Jelentkezik a populáris-esszéisztikus-publicisztikus irodalomtörténet-írás mindkét variációjában. De megvan az önelvűségre törekvő tudományosságban is. És a karaktervonások – ne csodálkozzunk rajta! – többszörösen egymásba folynak. Emlékezetesek e törekvés XIX. századi előzményei. És Szekfű – a Mi
a magyar? címen szerkesztett kötetében – az előtérbe is helyezi. Miként tanúskodnak
a művészetek és a tudományok a nemzeti karakter minőségeiről? De az egész tendenciában Prohászka Lajos akkor híressé vált könyve, A vándor és a bujdosó látszik a legfontosabbnak. A német és magyar jelleg furcsa párhuzama. Nyugtalan, metafizikustranszcendens német vándor, bénult, fatalista-immanens magyar bujdosó. Történelmi
egymásrautaltság. De érdemes megjegyezni. Nem a változó nemzeti történelemből lesz
állandó nemzeti karakter, hanem az állandó nemzeti karakterből lesz változó nemzeti
történelem.
Ezt vitatja – magas szinten – Babits Mihály, – nem magas szinten – Féja Géza. Babits a német karakterhez való viszonyítást, az abból levezetett meghatározást tagadja.
És úgy véli, nem az állandó nemzeti karakterből lesz változó nemzeti történelem,
hanem a változó nemzeti történelemből lesz változó nemzeti karakter. Féja pedig…
nos, Féja a keleti sztyeppék kozmikus szemléletéből és föderatív hajlamából indul. És
megkülönbözteti a szelíd-meditatív ugor és a vad-fantáziadús török vonást.
Babits minden érvet felsorol, ami e karakterizálás ellen megfogalmazható. Mégis
bemegy ez elméleti zsákutcába. Olyasmit körvonalaz, amit Horváth. Már csak azért is,
mert nagyjából mindketten Aranyra gondolnak. Vagyis szenvedély helyett józanságról, szélsőségesség helyett mértékletességről, ábránd helyett lehetőségről, álom helyett
valóságról, „ideál” helyett „reálról” van szó. Meg fellángolás helyett kivárásról, cselekvés és lelkiismeret egységéről. Ami együttvéve nem egyszerűen nemzeti jellemvonás, hanem nemzeti közízlés és közerkölcs is.
Szerb Antal és Németh László pedig mintha egymással vitázna. Kifelé tekint az
egyik, befelé a másik. Kifelé a kereső nyugtalanság hajt, ami mindent meghonosít, amit
nyugaton talál. De magyarrá lényegítve honosítja meg. Befelé az eredendő kettősség
hajt, ami mindent veszélyeztet, amit alkotni képes. A kritikus és parádés magyarról
van szó. Az Erdély-trilógia Bethlen Gáboráról és Báthory Gáboráról. Csak egy lépéssel
meghosszabbítva: Móriczról és Adyról.
Nehezen lenne tagadható: mindez nem tekinthető szilárd elméleti alapnak. Pedig
populáris-esszéisztikus-publicisztikus irodalomtörténetek és kvázi-irodalomtörténetek,

2000. július

63

irodalomtörténeti vázlatok épülnek rá, vagy legalábbis beépülnek ilyen irodalomtörténetekbe.
Ennek első változata a Babits Mihály vonzásában (a Babits-iskolában) és később az
úgynevezett urbánus táborban kibontakozó, a magyar és európai fejlődés egységét
kutató esszéisztika és publicisztika. Babitsról csak röviden. Az adott vizsgálódásban
két vonás fontos. Az egyik az irodalom értékére vonatkozó következtetés. Az egyes
irodalmi mű rangját a világirodalom áramlataival való azonosság adja. Az egyes nemzeti irodalom rangját az önálló karakterisztikum, saját arculat. Ettől lesz minden nemzeti irodalom önálló szólam a világirodalom énekkarában. A másik a nagy Nyugatnemzedék irodalmi őskeresése. Főként a kései Arany, a zseni a nyárspolgár álarcában
és a „harmadik” Vörösmarty, a lelki egyensúlyában megrendült poéta.
Babits és a nagy Nyugat-nemzedék irodalomtörténetét Szerb Antal írja. Az „esszéista nemzedékből” való, a legtudományosabban felkészült szellemtörténész. Tudománytörténeti helye a Minerva körül lehetne. Ez összefüggésben való tárgyalását művének pompás esszé-jellege és szándékának nem tisztán szaktudományos minősége
teszi lehetővé. Láttuk már: a szellemi értékek iránti lojalitás ápolása a szétdarabolt
nemzettestben. Ilyesmit ír elő a díjnyertes munka számára az Erdélyi Helikon pályázata
is. Érzékeltesse az európai irodalommal való kapcsolatot és a magyar zseni egyedi arcát. Ezért is van művében irodalmi fejlődésszerkezet és nemzeti jellemrajz egyszerre,
egymást erősítve jelen. A fejlődésszerkezet alapja, hogy a magyar irodalom az európai
irodalom kicsinyített mása. Szerkezeti szépségét az adja, hogy minden ott van benne,
ami Európában is fontos. Mozgását az elszakadás és felzárkózás ritmusváltása szabályozza. Humanizmus, felvilágosodás, romantika, Nyugat-mozgalom. Ezen belül is
a fejlődés két nagy kiigazítója: Kazinczy és Babits. Babits ez irodalomtörténet valóságos
centruma. Hagyományos, dunántúli, katolikus magyarság. Antikon nevelt európai műveltség. Szerb eszménye is a görög–latin, francia–angol, nem germán Európa. A jellemrajz alapja, hogy a magyar zseni az európai források nyugtalan keresője. Távoli egyetemek vándorai a középkorban; protestáns peregrinusok az újkor hajnalán; irodalmár
testőrök a megújulás igézetében; nyugatos költők a század elején. Minden európait
hazahoznak messziről, mindent magyarrá tesznek itthon. Ebből fakad a nemes paradoxon: a leginkább európaiak a leginkább magyarok. Mindez összegződik a Nyugat és
Babits irodalmi forradalmában.
Ezt fordítják és haladják meg, radikalizálják a Szép Szó publicistái a harmincas évtized második felében. Főként Ignotus Pál és Fejtő Ferenc. Ignotus támad Babits és
Schöpflin ellen. Oly indulattal, ahogy csak családon belül szokás. Hogy Babits Nyugata
az irodalmi forradalmat szalonképes neoklasszikává süllyesztette. Az irodalom saját,
független politikája helyett a politika saját, függő irodalmát műveli. Fejtő egyértelműen határolódik el a klasszicizálódó Nyugattól és a népies Választól. A Nyugat humanizmusa nem elég radikális. A Válasz radikalizmusa nem elég humanista és nem
elég baloldali. Kvázi-irodalomtörténeti koncepcióvázlat ez. Vissza az irodalmi, sőt,
irodalmi-társadalmi forradalomhoz. A liberalizmus radikalizálásához, gazdasági, szociális, világpolgári továbbfejlesztéséhez. Az induló Nyugathoz és a Huszadik Századhoz. Ady és Jászi szelleméhez. Ebben pedig látensen formálódik egy Babits Mihálynorma helyett egy József Attila-norma.
Ennek második változata a Szabó Dezső vonzásában (a Szabó-iskolában) és később
az úgynevezett népi táborban kibontakozó, a magyar fejlődés különállását vizsgáló
esszéisztika és publicisztika. Ezt folytatja – magas szinten – Németh László és – nem

64

tiszatáj

magas szinten – Féja Géza. Szabó és Németh életművének e műfajban is dokumentálódó szuggesztív zsenialitása nehezen lehetne vitatható. Ahogy az sem, hogy koruk
legműveltebbjei. Ám ez nem ment fel a gondolatmenetek – szigorúan a szövegekre
támaszkodó – felidézésétől.
Szabóról csak röviden. Nem Az elsodort faluról van szó. Hanem a század második
és harmadik évtizedében születő esszéisztikáról. Történelmünk az eredeti, magyar-faji
és nem eredeti, idegen-európai elem harca. Elfojtások és feltörések egymást váltása.
A szentté lett István és pogánynak maradt Koppány az alappélda. A behozott kereszténység, a Habsburg barokk és a rossz XIX. század az idegen-európai elem elfojtó gesztusa. Dózsa forradalma, a születő protestantizmus, Berzsenyi, Katona, Kemény, Madách jelentkezése a magyar-faji elem feltörő gesztusa. A zsidó, német, szláv asszimilációra, a századvég haláltrinitására válaszol Ady szellemi-faji forradalma. Vagyis romlás Berzsenyi és Ady között. De remény Berzsenyiben és Adyban. E vázlat üt át Németh László és Féja Géza irodalomtörténeti vízióján.
Németh László koncepcióját Szabó Dezsőn túl Szekfű Gyula az asszimilációra vonatkozó aggódó kérdése és Farkas Gyula az asszimilációról írott kétes könyve is inspirálja. Annak a történetét írja meg – Kisebbségben című röpiratában –, amit Szabó rossz
évszázadnak nevez – Berzsenyi és Ady között. Csak meghosszabbítva Adyn túl is, az
akkori máig. Itt is Berzsenyi és Ady faji forradalma. De a hangsúly nemcsak rájuk esik.
Hanem a két nagy megrontóra, Kazinczyra és Babitsra is. Az elsőre, mert kiiktatja
a Berzsenyi hozta, a másodikra, mert temetni akarja az Ady hozta fejlődési lehetőséget.
Emögött egy néhány évvel korábbról, a Magyarság és Európa című nagyesszéből származó tragikus történelmi látomás. Virágzó középkorra török pusztítás. Nyomás alatt
felnövő XVI. és XVII. század. Ám szakadás és földcsuszamlás a XVIII. században. De
nyomás és földcsuszamlás alatt – ellenállásként – némelyekben megnövekszik-visszatér
a régi magyarság fajhője és szeszfoka. Pontosan Berzsenyi és Ady, a XVIII. század vége
és a XX. század eleje között. ’94-ben, ’49-ben, ’19-ben három katasztrófa. De az első
Berzsenyit, a második Keményt, a harmadik Szabót küldi felszínre. Így jön létre Berzsenyi és Ady között a fuldoklók irodalomtörténete. Asszimilációs hullámok köré
komponálva. Az első ’48-ba torkollik, a második ’67-hez, a harmadik ’19-hez vezet.
E folyamatban áll szemben egymással mély, híg és jött magyarok hármasa. Ady után
pedig megindul a magyarság csendes reconquistája. Irodalomtörténeti létküzdelem
a megrontó Kazinczy és Babits között. Két karikatúra. Az első a reconquista előhírnökeit pusztítja. Menekülnek tőle a nehéz fajsúlyúak. A második a reconquista feltörését
sorvasztja. Támogatja a szellemi-irodalmi asszimilációt. A kettő között detronizáltatik
Vörösmarty és Arany. Vagyis cáfoltatik a Nyugat irodalmi őskeresése. A valódi fejlődés Keménytől Adyhoz és Szabóhoz vezet. Feltörés az abszolutizmus ellen, alappélda
a visszahódítás kezdetén, fontos útmutatás a visszahódításban. E koncepció szinte karikatúra- vagy pamfletszerű folytatását adja Féja Géza három kötetes irodalomtörténete.
Ám ez itt már nem tárgyalható.
Eddig a vázlat az önelvűségre törekvő tudományosság és a tragikus történelmi korforduló, főként Trianon okozta erkölcsi-szellemi kihívásra adott populáris-esszéisztikus-publicisztikus válasz minőségeiről a hazai irodalomtörténet-írásban. Úgy tűnik,
mintha az utóbbi, ha nem is sodorta el az előbbit, legalábbis elterelte róla a figyelmet
a szélesebb olvasóközönségben. Pedig Thienemann Tivadar ’21-ben, A magyar történetírás új útjai című fontos tudomány-módszertani antológiában sokrétűen fogalmaz.
Mármint az önelvű tudományosság lehetőségeit illetően. Nyit az „irodalmiság” és

2000. július

65

a mű–olvasó viszony korszerű elemzése felé: „Irodalombölcseletnek is nevezhetnők
ezt a felfogást, mert az irodalmat önmagából, saját szubsztanciájából igyekszik megérteni és az irodalom legsajátabb adottságának az „irodalmiságnak” kifejlését keresi az
irodalomtörténetben… az irodalom társadalmi jelenség, …benne cselekvő része van az
alkotón kívül annak a másiknak, az olvasóközönségnek is, amelynek tudatában az alkotó lelkéből kiszakadt mű megjelenik, tovább él és fennmarad. Az „irodalmiság” tehát íráshoz és olvasáshoz kötött társadalmi jelenség.”
Babits Mihály ’39-ben, érezvén a közelgő veszedelmet, újrafogalmazza a szellemi
hagyomány megőrzésének eszményét: „A magyar ma hivatást teljesít avval is, ha ragaszkodik ősi, nemes és termékeny lomhaságához. Körülöttünk az újítások jelszavai
zúgnak… jaj a magyarnak…ha átalakul s játékává züllik a megingott élet zavaros erőinek… Meg kell maradnunk nemzetnek, léleknek, szabadnak, nemesnek, alkotónak…
mely mindenkivel dacol, szellemi erőben, mely senkinél sem érzi hátrább magát. Nem
átváltozásra, magunkból való kikelésre van szükségünk. Inkább magunkhoz való viszszatérésre. Magunkbaszállásra.”
Németh László ’39-ben, ugyancsak érezvén a közelgő veszedelmet, újrafogalmazza
a szellemi visszafoglalás szolgálatának kötelességét: „A magyar író legyen a mélymagyarság szava. Ha irodalmunk hibás fejlődésű, ne ijedjünk meg a tabula rasától… Ne
hagyjuk cserben a magyarság mellett működő erőket, folytassuk Budapest meghódítását s az ország ébresztését – de készüljünk föl olyan évekre is, amelyekben talán 1795nél, 1849-nél és 1919-nél is súlyosabb körülmények közt kell nemzetünkben a lelket
tartani.”
Nos, a ’45-ös fordulat mindegyik változatot elsodorta. Hogy folytatódtak-e valamely formában, kutatás tárgya lehetne. De ahogy XIX. századi realista regényírók
művüket befejezni szokták: ez már egy másik történet.

66

tiszatáj

Összehasonlító irodalomtudomány Szegeden
FRIED ISTVÁN

Összehasonlító irodalomtudomány – szegedi módra
Az összehasonlító irodalomtudománynak számottevő szegedi hagyományai vannak; hivatkozom Zolnai Béla és Baróti Dezső, Sőtér István és Vajda György Mihály
szegedi éveire, nem is szólva a különböző modern filológiai tanszékek bekapcsolódásáról a nemzetközi komparatisztikai munkálatokba. Az összehasonlító irodalomtudomány előbb speciális képzésként, utóbb „C” szakként, majd „B” szakként társulva
a nem oly régen létesült „Irodalomelmélet – speciális képzés”-sel immár évtizednél régebben vállalja részint a hallgatói érdeklődés kielégítését, részint és ezzel szoros összefüggésben a magyar, a közép-európai és általában az irodalomtudomány megújulását
célzó munkálkodást. Mindebből az oktatók mellett, velük szövetségben, őket inspirálva hallgatóink jelentős százalékban veszik ki részüket. Arról van ugyanis szó, hogy
immár nem a kaland és a rend pörpatvarához szólnak hozzá az e tudományszakban
elmélyülni kívánó „önkéntesek”, hanem felfogva az összehasonlító irodalomtudomány
egyik, talán leglényegibb tulajdonságát, kiaknázzák annak a típusú dialogicitásnak lehetőségét, amellyel a különféle, egymást kizárni látszó (akaró? önkéntelenül azt tévő?)
szociolektusok összelátása, összeolvasása elvégezhető. Nem a valódi ellentétek, fogalmi
eltérések összemosásában érdekelt az ifjú és kevésbé (inkább szívében) ifjú „komparatista”, hanem az ellentétek okainak feltárásaiban, annak a „nemzeti” irodalomtudományból eredeztethető terminológiának historikumát bemutatva, amelyből a jelen
meghatározás-kísérletei és/vagy -tagadásai származtathatók. A szövegszociológia, a tudománytörténet, a szemiotika éppen úgy „segéd”-tudomány számba mehet, mint az
összehasonlító irodalomtudomány megannyi hagyományosabb diszciplínája: mindenekelőtt a toposzkutatás módszereit korszerűbbre hangszerelő kulturális/irodalmi
emlékezet feltárása. Amiként a szöveguniverzum a mai fejleményekből átvilágítható;
amiként a szövegösszefüggések szövedékké válnak, textúrává; másfelől amiként a regionális és nemzeti tudat – éppen az egymás közelébe emelt szövegek segítségével – regionális és nemzeti irodalommá lesz/lehet.
Az ifjú szegedi komparatisták olyan értelemben kalandorok, hogy előre és hátra,
legfőképpen azonban oldalvást „kalandozzák” be a világ irodalmát, legalább két irodalom, két korszak ismeretében, egymásra vetítve korszakokat, irodalmakat, szerzőket,
műfajokat, megnyilatkozási módokat, esztétikai álláspontokat, irodalmi/elméleti „iskolákat”. A szétszóródás és az integrativitás dialektikájában látva/láttatva egymásnak
felelő műveket, írókat, korszakokat, nyelvi műalkotásokat. Goethe „világirodalom”képzete és Borges „bábeli könyvtár”-a tetszik eligazítónak, olyképpen, hogy a kanonizáció és az újrakanonizáció, sőt a dekanonizáció műveletében, működtetésében, működési mechanizmusa feltárásában egyként érdekeltnek mutatkoznak Szeged összehasonlító irodalomtudományának ifjú művelői, akik „modernek” és „posztmodernek”, fon-

2000. július

67 ^

^

tos nekik a hermeneutika és a dekonstrukció, a n n y i r a azért mégsem, hogy ne tekintsenek mindkettőre némi szkepszissel. S korántsem azért, mert „szürke minden teória",
hiszen a nem- v a g y ellen-teória még szürkébb, hanem azért, mert minden teória embertől való, emberi, túlontúl emberi, s hogy még inkább stílszerű legyek: az értékek átértékelése nem ért, nem érhet véget, a megszakítás és a folyamatosság egymásból következik.
Ennek jegyében adom közre e három dolgozatot, szemináriumok vitaanyagát, kísérleteket (melyek angolul: essays). Abban a hitben, h o g y a szerzők nevével még sűrűn
találkoznak az ifjú (és a nemcsak szívükben, bár ott is ifjú) olvasók.

LÖVÉTEI LÁZÁR LÁSZLÓ

A hús-test felhasználási módozatairól
„Nincsenek ősminták, Pim, csak a test van. "
(Umberto Eco: A Foucault-inga)

A z alábbiakban a hús-test m o t í v u m felhasználását elemzem h á r o m kortárs irodalmi
szövegben (1. alább): R a k o v s z k y Zsuzsa Pornográf
magazin című versében (1987, 16-17),
Kovács András Ferenc Don Jüan agóniája című szonettjében (1994, 70), illetve Bogdán
Ghiu Betűk (Litere) című rövid versében (1996, 36. Saját fordítás - LLL). A m i a kiválasztott szövegek felfejtését illeti: a szövegekben „tételesen" is megfogalmazott (1. ott)
test és lélek, test és szellem, test és irodalom
gondolatpárok újrafelhasználásán túl a mottó
kijelölte i r á n y h o z „tartom magam". Érdekes kérdés továbbá a kiválasztott szövegek
kapcsán a k ü l ö n b ö z ő irodalmi iskolák - és nyelvterületek! - (itt: „rejtett") szembesítése
is, ti. ( h o g y „ i r o d a l o m t ö r t é n e t " is l e g y e n a t a n u l m á n y b a n ) R a k o v s z k y r a l e g i n k á b b
a tárgyias líra művelője jelző illik a legjobban, Kovács András Ferenc a Próteusz-költő
prototípusa, Bogdán Ghiu a „hiperöntudatos textualizmus" képviselője (az idézőjeles
rész Marin M i n c u n a k az 1996-os Ghiu-kötethez írt fülszövegéből származik). Szintén
a téma érdekességét növeli, h o g y kortárs (sic!) szerzőkről van szó, s ha poétikai megvalósításaikat nézve teljesen más lírát művelnek is, javasolt témám tekintetében - alábbi
szövegeikben mindenképp - „egy szinten mozognak" mindhárom szöveg a hús-test egyfajta - és h e l y e n k é n t igencsak „szórakoztató" - „kultúrtörténeti" áttekintéseként (dekonstrukciójaként?) is értelmezhető.
„A fullasztó, halálos hússzagot, / a hús színét-ízét szeretjük", mondja Blok Szkíták
című versében, s bár az orosz költő bizonyára hevesen tiltakozna kijelentésem ellen,
megállapítása nem csupán a szkítákra igaz a pánmongolizmus idején. Babits u g y a n
picit szűkíti a hús (fogalmi) körét, a m i k o r Hús-szigetek
a kőtengerben
című versében
a szeretett nő testét teszi az élet forrásává és az élet értelmévé, viszont a kontextustól
eltekintve ő is a mottót látszik „újramondani": „te vagy mindennek kincse és szövete
(—)/ eleven hús! világnak magva." Értelemszerűen idekívánkozik a szótár értelmezése,
meghatározása a hús-testxő\ (hiszen példával szolgálhat arra nézve, miként értelmezik
kölcsönösen egymást a kiválasztott szövegek): „A test az élőlény anyagi mivolta, szer-

68

tiszatáj

veinek és életfolyamatainak teljessége; a hús a test izomzatból és szövetekből álló része.
Pozitív és negatív jelentést egyaránt hordoz. Lehet a bűn jelképe, a szellem és a lélek
ellentéte.” (Pál – Újvári 1997, 458) A hús-testnek tehát – szerencsére? – nemcsak száraz,
vágóhídi „vetületeit” ismerjük, mint következik:
1. szöveg: Oly nyúlánk, rózsaszínek / férfiak, nők egyaránt, / s hogy ki arca ül, de
mindegy, / melyikük milyen nyakán; // testük bármiféle pózban / higiénikus-derűs, /
s mintha strandon, tornaórán, / szinte már elvont a hus, // s tényleg az, hiszen
a „know-how” / birtokában, bárki az / eszköze, kiváltható a / röpke epilepszia… //
De akkor mondd, miért, minek kell, / mért vállalja bárki is, / hogy egy csak egy, csak
az egyetlen, / édes, lélek-étke test, // a test, az arc, amely vizekre, / hol halandó még
soha, / kín, kötöttség, láz, rögeszme, / erotikumban metafizika, // a kerülő, mely
a világba / úgy visz, hogy elvezet/ belőle… s lenne bár egy porcikája / más, már nem
kellene? // Az, ami fölcserélhető, egy osztály / eleme: jámbor és szelíd. / De birtokolnak démonok, lásd, / minden egyszerit.
2. szöveg: A Kőszobor nem létezik, sem Isten – / csak álomkép szeretkezés után, /
szó sincs, hogy másik lélekig segítsen: / viaszbabák bámulnak rám bután / s nem rebben értem sem mosoly, sem pilla… /Csúful becsaptál cinkos értelem – / nem létezik
már Madrid, sem Sevilla, / és meglehet, hogy én sem létezem: / csak könyv vagyok,
csak haldoklásom álma, / csak elvakult süket papírhalom… / Nincs létezés, mely vigaszomra válna – / a gondolat kegyetlen irgalom. / Nincs megváltás, csak könyvbe zárt
rögeszme: /csak én kitárt testekre fölszögezve…
3. szöveg: Meztelen testbe burkolva írsz. / Elfojtott gesztusaid karcsú / betűkké változnak. / Sovány kézirat, neked fölajánlkozni / szaporodik a hús. (Piros / fénye bevilágítja a fehér / fényt?) Testbe bugyolálva, / fogoly – te csak írsz. Kívülről / nem
olvasható, csak fordít-/ va, profilból – mintha tükörben. / Kívülről élni látszanak
a betűk.
A három kiválasztott költő közül Rakovszky Zsuzsa az egyedüli, aki még hajlandó
a manapság „kevésbé” divatos metafizika fogalmaival/képzetével dolgozni: mégpedig
hol a „pornográf magazinra” (ami köztudottan – és Rakovszky által explicitté is tett –
„fölcserélhető” testekről szól), hol az „egyszeri” testre vonatkoztatva. S bár a pornográf magazinok test-reprezentációi mögött valóban mintha a régi görögök idea-keresése
bukkanna föl, érezni egy kis csúsztatást is a „szinte már elvont a hus” kapcsán, hiszen
a Rakovszky-vers „lírai alanya” mégiscsak egy pornográf magazint, azaz képeket nézeget,
a reprezentációkról viszont tudjuk, hogy mennyire „produktívak”: „a fényképek egyáltalán nem csak egy már létező világot reprodukálnak, hanem egy aprólékosan kódolt
diskurzust is alkotnak, ami többek között fogyasztási tárggyá konstruálja azt, ami
a képen látható – fogyasztási tárggyá egyrészt a nézés által, és gyakran szó szerint is,
a vásárlás által.” (Kuhn 1998, 12–13) A pornográf képekre pedig ez hatványozottan
érvényes, mondhatni: immanens tulajdonságuk. Márpedig ugye, kinek lenne mersze
ilyen körülmények között metafizikáról beszélni?
A Rakovszky-versben persze nem csupán a „metafizika” okoz fejtörést, hanem például az is, hogy – még mindig a fentieknél maradva – „Rakovszkynál” ki is váltatik
a „röpke epilepszia”, tehát ha csak képzeletben is, konkréttá válik az aktus. A pornográ-

2000. július

69

fia pedig „hagyja a testet élni pogány dicsőségében, a hús buja, kiszámíthatatlan teljességében.” (Paglia 1998, 68) Rakovszkynál viszont a hús-test „nyúlánk”, „rózsaszín”,
„higiénikus-derűs”, tehát csupa pozitív jelzővel leírt, illetve nemcsak hogy nem kiszámíthatatlan, hanem egyenesen „jámbor és szelíd”. A Rakovszky-versnek ez a legalapvetőbb ellentéte vezet el a démonok birtokolta („egyszeri”) testig.
„kín, kötöttség, láz, rögeszme, / erotikumban metafizika” – mindezek az „egyszeri” test tartozékai Rakovszkynál, azé a testé, aminek „lenne bár egy porcikája /
más, már nem kellene?” Természetesen „az egyszerű szexuális tevékenység nem azonos
az erotikával” (Bataille 1994, 3), és lett légyen bár adott a lehetőség differenciált fogalmi apparátussal dolgoznom, és ha szamárságnak tartom is Schopenhauernek a nemi
ösztön célelvűségéről szóló tanítását1 (még akkor is, ha Bataille ezzel egyetérteni látszik2), érdemesnek találom idézni (én kitűnően szórakoztam rajta) Schopenhauernek
a szerelem problematikusságáról (?) szóló gyönyörű körmondatát: „a szerelem, bármely
föllengőnek mutatkozzék is, csupán a nemi ösztönben gyökerezik, sőt egyáltalán nem
egyéb, mint közelebb meghatározott, specializált, a legszorosabb értelemben vett
egyénített ösztön. Ha már most azon fontos szerepet tekintjük, amelyet a nemi szerelem minden fokán és árnyéklatában, nemcsak drámákban és regényekben, hanem az
igazi világban is játszik; hol az élethez való szeretet után a legerősebb és legtevékenyebb ösztönnek mutatkozik, az emberiség fiatalabb része erejét és gondolatait fele
részben folyton elfoglalja, majdnem minden emberi törekvésnek végső célja, minden
ügyre kártékony hatást gyakorol, a legfontosabb dolgokat minden órában félbe szakítja, sokszor a legnagyobb emléket is egy időre zavarba ejti, az államférfiak és a tudósok kutatásai közé nem röstell ringy-rongyával háborítólag közbelépni, mely szerelmes levélkéit és hajfürtöcskéit még miniszteri tárcákba és filozófiai kéziratokba is be
tudja csúsztatni, azonfölül mindennap a legbonyolultabb és legkellemetlenebb ügybajokat támasztja, a legbecsesebb viszonyokat föloldja, a legerősebb kötelékeket széttépi, némelykor életet vagy egészséget, máskor vagyont, rangot és boldogságot kér
áldozatul, sőt aki idáig becsületes volt, lelkiismeretlenné, aki idáig hű volt, árulóvá
teszi, tehát egészen ellenséges démonként lép föl, aki mindent fölforgatni, összezavarni, fölhányni iparkodik; – akkor az ember önkénytelen is fölkiált: Mire való
a lárma, minek a sürgölődés, forgolódás, az aggódás és rettegés? Hiszen csak arról van
szó, hogy minden zsák meglelje foltját; miért vinne tehát az ily csekélység ily jelentékeny szerepet és miért zavarja és háborgatja az emberi élet rendjét?” (Schopenhauer
i. m. 5–6.)
Schopenhauernél is előfordul az „egyénített nemi ösztön” és az „egészen ellenséges
démon”, akárcsak Rakovszky Zsuzsánál, és – mint láttuk – költőnk az „erotikumban
metafizikát” akár schopenhaueri módon is gondolhatta volna.3 A következő Rakovsz1

2

3

„A mostani nemzedék összes szerelmi ügyei mind együtt véve nem egyebek, mint az egész
emberiségnek komoly elmélkedése a jövendő nemzedék létesítéséről, melytől viszont számtalan nemzedék függ.” (Schopenhauer 1992, 7.)
„A végsőkig csigázott vágy természeténél fogva nem ellentétes az általa fakasztott élettel.
Sőt, ennek az életnek csúcspontja az erotika, s ereje és hevessége akkor mutatkozik meg
a maga teljességében, amikor két lény vonzódik egymáshoz, egymásé lesz, és valakiben tovább él.”(Bataille i. m. 5.)
Nyitott kérdés marad persze a filozófia kompetenciája a témában, és – írjuk bár egyszer
a mennyiségi elégtelenséget a minőség rovására – Schopenhauer föl is hányja a filozófusoknak, hogy nem foglalkoztak eleget a témával, például amit Platon a szerelemről mond,

70

tiszatáj

ky-sorokra viszont („kerülő, mely a világba / úgy visz, hogy elvezet / belőle…”) mégis
Bataille látszik megadni a választ: „Igaz, hogy az ész haszonelvűségétől vezetve
észleljük a szexualitás rendet felforgató erejének gyakorlati értelmét és hasznát. De
vajon tévednek-e azok, akik észrevették a szexualitás halálos jellegét, és a szexuális
aktus végső, befejező fázisában halálba ájulásról beszélnek?” (Bataille i. m. 5.) Az ájulásból szerencsére még vissza lehet térni az életbe, tehát olyasvalami miatt gondolhatta
Rakovszky tragikusnak a dolgot, ami csupán egy fájdalmas közhellyel írható le, hogy
ti. a test meghal.
Rakovszkynál az „egyszeri” test „édes, lélek-étke test”-ként jelenik meg. Mégis tévedés lenne Rakovszky versében a lélek-motívumnak a keresztény hagyomány által
szentesített fölhasználását látni. „El ne feledd, hogy nyűg volt rajtad a test, s ha az
égből / újra leszállsz, ne akard régi bilincseidet!”, mondja Janus Pannonius Saját lelkéhez című versében, vagy – a „mi minek étke?” kérdésre „visszatérve” – János apostol:
„A lélek az, ami éltet, a test nem használ semmit.” (6, 63) Az „édes test”-motívumra
pedig, ha lehet, még ennél is elutasítóbban rezonálnak a középkori latin himnuszok,
amikor a test evilági értéktelenségével a hitet állítják szembe: „Ami édest a hús kínál /
Jézushoz képest mind silány.” (Magyarországi ének a világ megvetéséről) Rakovszky
semmi fogódzót nem nyújt annak megítélésére, hogy kitől való az általa emlegetett
lélek, arra viszont igen (talán túl részletesen is), hogy mi mindent nyer a lélek a testtől:
kínt, kötöttséget, rögeszmét… Túlságosan „racionalizált” Rakovszkynak ez a lelke, az
értelem pedig az ördögtől való: „csupán az emberi élet mutat fel olyan tevékenységet,
amit ördögi oldala határoz meg talán (…) Valójában az ember, akit a haláltudat állít
szembe az állattal, abban is különbözik tőle, hogy az erotika a nemi szervek vak ösztönét a tudatos cselekvésre, a számításra, a gyönyörre való számításra váltja át.”
(Bataille uo.) Olyasfajta a Rakovszky-lélek, ami – ha a szellemet, mint Irenaeus, test és
lélek egységeként fogjuk föl (idézi Maetzu 1988, 161) – hol kisebb, hol nagyobb arányban képviselteti magát a testtel „szemben”. Egyértelmű, hogy a Rakovszky-versben
melyik komponens van túlsúlyban – ha nem, a szöveg „csak” egy pornográf magazint
leíró költemény lenne.
Gyönyör és szellem, test és lélek, haláltusa és halál – a Kovács András Ferenc-szövegben szintén ezek a fontosabb problémák. S hogy egy picit még visszatérjek Rakovszky démonjára: „Nem Inés az, aki bennem / e szerelmet gyújtja, Sátán; / Isten
ilyképpen akarná tán / általad megnyerni lelkem.” Don Juan intézi ezeket a szavakat
a Don Juan-történetek Zorilla-féle változatában Sátánhoz. Csakhogy Kovács András
Ferenc szövegében „A Kőszobor nem létezik, sem Isten”. És, teszem én hozzá, így
a Sátán sem. KAF-nak lenne a legkönnyebb a számtalan Don Juan-alak egyikébe bújva
verselni meg a témát, de KAF Don Juanja nem hasonlít még a Mozartéra sem (aki nem
hisz semmiben, és nem is találja szükségesnek magyarázni ezt), az előbbi ugyanis keres
valamit: „Nincs létezés, mely vigaszomra válna.” (Nem lenne nehéz bebizonyítani –
jelen tanulmány viszont „csak” a testre koncentrál –, hogy KAF ezzel a szövegével
mintha dekonstruálná az összes eddig létező Don Juan-„történetet”…) A fentiek alátámasztására talán érdemes „idézni” a Maetzu által két nagy osztályba sorolt Don Juantípusokat: „egyik az északi népek és Itália Don Juanja, a szerelmes Don Juan, a másik
Spanyolország Don Juanja, Tirsóé és Zorilláé, a Szédelgő.”
„inkább a hitrege, a mese és tréfa körébe tartozik és azonfölül legnagyobbrészt a görög fiúszerelemre vonatkozik.” (Schopenhauer i. m. 5.)

2000. július

71

„Észak Don Juanja lényegében derék és csupa szerelem lélek, aki egy eszményi nő
hasztalan keresése okán bolyong a világban.” (Maetzu i. m. 120.) Van viszont vele egy
nagy probléma: „Észak Don Juanja belsőleg inkoherens, nemcsak a valóságban, de
képzeletben is, s szertefoszlik a levegőben, mihelyt megpróbálják irodalmi karakterbe
rögzíteni. Inkoherenciája szembeötlővé válik, mihelyt olyan szerelemre gondolunk,
amely nem tud kielégülni, minthogy minden nő, akibe csak belebotlik, méltatlannak
tűnik érzelmeire. Nem abszurd ez? Talán muszáj a szerelmet aranyserlegbe tölteni?
Lényege szerint nem nagylelkűség-e? A csupa szerelem léleknek nem szükséges a világban bolyongania, hiszen bárhol legyen is, alkalma lesz elajándékozni maga körül.
A szerelem nem keres semmit: megjött, itt van.” (Maetzu i. m. 121–122.) A spanyol
Don Juan viszont ha (bár nem keresi) eszményre talál, mondjuk Inésre (l. fent), akkor
az Maetzu szerint végzetes hiba. Egyértelmű tehát, hogy KAF Don Juanjának semmi
köze a spanyol Don Juanhoz, de az északihoz még kevésbé. Az igaz ugyan, hogy eszményre vár (vigaszra, megváltásra), de sehol sem említi, hogy nőben testesülne meg az.
Az egyetlen fogódzó ez ügyben a harmadik sor: „szó sincs, hogy másik lélekig segítsen.” Csak test van (a Don Juané és másoké), illetve szellem (a Don Juané). Ha nem is
örök zsidó-szerű figura KAF Don Juanja, azért tragikusnak még nevezhető. És egyszerű
kivonási művelettel: mintha a megváltó szellem(ek)ből (l. fent) teljesen kifogyott volna
a lélek: csak a test(ek) maradtak („viaszbabák bámulnak rám bután” – és itt a „viaszbaba” pejoratív jelentésére gondolok, s hogy nem alaptalanul, azt a sor végén vessző
vagy kettőspont helyett használt „s” kötőszó is bizonyítja), illetve testek sem („nem
rebben értem sem mosoly, sem pilla”). Mindezeket figyelembe véve legalább három
értelmezését adhatni a szövegben jelen lévő hús-testnek:
1. Don Juan már félig halott, tehát teljesen mindegy (neki), hogy mi történik körülötte – erre utal egyébként a cím elsődleges jelentése is – így viszont túl egyszerű, nem
beszélve arról, hogy a szövegben egy csomó szál elvarratlan marad.
2. Mi történik például a hatodik sorral: „Csúful becsaptál cinkos értelem”? Bár Don
Juan itt is lehet „csupán” egy meghasonlott figura, aki rákérdez addigi (és jelen) létére,
és látva a látottakat (mint Észak Don Juanja?) nem tud kielégülni: „Nincs létezés, mely
vigaszomra válna”, vagy esetleg megcsömörlik önmagától: „a gondolat kegyetlen irgalom.” Hogy az értelemnek KAF-nál a fenti „értelemben” (is) köze van a hús-testhez
(hogy irodalomelmélet is legyen a tanulmányban), már az „esztétikailag észlelő olvasatból” (Jauss) kiderül(het), de
3. a szöveg legproblematikusabb része számomra mégis a kilencedik és tizedik, illetve az utolsó két sor: „csak könyv vagyok, csak haldoklásom álma, / csak elvakult
süket papírhalom…”, illetve: „Nincs megváltás, csak könyvbe zárt rögeszme: / csak én
kitárt testekre fölszögezve…” Mi ez, ha nem a hagyományokra (a hús-testére is!) rákérdezés? „Nincs megváltás, csak könyvbe zárt rögeszme”, mondja KAF szonettbe (hagyományba?) zárva. Közhellyel élve: a szereplírának kötelező módon konkrét-aktuális
tartalommal kell megtöltenie az örökölt formát. Kovács András Ferenc szövege ugyanolyan értékvesztettnek véli a testet és korát, mint a középkor latin himnuszai, azzal
a különbséggel, hogy itt nincs, amit szembeszegezhetne a testtel (csak másik test[ek]et)
és korával (csak önmagát – persze szellemestül) – test(ek) és rögeszme (kiemelés tőlem –
LLL) kapcsolatáról pedig l. (végre!) az utolsó előtti sor végén a kettőspontot, illetve
a Rakovszky-szöveget…

72

tiszatáj

Kovács András Ferenc tehát – ebben a szövegében – Don Juan szerepébe „bújva”
mondja el véleményét a hús-testről (is). Az újabbkori „irodalmi alakokról” később még
lesz szó, erről most csupán annyit, hogy Maetzu a Don Juanok más-más korokban történő fölbukkanására keresve választ a következőket állapítja meg: „Don Juan a maga
mérhetetlen energiájáért: eszmény, álom, mítosz. És mert gyönyörre váltja át, és az
eszmények válságának idején nem tudjuk jobban felhasználni az életet: kísértésünk is.”
(Maetzu i. m. 173.) A gyönyör KAF-nál „természetesen” metaforaként értendő, mint
egyébként Rakovszky Zsuzsánál is. Vagy mint Bogdan Ghiunál.
„Csak könyv vagyok (…) / csak elvakult süket papírhalom”, írja KAF, s bár feltételez („meglehet”), mint „(inter)textualista” (Farkas Zsolt) íróra, „meglehet”, rá is igaz,
hogy „intelligens és reflexív. Hatalmas kulturális univerzumban tudja magát, s pontosan tudja, hogy az »beszéli el őt«, nem hisz a modernista szubjektumban, nem sajátvilágának mindenható demiurgosza, hanem az egyetemes intertextualitás továbbírója.
Nem »természeti« erők által uralt őseredeti őszseni, hanem történeti beágyazottságát
nagyon is tudatosított, művelt kultúrember. Ismeretelméletileg képzett: tudja, hogy
a múlt századi értelemben vett realizmus az igazság – idejétmúlt – reprezentacionalista
felfogásának terméke. Tudja, hogy semmiféle natúra nem előzi meg a kultúrát, hogy
a világ megismerése »objektíve« sosem, mindig csupán interszubjektíve történhet.”
(Farkas 1996, 28–29.) Így nyilván fönnáll a KAF „hús-testéről” ezideig elmondottak elbanalizálásának veszélye – nem szeretném ugyanis azt hinni, hogy egy „égető” probléma (amilyen az ember teste), pusztán egy elméleti frázis segítségével írható le. A Bogdan Ghiu-vers mindenesetre ezt tagadni látszik: „Sovány kézirat, neked fölajánlkozni /
szaporodik a hús.” Tehát ez esetben a test („natúra”) igenis megelőzni látszik a kultúrát. Kérdés persze, hogy milyen testről van szó.
„A poszttextualista lírai szövegképzés nagyobb hangsúlyt fektet a par excellence
»saját« stílus kimunkálására és ennek a teljes, komplett művön való végigvitelére –
tulajdonképpen új poétikai szövegképző elvként. A technika alapjában véve egyáltalán
nem újdonság: rokon a drámában az egyes szereplők szövegén, vagy a prózában a szólamokon keresztül megszólaltatott saját-világok megmutatásának technikájával, de ami
újdonság benne, hogy e poszttextualista lírában nincs ezen kívül nézőpont, művön
belüli dialóguspartner vagy a legegyszerűbben úgy mondhatnánk, hogy a »valóságos«
szerző számára az az alak, ami a régebbi költő számára a prozódia volt.” (Farkas i. m.
30–31.) Persze, ahhoz, hogy ez az alak megszülethessen, szükség volt a textualista áttörésre, teszi hozzá Farkas Zsolt.
Bogdan Ghiu – ha máshol nem (mert hogyan?), a román irodalomban – ezt az áttörést hajtotta végre: „Meztelen testbe burkolva írsz.” Az „alak létrehozása” természetesen itt még bármire érthető, a második és harmadik sorok viszont már aláásnak
mindenfajta spekulációt: „Elfojtott gesztusaid karcsú / betűkké változnak.” Mondjuk,
prozódiává. (Mégiscsak textualistáról van szó!) Van viszont egy alapvető különbség
textualisták és Bogdan Ghiu között. Utóbbi „az írás (textuare) állapotát egzisztenciális
feltételként éli meg. Azt a határesetet képviseli ő, melyben a textualisták írói csoportja
(…) utolsó tartalékait éli fel (…). Szövegei mindig autoreferenciálisak, (elméleti és gyakorlati) példák arra, hogy miként íródik a vers…” (Mincu i.h.) A textualisták legfontosabb problémája viszont „nem az, hogy miként íródik a vers, hanem a vers mechanizmusainak le-írása (de-scriere)”. (Mincu i. h.) Nélkülözik tehát a versíráshoz szükséges poétikus állapotot, ami úgy értendő, hogy hiányzik belőlük a leírásra való bármi-

2000. július

73

nemű rákérdezés. A Bogdan Ghiu-vers rendkívül pesszimista tud lenni ezügyben: szaporodik ugyan a test, és föl is ajánlkozik a kéziratnak (csak neki!), de „Piros / fénye
bevilágítja a fehér / fényt?” (S ha már itt tartok, teszek egy aprócska megjegyzést
a piros fény szimbolikájára is – l. még a Rakovszky-szöveget –: hányszor prostituálja
magát a költő a kéziratért, és valóban bevilágítja-e azt? Ghiunál mindenesetre olyan
erotikus viszonyulást találni a kézirathoz, amelyben a gyönyör, kielégülés feltételei
nem egyértelműen adottak.)
A vers vége a mindenkori értelmezési kísérletek csődjét jelenti be: ahogy kívülről
a testbe nem látni be (keressünk benne akár bűnt, lelket vagy szellemet), úgy „Bogdan
Ghiu karcsú betűi” sem olvashatóak, „csak fordít- /va, profilból – mintha tükörben.”
Kicsit patetikus, de – hogy is mondjam –: „Kívülről élni látszanak a betűk.”

KÖNYVÉSZET
Bataille 1994 – George Bataille: Erosz könnyei. Nagyvilág, 1994/1–2.
Farkas 1996 – Farkas Zsolt: Kukorelly Endre. Kalligram, Pozsony, 1996.
Ghiu 1996 – Bogdan Ghiu: Poemul cu latura de un metru (Az egy méter széles költemény). Pontica,
Constanca, 1996.
Kovács András 1994 – Kovács András Ferenc: Lelkem kockán pörgetem. Jelenkor–Kriteroin,
Pécs–Bukarest, 1994.
Kuhn 1998 – Anette Kuhn: Büntetlenül nézni. Kalligram, 1998/7–8–9.
Maetzu 1988 – Ramiro de Maetzu: Don Quijote, Don Juan és Celestina. Kriterion, Bukarest, 1988.
Paglia 1998 – Camille Paglia: Carry Nation visszavág. Kalligram, 1998/7–8–9.
Pál – Újvári 1997 – Szerk.: Pál József – Újvári Edit: Szimbólumtár. Balassi, Budapest, 1997 –
A szócikket összeállította: Komlóssy Judit.
Rakovszky 1987 – Rakovszky Zsuzsa: Tovább egy házzal. Magvető, Budapest, 1987.
Schopenhauer: A nemi szerelem metafizikája. Hatágú Síp Alapítvány, Budapest, 1992.

74

tiszatáj

SCHLACHTOVSZKY CSABA

Chesterton az interneten
Alighanem kissé abszurd és (még bölcsészeti szempontból is) tudománytalan gondolat a századunk első felében alkotott G. K. Chesterton életművében olyan tételek
után kutatni, amelyek véleményt mondanak korunk számítógépes világhálós ismeretközvetítő rendszeréről. Ám hadd essem az alább tárgyalandó szerzők bűnébe, mivel e
dolgozat tárgyának bevezetéséül kínálja magát Chesterton Az ember, aki Csütörtök volt
című regényének egyik elmés felvetése. A Csütörtök tiszteletreméltó rangjára pályázó
anarchista társaságában a főhős, Gabriel Syme azzal a ténnyel szembesül, hogy „magas
fokú rend és szervezettség … nélkül az anarchizmus elképzelhetetlen.”
Amikor felébredt bennem a kíváncsiság az iránt, hogy az interneten milyen alakokban, milyen területeken, milyen mélységekben és milyen összefüggésekben tűnik
fel Gilbert Keith Chesterton neve, még csak sejtettem, hogy a világháló legszigorúbb
elektronikus rendszerében minő káosz uralkodik, méghozzá a legszervezettebb káosz,
amit el lehet képzelni. Elvégre a hozzáférés az információszaporítás egyetlen szűrője,
amelyen azonban nem a közfigyelemre méltatlan írások akadnak fenn, hanem azok,
amelyeket szerzőik vagy őrzőik nem tudnak vagy nem akarnak az interneten publikálni. Az ismeretek így létrejövő kaotikus, mondhatni: kakofonikus halmaza nyilvánvalóan nem jöhetne létre ama, józan ésszel felfoghatatlanul bonyolultan szervezett
rendszer nélkül, amely az információlehívást és -bevitelt egyaránt lehetővé teszi.
A világhálón fellelhető Chesterton-tanulmányok, -utalások, -említések száma meghaladja a tízezret. Ezek között találunk elektronikus formában közölt eredeti Chesterton-műveket, kritikákat, olvasónaplószerű elmélkedéseket, használt vagy új köteteket
reklámozó hirdetéseket. Valamint külön csokor dolgozattal adózik az írónak a Minneapolisban székelő Amerikai Chesterton Társaság, amely azt tűzte ki céljául, hogy
rávezesse korunk emberét arra a hitre, hogy Chesterton bölcsessége napjainkban fényesebben világít, mint az író saját korában. Mint sokaknak, a Társaság szervezőinek
is meggyőződésük, hogy a világ minduntalan egyre ellenőrzöttebbé, ugyanakkor, paradox módon, egyre áttekinthetetlenebbé válik, és Chesterton azzal siethet a segítségünkre, hogy – bár kiutat nem ismer – rávilágít erre az abszurd ellentmondásra.
Ám ezzel az átláthatatlanul terjedelmes internetes Chesterton-irodalommal a maga
teljességében aligha birkózhatnék meg ezen a néhány oldalon, ezért csak a magyar
nyelvű szövegek ismertetésére szorítkozom, mert úgy vélem, a mi kis magyar káoszunk is éppen elég tanulsággal szolgál. A rendszerető, vagy rendszerező elme jámbor
komolyságával igyekszem értelmes összefüggést találni egynéhány digitalizált írás között (amely mintegy felét teszi ki a magyar internetes Chesterton-irodalomnak). Ezek
a szövegek jellegükre, stílusukra, származásukra nézve alaposan eltérnek egymástól;
találunk köztük olyanokat, amelyek máshol publikált szövegek elektronikus változatai, ám olyanokat is, amelyek eleve internetes közlésre születtek. Némelyik szöveg
vallási kérdéseket taglal, mások logikai, poétikai vagy éppen politikai tárgykörben
kérik ki Chesterton véleményét.

2000. július

75

A szakavatott válogatás egyetlen szempontja az, hogy a keresőprogram rábukkanjon a Chesterton névre az egyes szövegekben. Ez a rendszer az irodalomtörténészek
álma lehetne, ha az utalások tartalmazó szövegek bibliografikus pontossággal tudósítanának azok eredetéről, hiszen egyelőre a tudományosságban még nem megszokott,
hogy egy hivatkozás pusztán a webhely megadásával igazolja magát. Márpedig az ebben
a dolgozatban említett források java másként nem jelölhető meg.
Mindezek után – kényszerűen dacolva a káosz lenyűgözőn átfogó uralmával – mégsem találok más módot a találomra összehányt ismeretkincs bemutatására, mint a féligmeddig erőszakoltan belélátott tematikai osztályozást. Ám ne feledjük, hogy egyik
idézett szöveg sem szól másikhoz, bármiféle összecsengés elsősorban saját önkényem
szülte ál-konszenzus.
I. Hit, teremtés, evolúció
1997 júliusában Teremtésmítoszok és evolúcióelmélet címen, Both Mária szerkesztésében körkérdést intéztek különféle szakmákban jeleskedő értelmiségiekhez a megjelölt tárgykörben. A körkérdésre kapott válaszok megtalálhatóak az interneten. A 4.
kérdés a következő volt: „Milyen kérdésként értelmezhető a teremtés? Metafizikai,
teológiai, logikai vagy egzisztenciális módon közelíthető meg? Összeegyeztethetőek-e
a különböző módon adott válaszok?” Balogh Tamás válaszában Isten és Szent Pál mellett Chestertonra hivatkozik: „A kérdésekre adott eltérő válaszok éppen a téma egzisztenciális jellegéből fakadóan nehezen egyeztethetők össze, és talán nem is kell erre
törekednünk. Az angliai Chesterton úgy fogalmazta meg ezt radikálisan, hogy egy
macska nem kompromisszum a kutya és az egér között, illetve nem lehet egy almát és
egy körtét összeadni.” Ez a hivatkozás, persze, nem tekinthető alapos Chesterton-értelmezésnek, inkább hódol annak a hagyománynak, amely Chestertont mint univerzális aforizma-szerzőt ismeri el.
Ám a továbbiakban is úton-útfélen azt fogjuk tapasztalni, hogy alig beszél valaki
Chestertonról, annál többen beszélnek általa, mentségül használva kevéssé közismert
tekintélyét. Mondhatni: a magyar hivatkozásokban éppen Chesterton viszonylagos
ismeretlensége kölcsönöz tekintélyt az őt idézőknek, hiszen nevének említése a kiterjedt műveltség bizonyítéka; ennek megfelelően kevesen mulasztják el az alkalmat,
hogy ésszerűen pontosítsák, jelzésszerű gesztussal behatárolják, ki volt Chesterton (az
ő számukra).
Hasonló gesztussal köszönt minket a csak „Áron” néven bemutatkozó Chestertonbarát, aki Új Jeruzsálemből, a Virtuális Mennyországból látogatott el az Ateizmus
Honlap vendégkönyvébe 1997. december 4-én, csütörtökön, 15 óra 47 perc 13 másodperckor. És íme Áron levele:
Sziasztok! Én is keresztény vagyok DE asszem érdekes a szempont amit felvetek. Szóval
hallottatok már Chesterton-ról? Gilbert K. Chesterton: egy katolikus filozófus aki sokat
vitázott műveiben ateista és egyéb nézetekkel. A teljesség kedvéért tőle is lehetne idézni
ezeken az oldalakon nem? Íme az Ő ajánlata a térítésre: Szerinte egy ateista éppen olyan
mint egy ember aki kakasnak hiszi magát. A probléma tehát: magyarázzuk el neki, hogy
nem kakas! Tehát nagy eszünkkel oda állunk és elkezdjük mondani: Mi: – Nem vagy kakas,
mert nincs szárnyad! Ő: – De kakas vagyok mert kukorékolok! Kukurikuuuuu Mi: – Nem
vagy kakas, mert nincs taréjod sem! Ő: – De kakas vagyok mert kapirgálok! … és elkezd
kapirgálni. NA már most mit tegyünk? Folytassuk az érvelést? Chesterton azt ajánlja, in-

76

tiszatáj

kább a következőt mondjuk neki: – No jól van, ha azt gondolod kakas vagy, lehet igazad
van, de próbáld csak ki milyen embernek lenni! Hidd el nagyon jó! Próbáld ki, hogy milyen
embernek lenni és ha tetszik akkor legyél inkább ember!
Ám Áron nemcsak a chestertoni eszmékre, de a chestertoni iróniára is roppant fogékony, hiszen azzal zárja levelét, hogy „talán bolondság embernek lenni, ha lehetünk
kakasok is…” A kölcsönzött szellemesség legalább annyi örömhöz juttathatja a szerzőt, mint a maga szülte.
Erre a szellemességre rá sem hederít harmadik szövegünk, egy Húsvétvasárnapra
készült katolikus Homíliavázlat, amely poétikus lelkületű teológusnak mutatja Chestertont: „Isten életében részesedünk mi is, így Jézus feltámadásával az emberiség életében egy egészen új szakasz kezdődött el. Chesterton szavaival: »A harmadik napon
Krisztus barátai, amikor napkeltekor eljöttek a helyre, a sírt üresen találták, és a sziklát elhengerítve a bejárat elől. Különféle módon vettek tudomást csodájáról, de még ők
is aligha vehették tudomásul, hogy az előző éjszakán a világ halt meg. Amire ők tekintettek, az az új teremtés első napja volt, új éggel és új földdel, és a kereszt hasonlata szerint az Isten újból sétára indult kertjében, de már nem az esti hűvösségben, hanem
a hajnaléban.«”
Megfigyelhető, hogy az eddig tárgyalt három hivatkozás egyike sem közölte, hogy
voltaképpen honnan idéz „Chestertonból”, hiszen egyik szöveg műfaja sem követeli
meg a tudományosan pontos idézést. Ettől nem egészen függetlenül három teljesen
különböző Chesterton-kép rajzolódik ki (noha nagyon vázlatosan), holott a keresztény hit kérdése mindháromban kitüntetett figyelmet kap. Balogh Tamásnál radikálisan konzervatív aforizmaszerzőként, Áron barátunknál hitvitázó vallásfilozófusként,
az ismeretlen szerzőjű homíliavázlatban pedig költői lelkű Biblia-értelmezőként jelenik meg. Noha a három képből csak-csak összeállna egy árnyalt Chesterton-rajz, a fent
említett tulajdonságokat az idézők inkább saját lelkükben keresgélik, önigazolásként
utalva Chestertonra.
E tárgykör lezárásaképpen idekívánkozik a szabados (és távolról sem szabatos) idézéstechnika legtisztább, legszemérmetlenebb válfaja, egy tetszés szerint hizlalható világhálós aforizmagyűjtemény, amelyben – többek között – ezt olvassuk Chestertontól:
„A méhek nem olyan szorgosak mint hisszük. Csak nem tudnak lassabban zümmögni.” Ez az az aforizma, amelyet bármely tárgykörben bátran beidézhetünk.
II. Poétika
Chesterton költőként is jobbára teológus volt, ha leszámítjuk korán támadt vonzalmát a nonszenszköltészet iránt. Pontosabban: nonszenszköltészete is szerves részét
képezi vallásos világképének, amint Gergely Ágnes az Edward Lear költészetéről írt,
Pompóné avagy a nonszensz költészet avagy egy interdiszciplináris képződmény mint a létstruktúra metadiegetikus paradigmája című dolgozatában (ezúttal pontos helymegjelöléssel) idézi Chesterton A nonszensz védelmében című, 1911-es dolgozatát: „Az az
egyszerű csodaérzet, amely akkor fog el, amikor feltűnik a dolgok formája, és feltűnik
az, hogy a dolgok milyen túláradóan függetlenek intellektuális színvonalunktól és
közönséges címkéinktől: ez a csodaérzet éppúgy a szellemiség, ahogy a képtelenség
alapja. A képtelenség és a hit (bármilyen furcsának tűnjék a párosításuk) annak az
igazságnak a két, magasrendű, jelképes érvénye, hogy a dolgok lelkét szillogizmussal
előhúzni éppolyan lehetetlen, mint kivonszolni horoggal Leviathánt.”

2000. július

77

Ez azonban nem azt jelenti, hogy Chesterton teljességgel elveti a racionális gondolkodást, csupán azt, hogy a végső igazságok felismerésének képességét fenntartja a költők és a hívők számára. Ahogyan Julio Cortázar Poétikakísérlet című dolgozatában,
a Nagyvilág internetes változatában, Scholz László fordításában olvashatjuk: „a primitív
emberre jellemző analógiás irányultságból születő költészet fogalma megfelel annak az
érzelmi és mozgató légkörnek, amit a mindenkori mágia jelent a primitíveknek. G. K.
Chesterton is megsejtette ezt a The Trees of Pride című művében: »A költőnek igaza
van. A költőnek mindig igaza van. Jaj, ő már a világ kezdete óta itt van, már látta az
úton ránk leselkedő sok csodát és iszonyatot, ami egy-egy cserjésben vagy kő alatt
lapul…«”
A két idézet bölcsen feltárja Chesterton költői lelkületének paradox vonásait:
Chesterton szinte „kispolgári” módon ragaszkodik az élet reáliáihoz, azonban éppen
a hétköznapi valóságban ismeri fel a nonszensz ijesztő és mulattató mélységeit. Ám
ismét csak nem Chesterton a téma, ő csupán hivatkozás, egy olyasféle rejtélyes bölcs,
mint Az ember, aki Csütörtök volt Vasárnapja, aki, bár rejtegeti saját személyét, bízvást
tanácsot tud adni bárkinek, milyen álruhával fedje be valódi nézeteit. A nonszensz
poétikájában és Cortázar-féle kísérletben Chesterton terebélyes személye kényelmes
álruhát kínál.
Természetesen nem azt kell nehezményeznünk, hogy e két szerző az idézetek kapcsán nem tárja fel Chesterton teljes komplex szellemiségét, csupán azt, hogy tételeik
igazolásakor nem ésszerű bizonyítékokat tárnak elénk, hanem tekintélyes tanúként
idézik Chesterton az ítélőszékünk elé.
III. Logika, matematika, rend
„Láttam az igazságot és nincs semmi értelme” — idézi Chestertont máshelyütt
a fentebb már említett web-oldal, amely csokorba gyűjtve teszi közzé jelentős gondolkodók aforizmaszerű meglátásait. Sem a szerkesztő neve, sem az idézet eredete nincs
megjelölve. A bölcsesség demokratikus újraelosztása.
A találó kinyilatkoztatás kapcsán olvassunk egykét idézetet arról, hogy a világ
mennyiben írható le racionális eszmékkel.
Ryszard Kapuscinski a Lapidárium 8. részében ezt írja: „Gilbert K. Chesterton a világ lényegén töpreng: »Nem az a gond ezzel a világgal, hogy nem racionális, nem is az,
hogy túlságosan racionális. A leggyakoribb probléma az, hogy a világ racionális, de
nem teljesen… A valóság legfurcsább jellemzője az, hogy lopva, hirtelen egy centiméternyire letér a kijelölt útról. Az egész egyfajta világmindenségben zajló csöndes összeesküvésre emlékeztet. Az alma vagy a narancs van annyira kerek, hogy annak mondjuk, de kerekségük valójában sok kívánnivalót hagy maga után… És a kiszámíthatatlanságnak ezzel az elemével mindenütt találkozhatunk. Elkerüli ugyan a racionalisták
figyelmét, de végül mindig fény derül rá… Egy gondolat vagy elképzelés valóságosságát
legkönnyebben úgy ellenőrizhetjük, ha végiggondoljuk, hogy tekintetbe veszi-e a világ
rejtett és meghökkentő szabálytalanságait.«”
Az könnyen megérthető, ha egy bölcsészlélek kéjesen elmereng azon, hogy a természettudományos világképnek is vannak súlyos hiányosságai, azonban mégoly tiszteletreméltó, ha egy természettudós teszi ugyanezt. Staar Gyula Martin Gardnerről,
a jeles amerikai matematikusról szóló tanulmányából megtudjuk, hogy a Roger Penrose-féle periodikus csempézés voltaképpen Chesterton szavai révén válhat leginkább

78

tiszatáj

közérthetővé: „G. K. Chesterton egyszer felvetette, hogy egy Földön kívüli lény, aki
megfigyelte, hogy az emberi testnek milyen sok része fordul elő a bal és a jobb oldalon
egyaránt, ésszerűen gondolhatná azt, hogy mindkét oldalon van szívünk. Ezt mondta:
»csak egy kicsit látszik matematikaibbnak és szabályosabbnak, mint amennyire az.
A pontossága nyilvánvaló, de a pontatlansága rejtett; a vadsága lesben áll.« Mindenhol
azt tapasztaljuk, hogy valami »csendben elkerüli a helyét pár centivel, ami a mindenben jelen levő rejtélyes elem… egyfajta rejtett kincs az univerzumban.« Az idézet pompásan illik a síkbeli Penrose-világokra.” Ha arra nem is vállalkoznék, hogy a Penrosecsempézés mibenlétéről nyilatkozzam, annyi kivehető a fenti idézetből, hogy a korszerű tudományos ismeretszerzésnek is létezik egy (vagy inkább több) filozofikus változata, amely fogékony a józan logika és a valós világ ellentmondásaira.
Tehát egy író és egy matematikus ezúttal ugyanarról akarnak meggyőzni minket,
vagyis arról, hogy a rációt csak egy „majdnem” választja el a nonszensztől, a világ matematikailag szinte leírható, ám mégsem teljesen. Egy írónak érthető módon nem okoz
főfájást, hogy olyan érveléshez nyúljon, amely éppen a józan ráció tökéletlenségét
hirdeti. Az irodalmi beszéd önmagára reflektáló logikája éppen nem idegen a posztmodern irodalmi ízléstől. Másrészt a matematikus is olyan absztrakt módon elkerüli
a gyakorlatiasságot, a hasznavehetőség buktatóit, hogy szinte a lába sem érinti a földet.
IV. Politika
Mármost ne higgyük, hogy Chestertonnak semmiféle gyakorlati hasznát nem látni.
Az eddig megmutatott különféle Chesterton-vetületek csupán gondolkodásunkban
akartak befolyásolni bennünket. Az említett idézetek akár népszerű-tudományos-irodalmi-kulturális folyóiratok oldalain is megjelenhettek volna, mint ahogy sokuk meg
is jelent. Megannyiféle Chesterton, de abban mind egyezik, hogy az a szerző, aki egyegy Chestertont megidéz, saját gondolkodásában használja fel a tanulsághoz felvezető
létra recsegő fokainak alátámasztásaképpen.
Ám Chestertont nem tarthatják fenn maguknak az elvontan bölcselkedők. A gyakorlati életre nézve is követendő eszméket kínál bölcsessége, amint azt Dr. Csépe Béla,
a Kereszténydemokrata Néppárt parlamenti képviselője Halottak napjára írt beszédében bebizonyítja: „A temetőlátogatások élő kapcsolatot jelentenek a múlttal. S ahogy
ez nemzedékek láncolatában felépül, kialakul a történelmi hagyomány, mely véleményünk szerint a nemzet éltető ereje. Egy nemzet önbecsülésének, értékrendjének legnagyobb fokmérője, hogy miként becsüli meg hagyományait, melyekben a rég meghaltak akarata, végrendelete él tovább. Chesterton, a nagy angol gondolkodó írja, hogy
a konzervativizmus tulajdonképpen a legdemokratikusabb, mert mindenkor meg
akarja szavaztatni a sírkerteket is.” Hogy ennek a chestertoni gondolatnak mennyi
realitása van, mi sem bizonyítja jobban, mint a lejegyzett beszéd utolsó, zárójeles,
színiutasítás-szerűen leíró jellegű sora: „(Taps az ellenzék padsoraiban.)”
Éppen ilyen hasznos életvezetési tanácsra lel Láng Péter, a Szakszervezeti Bizottság
titkára, amikor 1998-as nőnapi beszédében így szól: „a férfi sokszor esendőbb a nőnél,
… áldozatvállalásban, kitartásban, teherbírásban, tűrésben gyakorta a gyengébb nem az
erősebb. Mégis eljátssza a szerepet, amit a sokévszázados szokásjog ráosztott: a ’teremtés koronájának’ szerepét. Ám bölcsen mondta Chesterton Hagyományok és hazugságok című munkájában: »… Hogy a nő az élet királynője lehessen, nem szabad tűrnünk,
hogy az élet közkatonája legyen.«”

2000. július

79

Csépe és Láng nem rejti véka alá azt a határozott szándékát, hogy előmozdítsa bizonyos társadalmi igazságtalanságok felszámolását. Az talán mégis szerénységüknek
(nem pedig kérkedésüknek) tudható be, hogy Chestertonnak tulajdonítják azoknak az
eszméknek a feltalálását, amelyeket ők megvalósításra javasolnak: tegyünk végre rendet a nők és a férfiak, az élők és a holtak dolgában.
Bár rendet tenni igyekeztem az interneten fellelhető magyar nyelvű Chesterton-hivatkozásokban, ennek az illúzióját is csak jó néhány web-oldal mellőzésével sikerült
megteremteni. Ennek nyilvánvalóan számos rajtam kívül álló oka is van. A roppant
terjedelmes Chesterton-életmű kevésbé terjedelmes magyarul is olvasható hányada
önmagában is tele van ellentmondásokkal. Másrészt az interneten Chestertont idézők
lelkülete és műveltségi köre is eléggé eltérő ahhoz, hogy más és más Chesterton paszszusokban leljenek rokon gondolatokra. Mindez előre sejthető. Ám megejtő élménnyé
teszi mindezt az a tény, hogy a „Chesterton” keresőszóval előhívott, saját magunk által
s mégis öntudatlanul szerkesztett folyóiratunkban egy számba kerül mindez. Kényszert érzünk arra, hogy rendezettnek, értelemmel szervezettnek lássuk mindazokat az
összeollózott mondatokat, amelyeket használatuk, tartamuk nem köt össze, csupán
eredeti szerzőjük neve. Az egyéni bölcsesség és műveltség megszerzése a papírra nyomott betűk korában is javarészt önkényes és esetleges volt, a véletlen, az ízlés és megannyi körülmény, a hozzáférés korlátaival karöltve, határolta be azt. Mindez a világháló segítségével könnyen a visszájára fordítható: Chesterton (és más, boldogtalan
sorukról mit sem sejtő társai) bölcsességére és műveltségére a mi majdnem ésszerűen
rendszerezett elménk nyomja rá a káosz bélyegét.

BIBLIOGRÁFIA (HELYETT)
Puszta illusztráció gyanánt álljon itt néhány internetes cím, amelyen forrásaim némelyike
elérhető. Akinek ez nem elég, keressen rá „Chesterton”-ra.
A Természet világa című folyóirat itt lelhető fel:
http://www.kfki.hu/chemonet/TermVil/
http://www.ch.bme.hu/chemonet/TermVil/
További homília-szövegekre itt lelhetünk:
wmaster@www.katolikus.hu
Áronnal ezen a címen levelezhetünk:
aron@scientist.com
A Nagyvilág itt tárul fel nekünk:
nvilag@c3.hu
Chesterton saját műveit pedig ehelyütt olvashatjuk a monitorunkon:
www.dur.ac.uk

80

tiszatáj

SÁGHY MIKLÓS

A meggyõzés-modell mint ironikus allegória
Stanley Fish, úgy tűnik, tisztában van azzal, hogy mit csinál. A meggyőzés módszerével érvel a meggyőzés-modell helyessége mellett. Ám a valami mellett érvelés
(még ha ez önmagát is számolja fel) ellentmondásban látszik állni a meggyőzés mint
– egy a sok közül – vélekedés elfogadtatásának a módszerével. Fish azonban, mivel meggyőzi s nem szembesíti olvasóját véleményével, úgy látszik, elkerülheti a bizonyításmodell (független tárgyakra vonatkozó) csapdáját.
Fish szerint a meggyőzés-modell kritikai tevékenysége „közvetlen módon konstituálja [… az irodalmi] tárgyakat és azokat a fogalmakat, melyekkel leírhatók, továbbá
megítélésük mércéit. E modellben a kritikus felelőssége valóban nagyon nagy, hiszen
nem pusztán részt vesz az értelmezés játékában, hanem a játék szabályainak megalkotója és értelmezője.”1 Eszerint tehát az (irodalmi) tárgy magának a – szabályok által
meghatározott – értelmezői tevékenységnek lenne a terméke. Ezzel szemben a bizonyítás-modell előfeltevése egyfelől az irodalmi (és egyéb) tárgyak ontológiai különállása, másfelől pedig (éppen az előző feltételből adódóan) azok (értelmezői) tevékenységünktől független leírásának lehetősége. E két lényegében különböző közelítési mód,
sok tekintetben hasonlítani látszik a nietzschei terminológia szerinti doxa és episztemé
fogalmak szembenállásához. Az episztemét mint az igazság nyelvét Nietzsche Platón
gondolatával rokonítja, mégpedig abból a megfontolásból, hogy az episztemé ’valódi,
megalapozott tudás’ értelmében rávetíthető Platón ideákra vonatkozó tanára, mely
szerint az ideák valamiféle független igazságokként léteznek az (emberi) érzékelés határain túl. Ezzel szemben a doxa, mint a meggyőzés nyelve nem igazsághoz, hanem (különböző) vélekedésekhez kötődik és éppen ezért nyelvhasználati módjára nem a megismerés [erkennen] beszédténye, hanem a tételezés [setzen] beszédaktusa lesz a jellemző. Nietzsche dekonstrukciós tevékenységének egyik fő mozzanata – Paul de Man
szerint – az episztemé nyelvétől a doxa nyelvéig vezet. Azaz Nietzsche kimutatta,
„hogy a konstatív [megismerő] nyelv valójában performatív [tételező] nyelvhasználat.”2
Stanley Fish részben hasonló (dekonstrukciós) utat jár végig a bizonyítás-modelltől
a meggyőzés-modellig. Hiszen ahogy Nietzsche a konstitutív nyelvről mutatja ki,
hogy az valójában performatív, ugyanúgy Fish a bizonyítás-modellről mondja (kimondatlanul), hogy az valójában meggyőzés-modell, olyan értelemben, hogy a bizonyítás-modell előfeltevései (és kérdésfeltevései) révén ugyancsak maga konstituálja tárgyát, mégha azokat (saját előfeltevései szerint) önálló független entitásoknak is tekinti.
A meggyőzés-modell tehát eszerint meggyőző magabiztosságát egy olyan önreflexív
folyamatból nyeri, mely azt a látszatot kelti, hogy aki beszél, tisztában van azzal, mit
tesz, pontosabban: hogy miktől tekint el, amikor beszélni kezd.

1
2

Fish, Stanley: Bizonyítás vagy meggyőzés: a kritikai tevékenység két modellje. 19–20.
de Man, Paul: A meggyőzés retorikája. 7.

2000. július

81

Paul de Man A trópusok retorikája című munkájában a nietzschei dekonstrukció
első lépésének a nyelv alapvetően trópikus jellegére történő rámutatást tekinti.3 Továbbá a nyelvnek azt a tulajdonságát, hogy „színtisztán retorikai fogások eredménye”4,
összekapcsolja az ok és okozat téves felcserélésének nietzschei elgondolásával, ugyanis
de Man szerint a nyelv az a közeg, amelyben a „visszafordítások és helyettesítések
játéka végbemegy.”5 A visszafordítások és helyettesítések kettős oppozíció-halmaza
– belső/külső és ok/okozat – „mely zárt, koherens rendszert látszott alkotni (külső
okok belső okozatokat szülnek)”6 a nietzschei dekonstrukció által egy önkényes nyílt
rendszerbe fordul át, „melyben a kauzalitás és elhelyezkedés attribútumai megtévesztő
módon kicserélhetők és egymással tetszés szerint helyettesíthetők.”7 Vagyis ily módon
kiderült, hogy „amit külső oknak tartottunk, az nem más, mint egy belső okozat
eredménye.”8
A Fish által bizonyítás-modellnek nevezett kritikai eljárás hasonló csapdába látszik
keveredni, mint a belső/külső és ok/okozat rendszerét zártnak, és ennek megfelelően,
korántsem önkényesnek tekintő tudományok. A meggyőzés-modell – Fish szerint –
„maga konstituálja a centrumot – vagyis azt, hogy mi számít ténynek, szövegnek, bizonyítéknak, elfogadható érvelésnek –, és ekképpen maga szabja meg saját korlátait és
határait [kiemelés: S.M.]”9. Vagyis az ok és okozat – de Man szavaiva)l – „temporális
természete” megszűnik és szabadon helyettesíthetővé lesz. Ily módon az interpretáció
(mint ok) okozatává az irodalmi szöveg maga válik. Azaz: az interpretáló lesz az, „akinek a tevékenysége életre hívja a szövegeket, s az elemzés és az értékelés tárgyává teszi
azokat.”10
A bizonyítás-modell önmagukban álló, külső tárgyaknak tekinti az irodalmi szövegeket. Figyelembe véve azonban de Man külső és belső oppozíciójára vonatkozó Nietzsche-értelmezését – miszerint: „amit oknak gondoltunk, az valójában egy okozat
okozata, amit pedig okozatnak véltünk, az úgy funkcionál, mint saját okozójának
oka”11 –, a bizonyítás-modell sem tekinthető másnak, mint olyan eljárásmódnak, mely
önmaga – például: különállást tételező [setsen] – (játék)szabályaiba véglegesen belefelejtkezett. És ebből a nézőpontból a bizonyítás-modell – akár a meggyőzés-modell –
csak fikcionált igazságokról beszélhet.
Az arisztotelészi ellentmondásmentesség-elvre alapozott logika ugyancsak a nyelv
(alapvető retorikussága) sugallta azon csapdába esik, hogy elfelejtkezik „valódi” nyelvhasználatáról (vagyis a tételező beszédaktusairól) és így „saját tevékenységét létezők
tételezéseként ismeri fel.”12 A tételező „nyelv azonban tévedésben van, mert úgy jeleníti meg az elő-feltételező állítást, mintha megalapozott, jelenvaló ismeret volna.”13
3
4
5
6
7
8
9
10
11
12
13

Uő.: A trópusok retorikája. 42.
Nietzsche, Friedrich: Retorika. 21.
de Man, Paul: A trópusok retorikája. 40.
Uo. 39.
Uo.
Uo.
Fish, Stanley: Bizonyítás vagy meggyőzés… 5.
Uo. 21.
de Man, Paul: A trópusok retorikája. 39.
Uo. 4.
Uo.

82

tiszatáj

Ennek megfelelően az arisztotelészi ellentmondásmentesség-elvre alapozott bizonyításmodell – mint ahogy azt már fentebb is írtam – csupán olyan fikcionált igazságokkal
dolgozhat, melyekről az sem dönthető el, hogy igazak, és az sem, hogy nem.
A fishi dekonstrukció első lépése tehát, hogy a meggyőzés-modell nyelvhasználatába emeli a bizonyítás-modellt és ez által mintegy érvényteleníti is annak „valódi”
igazságokra vonatkozó előfeltevés-rendszerét. De vajon azzal, hogy látszólag megszünteti e két modell szembenállását, kiküszöbölhetővé válik-e az irodalmi szöveg önállóságának vélelme? Vagy nem inkább az a helyzet, mint a logika (tételezett) igazságaival,
hogy valójában nem tudhatjuk róluk, hogy igazak-e vagy sem?
Stanley Fish második lépésként saját diskurzusának státuszát veszi szemügyre és
megállapítja, hogy sem az, sem más nézőpont nem lehet kitüntetett és előfeltevésektől
mentes, hiszen a „kikezdhetetlen álláspont eszméje csak akkor értelmes, ha elképzelhetőnek tartunk egy olyan álláspontot, melyen nem hagytak nyomot az előfeltevések.”14
És „ez az – mondja –, amiben magam nem hiszek”15, ugyanis a „radikális kétkedés
programja valamilyen módon mindig szituált marad: ha valaki mindent meg akar kérdőjelezni, beleértve azt a talajt is, amelyen áll, valahol másutt kell megvetnie a lábát, és
ekkor az a másutt válik azzá a talajjá, amelyen állni fog.”16 Ez egy végtelen regresszió
folyamatát eredményezi, hiszen a „radikális szkepticizmus csak akkor volna lehetséges,
ha a szellem függetlenül létezne attól, amivel gazdálkodik, a megértés azon kategóriáitól, melyekre hagyatkozik.”17 Fish azonban éppen amellett érvel, hogy a „szellemet
ezek a kategóriák konstituálják, s nem lehet eltávolodni tőlük oly módon, hogy egy
szkeptikus vizsgálódás tárgyává válhassanak.”18 A nyelv előfeltevéseinek csapdájába
esett referenciális elképzeléseket tehát Fish is csak egy előfeltevésekre alapozott nyelvhasználaton belül képes dekonstruálni és ennél fogva – de Man szavaival –, szövegének
„bölcsessége önpusztító […], de ez az önpusztítás retorikai megfontolások egymást
követő sorozatán keresztül vég nélkül áthelyeződik, és ezek a megfordítások ugyan
annak az alakzatnak a végtelen ismétlése révén az önpusztítást az igazság és az igazság
halála között hagyják függőben.”19 S mint ismétlés „lévén temporális folyamat, elmondható folytatólagosan, de az, amit elmond, a történet tárgya csupán egy alakzat.”20
Ennek a retorikai formának de Man az „ironikus allegória” nevet adja.
Úgy tűnik tehát, hogy Fish sem tudja teljes egészében megkerülni a bizonyítás-modell csapdáját, hiszen a meggyőzés mechanizmusa, melyet alkalmaz, „akárcsak bármi
más, kontextusfüggő: az, hogy egy érvelést mi tesz meggyőzővé, azon múlik, hogy
előzetesen miben egyeztek meg a felek.”21 Azaz: saját előfeltevéseit maga sem kerülheti
meg (hiszen akkor nem tudna mit mondani). Ám ezzel egy időben folyamatosan szem
előtt tartja saját érvelésének szituáltságát, és ezáltal mintegy jogot szerez annak óhatatlan következetlenségeire is. És talán ez az, ami valójában meggyőző a Fish szövegben.
Pontosabban: az, hogy tudjuk, „egy szigorú és a trópusok félrevezető erejével tisztában
14
15
16
17
18
19
20
21

Fish, Stanley: Bizonyítás vagy meggyőzés… 23.
Uo.
Uo. 11.
Uo.
Uo.
de Man, Paul: A trópusok retorikája. 45.
Uo.
Fish, Stanley: Bizonyítás vagy meggyőzés… 23.

2000. július

83

lévő elme rángatja a zsinórokat. Ám amennyiben kiderül, hogy ugyanezen elme még
azt sem tudja, hogy csinál-e valamit vagy sem, felettébb megalapozott lesz a gyanú,
hogy nem tudja, mit csinál.”22 Fish, úgy tűnik, hogy tudja. Hiszen a meggyőzés-modell
szerint: „az igazságok illúziók, amelyekről elfelejtettük, hogy illúziók”23. Ám aki ilyet
mond, annak, feltehetőleg, éppen ezzel jutott egy korábbi feledékenysége (rövid időre?)
az eszébe.

FELHASZNÁLT IRODALOM
de MAN, Paul: A meggyőzés retorikája. Fordította: Fogarasi György (kézirat)
de MAN, Paul: A trópusok retorikája. Fordította: Vástyán Rita. Helikon, 1994/1–2. 36–47.
FISH, Stanley: Bizonyítás vagy meggyőzés: a kritikai tevékenység két modellje. Fordította: Beck
András. In: Az irodalom elméletei III. Pécs, Jelenkor Kiadó, 1997. 5–26.
NIETZSCHE, Friedrich: Retorika. Fordította: Farkas Zsolt. In: Az irodalom elméletei IV. Pécs,
Jelenkor, 1997. 5–49.

22
23

de Man, Paul: A meggyőzés retorikája. 8.
Nietzsche, Friedrich. Idézi: de Man, Paul: A trópusok retorikája. 41.

KRITIKA

Amíg lehet"
"
PETRI GYÖRGY VERSEI
Kiiktathatók-e az élet és költészet közötti közvetítők? Mármint a versszerűség
megannyi jele és jelzése? A formakészlet
gazdagsága? A rím, a ritmus, a jambusok,
az ütemek és a verslábak? Elhagyható-e
a kép, a metafora, a szimbólum? Mindaz,
ami régi és bölcs megfigyelések szerint
a beszédet verssé teszi? És ami e „tisztogatás” után még a versszerűség jeleiből felismerhető, a vers minimális jelei, a sorokra tördelt mondat, a strófákba rendezett sorok, a megsemmisítés felé egyszerűsített rím- és ritmusformák megőrzése
egyben a vers megőrzése is? Vagy a versszerűség „kitisztítása” a hallgatás, a csend
– a halál – igényének bejelentése? És ebből, a sorozatos elhagyásokkal, a részleges
kiiktatásokkal kifejezett igényből következően, valóban az azonosságig közelíthető-e egymáshoz élet és költészet, vagy
mindez, az azonosságot kereső poétikai és
retorikai minimalizálás csak látszat, ám
élet és költészet között, a mondható és
mondhatatlan között egyensúlyt teremtő

látszat, az élet és a költészet egybeesésének nagyon ritka és ezért oly szembetűnő
előfordulása? Petri György új versei
nyomán merülnek fel ezek a kérdések,
amelyekről szintén mondani kell egy-két
szót. Mert aligha tekinthetők ún. teoretikus, a teóriára alapozott, az elméletet
lobogtató kérdéseknek. Ha így fogalmazódnak meg, nem is olyan biztos, hogy
a vers- és költészet(teória) kérdései. Sokkal
inkább tekinthetők a költőre, a költő
életére, életrajzára, sorsára figyelő kérdéseknek. És ebből következően a felmerülő
kérdésekre adható válaszok is sokkal inkább tekinthetők az élet és a halál ténye
feletti (erős) együttérzésnek és döbbenetnek, semmint a költészet, a versbeszéd
lényegére való rákérdezésnek. Azt akarom itt most elmondani, hogy nem nagyon lehet eldönteni, miről is eshet szó az
Amíg lehet verseinek olvasása nyomán,
arról vajon, hogy a kötetbe gyűjtött versek mind sorra a halálra való felkészülés,
még pontosabban a halál evidenciájának
versei, és így a költő (megszenvedett) életének nyers, közvetítők nélkül közölt (feltárt) dokumentumai, vagy éppen arról,
hogy a halálérzet és halálélmény itt a romantikus halálélménytől mentesített költői beszédmód kiművelését hozta el, amiről a (vers)kritika épületesen értekezhet
anélkül, hogy figyelembe venné az élet és
a halál tényeit. Másszóval, mi szólítja meg
a (vers)olvasót az Amíg lehet kötetbe gyűjtött Petri-versek olvasása során, a költő
élete a halál küszöbén, vagy megint egyMagvetõ Kiadó
Budapest, 1999
102 oldal, 1290,- Ft

2000. július
szer a közvetítőkkel gazdag, vagy ellenkezőleg, éppen a közvetítőktől megfosztott
vers, a költészet „hangja”, amely mögött
elhalkul, el is tűnhet a költő, a halál tényét bejelentő személyesített költői én
hangja.
A költő (Petri György) számára nem
mellékes a vers, a költészet „hangja”. Végül is a halálra való felkészülés, a halál várásának és evidenciájának, Tandori Dezső
szavával, a halál „evidenciatörténetének”
változatait közli új verseiben, miközben
a versbeszéden munkálkodva egy pillanatra sem mond le arról, hogy nem egyszerűen tényeket közöl, hanem verset mond,
a korábbiaktól részben eltérő, mégis eltéveszthetetlenül Petri-verset. Közben megoldhatatlan feladat elé állítja a vers olvasóját és bírálóját, hiszen az egyszerűségig
tisztított versről való (teoretikus?) beszéd
tarthatatlanságát bizonyítja a halál evidenciájának árnyékában. Ugyanez fordítva is
mondható. Petri György számára a halál
közelsége nem mentség, semmiképpen
sem kitérő a vers kiművelésének, megmunkálásának (költői) szigorúsága elől.
A halál nem mentesíti a költőt a vers
akarásának kényszerítő hatalmától. Olymértékben nem,. hogy az Amíg lehet verseiben nem annyira az életért, mint inkább a versért való küzdelem dokumentumaival szembesülünk. Ami azt jelenti,
hogy Petri György a halálról szólva is
a költészetet faggatja. Nemes, emberhez
méltó, ugyanakkor megkülönböztetően
egyéni küzdelem ez. Ám ennek belátása
sem oldhatja meg a versolvasás és megértés ambivalens feladatát.
Hogy a halál árnyékában is a vers – a
„cifra szolga” – érdekli, nem az elmúlás
maga, mi sem bizonyítja meggyőzőbben,
mint hangsúlyozott odafordulása a költészet hagyományához, és ezzel együtt
a költészet jelenéről való beszéd. Petri
György is, mint Tandori Dezső, Oravecz
Imre és mások, kilépett a modernségből,
de nem mondott le a még mondható késő-

85
modern versről. Kemény fenntartásai vannak a modernséggel szemben, különösképpen a magyar költészet klasszikus modernségét is átható és behálózó küldetéses
lírával meg költőszereppel szemben, de
e fenntartások nem akadályozzák abban,
hogy – ha ironikusan is – vállalja a klaszszikus modernség hagyományát, Adyt elsősorban, egy-két hivatkozásig Babitsot és
Kosztolányit, József Attilát, közvetlen
megszólításig Szabó Lőrincet. Azzal, hogy
halálközeli új verseibe (is) beleírta a klaszszikus modernség hagyományát, új verseinek (és egész költészetének) helyét
jelölte ki a magyar lírai beszéd történetében, ami azt bizonyítja, hogy ha az élet
kizökkenthető is az időből és térből,
a vers és a versbeszéd nem zökkenthető ki
a költészet történetéből, és a költő sem
a versből, meg a versben való gondolkodás kereteiből. Minden jelentős vers a költőt és versírását szituálja a jelenben. Ez
a szituáltság nem lehetséges a hagyomány
által való meghatározottság nélkül. Ha
így áll, akkor érthető az is, hogy Petri
György új versei, bár mindenképpen a létezés és a létezés elmúlásának mélyen megélt emberi dokumentumai, a lét felé nyitnak a költészet hagyomány által meghatározott jelenében. S ezen mit sem változtat
a költészet jelenével való állandósult leszámolása például A minimum művészetétől
a művészet minimumáig – A posztmodernről című versben:
Valaha történeteket írtunk,
aztán a nemrég múltban „szövegeket”,
de ezek sem bizonyultak elég tisztáknak,
túlságosan emlékeztettek a valóságra
(elnézést az obszcén kifejezésért),
redukálódtunk hát a mondatokra.
de ez sem megoldás: értelmük van.
Elszigetelt szavak? Ez sem jó.
Lehetséges kontextusokat implikálnak.
Főcsapásirány: betűk; végül az
üres papír.
Amivel kitörölhetjük a seggünk.

86
A redukció sora a „történettől” a „szövegen”, a „mondaton”, a „szón” át az
„üres papír”-ig nem egyszerűen gúnyírat
a posztmodern számlájára, bár az is bizonyosan, hanem a jelen költészetének
egyik lehetséges „története”, amely itt
nem is ér véget, hanem csillag alatt utóversben folytatódik:
Karddal, bicskával már nem tudunk bánni.
Manikűrkészletünkkel játszadozunk
a hímnős budoárokban.
Lakkozgatjuk lilára
hosszú, piszkos
műkörmeinket.

tiszatáj
a szöveg, a történet: az „én” halála, a személyes létezés elmúlásának megtapasztalása felé. A versszerűség minimumának
fenntartásával és megőrzésével a „nemrég
múlt” létezés kimondásával a rejtélyes lét
bizonytalansága felé. Úgy ki a modernségből, hogy ez egyúttal vissza is a modernségbe, legalábbis a modernség árnyékába, ahol a „valóság” nem obszcén kifejezés, hanem valami észlelhető és érzékelhető, még akkor is, ha nem más ez, mint
észlelhető és érzékelhető halál. Az utóversben a „manikűrkészlet” a modernitás
versszerűségeinek készletét (is) jelent(het)i.
A visszatérés a modernitás utánból nem
oda vezet vissza, ahol ez a készlet még
működtethető. Mert ott már nincs mondható költészet. Hová akkor? Az „írásjelek” közé, ahogyan a Summázat című
vers, az idézett vers utáni lapon mondja:

A vers már nem fegyver. De akkor
mi? Hogyan határozható meg, és hogyan
írható le, ha még létezőnek tekinthető?
A kérdést az utóvers „válaszában” fogalmazza meg Petri György anélkül, hogy
valójában feltenné. Mert az „üres papír”szavakat írtam
on már nem a vers, hanem az ürítés
elég volt
nyoma látszik. A banális létezés budoárírásjelek
színhelye. A vers grammatikai többese azt
közé
is jelzi, hogy a banális létezés színhelyén
egy életen át
senki sem magányos, nem is kívülálló,
többnyire
a helyzetképet megfogalmazó költő sem.
Történet, szöveg, mondat, szó nélkül
A vers írásjelek közötti létezése. Az
nincs „én” sem, főként nincs költői én. De élet létezés, mi között? A halál semmi, mi
ha kilép az „én” ebből a meghatározott- között?
ságból, csak visszafelé léphet, a budoárból
az „obszcénnek” hangzó „valóságba”, az
„üres papír”-ról vissza a szó, a mondat,

Bányai János

2000. július

87

Egy bensõséges expresszionista
BÁGER GUSZTÁV: VÍZRAJZ
(EGY VISSZAVONULT KRITIKUS JEGYZETEI)
Nem akarom azt mondani, hogy addigra – 2020-as évek – új Noé-bárkája és
Ararát lesz, talán az nem, de Báger Gusztáv verskötete megannyi pergő-forgó, színes expresszionisztikus elemével a mi
most már lassan múlt századunk húszasait
idézi, Yvan Gollék és vidéke, elemien
átélt avantgardizmusok újjáéledését látom,
s ez nagyon üdítő. Báger az előző verskötet után a „vízjelet” mélyen megőrizte
ugyan a papírban (és a Föld berepkedésével nyilván az óceánok égtükrözésére, az
Egyenlítő irányában-s-onnan-el reppenő
telefonvonalak zizzenésére is, mint légi
semmikére!), megőrizte honos vízjeleit, de
inkább a két látószervébe tette át: szemébe és agyába. Szemérmesen rejti, annál
hevesebben hagyja kitörni olykor a szívét
mindezek által.
Rávesz engem az adott könyv – ezért
is történik Báger dolgában jeles kivétel a
kritika-nem-írásban nálam –, hogy áthangolódjam rá, nézzük akkor, mire is hangolódom. Persze, az első dolog:

Bágerral egy mai szak-világjáró magánórairól értesülünk. Lisszabon a vízzel…
San Francisco egy világpénzügyi bállal,
vagy én nem tudom… jelentések az asztalfióknak… aztán tovább nekünk.
A kaleidoszkópos fogalmazás jellemzi
Báger versvilágát, ha függőlegesen nézzük;
a teraszos építődés, ha vízszintesen.
Ezek a Bágel-féle világkaleidoszkópos
vers-teraszházak. Színesek (lásd a 20-as
évek expresszionizmusa). Vágyunk rá,
hogy ilyesmit olvassunk. Nem nagyon
szabad egy-egy kiemelt részletet feldicsőíteni e költészetből, ugyanígy tisztességtelen, ha egy-egy „kitételen” elveri valaki
a port. Azaz: én nagyon szeretném ha
a Báger-féle líratípus méltó kezelést kapna.
(Egyébre se törekedhetünk a tarka világon:
legyen szó bár verébről, lóversenyről, játékmedvékről, emberekről urambocsá.)
Erősödött-e Báger lírai magabiztossága, változott-e hangja? Erősödött; nem
változott, tovább bontakozott, sok mindenben stabilizálódott.
Bocsánatot ezért a szóért (bár egyebekről elmondhatnánk!), a tarkaság és a szilárdság: különös szikra-keverék. Anyagok
ütköznek össze, villantanak nem várt fényeket. Ez a világutazó tisztessége: tolmácsol nekünk. Báger ehhez a lírát, azt hiszem, mindennél alkalmasabb eszközként
lelte meg.
Sokszor egy-egy sor tesz otthonossá
minket a költeményben. Van körötte, ami
van, a „gipszelni árnyékodat” épp e fölveTevan Kiadó
Békéscsaba, 1999
96 oldal, 790,- Ft

88
zetésekkel feledhetetlen. Ahogy a „nőtlen
férj” fogalmat behozza; ahogy szinesztéziával „lépcsők kopognak” álmában, nem
lépteket érzünk, mert személytelenné
tette a helyzetet a meghatározással („nőtlen…” stb.), hanem a lépcsőket érezzük,
chiricósan, felmenni az elbeszélő költőszemély agyában. Liftel, azaz lépcsőzik az
agy. Vagy – madarasként kiemelem! –
a nagy kék tintafolttal elfutó macska…
Megejtő dolgok.
De a Porzások című versben a lakásfelújítás és a hobbi, nekem a lobbi szó képét
adja. Olyan elegánsan és szellősen laza tud
lenni Báger verse, hogy kicsit alkotótársul
is bevon. Nem nehezít le. Nem zengeti ki
(például: szonettesen), nem beszéli túl.
A Földrengésben („Lackfi Jánosnak”):
a szabályos verset is „tudó” Bágerről ad
hírt. Meglepően klasszikus a mű, és közben nyitott marad. „A centrifuga körbezár/szárnyat dob karnak a váll/púpot növeszt a hátizom”, íme, van Bágernak már jó
pár antológia-darabja. Ez nem semmiség.
A „kilátás/nélkül/kiáltással” egy lakásról: szintén egyik érzékelési útja költőnknek. A „Cosi fan tutte” őrült szellemesen,
nekem „evidenciásan” indul (Poszt-örkényi
etc.): „Csak az igényt elégítse ki, / a többit
elintézem magam…” Ritkán olvasni versben ilyen jót, főleg „nemrég indult költőnél”. Illetve: Báger a múltkori bizalmunkat teraszosan váltja be így fokról fokra.
A Dal „két szivárgó csillag”-a, az a kifejezés bene, hogy „szavak és drótok között” – egészen elképeszt. Nagyon sokat
várok még Bágertől.
Megyek végig a köteten, kihagyom
a 2x60-at, inkább a költő 60-ánál időzöm,
lásd Dal. Az Egyenlítők telefonzsinórja című ciklus címére már utaltam. A Fado csuda remek vers. Ahogy Báger berendez egy
számunkra ismeretlen teret: trónnal, csontkirálynővel, tőrkéssel, keserű mézek szivacsaival: Portugália? Spanyolország? Ebben
én tájékozatlan vagyok, de az érzelmek
iskolázása közben a vers táj-képet is ad.

tiszatáj
A Vízrajz kötetcím erre utal. Shakespeare légi semmijét magam nemrég felhasználtam, én légvárakat mondtam a bécsi vurstli práterből (még nem ismerhető
e könyv). Báger más hullámhosszon indul,
ami a matériát illeti: a hullámokén. Ismétlem: világ-kiállítódás. Ezek a versei egy
költő magán-világkiállításai, lelki táblázatai, örök sejt-tőzsdéi, nemzetközinél is
nemzetközibb közelkollekciói.
Közben: „a platánfák dudorai”. S ez
a fantasztikus telitalálat a „College-bálról”:
ahogy a körömcipők halmozódnak; ahogy
a foszforeszkáló cigaretták: mint „fogak
hegyén szivárvány”. A huszas évek táncai!
Mondom én, mondom.
Nevetni is tud önmagán (Globális tanácsok), s itt Arany János tanítványa kicsit. Ó, ezt már ki nem hagyhatom, szerény személyemmel jön „epret szedni”
Boulogne felé, s egy jambus rajzával toldja
meg. Bocsánat, én nem számítok, de itt az
ős-tehetségű költő szól Bágerból. Remek!
A Chianti-hegy Lengyel Balázsnak és
N. N. Á.-nak szól. El tud beszélgetni is:
ahogy „barátom, igazad volt”-tal tér vissza
egy ilyképp megidézhető emlékre (milyen
nehéz az emlékeket megidézni!): „a lugasoltár rendkívüli – / Isten és Föld itt/
ugyanazt a fényt íveli.” Én nem hiszem,
hogy ebbe a lírába a következő század
huszas éveiben is belefáradna az olvasó.
(Harminc évvel ezelőttről sok minden
megfáradt mára, sajnos. Ezért jó, hogy
Báger a lazább rácsú verset míveli, és nem
köteleződik el pólusoknak.)
Kis szisszenések, szösszenetek is vannak igen jók, gondolok a No comment-re.
Ahol az emberi élethazugság élettelen hazugságrendszerét – telefonüzenetrögzítő
abszurdja – pöccenti ki négy sorban, ráadásul rádióidézetként.
Konferencia-nehézségekről biztos ír
majd még árnyaltabban is. Mindannyiunk
versei ilyenek egyébként, bármi kategóriában: értelmetlenség lenne „kritikuskodnom” (bár illenék, tudom), hogy „rámuta-

2000. július
tok”, hol kell majd a vers legjava anyagához felérlelni a többi sort. Ez belülről történik. Ennyire okos és ennyire eredendő
tehetségű embernél, mint Báger, a gyengék mindig elmúlhatnak, s ha visszatérnek, tengeralattjáró-rekeszeltség elve szerint létezvén a többi dolgon mit sem rontanak.
Szellemes „A krémje elment – a java
maradt” gazdasági szakemberi helyzetkép
(jól értem). Van humora a palinak, mondom. Na, bocsánat.
Öltözködés, borotválkozás, szivarok –
tovább gyötrendő, mélyítendő témák.
Guszti, mondom költőnknek, ezekben
több van, mint szösszenet. Tessék ezekkel
elmélyülten foglalkozni. Hagyni a kabát
feszülő vállát, a szivar leváló levelét, a borotvát, mondjon neked még valamit, még
valamit. Hallani akarjuk ezt.
Remek dolog, hogy a testben ólom…
s ez egy homokóra-versben van épp! Az
utcai hologramok összetettségéhez kell
emelni majd a „hóesés”-féle verseket. Na,
szóval így elbeszélgettem akkor az olvasóval és költőjével (költőmmel), és azt
éreztem, megemlíthetem a nekem (T.D.nek) írt „3 tojás” verset is. Az empátia
tünemény képességeként: Gusztáv teljesen
átmadarasodik macskásból, elmadarasodik
a keze, lásd elmacskásodik, vízjellé teszi az
én madár-evidenciámat: a maga számára.
Így tesszük mi vízjelünkké az ő világképeit, filozófiai leleményeit (és ön-megleléseit), és a költő, a múltkoriakat ismétlem, tényleg megvan most már. Jön.
Jól van felépítve a kötet: hogy keljfel,
mert a vége felé csupa súlyos dolog lelhető. Az Örök idő, a Jelenés s más hasonló
versek sora (Nézd meg, Olvasóm!) ilyesmit példáz: ne fusson meg a költő a nagy
fogalmak elől, de bátran „dalolja ki” járásának esendő-esetleges ritmusát, tessék
igenis nótát csinálni az ügyből, aztán elfanyarodni vele.

89
Egy kötet – alakuló kellemes meglepetésekkel. Milyen rajz jön legközelebb?
Beleestem tagadott kritikusi csapdáimba. Maradok inkább olvasó. Kiszáradt
patak Halottak Napján – madárbiztosságú
meglátás maga a cím. Hogy ezt versbe kell
emelni. Írom Gusztávnak valami levélben,
amit beledarálok a kritikába: ez jó indulás
a vershez. Valami komplettet kiemelni.
Saját talált tárgyat fogalmazni. Nem? Báger nekem azért is adja a szabad lélegzés
lehetőségét, mert mintha elütne verse
a mai költészeti hondivatoktól. Ahol lendületes, nem „megy el” vallomásig. Ahol
vall, tud töredékes maradni. Nem indázik
ködösen.
„Lefényképeztem egy halottat, / megtudjam, mi igaz. / Megint sportbaleset
történt.” Ez például nagyon jó, sokat igér
(prózájával is).
Önmagában egy sor még nem a világ, de
kettő igen. A Báger-vers erre is ad példákat:
„A szél iránya belenőtt a fába”. És itt
nagy sorköz: „Esernyő már nem föd el…”
Satöbbi. Vagy „A bányából felhozott lószem…” De a repülőtéri érkezések… a konferenciák… a szállodák… diszkréten a világ-pénzügyekre tett utalások… és a kiszáradt patakok, lószemek… És a harmadik
elem, hogy átmeneti befejezésül összefoglaljuk a Báger-jellegeket: az erős poétai
hajlam az absztrahálásra. Fehérségekre,
havakra, festett felületekre vagy megcsendülő terekre szavakat találni. Ha valahol,
itt fog fokozódni a költői erő alighanem,
itt kell még magasabbra, még távolabbra,
pontosan a művészeti írásoknál. Boulogne-t már együtt hajolgatjuk végig, jó
öreg barátom. Meg a kettősök-többesek,
élők-holtak is együtt mennek. Biztató szavakat a szent művészet megjelenítéseihez
kiabálok be neked. Szakadjon csak a cérna! Miközben villog a fájó kaleidoszkóp.

Tandori Dezsõ

90

tiszatáj

Füst Milán: Teljes napló I–II.
Füst Milán naplója legenda – volt. Annak ellenére, hogy már 1919-ben három
részlete megjelent az Új Idők lapjain (l. a jelen kiadásban: Egy ember élete, II: 603–42),
hogy 1922-ben a Kassai Napló hat részt
közölt (II: 643–60), és hogy a Tűz is bemutatott belőle ugyancsak hat közleményre valót (II: 661–81). A napló egészének anyagáról maga Füst Milán írta
meg, hogy elveszett, elpusztult (A naplóirodalomról és elveszett naplómról, 1945. II:
830–2). Valójában 1946-ban hirdetés nyomán a kézirat zöme előkerült, ami „(…)
egy embernek ötvenhat éves koráig való
minden művészi ötletének s minden
gondolatának gyűjteménye” – mint írja az
Ez mind én voltam egykor című művében
(Budapest, 1969. Magvető. 189–9). A napló megsemmisüléséhez egyébként még ekkor is ragaszkodik: „S ennek létrehozatala
negyven éven át napi két órai munkát
jelentett (…) úgy e művészien elrendezett
anyagot, mint az eredeti kötetnek jó részét
1945-ben az ostrom alatt elégették” (uo.).
A legenda részben való eloszlatója az
1976. évi kiadás volt (Napló I–II. Budapest.

Magvető. Vál., szerk., bev. Pók Lajos),
amelyet azonban a mostani sajtó alá rendező és a szerkesztő – Szilágyi Judit és
Fazekas István „több szempont alapján
válogatott (cenzúrázott)” kiadásnak mond
(I: 8). Szilágyi Judit részletes eligazítást ad
Füst Milán naplóiról filológiai, textológiai
szempontok alapján. Elmondja, hogy Füst
sokszor cédulákra, majd azok anyagát
noteszokba átvezetve írt. Ezeket a tenyérnyi füzeteket nevezi kisnaplóknak.
A meglehetősen rendezetlen írásképű – ceruzás, olvashatatlan, áthúzásos, utólagos
betoldásokkal stb.-vel teli – kisnaplókból
tizenegy ép és két erősen rongálásos példány van 1910-től 1915-ig, illetőleg 1942–
1945-ből. Maguknak a naplófüzeteknek
(Füst Milán nevezi legtöbbször így azokat) hat darabja van meg (hiányzik az író
számozása szerinti ötödik). E különféle
bőrkötésű vagy éppenséggel eredeti borítójuk hiányát mutató (ám restaurált) kéziratos kötetek jelentik a tulajdonképpeni
naplót. (A negyedik füzet belső borítójának facsimiléjét közlik a kiadók.) A kiadás
mindezeket tartalmazza a már említett,
Füst Milán életében megjelent részleteken
kívül, továbbá néhány egyéb jegyzetet,
a naplóhoz szánt bevezetőket, illetőleg
vallomásokat, átdolgozásokat é. í. t. (Függelék, II: 603–832). A kiadás jegyzeteket is
tartalmaz, amelyek az író által használt
névrövidítéseket, névjeleket segít megfejteni, és némi tájékoztatást is nyújt a legtöbb személyről, az összeállítás Petrányi
Ilona munkája.
„Ezentúl mindent amit gondolok, fel
kell jegyezni”– írta Füst Milán 1905-ben
Fekete Sas Kiadó
Budapest, 1999
I–II. kötet: 904 és 892 oldal, 7900,- Ft

2000. július
az 1930-as évek elején tervezett naplókiadáshoz készített autográf bejegyzésekkel,
javításokkal fönnmaradt gépiratban. Ez az
elhatározás azután szinte kényszerként
vezette tollát mintegy negyven éven keresztül. Az első bejegyzés még az irodalmi
becsvágyra ébredő ifjútól származik, aki
özvegy édesanyjával egy üzlethelységből
és konyhából álló lakásban él a Dohány
utca 63-as szám alatt Budapest hetedik kerületében. A negyven éves munka hozta
létre a naplót, amelynek törekvése nem
rokontalan a század első felében. „Egész
életemet be akarom mutatni” – kezdi
naplóját Füstéhez hasonlóképpen Julien
Green is, és az önmaga teljes megörökítését szolgálja voltaképpen André Gide-nek,
Virginia Woolfnak és Franz Kafkának
naplója is. Némiképpen rokon e törekvéssel – valamit egészében megragadni, művészetbe áttenni – Csontváry festészeti
törekvése, midőn „67 életnagyságú fej”-et
fest a Panaszfalra, midőn „természeti nagyságában” akarja megfesteni a lomnici csúcsot, 1905 tavaszán a taorminai görög
színházat és más képeit. A természet „hasonló egy nagyarányú tájképhez, amelyen
a mester sokáig elmélyedhetett, a mű eredeti arányait fokozatosan fejlesztette ki” –
írja Csontváry. (Az idézetek Németh Lajos: Csontváry Kosztka Tivadar című könyvéből valók, Budapest, 1964, Képzőművészeti Alap, 80, 86, 103.) Füst és Csontváry
ebben a tekintetben egyaránt bizonyos
mértékig megalomán – egyikük a külső
természetet, másikuk (mondhatni:) a belsőt kívánja a maga egészében megragadni.
A napló 1932. évi kötetében Füst ír Csontváry naplójáról, idéz is belőle (II: 382–3),
átveszi Csontváry egyes tételeit (például
A magyarokhoz című versébe), amint már
Halász Gábor erre felhívta a figyelmet (Új
verseskönyvekről. Nyugat, 1932. I. köt.
317–26).
Füst Milán tervei a napló kiadására különféle saját szöveghalmazainak föl- és
egybedolgozásai mégis azt mutatják, hogy

91
megkísérelte (volna) egységes egészbe szorítani, formázni a napló köteteit, aminthogy bizonyos fokig ezt meg is tette, hiszen a Látomás és indulat a művészetben
(1948) és az Ez mind én voltam egykor
(1957) számos csírája, sőt (szik)levele már
a naplóban kisarjadzott. Szabolcsi Miklós –
aki a Teljes naplóhoz az előszót írta (I: 5–7)
összegző és öntörvényű műnek tartja a
naplót, amelyről azt is megállapítja, hogy
a külső eseménytörténet feltűnő módon
kevéssé van benne jelen, sokkal-sokkal
több a belső történet, az önmagával való
viaskodás, a félelmeknek, óhajoknak és
vágyaknak megjelenítése a különféle történetek, pletykák és hallomások mellett.
Ez a belső történésre való figyelem eredményezi a naplónak – fél évszázad múltán
kiváltképp megmutatkozó – összegző hatását és bizonyos egyöntetűségét.
A világ eseményei valóban csupán néhány helyen említődnek, és többnyire röviden. Az első világháborúról: „(…) gyanús
nekem a szerbiai csönd és h. M–Ausztria
még nem üzent hadat Oroszországnak
(…)”; itt jegyzem meg, hogy a Teljes naplót
az eredeti Füst Milán-i helyesírásnak minél teljesebb megőrzésével közli Szilágyi
Judit, amint az utószóban erről beszámol
(A Füst Milán-i írásmód, II: 882–6). Szilágyi Judit és Farkas István úgy tartja: „(…)
könyvünk egy esetleges kritikai kiadás
előzményének tekinthető” (I: 8), ezért tehát részletesen megadják a szövegközlés
technikáját. Sajnálatos, hogy még a Füst
Milán-versek kritikai kiadása is várat magára, ámbár bizonyos fokú előzetesének
tartható a Zsoldos Sándor által szerkesztett Összes versei, amely a Magvetőnél
1988-ban jelent meg. – Visszatérve a naplóban tükröződő politikai-történeti eseményekre: a második világháború idején,
1940-ben a Nyugat ankétja kapcsán egyebek mellett ezt írja: „(…) mit tegyen az író
a háborúban. Fogja be a száját, – és
mindenki nevetett rajtam” (II: 51. Hasonlóképpen groteszk: „Szakadatlan dörög-

92
nek az ágyúk: a tüzérség ebben a zavarban
tudja, merre lőjjön, merre van az ellenség?” (I: 64). Bizonyos fatalizmus tükröződik nemegyszer: „Csak a sors döntheti el,
kinek van igaza. Ha Hitler kitöri a fogát,
akkor nem volt igaza. De ha sikere van…”
(II: 458). Erkölcsi alapállásból kíséreli meg
értékelni a dolgokat: „A szocializmus nem
abszolút igazság…” (I. 731); vagy: „Szovjet: az erőszakos jóakarat erőfeszítésének
oly monumentális példája, amilyen még
nem volt a világon” II: 349; 1939-ből). Némelykor élete eseményei is kapnak egyegy följegyzést: „Ma készűltem el a Henrik király lediktálásával” (II: 352; 1931.
október 1.).
Természetesen a naplónak egyik leggyakoribb témája maga a naplóíró mint
alkotó irodalmi személyiség, mint olvasó,
mint az anyjával együtt élő ember, mint
szűcsinas – „Holnap kezdem szűcs-inasi
időmet” (I. 479; 1919. szeptember 10.), ennek lehet lírai vetülete a következő versdarab: „(…) Ó mikor fogom megérni már,
hogy karcsu, tiszta ujjaim | Majd nem fertőzi meg a sárló munka zsíros szennye rútan (…)” (Kívánság) – és sok más.
Számos helyen olvasható bejegyzés arról, miként születnek, készülnek művei.
„Igyekszem befejezni ezt az átkozott Catullust” (II: 227), s hogy a dráma miként
készült, ez tanúskodik: „(…) hatvanadszori átírása közben rájövök valamire” (II:
222). „1921. március 4dikén éjjel két órakor Isten segítségével befejezem a Catullust. (…) Ez életem legnehezebb munkája
volt” (I: 617), s néhány lappal távolabb:
„(…) rossz a darabom! – Pokol!” (I: 623). –
Egy másik helyen elmondja az Arménia!
című versének keletkezési körülményeit:
„(…) szörnyű esemény rázkódtatta meg az
életemet. Hogy mi történt, annak elmondásától kérem, mentsenek fel. Anyám
szörnyű módon akarta bebizonyítani nekem, hogy hiába élt. Lefeküdtem s három
napig a múmiák mozdulatlanságába burkolózva arra törekedtem, hogy minél

tiszatáj
többet aludjam s ne gondoljak semmire.
Harmadik nap estefelé felkeltem. (…) Írni
kellene! – éreztem. De miről? A mondanivaló ez volt: anyám, bocsáss meg… (…)
Örményországról kellene írni, – jutott
eszembe. (…) Úgy képzeltem, hogy átrepülök hegyeken és tengereken s mire
odaérkezem, éppen hajnalodik. (…) Mi
közöm volt Arméniához – s mi igaz abból
amit leírtam? Talán csak ez a sor: »A bántott lélek menekűl«…” (II: 211). Természetesen a naplóról is több helyen van szó:
„Egyetlen menekvésem az életben, úgy
látszik, ez a napló. Napról napra olyan
keserves, nyomorúlt dolgok következnek,
olyan kilátástalan ez az egész élet – s csak
akkor nyugszom meg ha leírom, hogy ez
így van” (I: 182); „(…) mindazt rögzíteni,
amit észreveszek és gondolok, – megállítani a percet: anyám halála óta, teljes egyedüllétben, minden biztonságérzetem megszünt (…) minden percben várom a halálomat –” (I: 212).
A halál sokszor foglalkoztatja a naplóírót: „(…) úgy nézem a halált, mint az életet: a jó és a rossz teljes egyensúlyának:
mindegy élni vagy halni” (I: 181). Igaz,
másutt az is olvasható: „Élet és halál két
különböző dolog (…)” (I: 391). A lét értelméhez és ami Füst Milánnál ezzel egy: az
íróság állapotához a halál tudata tartozik.
A Vörösmarty-akadémia egyik összejöveteléről feljegyzi, hogy a jelen lévő írók
nem szoktak a halálra gondolni, s hozzáteszi: „Nem is értem! Nékem minden,
minden percem a halállal való gondolkodással telik, mindent véle mérek össze”
(I: 405). A változás örök, minden elmúlik,
elpusztul – elmélkedik egy újonnan vásárolt bőrtáska kapcsán: „Fiatalon féltem
volna hozzányúlni, maradjon »örökre« új.
Ma bátran rongálom (…)” (I: 364). Szinte
a költeményeire jellemző hangnemben
szakad ki belőle egy-egy gondolat: „Ó kölcsönkapott fény: rövid élet! Ó kölcsönkapott élet!” (I: 398).

2000. július
Hasonlóképpen viaskodik írói tehetségével is: „Negyven éves vagyok (…) Most
jöttem rá rettenetes tehetségtelenségemre”
(II: 255). Ugyanakkor persze méltánytalannak érzi azt a mellőzöttséget, amelyet
mindegyre észlel: „Egyetlen lapban sem
szerepelek soha mint író! De soha még
véletlenül sem… 30 között nem!” (I: 639);
„Kiléptem a Nyugattól” – írja 1924. június
18-án, s két lapon át taglalja mellőzöttségét, leírja, hogy „Az Est mindig mellőz
s még száz író közzé [sic!] sem veszi fel
a nevemet (…)” (II:71). Hosszú évek múltán, 1939-ben azonban feljegyzi: ,(…) roszszúl [tettem], hogy otthagytam a Nyugatot” (II: 332).
Csaknem az egész naplón végigvonuló
motívum az édesanyjával való kapcsolata.
Még 1923. évi házassága kapcsán is: „(…)
több, mintha anyám volna! Megint van
édesanyám!” (I: 836). Jóllehet a lélektani
alaphelyzet huzamos ideig ez: „(…) mind a
ketten kínozzuk egymást anyámmal(…)”
(I: 134; 1915-ből). Apró rezdülésektől –
„hidegebben búcsúzott, mint máskor”
(I: 36) – az összezördülésekig – „Anya
hazajön: rámtör, a csendemre” (I: 77) –,
a kíméletlen kritikáig – „(…) az első legjobb viselkedése a halálos ágyon [volt]”
(I: 184), a megértéstől – „Anyám: mennyi
kielégítetlem ambíció, ki nem használt
intelligencia, vágy a tudásra, érzés, jóságra
való vágy, sose használt.elkallódott, hiába
való értelem száll itt sírba” (I: 194) – az
önmarcangolásig – „Anyám fiatalkori
arcképe: …ezzel bántam, én így?” (I: 203)
– és a kései megemlékezésig – „Huszonöt
éve, hogy anyám meghalt” (II, 534; 1941.
március 15.) – többféle érzés rajzolatát
őrzi a napló. Az író nyolc éves korában
veszítette el apját, Fürst Mártont, akiről
egy kép van lakásában, amelynek kerete
rendszeresen ropog. Különösen figyelemreméltó: ennek a jelenségnek többszöri
és mindig kedvezőtlen jellegű rögzítése,
például: „Megint ropog e vésztjósló kép!”
(II: 129; 1925-ből). Mindezzel kapcsolat-

93
ban mélylélektani fejtegetésre adhat okot,
hogy a költő Füst az egyik versét, az Elégiát, amely a Nyugatban jelent meg (1911.
II. köt. 249) úgy helyezte el összes verseibe, hogy „Atyám emlékének!” ajánlást
hagyott a cím alatt – jóllehet a „K. Havas
Géza drága emlékének” írott másik ajánláson kívül mindazokat törölte, amelyek
a korábbi kiadásokban (nem is ritkán!)
szerepeltek. Anyjának emléke persze több
helyen is föltűnik lírájában (is): „És anyád
árnyékán tűnődöl, mint az eszelős” (Kívánság), vagy: „(…) nem úgy igaz-e, hogy a
szívnek | csakis az anya éneke súlyos és
fájdalmas(…)” (Gyertyafénynél) és még más
helyeket is lehetne idézni.
Számos helyen olvashatók feljegyzések
Füst Milán szexuálpszichológiai természetű gondolataiból, illetőleg a szexuális
élet legkülönfélébb eseményeiből, vagy
éppenséggel az elmulasztott szerelmi alkalmakról és lehetőségekről. „Mert az
érzékiséggel nem volt szerencsém, nem
bírom el az igazat, azt, h. az érzékiség
nem minden: az ilyen írót nem szeretem.
(…) Nőim? Átkos élet!” (I: 40), „A nemi
nyomor is rettenetes volt volt!” (I: 486);
„Milyen oktalan és állati dolog a csók
(…)” (I: 40), de másfelől: „Susog csók közben” (I: 56) írja valakiről, míg más valakiről és közvetve önmagáról ennél sokkal
intimebb feljegyzést tesz (I: 16). Az akkortájt más megítélés alá eső onániáról azt
írja, hogy sok „sok, rendkívül előnyös
tulajdonsága van” (I: 330), a „(…) coitus és
a gyilkosság milyen rokonok! Ugyanolyan állati, ugyanolyan kegyetlen a kéj
s a testi cselekvés!” (I: 232) stb. Eme kérdéskört Füst Milán egészében is feldolgozta, műve, a Szexuál-lélektani elmélkedések 1986-ban jelent meg (Budapest, Helikon). Külön fonalként van beszövődve
a naplóba szerelmével, Jaulusz Erzsébettel
és feleségével, Helfer Erzsébettel kialakuló-elmúló viszonya és a súrlódások során összecsiszolódó házassága. A naplóírónál egyébként idősebb Jaulusz Erzsébet

94
iránti szerelem dokumentumainak áttekintését Petrányi Ilona már elvégezte,
illetőleg áttekinthetőségét lehetővé tette
éppen a napló idevágó részleteinek, továbbá Füst és Jaulusz Erzsébet jónéhány
levelének és egyéb anyagoknak kiadásával
(Füst Milán rejtélyes múzsája. Budapest,
1995. Fekete Sas Kiadó).
Látomás és indulat a művészetben címen ismeretes Füst Milán esztétikája,
amely egyetemi előadásaiból született. Ennek első kiadásához 1947-ben előszót írt,
amely naplójának elvesztési történetével
kezdődik, de amelyben azt is elmondja,
hogy „rekonstruálás útján” igyekezik valamit megmenteni a napló esztétikai természetű anyagából. Csupán néhány idézet
bizonyítsa: a teljes naplóban valóban foglalkozik esztétikai kérdésekkel: „Lyra: az
indulat maga. Csak az indulatból lehet
lyra” (I: 804.) Ezen alaptételét már 1923ban feljegyezte, amiként az Ez mind én
voltam egykor (1958, 19692.) kötetének
bölcseletisége is telérként csillog a napló
szövegtömbjeiben: „(…) fel lehet tételezni,
hogy bárki is eltalálhatná, hogy hogy
e létnek mi a lényege?” (II: 514). A Füst
Milán-i megoldás, amely számos művében
(a naplót is ideértve) a legkülönfélébb
áttételezéssel van elmondva: „– Borod,
tintád elpárolog, az örök törvénynek
hódol, ropog, porlad az asztalod s a nap
lemegy(…)” (i. m. 19692: 618). (NB. Ebben
a naplójegyzetben is egy bútor ropog.)
A teljes naplón végigvonul a zsidóság
problémaköre. Már 1914-ben feljegyzi:
„A cigánnyal vagyok egy soron, zsidó,
én” (I: 43). A szégyen, ám a büszkeség is,
az öngyűlölet, de a hivatásérzet is, a fájdalom és a félelem, a közösségérzet, de a távolságtartás is egyaránt megtalálható. „Sokat kell szenvednem a zsentrik [sic!] részéről: megaláztatás-féle – alárendeltség”
(I:67) – így ad látleletet a helyzetről, majd
(1924-ben) pedig ekként: „Zsidók!… Zsidó
származás… ma szégyen s mintha átkozottak, megbélyegzettek alsórendű szárma-

tiszatáj
zást akarnának megjelölni evvel a szóval,
hogy zsidó” (II: 16). Egy másik helyen ez
található. Zsidó nyelv: ami vad és zsíros
hangzást csak az ember produkálni képes,
azt a zsidó nyelv produkálja” (I: 210),
vagy ilyen feljegyzés: „Vasúti utazásaim
közben ismét erős antiszemitikus érzés
lett rajtam úr: az a szemtelenül bátor fajijellegű beszégetés, amit ezek folytatnak
(…)” (I: 383). A fájdalmas kérdéssel kapcsolatos összetett érzésvilágot jól mutatják
a következők is: „Zsidók: – igaz, hogy
más faj, – nem asszimilálódott teljesen”
(I: 481), illetőleg: „(…) a zsidókat is ugyanaz az anyaföld hozta létre(…)” (II: 424).
1939-ben addigi életét mintegy összefoglalva jegyzi le: „Amit én átéltem, csupa
pokol volt. Előbb a gyerekkor, aztán a háború s az idegzetem végleges pusztulása
s most ez a zsidóügy” (II: 492). A Copperfield Dávidhoz! című versében a költői én
így szól 1930-ban: „S mi voltam én is itt?
árva fiú! | A sértődöttség vontatott dallamát hagyták rám örökül: semmi mást! |
S miből a zsidónak oly bőven jutott ki
minden időben: gúny és magány: – e kettő
volt örökrészem e földön!” (Összes versei.
Budapest, 1969. Magvető. – Az alábbiakban is e kiadásból fogom a versszövegeket
idézni. B. L.).
Természetesen nem csupán a költő,
hanem – az eddigieken, tehát a esztétikuson, a szexuálpszichológuson és egyebeken kívüli – Füst Milán is benne van
a naplóban. A regényíró, a novella- és drámaíró, sőt a naplóíró úgyszintén. Alkotástechnikai, alkotáslélektani, motívumépítési eljárások figyelhetők meg, kutathatók
a jövőben a napló anyagának és Füst Milán egyéb írásainak összevetésével. Némelykor egészen kicsiny összefüggések
észlelhetők, kevéssé szembeötlők, mint az
előbbiek, a zsidó életre vonatkozók a Copperfield Dávidhoz!-versben. Egyébként
Copperfieldről ezt jegyzi fel: „(…) mennyi
emberhez kellett hozzámelegednie, tartoznia – mint nekem!” (I: 68). A napló

2000. július
időrendjében haladva talán nem érdektelen a Füst Milán-lírával való ilyetén kapcsolatokból néhányat bemutatni mintegy
kutathatósági példa gyanánt. – „Apámról
mostanában gyakran álmodom, hogy nem
halt meg, hogy rejtőzik” (I: 84). Nos: a rejtőzik ige többször megjelenik a Füst Milán-i líra halálmotívuma kapcsán, így az
Elégia (Atyám emlékének!) című költeményben: „S te bánatos bús alvó is, ki
messzi rejtezel”, a Halottak éneke címűben:
„S bár itt [ti. a sírban] mélyen rejtezem(…), az Egy csillaghoz! címűben pedig:
„S ki úgy szeretted már az elmulást, | Hol
régen s mélyen rejtezel, úgyis még jobban
elmerűlsz.” – 1915-ben egy rövid bejegyzés van a naplóban: „Ház: patkányostúl!”,
ehhez tizenöt esztendő múltán a következő versrészlet köthető: „Csak aztán
kamrád sarkaira jól vigyázz | S nehogy
patkányt kiálts megint, ha este van”
(A fegyenc fia). (Tudtommal költői nyelvében másutt nem szerepel e szó.) Egy másik naplójegyzet: „Rák, lazac, sonka – májas dolgok: e szervről úgy szokás beszélni,
mint isten önálló teremtményéről a mi
örömünkre” (I: 144; 1915-ből), és a lírájában található megfelelés: „Jaj földdel van
teli a holtak szája! | Kik ettek Szilveszterkor májat és diót” (A részeg kalmár), ez e
költemény 1911-ben jelent meg a Nyugatban. – Naplóbejegyzés: „Mint a kóbor
kutya, mindenkihez hozzácsatlakozom
egy kis időre” (I: 159), és a verspárhuzam:
„Csak a kóbor kutya lehet az én rokonom(…)” (Motetta).
A naplóban némelykor álmait is leírja
Füst Milán, így például: „Tüzes koporsó
az égen, holdak repűlnek” (I: 204), e motívum jelenik meg bizonyára lírája ezen
helyén: „Sápadtabb fény ez (…) | Oly
holdé, milyet álmodtam egyszer(…)” (Óda
egy elképzelt művészhez). Megjegyzendő,
hogy az álom lejegyzése 1916-ban volt,
a vers viszont korábban, 1911-ben jelent
meg a Nyugatban, ott még Óda Móricz
Zsigmondhoz! címen, vagyis – hacsak nem

95
volt 1911 előtt is efféle álma a költőnek –
esetleg saját, versbe írt képét álmodta
meg…
Arra is akad példa, hogy több helyről
tevődik össze valamely vers anyaga. A
karmesterekről írva ez áll: „Némelyik karmesternél mulatságból népdalt fújnak bele
a Tristanba s ha az nem veszi észre, – vége
minden respektusnak” (I: 407), továbbá:
„A »János vitézből«: »A pompát, a fényt
nem kedveli | Fehér keblem nem kell
neki«… ez oly hangzat, amely engem valamely belső, titkos dallamomra emlékeztet. Ez »nem kell neki«… s ezt még folytatni valahogy, – újra: »nem kell neki«
(II: 377). A líra pedig a következőt mutatja: „Mit ér, mit ér végezned tisztán? |
Az életedet elmulasztád Trisztán. | Szerelmed már nem kell neki. | Ő világát már
mással éldeli” (Madrigál). A naplójegyzet
1932. június 1-je utáni, a Madrigál első két
sora (a későbbi kiadástól eltérő) központozással a naplóban is olvasható 1920-ból
(I: 583). Ami pedig a János vitézt illeti,
Kacsóh Pongrác 1904-ben készült daljátékát 1931. december 6-tól újra játszotta az
Operaház, a darab verseit Heltai Jenő írta.
(Az 1931. évi előadásra Buttykay Ákos
átdolgozta a darabot.)
Némelykor egy-egy szókép születésének lehet tanúja napló olvasója: „Csillaghullást ha látok… arra gondolok, hogy ez,
– egyetlen forró sikoly az életünk” (II:
218). Ezt az 1927. évi bejegyzést 1928.
január 1-jén követi a versbeli megjelenés:
„Csillag voltam, szerencsétlen siető!” (Barátaimhoz!) (II: 274) és Nyugat, 1938. I.
köt. 2.). – Egy-egy egyéni szófordulatra is
ráismerhetni a naplóban s a versekben:
„Maradandó nyomát akartam hagyni annak, hogy itt voltam” (II: 39), és: „ Hogy
voltál itt és éltél hirdetem!” (Sirató), továbbá: „S itt jártam én is(…) (Henrik király). Hasonképpen erre az apró bejegyzésre is mutatkozik versmegfelelés: „Rászáll (Ráűl) a felhő. – Megűli a köd” (II:
306), a költészetbe épített kifejezés ekként

96
jelenik meg: „Elhagyom lakomat érted:
rászáll a felhő, megűli köd (…) (A fegyenc
fia). Végül még egy efféle példa: „A hídon
batyúval megy át egy ember, ki bejárta
Dániát” (II: 509) – „A hídon batyuval
megy át egy ember, | Ki bejárta Dániát…
–” (Oh holdözön).
Füst Milánnak csaknem egész életében
Osvát Ernő személyisége jelölte ki azt
a pontot, amelyből ki lehet mozdítani az
(irodalmi) világot. Osvátról is, másokról
is írt visszaemlékezéseket, melyek kötetbe
gyűjtve 1967-ben jelentek meg (Emlékezések és tanulmányok. Budapest, Magvető).
A naplójába feljegyzett gondolatai, emlékei természetes módon mások, nem állítható, hogy őszintébbek, mindenesetre szabadosabbak, kevésbé ügyelnek az ítéletek
megfogalmazásának árnyaltságára. Osvát
mint Füst Milán felfedezője áttételesen
jelenik meg, a Boldogtalanokról szólva Osváttól ezt jegyzi le: „(…) nem hitte volna
rólam: nem nézte ki a tehetséget” (I: 26).
S mindig mindent Osváthoz viszonyít,
Osvátnak ír: „Életem nagyobbik fele O. –
a kisebbik normális” (I: 125), „O. E. volt
szellemem köszörűköve” (II: 379), „Én
csak akkor érzem igazán teljesen jól magam, ha vele beszélgethetek” (II: 258).
Ugyanakkor észrevehető, hogy zavarja is
„Osvát nagy fölénye” (I: 711), úgy érzi,
túlságosan is Osvátra hagyatkozik, ezt
bizonyítja ez a bejegyzés: „Gyerekkori
trauma: az O. iránti alázat” (I: 191). Különösebb lélekelemzés nélkül is nyilvánvaló, hogy Füst Milán a nála tizenkét esztendővel idősebb szerkesztőhöz a kisgyermekkorban elvesztett apját is pótlandó
kapcsolódott. 1924-ben meg is írja: „Távolodni akarok ettől az apától, mert elég
volt erőszakos hatásából” (II: 42), majd
(legalábbis a naplóban): „O.-nál elhatározásom szerint utoljára! (II: 156). Mindemellett több oldaláról látta Osvátot: „O.
tulajdonkéépen dúrva, vágyó, izgatott
fajta, zavart tüzekkel – és korrekt, tiszta,
feddhetetlen (megtisztúlt) pózt vesz fel” (I:

tiszatáj
178), „O. pózol(…) (I: 85); nagyon sokszor
az író önmagára figyel Osváttal kapcsolatban: „O. elnyomta bennem a zseniális
megnyilvánulást” (I: 175), „Az ember szégyenkezett a nagy szellem O. E. előtt(…)
(II: 328). Az a naplókötet elveszett, amelyikben feltehető, benne van az Osvát halálakor, 1929-ben tett jegyzetek sora, de
1930-ból is van bejegyzés, amelyik erre
vonatkozik: „Állandóan Osváttal álmodom most, minden éjjel…” (II, 305), és
ugyancsak figyelemreméltó lélektani adalék, amit hozzátesz: „Ugyanúgy, mint szegény anyámról halála után egy évvel.”
Karinthy Frigyes alakjával szintén gyakorta találkozhatni a naplóban. Még apró
családi vonatkozású feljegyzéseket is ír
Füst: „Karinthy kislány hónapokig nem
beszél” (I: 749), „Kar-né: lesz gyerek, –
lesz mért élni(…)” (I: 75). Foglalkozik Karinthy írói tevékenységével: „Karinthy
most népszerűbb mint Ambrus Zoltán,
Szini, Cholnoky – Molnár is” (I: 96).,
„Karinthy a világhírű! Német lapok esengenek a munkáiért (…) S te?” (II: 125).
Észreveszi, hogy több közös vonásuk van:
„Karinthynál, nálam is a végnélküli beszélgetések szomorúsága(…) (I: 153); „Köszönöm, hogy olyan okos, ön az egyetlen,
akivel felcserélném magam” (I: 255) –
ismeri el nem kevés elmeélű humorral
Karinthyt, de: „Karinthyban egyre kevesebb marad meg olyan, amely a régi énjére
emlékeztetné…” (I: 900). Figyel a kritikáira: „Karinthy nagyon dicsérte a naplót,
amelynek egyes részeit látta, – »remek« –
mondta (I: 347); „(…) igaza lehet, hogy
csak halálom után fognak velem igazán
foglalkozni” (I: 412). Viszonyukat jól
mutatja e két, 1938-ból való naplórészlet:
„Karinthy Frigyes meghalt. Meg vagyok
dermedve. Ez jobban fájt, mint Osvát,
mint Dezső, mint akárki, nem is hittem
volna” (II: 470), „Folyton Karinthyról
gondolkodom megint hetek óta. Iszonyúan fáj nekem, nem is tudom, mért.
Mintha ő lett volna az ifjuságom. Nem

2000. július
furcsa?” (II: 478). S a teljes megnyugvás,
beletörődés a megváltozhatatlanba: „Karinthy csak most lesz jó barátom” holott
már porlad (II: 491).
Kosztolányi Dezső szintén gyakran
szerepel a naplókötetekben. Többször ír
róla: Szereti a rossz környezetet” (I: 12),
„(…) zülött, piszkos cimborákhoz való
viszonyát (II: 355) próbálja megérteni.
Némelykor még az írói féltékenységnek is
nyoma van: „(…) rögtön megírta, amit
mondtam. – Ezentúl vigyázok, hogy
semmi olyat ne mondjak előtte, amit értékesebbnek tartok” (I: 732). Végül: „November 3-dikán, kedden, 11 óra 6 perckor
Dezső meghalt. – Nagyon sírtam, nagyon
sírtam. (…) Senkit sem szerettél s ez az űr
most utánad tátong” (II: 420).
Füst Milán egyik emlékezése szerint
Ady bűvöletében élt, annak az Adynak
a hatását üdvözölte, élvezte, amelyik a magyar irodalmat megújította. Naplójában
itt-ott utal is a költő nagyságára: „Ady
Isten volt – én meg semmi?” (II: 108),
„Meg kell hajolnom e fenomén előtt (II,
81; 1924-ből). De a gyarló embert is megörökíti: „Ady E. berúgott a tiszteletére
rendezett banketten, – dúrva a feleségével
– aki finom, kedves és gazdag nő (…)”
(I: 128).
Babits Mihályról is olvashatók a naplóíró véleményei: „Babits ápolt, melegágyi, mesterkélt kultúrnövény” (I: 152),
„Babits – beteg, izzó kagyló” (I: 228).
Ugyanekkor a poéta doctus Babitsra is
felfigyel: „»Babits nagy tudós« – hallom
mindenfelé: nekem is kell végre nyelvekkel foglalkoznom (…)” (I: 369).
A Füst Milán-ítéletek végletessége nyilvánul meg a Móricz Zsigmondról tett
megjegyzéseiben: „Ha megírnám, hogy

97
Móricz Zsigmond, ez a királyi művész
milyen irtózatos ökör volt, ki hinné el
nekem?” (II: 507), továbbá: „Móricz: Barbárok. – Pongyolábban s istenibben írni
már nem is lehet” (II: 332). S ne feledjük:
Füst ódát írt Móriczhoz (Nyugat, 1911. II.
köt. 885), amelyben „nagy művész”-nek
szólítja, igaz, a vers zöme voltaképpen
a költői énnel foglalkozik…
Sorolhatók volnának még az említetteken kívül Petőfi Sándor és Berzsenyi
Dániel, Tolsztoj, Shakespeare, Altenberg,
Márai Sándor és nég nagyon sokan mások.
nemcsak írók, költők, hanem zenészek,
festők, tudósok, színészek, orvosok, újságírók és hatalmas sorban mások. A naplóhoz harmincnyolc oldalnyi névmutató,
illetőleg jegyzet tartozik, amint már föntebb említettem. S még megszámlálhatatlan ismeretlen vagy éppen kitalált nevű
személy, akik a dráma- vagy regénytervezetekben, témafeljegyzésekben sorakoznak, ők is a negyven év naplóírás hozadékához számíthatók.
S maga a napló is az, közvetve a XX.
század első fele szülte szerzőjével egyetemben, s hogy mi az, amit a század adott,
mi az amit Füst Milán hozott létre – szétválogathatatlan. De nem is kell a kettéválasztás, korszak és embere együtt írják
sorsukat, némileg divatosabban szólva:
együtt hoznak létre egy közép-európai
szöveget, amelyben az összetartó erő Füst
Milán lelkének, gondolkodásának, intellektusának sorsa. „Ember, bűvös, bús kalandor, / Eltünődtem sorsodon (…)”
(Öröklét).

Büky László

98

tiszatáj

A képíró
BÁLINT PÉTER REGÉNYÉRÕL
Mondd, mért fut a toll a sivár papíron, utazó,
újabb sorokért, ha tőled is már fut a szó,
fut vak teveként – vélt nyomait sem leled, ó,
majd lázas idők hideg homokján, utazó!1

Bálint Péter új regénye2 csak részben
tekinthető az író 1990-ben megjelent
műve, az Örvény és fúga folyatatásának.
A témaválasztás, a nyelvezet és az írói
hangnem hasonlatossága mellett ugyanis
merőben új koncepcionális jegyeket fedezhet fel az olvasó. A Búvópatak ugyanis
– amennyiben a műfajhoz viszonyulás egy
lehetséges eseteként fogadjuk el Mihail
Bahtyin ajánlását, mely szerint „a regény
az egyetlen keletkező és nem kész műfaj”3
– nem csak a „nagyregény” lehetőségeit
kutató újabb példázat. A recepció már az
első könyve kapcsán rögzítette, hogy
Bálint írásművészetével a kortárs magyar
nyelvű prózában példátlan és kissé „anakronisztikus” kísérletet tesz a „nagyregény”
mint műfaj rehabilitálására.4 A forma újrafelfedezése azonban esetünkben semmi-

képpen nem avítt gesztus, vagy a manapság divatosabb irodalmi kifejezésformákkal szembeni pozíciókeresés. Bálint a regényírás elméletéről és gyakorlatáról vallott gondolataiban pontosan érzékelteti
a formában rejlő kihívás értelmét. A regényírás tétje egyrészt az identikus és karakteres kifejezéskészlet létrehozása, összeállítása. Ebben az összefüggésben prózaírása bonyolult alkotótevékenység, ahol
a tagmondatok és szavak összhangzatát
célzó akarat soha nem törekedhet egyszerűségre, mivel Bálint vallomása szerint
számára a dolgok eleve bonyolult jelenségként mesélhetőek el. Az esztétikai kompozíció a mögötte megbúvó művész
komplex világlátásának következménye.5
Történeteiben a többszörösen összetett
költői képeket egymásra vetítő szóáradás
nyelvteremtő ereje minden mondatban
önálló világot hoz létre. Az írás másrészt
alkalom Bálint írói önazonosságának megteremtéséhez referenciaként felfogott személyiségek írásművészetétől való világos
elhatárolódására. Gide, Yourcenar, vagy
Szentkuthy de más összefüggésben Mikszáth vagy Krúdy és Mészöly Miklós szellemiségének hatása, ahogy Örvény és fúga
stílusjegyei persze felfedezhetőek a Búvópatakban is. Ugyanakkor látni kell, hogy
Bálint művében olyan kompozíciós gyakorlatot valósít meg, melynek elméleti
konzekvenciái a magyar nyelvű próza
eddigi hagyományaival való szakítás árán
maguk is a hagyományteremtés kísérletéSeneca Könyvkiadó
Budapest, 1998
306 oldal, 1650,- Ft

2000. július
vel való kacérkodást sejtetik. Jelen írás
ennek a törekvésnek egyetlen motívumát
a Búvópatak történetének gerincét alkotó
mester-tanítvány allegória példájában látványosan kifejezésre jutó képiség-nyelviség koncepciót kívánja vizsgálni.
A Búvópatak két szálon futó cselekményének alapmotívuma azonos. A közelmúlt Debrecenében élő fiatal festő választott mesteréhez való viszonyát, barátságának elmélyülését, a mesterbe vetett hit
bizonyosságának élményét, majd a fokozatos eltávolodást megalapozó kritikai alapállás kialakulását mutatja be a regény. Valentini Péter mesteréhez és önmagához
való viszonyát meghatározza – a könyv
cselekményének másik szálát jelentő – az
egykori peregrinus diák németalföldi kalandozásainak története, amit Valentini
Péter összegyűjtött levelezés formában
kap elolvasásra mesterétől, Theodorustól.
Valentini középkori alteregójának életével
ismerkedve szembesül a művésszé válás és
a művészi alkotás folyamatának ambivalenciáival. Művésszé lenni nem más mint
szembesülni az alkotásvágy teremtésként
megnyilvánuló beteljesülésével, amely egyszerre tölti el az embert csodálattal és borzalommal önmaga iránt. Valentinus németalföldi útjáról debreceni mesterének és
barátainak küldött leveleiben művésszé
válásának, „fejlődésének” történetét a mester és tanítvány mindig újra átalakuló kapcsolatának keretei közé illeszti.
A Búvópatak szüzséjének gerincét alkotó mester-tanítvány allegória több lépésben felépített bonyolult metafora komplexum. Már a regény kezdő sorai, Theodorus mester Valentini Péternek írt levele,
melyben elfogadja az ifjú „választását”, fogalmi értelemben eleve intencionálják és
szigorú logikai rendbe szervezik a cselekményt. Ezek szerint a mester-tanítvány
kapcsolat stációi egymásból következő és
levezethető példázatok, vagyis a peregrináció átvitt értelemben a mester kiválasztásától, a mester iránti rajongáson és lojali-

99
táson keresztül vezet a tanítvány mesterré
válásáig. A mester ugyanis annak a reménynek az általános megjelölése, ami
a személyiséget önnön létlehetőségeinek
felismerésében és kibontakoztatásában segíteni képes. A tanulás a tanítvány számára az önmegvalósítás, de egyúttal a tanítás, mint tudás-átadás és kibontakoztatás
képességének az elsajátítását is jelenti. Valentini Péter és Valentinus a két festő növendék története a művész önkonstitutív
életgyakorlatában ugyanazt a vágyott célt
fejezi ki: az embernek önmaga megalkotását.
A peregrináció nemcsak a cselekmény
középkori szálát minősítő meghatározás,
de a cselekmény egészére vonatkozó jellemzés, amennyiben a kifejezés átvitt értelemben érvényre juttatja az idegenséggel
– mássággal – való találkozás konstitutív
alapélményét, mint a személyiség önmegalkotásának előfeltételét.6 A mester-tanítvány kapcsolat stációi egyúttal a peregrináció stációi is. Talán ez az elsődleges oka,
hogy a Búvópatakot a klasszikus terminológia alapján a tudatregény, a fejlődés regény és a fiktív történelmi regény sajátos
elegyének tarthatjuk. Ezek a meghatározások valójában keveset árulnak el a szövegben megvalósuló esztétikai- kompozíciós
technika gyakorlatáról.
A regény két létjellegében alapvetően
eltérő szerkezeti elemből építkezik. Egyrészt és elsősorban képekből, melyek a regény olvasóját egy képtár látogatójának kijáró élményekkel ajándékozzák meg. Bálint képei festmények, melyeket a könyv
két festő főhőse idéz az olvasó elé. A perspektívájukból feltáruló világ a festmény
technikai megvalósításának folyamatát követő leírás. Egy-egy motívum kibontása
vázlatok és árnyalatok sokaságán keresztül történik meg. Valentini és Valentinus
számára a világ egyaránt a szó eredeti értelmében aistheszisz, azaz érzéki viszonyulás, melynek minden más beállítódás
csak másodlagos következménye. A böl-

100
cselő, a kujon, a kereskedő és a két főhős
összes többi alakváltozata a festő látásmódjának metamorfózisai.
A regényben a kép („festmény”) két típusáról beszélhetünk. Breughel, Altdorfer
és a németalföldi festészet látványvilágát
idéző képek gyakran a mesterek legismertebb műveinek parafrázisai, vagy ezek értelmezései.7 Ugyanakkor Valentini Péter
és Valentinus plasztikus leírásai, látomásai
is képeket idéznek az olvasó szeme elé.8
A kép két alapesete közötti különbség
a regény kompozíciós technikájának értelmezése szempontjából kevéssé fontos.
A kép mellett a regény másik meghatározó szerkezeti eleme a „szöveg”.9 Ennek
funkcionális értelemben két fő formáját
határozhatjuk meg a regényben. Az elmélkedő, konkludáló típusú szövegrészek lehetőséget biztosítanak a szerző számára
a felvázolt képek értelmezésére, a látványhoz kapcsolódó bölcselkedésre. Emellett
jelen vannak a cselekmény bonyolódását,
kifutását szolgáló szövegrészek, melyek
a történetet mozgásban tartják. Míg az értelmező szövegek általában egy képhez
kapcsolódnak, arra utalnak, vagy azt magyarázzák, addig a cselekmény dinamikáját szolgáló részek a képek közötti átmenet
megteremtését, közvetítést szolgáló eszközök. A Búvópatakban a textuális „művészetek” bevett gyakorlatával szemben a kép
és a szöveg viszonya radikálisan átértékelődik. Míg a szöveges irodalmi formák
legkülönbözőbb típusaiban a kép illusztráció, a szöveg koncepciójának alárendelt
strukturális elem, addig Bálintnál a szöveg
a képek egymásráfűződésének lehetőségét
nyelvi értelemben megteremtő, illetve ezt
értelmező alkotórésszé minősül. Ebben az
összefüggésben a szöveg a vizualitás érdekeinek, a képnek alárendelt forma. A Búvópatak válogatott, értelmezéssel ellátott
és a regény cselekményének logikájából
következően egymás mellé rendelt képek
(festmények) „kollekciója”.

tiszatáj
Bálint esztétizáló írói beállítódása nem
újdonság.10 A kísérlet, melyben radikálisan fordul a látvány, a vizualitás, a phantaszia felé izgalmas vállalkozás. Ha a regényben megvalósított írástechnikát egyetlen szóval kívánjuk jellemezni és minősíteni, akkor a Búvópatak szövege képírás.
A megnevezés magyarázatra szorul, hisz
a szó és a kép közötti kapcsolat ellentmondásos és kevéssé tisztázott problematikájára vonatkozik. A képírás Bálint írásgyakorlatából következő elméleti konzekvenciákat sűrítő terminus. Utal a szöveg létrehozásának folyamatára, melyben a szerző
sajátos technikájának kialakításával konkretizálja az attitűdöt, ami témájához fűzi.
Valentini Péter emlékezése és Valentinus
krónikája vizuális perspektíva. Ez szükségszerű, hisz mindkét főhős festő, vagyis
pontosabban festővé kíván lenni. Festővé
válni olyan történet, melynek szereplői
éppen azt a képességet kívánják kifejleszteni magukban, illetve megtanulni másoktól, hogy miképp lehet és mit jelent a valóságot festőként szemlélni. Ebben az értelemben a két hős történetének rögzítése
a cselekmény intenciójából következően
a festői látásmód elsajátításának folyamatát és ennek lényegi mibenlétét feltáró leírás. A képírás technikailag olyan szöveg
létrehozását jelenti, ahol a közlést a megidézett képek – vagy a hozzájuk rendelt
értelmezés – közvetítik. A kérdés persze,
hogy miképp lesz a szöveg képpé a maga
konkrétságában teljességgel abszurd, azonban oly módon árnyalva, hogy mennyiben képes a szöveg egy kép megidézésére,
új értelmet nyer. Bálint képírói gyakorlata
két motívum együttjátékaként ragadható
meg.
1. A Búvópatak képei ekphrasziszok.11
Ez a kijelentés ellentmondani látszik a vizuális hermeneutika egyik alaptételének,
mely szerint az „ikoniság és a nyelviség
visszataszító idegenségben szembesülnek
egymással.”12 Az ellentmondás feloldható,
amennyiben az ekphrasziszt eredeti jelen-

2000. július
tésétől elvonatkoztatva a leírás mellett
egyben „meg- és felmutatásként” értékeljük. A betű, a szó, a „találó szó” közelít a
kép kitüntetett létmódjához abban az
értelemben, hogy felidézi azt. A látvány
ebben az esetben az elme képteremtő
erejének segítségével létrehozott vizuális
élmény. Az ekphraszisz eredeti értelmében
a hermeneutika holdudvarán túlmutató
jelenség, hisz egyrészt nem az értelmezés
következménye, másrészt nem is értelmezés. Bálint esetében a képleírás fogalmának
jelentéshorizontja egy funkcionális elemmel egészül ki, amennyiben a kép, a megidézett látvány a cselekmény egészét szemlélve interpretatív erővel bír vagyis a Búvópatak ekphrasziszai a vizuális argumentáció remek példái.13
Az ekphraszisz irodalmi gyakorlatának
a regényben kiemelkedő példája a „halál”
élmény ábrázolása. A cselekmény Valentini Péter és Valentinus szempontjából
egyaránt katabászisz, ami mindkettőjük
esetében halállal végződik. Míg Valentini
mestere halálos ágyánál szembesül a végzettel, Valentinus utolsó – búcsú – levelének záró sorait kimondatlanul ugyan, de
valójában Athropos írja. A Búvópatak
halál ábrázolása nem egymástól elszigetelt
szituációk összefüggéstelen halmaza, hanem képek sorozata, melyek mind metaforikus témájukat, mind perspektívájukat
tekintve eltérő és egymást kiegészítő pozícióból mutatják meg – láttatják – az író
álláspontját. A számos torzó mellett legjobban kidolgozott három ekphrasziszt
„nézzük” meg részletesebben!
Valentini Péter első útját Theodorus
mesterhez az író roppant részletesen ábrázolja.14 A tizedik emeleti bérlakásból
(otium) Valentini elé táruló kép fizikai
értelemben a világ hierarchiális felosztásának metaforája. A „lenti világ” idegensége
az ifjú festő számára értelmetlen és a kiszámíthatatlan labirintus. Szellemi arisztokratizmusa, mellyel a lent élőkről beszél
nem megvetés, de határozott elutasítás.

101
A mesterhez vezető út direkt és átvitt értelemben egyaránt ezen a közegen keresztül vezet. Az út első stációjának (alászállás) jelentését a lift metaforika pontosan
megvilágítja.15 „…az éji sötétben mozdulatlanul… egy olyan világba szállok alá,
amelyben az értékek fittyet hánynak az
általam megjeleníteni kívánt „aranykor
mítoszára” – állítja Valentini. Az út második stációja Héraklész utolsó munkájának történetét idézi. A mester háza előtt
trónoló szfinxszerű kutya Kerberoszra
emlékeztet, aki mikor „Héraklészt megpillantotta reszketve menekült urához, az
Alvilág királyához és elbújt trónja alatt.”16
A katabászisz harmadik szintje Theodorus
mester kertjének leírása, amely egy antik
sírkert hangulatát idézi fel az olvasóban.
Az út vége, a mesterrel való találkozás beteljesülése teszi érthetővé a tanítvány kimondatlan elvárását: a „mester”, a „búvópatakszerűen el- és feltűnő titok” tudója,
ebben a minőségében a tanítvány önmaga
sorsával való szembesülésének kényszerét,
mint elháríthatatlan (végzetszerű) eseményt jelenít meg.
A „végzet” nemcsak a személyes életsorssal való tudatos szembesülés következménye, belátás, hanem minden létezőhöz hozzátartozó szubsztantív adottság is.
Bálint ezt Breughel egy festményének –
A halál diadala – ábrázolásában és a képhez
fűzött értelmezésben adja meg.17 A halál
csontvázszerű katonáinak borzalmas mészárlása a pokol apoteózisa, abszurd látvány. Ez a kép az élők és holtak – az élet
és halál – harcának szimbóluma. A kép bal
felső sarkában látható fehér lepellel borított csontvázak egy citadella szerű építmény derékmagasságú falán álló vörös
kereszt árnyékában figyelik a csata kimenetelét. Előttük a halál katonái éppen egy
kordéra gyűjtik az áldozatok koponyáit.
A festmény centrumában kavargó agonizáló alakok az élők utolsó csoportja, akiket a halál seregei teljesen körülvettek.
Bálint olvasatában Breughel „mester” az

102
élet és halál harcának allegóriájában rejlő
veszteség élményének átértelmezésével
a keresztény metafizika dichotomikus világképével szemben állított kérdőjelet.18
Az elmúlás, a végzet nem feloldhatatlan
konfliktus forrása, hanem természetes
esemény (euthanatosz), mellyel szemben
semmiféle ellenállásnak nincsen értelme,
és nem csak azért, mert eleve kudarcra
ítélt, hanem mert a halál tagadása egyúttal
az élet elutasítása is. Az élet és a halál harmóniájának, mint ab ovo adottságnak a belátását hirdető tanítás a teremtés eredeti
egységének helyreállítását célzó kísérlet.
A végzet mint az élet intenciója és
elháríthatatlan lényege a Búvópatakban a
mester halálának ekphrasziszában „látható”
egyidejűleg.19 Bálint expresszív realizmusa
elemi erővel érinti meg az olvasót: Contra
vim mortis non est medicamen in hortis.
A mester életének beteljesedése, a tanítás,
mint életgyakorlat kerül kimondásra Valentini Péter számára: „Megérdemlem, hogy
úgy haljak meg ahogyan éltem: anélkül, hogy
beadjam a derekamat, hogy hiábavaló reményeket hajszoljak, anélkül, hogy féljek az
egyetemes csírázás lassú átalakulásába való
visszatéréstől.”20
Látni kell, hogy a három kép (stáció)
egy témára „festett” képek sorozata,
amely egyúttal a mester-tanítvány viszony
három fejlődési állapotának a jellemzése.
A mesterhez vezető út, (az alászállás),
a létezés és a választás bizonytalanságának
élménye a tanítás kezdetét átható univerzális remény kifejeződése. Valentini az
ifjú festő nemcsak művészetének ars poeticaját, de egyúttal önmagának mint személyiségnek kibontakoztatásához igényelt
segítség forrását is reméli megtalálni mesterében. A mester-tanítvány kapcsolat
hagyományos értelemben szükségszerűen
hierarchiális, de sohasem az alá- vagy
fölérendeltségben kimerülő viszony.21
A kapcsolat mindkét fél részéről természetes belátás, ami egyben a viszonyban
rejlő szellemiség kibontakoztatásnak elő-

tiszatáj
feltétele. A Breughel kép ekphraszisza a tanítás lényegének igen didaktikus bemutatása. A személyes léthez rendelhető értékhorizont, az élet értelmére vonatkozó
bármilyen kijelentés olyan punktuális
perspektíva, amely csak aktualitásában
értelmezhető. Az ember saját életének
művészeként fokról-fokra válhat tanítványból mesterré. A teremtés, a művészet
szükségszerűen egzisztenciális aktus. Az
önkifejezés az egyéniség önmagára találásának eszköze, amit Valentinus Breughel
festményén a végzet (halál) jelentésének
újra meghatározásában – reinterpretációjában – vél megérteni. A harmadik stáció –
a mester halálának ábrázolása – a barátságuk kezdetét megalapozó misztikus elvárás beteljesülése, ami feltárja a „búvópatakszerűen el- és feltűnő titok” értelmét: Valentini Péternek mesterré kell lennie. Ez
azonban nem feltételezi a mester örökségének folytatását; „vajon örzője, pásztora
vagyok-e én mesteremnek, avagy csak látogatója?” – kérdezi az ifjú festő önmagától
Theodorus halálos ágyánál.22
Az ekphraszisz gyakorlatának három
példája, a halál ábrázolásának és ennek
a mester és tanítvány közötti szellemi kapcsolatot meghatározó egyik fontos eseteként történő kiemelése persze nem jelenti
azt, hogy a regény kvázi thanataológia.
Arra viszont utal, hogy Bálint olvasatában
a két figura kölcsönös függésében megnyilvánuló egymásrautaltsága az emberi
lét végső kérdéseit involválja.
2. A képírás második, valójában az
ekphraszisz lehetőségeiből következő, annak továbbgondolására építő írástechnikai
elem a Búvópatakban a nyelvi ikonika.
A megnevezés magyarázatra szorul, mivel
akárcsak az ekphraszisz a szó és a kép
közötti lényegében tisztázatlan kapcsolat
problematikájára vonatkozik. A nyelvi
ikonika mint meghatározás ráadásul látszólag mind az irodalomelméleti, mind az
ikonológiai hagyomány terminus képzési
elveinek ellentmond. A nyelvi ikonika –

2000. július
Max Imdahl meghatározását tovább gondolva23 – olyan szöveg létrehozására tett
kísérlet, ahol a szerző a közlést a nyelvileg
megidézett képeken keresztül juttatja kifejezésre. A paradoxon – amennyiben az
ikonika olyan értelemközvetítőként foglalkozik a képpel, ami mással nem helyettesíthető – csak látszólagos, ugyanis a nyelvi ikonika nem a helyettesítésre épít, hanem elsősorban utalás, erőteljes rámutatás. Ezek szerint nem abból az ideából
táplálkozik, amely azt sejteti, hogy a kép
kiváltható szóval. Éppen ellenkezőleg az
író a kép nyelvi megidézésével, ahol a szöveg a látvány megteremtésének eszköze
a kép helyettesíthetetlenségének tényét ismeri el. A nyelvi ikonika a kép fizikai tapasztalása után következő legmagasabbrendű (teljes és valósághű) megidézése
a láthatónak, ami a szöveg fel- és bemutatásában teljesedik be.
Első pillantásra talán nem kellően
hangsúlyos az ekphraszisz és a nyelvi ikonika mint a Bóvópatak két karakterisztikus „szövegszervező” technikája közötti
különbség. Az ekphraszisz nyelviségében
előálló látvány a szöveg extenzív logikájának természetes kiaknázása. A kép struktúrája lépésről-lépésre, a részletek megjelenítésével összhangban kibontakozó hatás. A nyelvi ikonika ezzel szemben effektus, a pillanat erejéből eredeztethető impresszió. A látvány teljessége nem folyamat
következménye, hanem a nyelv képteremtő erejében rejlő másik lehetőség tudatos
kiaknázása.
Bálint regényében a nyelvi ikonikaként
megnevezett írástechnikát számos esetben,
sokszor az ekphrasziszba beillesztve alkalmazza. Erre a regény talán egyik legmegrázóbb példája az a Bosch világát idéző
kép, mikor hitük miatt kopaszra borotvált, megkínzott és szekérre zsúfolt férfiakat kísérnek spanyol őreik kivégzésre.24
Az ekphrasziszt hirtelen megszakító és
ellenpontozó mondat által konstruált kép
megdöbbentő látvány. Valentinus sajgó

103
szívvel nézett a menet után, mikor egy
vékonyka hangra lett figyelmes. „»…szabadíts meg a gonosztól…«. Egy tízéves körüli,
lenszőke hajú kislányt láttam az út menti
kőkereszt előtt térdepelni, imára kulcsolt
kézzel, főkötője hátracsúszott tarkójára,
köténye zsebéből búzavirág kandikált
ki.”25 A kontúrokat hangsúlyozó, pontos,
lényegre törő leírás, színeivel, hangulatával egyaránt a kivégzés drámájának feszültségét feloldó hatás, ellenpont. Az olvasó fantáziája a szöveg utasításait, a minden átmenetet nélkülöző váltást követve
egyik pillanatról a másikra hirtelen idézi
meg a látványt. A regény – illetve szerzője
– játszik az olvasóval. Az apokaliptikus
látomásba ékelt kép, a remény, a hit és az
ártatlanság drámai apoteózisa felejthetetlen lenyomatként íródik a regény olvasójának emlékezetébe. A nyelvi ikonika talán még szigorúbban támaszkodik Bálint
irodalmi stílusára, mondatszerkesztési
technikájára mint az ekphraszisz.
A Búvópatak metaforákkal, metonímiákkal, szimbólumokkal zsúfolt szöveg,
ami nagy türelmet követel az olvasótól.
Ugyanakkor látni kell, hogy a képírás
elsősorban nem stiláris kérdés, hanem
sokkal inkább az író – és a két főhős –
perspektívájától elválaszthatatlan attitűd,
ami az esztétikai cselekvéshez, létmódhoz
való viszonyulást jellemzi. Bálint viszonya
az esztétikához – és esetünkben konkrétan a képhez – elméletileg gondosan megalapozott.
Olvasatában a kép par excellance teremtés. A művész hivatása, hogy az isteni
rend létrehozásában tevőleges szerepet
vállaljon, képes legyen az összetartozó
dolgok közötti kapcsolat felismerésére és
ezek egymás mellé rendelésére.26 A művészet konstitutív alapelve; egységben látni
az univerzumot. „…az én mesterségem
a teremtésben elrejtett isteni szépséget és
értelmet, rendet és mértéket, bőségben
észlelt összhangzatot feltárni.” – írja Valentinus egyik levelében mesterének a deb-

104

tiszatáj

receni református kollégium tanárának.27
Az író világosan látja, hogy az esztétikailag teremtett világ minden alkotása autonóm és öntörvényű jelenség28. Mindkét
tétel egyidejű igazolása maga a regény. Ez
a belátás látszólag nehezen feloldható ellentmondás, amennyiben a teremtés aktusához rendelt konceptualitást és az alkotás
öntörvényűségéből eredő kontingenciát
az esztétikai beállítódást egyidejűleg jellemző sajátosságokként nevezzük meg.
Bálint művészete egyrészt a teremtő akarat tudatosan szervezett és minden részletében átgondolt teljesítménye. Ugyanakkor témájával és hőseivel szembeni mélységes alázata olyan írói tulajdonság, amely
lehetővé teszi a szöveg önszerveződését
anélkül, hogy ez koncepciója rovására
menne. A két stratégia nem egymást kizáró, sőt éppen ellenkezőleg egymást erősítő aspektus, amennyiben belátjuk, hogy
az esztétikai tárgy egyedisége nem csak az

értelmezés, hanem de facto az alkotó folyamat szempontjából is több adekvát
perspektívát hoz működésbe egyidejűleg.
A Búvópatak által megidézett képi világok
a corpust tekintve a szó eredeti értelmében
vett harmonikus teljességet alkotnak.29
A Búvópatak a képírás gyakorlataként
felvázolt olvasata persze csak egy és teljességgel közel sem kimerített variáció a szöveg gazdag és árnyalt jelentésvilágának kiaknázására. A regényben működtetett hatalmas erudíció és az ebben megnyilvánuló alkotói hitvallás, elkötelezettség
a biztosíték arra, hogy Bálint könyve még
jó darabig a kortárs magyar próza igen elgondolkodtató kísérleteként a szellemi
kihívást kedvelő szépirodalom iránt fogékony olvasóközönség egyik kedvence lesz.

Biczó Gábor

JEGYZETEK
1. Kovács András Ferenc: Rubái a Balkhi Dívánból in: Lelkem kockán pörgetem. Pécs. Jelenkor Kiadó, 1997. 92.
2. Bálint Péter: Búvópatak. Budapest. Seneca, 1998.
3. Mihail Bahtyin: Az eposz és a regény. (A regény kutatásának metodológiájáról) in: Az irodalom elméletei III. Pécs. Jelenkor, 1993. 27.
4. Thomka Beáta: Az epikus emlékezet Holmi 1990/9 1067-1070.
5. Bálint Péter: Noteszlapok Budapest. Kéri és Halász Kiadó, 1997. 150.
6. Peregrinatio – szó szerinti jelentése külföldön való tartózkodás vagy utazás, vagyis
a kifejezés az idegenséggel való szembesülés helyének általános meghatározására szolgál.
7. Például Breughel Keresztút (Búvópatak 9.), vagy A gyermekek lemészárlása (Búvópatak 133.)
című festményének bemutatása.
8. Ilyen például a lift motívum ábrázolása (23. és 57.), vagy a nagyapa halálát leíró jelenet (231233.).
9. A kép a regényben természetszerűleg textuális jelenség, mely esetben a nyelv mediális funkciót tölt be, úgy mint a vizuális élményben kódolt jelentés, üzenet megidézésének eszköze.
Ezzel szemben a szöveg terminus a Búvópatakban szűkebb értelemben csak azokat a textuális
elemeket öleli fel, ahol a jelentés, az üzenet fogalmi absztrakció formájában jut kifejezésre.
10. „Én, aki arra törekszek, hogy a prózát nagyon is tudatosan a költészet és a zene irányába
vigyem…” (in: Bálint Péter: Noteszlapok. Budapest. Seneca könyvkiadó, 1997. 52.)
11. Az εκφρασις retorikai szakkifejezés, melynek szó szerinti jelentése részletes leírás. Ahogy
Gottfried Boehm fogalmaz az ekphraszisz a nyelv és a kép összetartozásának pontos kifeje-

2000. július

12.
13.
14.
15.
16.
17.
18.

19.
20.
21.
22.
23.
24.
25.
26.
27.
28.
29.

105

zője, tanúskodik a nyelv képi erejéről, képelbeszélő képességéről (Gottfried Boehm. A képleírás. in: Narratívák I. szerk. Thomka Beáta. Budapest. Kijárat Kiadó, 1998. 19.). Bálint alkalmazásában az ekphraszisz mint irodalmi műnem nem a kifejezés eredeti retorikai értelmére támaszkodik, és nem is a kifejezés latin fordításában, a descriptioban bennfoglalt leírásként kell értenünk. A fogalom behatárolására esetünkben talán legalkalmasabb vonatkoztatási pont a husserli tiszta szemlélet par excellence esztétizált variációja, ami a alkalmas pozíció a látvány nyelvi megérzékítésére.
Gottfried Boehm. A kép hermeneutikája in. Atheneum 1993/4. szerk. Bacsó Béla 92.
A kép argumentatív természetét Kibédi Varga Áron tanulmányában részletesen tárgyalja.
in. Atheneum 1993/4. szerk. Bacsó Béla 166-180.
Búvópatak 22-27.
Búvópatak 23.; A lift motívum lényegében hasonló elv alapján megvalósuló értelmezése
még két helyen jelenik meg a műben. Először egy Breughel festmény ikonográfiai elemzésekor (57.), majd Valentini Péter egyik barátjának abszurd színdarabjában (225-226.).
Kerényi Károly: Görög mitológia. Budapest. Gondolat, 1977. 198.
Búvópatak 98.
Bálint értelmezésével teljesen mást képvisel mint művészettörténeti hagyomány. Gergely
Mihály a Halál diadalát apokaliptikus témájú képei közé sorolja, amely az emberi világ borzalmát idézi és főként a kor társadalmának tükre. (Breughel varázslatai Budapest. Hét Krajcár Kiadó, 1998. 73-73.) Ugyanakkor meg kell jegyezni, hogy a festmény értelmezésének ez
az alternatívája is jelen van a regényben, mikor Valentinus a kort a Gonosz manifesztációjaként határozza meg. (138.)
Búvópatak 230-231.
Búvópatak 231.
A mester-tanítvány viszony értelmezésének ezt a lehetőségét Theodorus két levelében hozza
Valentinus tudomására, amit az ifjú festő teljes egészében elfogad. (Búvópatak 5-6.; 105-107.)
in: Búvópatak 232.
Max Imdahl: Ikonika in: Kép, fenomén, valóság, szerk: Bacsó Béla. Budapest. Kijárat Kiadó,
1997. 254.
Búvópatak 38.
Búvópatak 38.
Búvópatak 49.
Búvópatak 86.
Erre Valentini Péter figyelmét Theodorus hívja fel levelében mikor világossá teszi, hogy
az író nem azt írja le amit akar, hanem azt, amit műve az alkotás öntörvényűségének tétele szerint lehetővé tesz számára.
Harmónia (istennő), az egyesítő genealógiája – Árész és Aphrodité lánya – az antikvitás felfogása szerint elárulja, hogy az alakjában megtestesülő teljesség képzetének alapja nem
homologia, de sokkal inkább heterologia. Kerényi Károly: Görög mitológia. Budapest.
Gondolat, 1977. 51.

106

tiszatáj

Esztétikai tapasztalat és/vagy elméleti megfontolás
HÁY JÁNOS: XANADU
Márton László A kitaposott zsákutca,
avagy történelem a történetekben. Két példa
c. tanulmánya érdekfeszítő retorikával meséli el a legújabb magyar irodalom egyik
jelenségét, melynek egyik konkretizációjával dolgozatom is foglalkozik. Márton
László története a cikk első bekezdésben
megfogalmazott célkitűzés szerint két kortárs magyar regényről kíván beszélni, de
a két szöveg ürügyén meglehetős részletességgel szól még sok minden másról is.
A két regény Háy János Dzsigerdilen.
A szív gyönyörűsége és Láng Zsolt Bestiárium Transylvaniae c. könyve. A sok minden más pedig a történelmi, az elbeszélői
és a nyelvi hagyomány, az ezekben meglevő törésvonalak, a nyelvújítás, a Nyugat,
de mindenekelőtt és általában a régi ügyek,
a magyar regényírás története (és Márton
László).
Márton László szerint a két könyv
szembetűnő közös vonásai nagyjából ki is
merülnek abban, hogy mindkettő a régi
magyar ügyekkel foglalkozik, sőt, ez a
külsődleges párhuzam inkább szétvá-

lasztja, mint összeköti őket. A két szöveg
narrációs technikája összemérhetetlen,
időkezelésük inkompatibilis. Van viszont
egy lényeges jegy, mellyel mindkét szöveg
rendelkezik, ez pedig az, „hogy mindkettő
radikálisan rákérdez a hagyományra; a hagyományt a maga módján 'lefordítja',
vagyis rekonstrukciós elemzés tárgyává
teszi mindkét könyv, illetve mindkét
szerző,” ami Márton László elemzésében
együtt jár az elbeszélői és nyelvi hagyomány revíziójával.
Háy János legújabb, Xanadu c. regénye
(Palatinus, 1999.) lényegében hasonló jellemzők alapján sorolható az előbbi könyvek közé, kivéve, hogy úgy tűnik, Háy
lényegében megválaszoltnak (vagy már
nem érdekesnek) tekinti a hagyományra
vonatkozó fönt említett kérdést, és ezért,
mint azt recenziómban próbálom megmutatni, a szöveg nem sok újdonságot
tartogat a kortárs prózairodalomban valamelyest jártas olvasó számára. A Xanadu
nem kísérleti regény, nem a hagyománynyal folytatott dialógus, hanem létező
recept szerint működtetett, kellemes történet. Ez persze nem azt jelenti, hogy Háy
nem teljesítené, vagy nem csinálná jól,
amit megígér.
Nem nagy dolog. Kell pár tucat angyal,
egy Teremtő, néhány részeges tengerész, egy
velencei kereskedő, egy piránói lány, kell egy
nagy tenger, kellenek rá hajók, kell Velence
és kell Piránó, kell Marlon a régi kópé, és az
elrejtett angyal lány Marion. Összekeverjük,
kiöntjük és készen van az első fejezet. Aztán
Kortárs Kiadó
Budapest, 1999
321 oldal, 1148,- Ft

2000. július
megint kavarunk rajta, kiönjük és készen
a második fejezet. Keverünk harmincnyolcszor és készen van mind a harmincnyolc
fejezet. Nem nagy dolog. Bárki megcsinálhatja, ha van neki egy akkora tálja, amibe
belefér pár tucat angyal, egy Teremtő, néhány részeg matróz, egy nagy tenger, meg
Velence... (H.J. Xanadu. Fülszöveg)
Ekkora tálja van Háynak, és meg is
keveri becsülettel a tartalmát harmincnyolcszor, fűszert viszont, mondjuk, egy
kis önreflexív iróniát, distanciát csak módjával ad hozzá, és ebből lesz az, ami,
Xanadu – Föld, víz, levegő. Háy nagyon jó
regényíró: a regény eredeti, jól kidolgozott szerelmi történet a velencei kereskedő és a piránói lány között szövődő
kapcsolatról. Előbbi feleségét hátrahagyva
a többi kalmárhoz hasonlóan minden tavasszal kihajózik Velencéből, hogy dél
felé indulva körbejárja a Földközi-tenger
nagy kikötő és kereskedő városait, aztán
ősszel áruval megrakodva visszatér Velencébe, ahol áttelel családjával. Egyik útja
alkalmával azonban Piránóban egy gyönyörű fiatal lányra bukkan, akibe rögtön
beleszeret. A könyv ennek a szerelemnek
a viszontagságos történetét írja meg. A cselekmény bonyolítása amúgy nem túlságosan izgalmas, a konfliktusok ábrázolása
annál inkább. Úgy tűnik, a szöveg legjobban sikerült részei (a matrózokat ábrázoló
vidám jelenetek, és néhány „istenes” történet mellett) a kereskedőnek és feleségének
elhidegülő házasságát bemutatók. Ezek
a melankolikus, de nem tragizált, pátosztól mentes részek meglepő erővel mutatják be ezt az egészen sajátos hangulatú és
bonyolult helyzetet.
Az asszony tudta, hogy innéttől kezdve
őbelőle csak az van látva, ami a boldogtalanságba űzi a férfit, s ha valaki elmeséli ezt
a történetet, ő akkor csak olyan lesz abban,
mint egy kiszáradt csont, amit kegyelemből
tartanak, hogy őrizze az aranyakat, hogy
legyen egy hely, ahonnét a férfi elmenekülhet. Egy pont az útitérképen, ahonnét elfelé

107
tartanak a hajók, s vissza soha. Neve sem
lesz: az asszony – így beszélnek róla, némikor csak rámutatnak: az. Ahogyan egy összeomlott házra mutat a pórul járt gazda: az.
(H.J. Xanadu. p. 23 5)
Háy szövegének nyelvi ereje az ilyen
finomságokban, ezeknek a részleteknek a
tropológiájában mutatkozik meg igazából.
Bizonyos motívumok, külsők és belsők
egyaránt makacsul visszatérnek, felvillannak az egész regény során. Igazi összetartó
ereje egy az egész szöveget átfogó koherenciának van, amely nagy erővel strukturálja a regényt. Ezek az ismétlések, tematikus és formai refrének önálló szervezőelvként működnek. A regényt amúgy
a metafora központi alakzata uralja, és ez
alapvetően határozza meg a szöveg episztemológiáját, miközben nyilvánvaló következményekkel jár a könyvben megjelenő beszélő szubjektum pozíciójára nézve
is. Ennek a helyzete a szövegben a feltételezhető intenciók szerint meglehetősen
biztosnak van elgondolva, a beszélő mindent tud, és ez természetesen nemcsak
a pozícióját, hanem a retorikáját és a narratív technikákat is meghatározza. A beszélő szubjektum egy olyan túlnövesztett,
kicsit humortalan elbeszélő személyében
jelenik meg, aki az amúgy ironikusnak
tűnő, távolságtartó pozíciót is tökéletesen
domesztikálja, és ezzel érvényteleníti is.
A szöveg narrációs technikáját így Háy
ironikusan kezelt magánmitológiája, a szándékosan történelemmé transzformált történet és a legapróbb rezdülésekre is érzékeny, de mégiscsak anekdotázó előadásmód sem tudja/akarja megmenteni attól,
hogy ne lehessen távolságtartónak és ironikusnak tekinteni. A beszélő pozíciójából adódóan a szöveg önreprezentációja
mindig eltolódik, vagyis nem képződik
meg egy olyan biztosnak tekinthető felület, melyhez képest egy ilyen metafikciós
vagy legalább önreflexív duális struktúra
működtethető lenne. Kritikai szempontból persze a legfontosabb kérdés itt az:

108
vajon a szerző igyekszik-e a szöveg önreprezentációjának az alkalmazott narratív
stratégiákon keresztüli megvalósítására,
vagy ez talán nem is szerepel célként. Ennek a vizsgálatától azonban itt eltekintünk. Fontosabbnak tűnik, hogy ez az
örökös eltolódás, a reflexió ígéretének
mindenkori be nem váltása milyen
narratív technikák alkalmazásával valósul
meg, illetve, hogy milyen interpretációs
kódok működtetését hívja elő az olvasói
oldalon. A regény nyelvezete finom, kedves, Háynak különös érzéke van a már-már
szentimentális hangvétel retorikájához.
Az angyalok már teletömködték a levegőt kormos sötéttel, s most nagyokat hancúroztak a puha fekete dunyha tetején, egymást
hajigálták, hatalmasat huppantak fenékre,
hasra, mindenféleképpen, s a sötét mindig
sűrült még egy kicsit, nehezedett. (60. o.)
Az ilyen részek kedves, közvetlen
hangulatot kölcsönöznek az előadott történetnek, a kifejezetten humoros, Háy magánmitológiáját érintő jelenetekkel együtt.
Ezek a részek a magasztos tárgy könnyed
profanizálásával válnak hatásossá. Háy jó
érzékkel találja meg azt a határt, ameddig
az ilyen játékban a jó ízlés vagy a vallásos
érzület sérelme nélkül bátran el lehet
menni. A regény cselekményét gyakran
alapvetően meghatározó, nem ritkán humoros deus ex machina nagyszerű megoldásokat eredményez a szövegben, alkalmazása jó szövegstrukturálási és retorikai
technikákkal párosul.
Az Úr nem bírt már rendesen pihenni,
hallotta ezeket a kétségbeesett hangokat, kiszólt a kertbe az angyaloknak: – Na, mire
vártok, hát nem miattatok van ez az egész?
Kapjátok már el azt a hajót, és fordítsátok
irányba, a jó istenit! – ez különben nem volt
afféle dicséret magának, ez a jó istenit, csak
akkor már mindenki olyan rondán káromkodott, hogy egy-két mondás a világok királyára is ráragadt, mert az, ami ellene szólt,
az is ő volt, mert végül is az egész világ ő
volt. (83. o.)

tiszatáj
Az anekdotázás könnyen megy Háynak, vidám, jó hangulatú történetekben
jellemzi szereplőit, elsősorban a részeg
matrózokat és Vinciust. Ez afféle narrátor-alteregó, aki korszakokon keresztül
meséli történeteit szerelemről, boldogságról, bűnről.
Elvitathatatlan érdeme Háynak a szexualitás nagyszerű nyelvi megjelenítése is.
Itt is meg kell említeni a szerző különös
érzékét a határon való ügyes egyensúlyozáshoz. Ezt a hagyományosan nehéznek
tűnő feladatot könnyedséggel kezeli a
szerző. A szöveg ezeken a helyeken kifejezetten líraivá válik, a tropológiailag
amúgy is terhelt retorika már-már szétfeszül az alakzatoktól, és ilyen értelemben
szoros és szerves kapcsolatot tart fenn a
tartalommal. Háy ilyen irányú kísérletei
valóban a szexualitás magyar irodalmi
reprezentációs kereteit feszegetik, és tudatosan vagy sem, de az érzékiség nyelvi
megfogalmazására vonatkozó megújuló
erőfeszítések sikerének lehetőségét rejtik
magukban.
Lebomlottak a ruhák, olyan melegbe csúszott a férfi keze, mint mikor friss kenyeret
markolnak a pékek, olyan nagyon meleg
volt és kicsit nedves a bőr, a kéz lefele haladt,
keverte a hegységeket, hol domb, hol meredély, hol is jár valójában, nem tudta. Az
ágyék hajlatába akart jutni, de egy föntebbi
redőbe érkezett, és nehezen viselhető pillanatok segítették túl, a kezet lefelé. Már ott volt,
érezte ujjain a bársonyos kenőcsöt, bukdácsolt a kezekkel, és simult neki a lánynak,
aki levegőt fújt a nyakra, mintha szerelemből fújtatna, pedig mindenkinek levegőt kell
harapnia és köpnie a világba. (92–93. o.)
A beszélő szubjektum pozíciója, illetve az azt meghatározó narratív stratégiák központi szerepet játszanak az olvasó
szubjektumának konstitúciójában. Az ironikus hangvétel és a távolságtartás látszólag megnöveli az interpretáció választási
lehetőségét akkor, amikor a jelentésadás
folyamatában stratégiák és pozíciók kö-

2000. július
zött kell dönteni a befogadónak. A mindent uraló elbeszélői helyzet azonban megnehezíti, sőt, lehetetlenné teszi az ilyen
típusú olvasást. A beszélő nagyon is komolyan veszi magát, jóllehet a szöveg
maga gyakran ironikus. Ez a különös kettősség okozza, hogy elméleti megfontolásoknak ellentmond a nem azok mentén
szerveződő esztétikai tapasztalat. Az ellentmondást örömmel üdvözölhetnénk,
ha nem tűnne úgy, mintha a szöveg eleve
hordozná az ilyen típusú olvasat kódjait,
ismét csak kérdésessé téve ezzel a regényben amúgy explicite megjelenő ironikus
viszony lehetőségét. Háy beszélője olyannyira rátelepszik a szöveg egészére,
hogy az olvasásban egyébként is iránymutatóként szerepet kapó metaforika, mely
a szöveg makrostruktúrájának mindenképpen központi trópusa, mikrostrukturális
szinten is dominánssá válik, aminek eredményeképpen jórészt már kódolt, allegorikus jelentéstársítási stratégiák válnak
uralkodóvá még az ezekre nem hajlamos
olvasatokban is. Ez némileg elkedvetlenítőn hathat azokra az olvasatokra, melyek
inkább kívánnák a szöveg metonimikus
mikrostruktúráját előbb dekonstruálni,
majd ebből felépíteni az esetleg ugyancsak
destruálandó allegóriát.
A szöveg így elsősorban nem annyira
erőszakosan adja meg azokat az olvasási
kódokat, melyek az ideális olvasó interpretációjában jól alkalmazva hozzásegítenek a szöveg egészét szervező jelölő megértéséhez/meglátásához, hanem túlságosan könnyen feladja horizontját azon
olvasók számára, akik nem teljesen elvárásmentesen közelítenek a szöveghez.
Nem az egy adott jelentés erőltetése jelenti tehát azt a horizontot, melynek az
interpretációban való befogadása, átalakítása nehéznek, fáradságosnak vagy éppen
lehetetlennek bizonyulna, hanem ilyen
horizont nem is nagyon képződik meg
akkor, amikor a szövegben megjelenő idő-

109
és térviszonyok, narratív stratégiák már
szerepelnek a kortárs olvasó elváráshorizontjában. Ezeket a narratív eszközöket
Háy örvendetes könnyedséggel alkalmazza, ura a szövegstrukturálás folyamatának,
önbizalma azonban némileg kiiktatja
a mindenkori befogadás fő energetikai tényezőjét: az újdonságra, a még nem olvasottra való vágyat. E nélkül a minden interpretációt mozgató energiaforrás nélkül
pedig az olvasat menthetetlenül átfordul
a szöveg makroszintjén meglehetősen egyértelműen megjelenített jelentés folyamatos reprezentációjába, ami, jóllehet a szöveg önértékéből mit sem von le, az interpretációt tautologikussá teszi. Különös
önfegyelemre, sőt, elhivatottságra lenne
szükség az olvasó részéről ahhoz, hogy
a mikrostruktúra metonímiáiból építse fel
a makrostruktúrát akkor, amikor az utóbbi domináns trópusába sűrített jelentéstartalom közvetlenül is hozzáférhető, jóval
ökonomikusabb olvasási stratégiák követésével.
Összességében úgy tűnik, Háy János
legújabb könyve erős szöveg, érdekes regény, mely azonban nem sok narratológiai újdonsággal rendelkezik a legújabb
magyar irodalomra olyannyira jellemző,
régi ügyeket tárgyaló más művekhez képest. A szöveg temporális viszonyai, a beszélő szubjektum pozíciója, az alkalmazott narratív stratégiák mind hagyományosak, (viszont) „biztonságosak”, jól be
vannak járatva. Kifejezetten érdekesek
a regény tropológiai viszonyai, melyek
Háy nyelvi leleményességéről és stilisztikai érzékenységéről tanúskodnak. Ez
megkönnyíti az olvasást, nem követel meg
különösebb aktivitást a befogadó részéről,
viszont élvezetes, kedves olvasmánnyá teszi a Xanadut.

Medgyes Tamás

110

tiszatáj

„A Tisza-parton mit keresek?”
Ady Endre izgatott kérdését/felkiáltását valószínûleg minden olyan mûvész és tudós magáénak
érezheti, aki vidéken próbál – olykor méltánytalan helyzetben – jelentõset, a „helyi értékrenden”
messze túlhaladót alkotni. A Tisza-parton azonban nemcsak a lelki nyugtalanság, hanem
az elszántság verse. Ezért is választottuk a híres sort sorozatunk címéül, melyben
a magyar kultúra és tudományosság Szegedhez is kötõdõ jeleseit kívánjuk megszólaltatni.

„Igyekszem megõrizni a kutatói
szabadságom”
BESZÉLGETÉS DR. FRANK JÓZSEFFEL
Küzdelmes, fordulatos életpályát mondhat magáénak Frank József Széchenyi-díjas
növénynemesítő. Hódmezővásárhelyről indulva a szegedi egyetemen szerzett biológiaföldrajz szakos tanári diplomát, amelynek birtokában a kutatói pályát választotta. Az
iregszemcsei intézetben eltöltött évek után 1975-ben lett a szegedi Gabonatermesztési
Kutatóintézet munkatársa, ahol a napraforgó biológiájával, termesztésével és nemesítésével kapcsolatos kutatásaival hamar nevet szerzett a nemzetközi tudományos életben,
ám komoly gazdasági haszonnal kecsegtető eredményeit Magyarországon eleinte érdektelenség és féltékenység fogadta. A rendszerváltás után itthon is elismerték munkásságát, számos rangos szakmai és állami díjat kapott. Növénynemesítőként több
mint félszáz szabadalmaztatott, és sok országban vetőanyagként használt napraforgó
hibridjével ma is a világ élvonalában jegyzik. 1991-től az azóta közhasznú társasággá
alakult szegedi kutatóintézet vezetője, 1998 végén pedig Csongrád Megye Közgyűlésének elnökévé választották. Frank Józseffel szakmájáról és a politikáról
beszélgettünk.
– Mennyiben játszott szerepet
családi indíttatása a pályaválasztásában?
– A mezőgazdasággal való
kapcsolatomat a nagyszüleimnek
köszönhetem, akiknek életpályája – mindkét ágon – a földműveléshez kapcsolódott. Édesapám
szüleinek mintegy harminc katasztrális hold földje volt Szeged
mellett, a vásárhelyi út mentén,

2000. július

111

ott, ahol ma nagy üvegházakat láthatunk. Ez a birtok ma kisgazdaságnak számítana,
abban az időben azonban valóságos mintagazdaság volt, nagyapámék az ötvenes évek
elején kuláklistára kerültek miatta. Tanyájuk és a körülötte lévő egy hold kivételével
mindent elvettek tőlük. A másik szülői ág is szorosan kapcsolódott a mezőgazdasághoz, édesanyám apja gazdatisztként dolgozott Kopáncs alatt, Weisz Lőrinc egészen
Hódmezővásárhelyig terjedő birtokán. Saját földje ugyan nem volt, de értett a gazdálkodáshoz. Édesapám már a vasútnál helyezkedett el, de nekünk is mindig volt annyi
földünk, ahol elegendő takarmány megtermett néhány disznó és baromfi felneveléséhez. Ez az ötvenes években nagyon fontos volt, hiszen vidéken mindenki igyekezett
önellátásra berendezkedni. Később, amikor a vasútnál is gondok voltak, Atkára kerültünk, ahol édesapám az állami gazdaságnál kezdett dolgozni, és a majorban kaptunk
lakást. Miután mindig „földközelben” éltünk, gyerekként nekem is sokat kellett dolgoznom, megtapasztalhattam, mit jelent ez a fajta tevékenység. A földművelés kemény
és szigorú munka, manapság már nem is sokan vállalkoznak rá.
– Az iskolái mennyire voltak meghatározóak?
– 1963-ban a hódmezővásárhelyi Bethlen Gábor Gimnáziumban érettségiztem. Már
az általános iskolai években is, de különösen gimnazistaként nagyon sokat sportoltam.
Több sportágban is kipróbáltam magam, kézilabdában, fociban és atlétikában is. Nyolcadikos koromban 618 centiméterrel megyei bajnok voltam távolugrásban. A gimnáziumban Balogh Imre tanár úr mellett nem lehetett mást csinálni, csak kosarazni, így
az iskolai csapatban játszottam. Akkoriban egészen más, összetartóbb világ volt, egy
iskolai kosárlabda bajnokságra is annyian voltak kíváncsiak, mint ma egy komolyabb
mérkőzésre. A közösségformáló sportélmények hatására sokáig úgy gondoltam, testnevelő tanár leszek. Sokat köszönhetek a sportnak, egészséges küzdőszellemet, kitartást, csapatjátékra való képességet alakított ki a diákokban. Ennek máig hasznát veszem, régi iskolatársaimmal ma is igyekszünk segíteni egymásnak.
– Milyen alma mater volt a vásárhelyi gimnázium?
– Akkoriban nagyon jó hírű gimnáziumnak számított, az onnan jelentkezők több
mint kilencven százalékát rögtön felvették egyetemekre, főiskolákra. Orosz-latin tagozatú volt az osztályunk, a tanáraink neveltek is, nem csak oktattak bennünket. Amikor kiderült, hogy a Testnevelési Főiskolára a felvételi elsősorban tornából áll, amit
nem nagyon szerettem, lemondtam a testnevelő tanári pályáról. A többi tantárgy közül a matematika és a fizika nem állt hozzám igazán közel, a biológiát viszont nagyon
szerettem, ezért a szegedi egyetem biológia-földrajz szakára jelentkeztem.
– Ott kik voltak a meghatározó professzorai?
– Ábrahám Ambrus, az állatszervezettan professzora roppant nagy műveltségével
hatott rám. Nagyszerű, élvezetes előadásokat hallgattunk természetföldrajz professzorunktól, Jakucs Lászlótól, a nemzetközi hírű barlangkutatótól. A kiváló Greguss Pál
professzor tanította a növénytant, amit a tudományterületek közül végül magam is
választottam. Tanáraink többsége iskolateremtő nagy egyéniség volt – említhetném
Koch Sándor és Mezősi József geológus professzorokat is –, aki köré sok fiatal oktató
és hallgató szerveződött. Mivel állattanból boncolni is kellett, ez a szakterület eleve
kiesett. Ha nekem kellene elvágnom egy csirke nyakát, valószínűleg sohasem ennék
húst. Nagyon szeretem az állatokat gondozni, nevelni, de képtelen vagyok kioltani az
életüket. Az egyetemen így inkább a növénytan felé fordult az érdeklődésem, a tan-

112

tiszatáj

széken Maróti Imre volt a szakvezető tanárom, akinek irányításával már diákkörösként komoly kutatási témát választottam, és fokozatosan kibontakozott előttem a növénybiológia szépsége.
– Mikor vált világossá, hogy a tanári diploma ellenére nem a tanítást fogja választani?
– Ötödévben a Ságvári gimnáziumba kerültem gyakorló tanításra. Már akkoriban
sem voltak a diákok túlzottan tisztelettudók és alkalmazkodók, néhány esetben súlyosabb rendbontásra is sor került. Ma is az az elvem, hogy ilyenkor valamilyen formában meg kell fogni a tanulót, valamilyen büntetést kell kitalálni. A gyerekneveléshez
az is hozzátartozik, hogy a büntetéssel éreztessük, nem helyes, amit csinált, és még
egyszer ne próbálja meg. Kiderült számomra, a pedagógusi pályán komoly türelemre
és alkalmazkodásra van szükség ahhoz, hogy a tanár ne veszítse el a béketűrését, és
szelíden rávezesse a diákot a helyes útra. Hamar rájöttem, nekem nincs kellő energiám
ehhez, és szangvinikus vérmérsékletem sem tesz alkalmassá a tanításra. Ma már tudom,
hogy él bennem vágy a tudás átadására, de gyorsan elvesztem a türelmemet, ezért
a modern pedagógia elveit nem tudom követni. A gyakorló tanításon arra is rájöttem,
hogy a pedagógusok minősítésével sem értenék egyet. Azt láttam, az számít jó tanárnak, aki minél több teátrális témát és módszert épít be az órájába. Ezzel szemben már
akkor is úgy gondoltam, egyetlen mérce lehet: akinek a diákjai tudnak, az jó tanár,
akié nem, az nem jó. Mindig a diákok tudása minősíti a tanárt, nem pedig az, hogy mit
és hogyan vetít, milyen látványos eszközöket használ. A mai oktatás két legnagyobb
hibája: nem az életre tanít és hihetetlen kontraszelekció ment végbe a pedagógus társadalomban. Ha kijön egy építész az egyetemről, arra sem képes, hogy megtervezzen és
saját kezűleg felépítsen egy melléképületet, mert nincs gyakorlati tudása. A pedagógus
pálya elvesztette a vonzerejét, ezért kicsit „a vak vezet világtalant” játéka zajlik. A fizetések nevetségesek, ezért nagyon becsülni tudom azokat, akik ennek ellenére tisztességesen végzik az oktató-nevelő munkát. A feleségem is pedagógus, ezért sokat hallok az oktatásügy problémáiról. Nagyon fontos kérdés, hogy ma túl kevés idő jut az
alap- és középfokú oktatásban arra, hogy a megtanult anyag elmélyüljön, bevésődjön
és rutin jellegűvé váljon, pedig roppant lényeges, hogy a biztos alapok meglegyenek.
Nem lehet már az általános és a középiskolában is úgy tanulni, mint az egyetemen. Ha
nincsenek alapok, nem lehet később építkezni. Nagyon sok tehetséges gyerek kallódik
el emiatt.
– Anyagilag a kutatói pálya sem lehetett sokkal vonzóbb...
– Akkoriban nem létezett akkora különbség a fizetésekben, mint ami az utóbbi tíz
évben kialakult. Ez a differencia, ami ma a gazdasági életben tapasztalható, nem értékarányos. A vállalkozói szférában előforduló hihetetlenül magas bérek vagy nem valós
munkán alapulnak, vagy ha a valós értékrendet tükrözik, akkor ennek magától értetődően a közalkalmazotti szférában is meg kellene jelennie, azaz a két szféra fizetéseit
jobban közelíteni kellene. Visszatérve a pályakezdésemre: amikor 1968-ban végeztem,
tanári állásokon kívül nem sok mást kínáltak biológusok számára, azaz nekem kellett
munkahelyet keresnem. Bementem a könyvtárba, megnéztem, hogy Magyarországon
milyen intézmények vannak, ahol engem növénybiológusként alkalmaznának. Az
egyetemen nem is hallottam róla, hogy léteznek agrárkutató intézetek, hiszen az órákon elsősorban az alapkutatásokról esett szó, az alkalmazott kutatás nem került elő.
A könyvtárban szerzett információk alapján nyolc-tíz helyre is írtam levelet: szeretnék
elhelyezkedni biológusként, egyetlen feltételem, hogy szolgálati lakást biztosítsanak.

2000. július

113

Több kedvező választ is kaptam, köztük az iregszemcsei Takarmánytermesztési Kutatóintézettől. Iregszemcse a Somogyi-dombság takaros kis faluja, 30 kilométerre fekszik
Siófoktól. Amikor először elmentem oda, azt hittem, a világ végén járok, de nagyon
megtetszett a környezet, és az intézetben felkínált munka.
– Mire voltak jók az ott eltöltött évek?
– Hamar rádöbbentem, hogy sok mindent meg kell tanulnom, hiszen a metodikához egyáltalán nem értettem. Megkaptam a feladatokat, és magamnak kellett kiizzadnom a megoldást. Az iregszemcsei évek nagyon jó iskolának bizonyultak. Azt hiszem,
nem szerencsés, amikor valaki rögtön nagyon specializálódik egy egészen kicsi részterületre, s azután nem látja a fától az erdőt. Iregszemcsén hol citológiai, hol analitikai,
hol megint egészen más témákat kaptam. Az izotóplaboratóriumban is dolgozhattam,
ahol az izotóptechnikát is úgy megtanultam, hogy laborvezetővé neveztek ki. Nemesítéssel és élettani kérdésekkel is foglalkoztam, sokféle módszerrel meg kellett ismerkednem. Ennek ma, intézetvezetőként nagyon sok hasznát veszem, hiszen a kutatómunka számos részterületéről van saját tapasztalatom. Kurnik Ernő professzor úrnak
köszönhetően Iregszemcsén már az első évben hozzákezdtem az egyetemi doktori
disszertációm elkészítéséhez. Fényökológiai kutatásaim eredményeképpen már 1971ben megszereztem a doktori fokozatot Szegeden, Horváth és Szalay professzor uraknál.
– Kollégái ifjú titánnak tartották?
– Igen, mert nem volt szokás, hogy valaki már a pályakezdés után két-három évvel
tudományos fokozatot szerez. Kicsit megzavartam az állóvizet, mert úgy gondoltam,
rögtön az elején kell minél többet tanulnom. A doktorátus után mindjárt jelentkeztem
aspirantúrára. Stimulációs témából akartam kandidálni, de azt mondták, nem lehet,
mert az már nem korszerű szakterület. A mutációt javasolták helyette. A növényi mutáció meglehetősen széles szakterület, hiszen sokféle mutáció létezik. Az volt a problémám, hogy ez már igazából a genetika és a növénynemesítés területéhez tartozott, az
egyetemen pedig Alföldy professzor úrnál nagyon minimális növénygenetikát tanultunk, mert ő orvosi végzettséggel rendelkezett, és elsősorban mikrobiális genetikát
kutatott. Kicsit kétségbe estem, hogy az élettan területéről a genetika és a növénynemesítés vizeire kell eveznem. Utóbbit egyáltalán nem oktatták Magyarországon,
abszolút alkalmazott szakterület volt. Némi dilemma után úgy döntöttem, megtanulom ezt is. Olyan tárgyakból kellett vizsgáznom, amelyekről az egyetemen nem is
hallottam. A szója sugármutánsok és anyagcseremutánsok előállítása volt a témám,
ami eléggé komplex szakterület. Ahogy jártasságot szereztem benne, megszerettem.
A növénynemesítés interdiszciplináris vagy inkább multidiszciplináris tudományterület, nagyon sokféle szaktudást igényel, érteni kell a növényélettanhoz, a növényszervezettanhoz, a morfológiához, a növénykórtanhoz, a talajtanhoz, az éghajlattanhoz és genetikához is. Ahhoz, hogy új variabilitást tudjunk kialakítani, jól kell ismerni a növények genetikai és környezeti viselkedését. 1976-ban kandidáltam, addigra már két gyermekünk született: a nagyobbik fiam, aki most vízépítő mérnök az Alsó-Tisza-Vidéki
Vízügyi Igazgatóságon, és a lányom, aki jelenleg otthon neveli két gyermekét.
– Hogyan került vissza Szegedre?
– Először Veszprémbe hívtak, ahol egy kutatóintézet új nagy telepének vezetését
akarták rám bízni. Ott akkor indítottak egy nagyszabású projektet 20 millió forintos
beruházással. Az ajánlat több szempontból is roppant csábító volt, de az aspirantúrával

114

tiszatáj

nem tudtam összeegyeztetni, ezért nem vállaltam. Közben a szegedi egyetem növényélettani tanszékéről nyugdíjba ment Szalay professzor, és ott felajánlottak számomra
egy adjunktusi állást. Boldogan jöttem vissza, hiszen a szüleim is itt éltek. A családom
egy ideig még Iregszemcsén maradt, egészen addig, amíg egyszer ingázás közben a csúszós úton egy komolyabb autóbalesetet nem szenvedtem. Akkor úgy éreztem, meg
kell köszönnöm a Jóistennek, hogy életben maradtam, és be kell fejeznem a kimerítő
kétlakiságot. Megkérdeztem az egyetem rektorát, mikor tudja beváltani az ígéretét,
azaz mikor kapok lakást. Azt válaszolta, az ígéret továbbra is él, de évente két lakást
kapnak, miközben nyolcvanan állnak még előttem. Ebből kiszámoltam, hogy körülbelül negyven évet kellene még várnom. Elkeseredésemben egy ismerősöm közvetítésével eljöttem a szegedi Gabonatermesztési Kutatóintézetbe, és megkérdeztem dr.
Szániel Imre igazgatót, szüksége van-e a tudásomra. Kedvesen fogadott, és egy meglepő
ajánlatot tett: ha egy héten belül Szegedre költözöm, lesz lakásom. Az intézet melletti
épületben épp akkor üresedett meg az egyik szolgálati lakás. Üzentem Iregszemcsére
a feleségemnek, hogy mire a hétvégén hazamegyek, költözésre összepakolva várjon.
Pánikba esni sem volt ideje, és már itt találta magát Szegeden.
– Jellemzőek önre az ilyen gyors döntések?
– Az egész életemet végigkísérték az ehhez hasonló váratlan elhatározások, de döntéseimet sohasem bántam meg. Ez a vezetői munkámban is nagyon sokat számít.
– Milyen feladat várta a szegedi kutatóintézetben?
– Felajánlották, hogy választhatok az izotóplaboratóriumi munka és a nemesítés
között. Az utóbbi mellett döntöttem, ezért Kiszomborra küldtek egy olyan kutatóhelyre, ahol napraforgó-nemesítéssel foglalkoztak. Ott igen lehangoló körülmények
fogadtak, egy téeszmajor berendezése is különb volt már akkoriban ennél. Emlékszem,
egy füstös dobkályha mellett ült dr. Miseta Vendel, aki bizony nem vidított fel, amikor első találkozásunkkor rögtön a pénztelenséget ecsetelte. Nagyon tetszene a téma,
de ilyen körülmények között nehéz lenne eredményt elérni, mondtam az igazgatónak,
aki azzal biztatott, már tatarozzák az új kutatóhelyet. Mindig szerettem a kihívásokat,
az új feladatokat, az önálló munkát, ezért nagy lelkesedéssel kezdtem dolgozni. Tudtam, hogy a világban akkortájt indult a nagy gazdasági haszonnal termeszthető hibrid
napraforgó előállítása. A kiszombori munkám tipikus példája annak, hogy az akarat, a
tudás és a szorgalom sok mindent legyőz. Nem volt megfelelő felszerelésem, laboratóriumom, de voltak olyan indirekt módszerek, amelyekkel eredményt lehetett elérni.
Ma már ahhoz vagyunk szokva, hogy beteszünk egy szem napraforgót egy korszerű
műszerbe, ami megméri az olajtartalmát, és digitálisan kijelzi. Mi ezt például fajsúlyméréssel végeztük el, vagy megfelelő oldószerrel extraháltuk az olajat, majd visszamértük a maradékot. Különböző metodikai megoldásokat találtunk ki, amelyeket akkor is
alkalmaztunk, amikor már voltak ugyan műszerek, csak épp nem tudtuk megvásárolni. Nagyon nagy dolog volt afféle „kőkorszaki” módszerekkel dolgozva a világcégek produktumaival versenyképes terméket letenni az asztalra. A szorgalom, a megfigyelés rengeteget számított. Kiszomboron sokat kellett dolgoznom, és nem figyelt
rám senki. A pénz kevés volt, de akkor még nem találkoztam irigységgel. Az csak
akkor jelentkezett, amikor a nyolcvanas évek elején bejelentettem, hogy elkészültem
az első magyarországi hibrid napraforgóval. Akkor már külföldről hoztak be hibrid
vetőmagot, és a közöttünk lévő 15 éves kutatási különbséget sikerült négy-öt évre

2000. július

115

lerövidítenem. Akkor kezdődött az életemben egy rendkívül nehéz korszak, megjelent
az s.i.-faktor.
– Az micsoda?
– A sárga irigység-faktor, ami gyakran egy-egy jó emberi kapcsolat végét jelenti.
– Miért volt jelentős tudományos eredmény a hibrid napraforgó létrehozása?
– A növényvilágban jól ismert a heterózis jelensége: ha bizonyos genotípust egy
speciálisan kiválasztott másik genotípussal keresztezünk, akkor nagyon sok tulajdonságban túlfejlődés jöhet létre. Hogy egyszerűbb legyen megérteni, mondok egy durva
példát: ha egy 150 és egy 190 centiméter magas embernek gyermeke születik, azt gondolnánk, hogy a dominancia alapján az utód valamelyik szülőre fog hasonlítani, azaz
150 vagy 190 centiméter magas lesz. Vagy azt hihetnénk, hogy intermedier öröklés
történik, és valahol a kettő közötti lesz az utód magassága. Ha hibrid jön létre, nem ez
történik, az utód nagyon magas, akár 200 centiméter is lehet. Szerencsésebb lenne
talán a példa kukoricacsővel illusztrálva, ahol ugyanez történik. Ez a több termésben
megjelenő túlfejlődés csak a keresztezés utáni első generációra érvényes, a következő
generációkban az utódok kezdik elveszíteni túlfejlődést mutató jegyeiket. Ezért van
az, hogy a jobb termésátlag érdekében a hibrideket – például a kukorica és a napraforgó esetében – keresztezéssel minden évben újra létre kell hozni. Ha a hibrid vetőmagokkal hektáronként húsz-harminc százalékkal több termést tudunk elérni, akkor
ennek már óriási gazdasági haszna van. Hibrid vetőmagot még ma sem vagyunk képesek minden növénynél előállítani. Az egylaki, de váltivarú kukorica esetében, amelynél jól elkülönül a nőivar és a hímivar, viszonylag egyszerű a dolog: mielőtt megérne
a pollent adó címer, mechanikai módszerrel eltávolítják, hogy ne tudja megtermékenyíteni a növény saját magát. A mellé telepített apasor pollenje termékenyíti meg az anyasoron lévő kukoricát, így kapjuk a hibrid vetőmagot. A hímnős virágú napraforgónál
sokkal nehezebb a dolog, hiszen egy virágzaton belül ezernyi kis virág van, amiből
ezernyi kaszat képződik. Hímnős virágról lévén szó egyszerre van benne a porzó és
a bibe. Lehetetlen lenne egy csipesszel mindegyik kis virágból kicsipkedni a portokot,
hogy ne porzódjon be. Mivel technikailag nem lehet előállítani a hibridet, genetikai
utat kellett választanunk. Génikus vagy citoplazmás úton olyan hímsteril anyanövényt
kellett létrehoznunk, amely nem termel virágport, így a mellé vetett apanövény porozza be. A hímsteril vonal mellett egy fenntartó vonalat is létre kell hozni, amellyel
a hímsterilitást fenn tudom tartani. Ezen kívül szükség van egy olyan porzóvonalra,
amely majd a hímsterilitást – amikor már termelem a napraforgót – feloldja. A napraforgóhibrid előállítását csak egy komplex genetikai rendszerrel lehet megoldani.
– A bonyolultsága miatt számított az eljárás kidolgozása olyan nagy szakmai sikernek?
– A napraforgó esetében ezt a genetikai rendszert a franciák találták ki, de az amerikaiak is hamar meg tudták csinálni. Romániában és Jugoszláviában is volt egy-egy
neves kutató, aki ugyancsak lépést tudott tartani ezzel a kutatással. Magyarországra
először a francia, majd a jugoszláv és az amerikai hibrideket hozták be. Akkoriban
százezer hektár volt Magyarországon a napraforgó vetésterülete (ma ötszázezer hektár), és a mi intézetünk adta a 80 százalékára a hagyományos vetőmagot. Amikor bejöttek az első hibrid vetőmagok, gyorsan elfoglalták a vetésterületünket, ezért nagyon
fontos volt, hogy mi is lépjünk, hiszen így a vetőmag eladásokból nem tudtunk megfelelő bevételt realizálni. Fel kellett venni a versenyt a külföldi hibrid vetőmaggal, amit

116

tiszatáj

nagy haszonnal szállítottak Magyarországra a pesti kereskedőcégek, amelyek vezetői
szívesebben utaztak Franciaországba, mint Szegedre, így komoly ellenérdekeltségük
alakult ki. Nekünk viszont a jövőnk függött ettől, hiszen ha nem tudtuk volna a vetőmagjainkat értékesíteni, bezárhattuk volna az intézetet. Csapdahelyzetbe kerültem,
úgy éreztem, nem érdemes tovább kutatnom. Azt hittem, a hibrid napraforgóimért
meg fognak dicsérni, hiszen devizát váltok ki velük. Nem számoltam az ellenérdekeltség erejével.
– Hogyan sikerült kitörni ebből a helyzetből?
– Fölkeresett egy újságíró, akinek elmeséltem a történetet, elmondtam neki, hogy
mivel nem termesztik a hibrid napraforgóimat, nem tudom bebizonyítani, hogy jók.
A csuka fogta róka, róka fogta csuka tipikus esete. Azoknak kellene védelmükbe venniük, akik ellenérdekeltek, hiszen nekik az a jó, ha én nem jelenek meg versenytársként a hazai piacon, mert akkor előbb-utóbb felmerül a kérdés, miért vesszük külföldről a drága vetőmagot. Mindezt barátilag meséltem csak el Csepi József újságírónak,
aki megírta.
– A nyolcvanas években nem örültek az ilyen „problémás” cikkeknek...
– Az újságíró fegyelmit kapott, engem is elkaptak az intézetben, és közölték: ne
nyilatkozzak ilyeneket, mert az állásomba kerülhet. Végiggondoltam, mit tehetnék.
Ha nem tudom kivitelezni a jó elgondolásaimat, azt a néhány embert sem tudom eltartani, aki a kutatócsoportomba tartozik, így fel kell magunkat számolnunk. Ahhoz,
hogy más témában újrakezdjem a kutatást, nem lett volna lelkierőm, hiszen más területen is hasonló helyzetbe kerülhettem volna. Sokan nem értik meg a feltalálók lelkivilágát. Borzasztó érzés tíz éven át keményen dolgozni valamiért, tudni, hogy jó az
eredmény, és mégis azt hallani: felejtsem el. Tulajdonképpen az életem egy jelentős
részéért küzdök akkor, ha kiállok az eredményem mellett. Az ember ilyenkor képes
az utolsó csepp véréig harcolni az igazáért. Amikor legközelebb találkoztam a botrányt keltő cikk szerzőjével, azt mondta nekem: „Magából vagy nagy ember lesz, vagy
senki.”
– Hogyan folytatta a küzdelmet?
– Belebetegedtem az önemésztésbe, annyira legyöngültem, hogy hajszálnyira voltam a kórházba kerüléstől. Borzasztó érzés, amikor az ember tudja, hogy megvan az
eredmény, de semmit sem tehet, mert a politikai rendszer sajátossága miatt minden egy
kézben van. Végül úgy éreztem, egyetlen megoldás maradt: kivinni a kutatásaim
eredményét külföldre, és ottani szakértőkkel megpróbálni beméretni. Egyetlen célom
az volt, hogy objektíven írják le, jó vagy nem jó, és mondják meg, mit ér a versenytársak anyagaival összehasonlítva.
– Kicsempészte a vetőmagokat?
– Tulajdonképpen nem, mert szerencsére 1975-től tagja voltam a FAO Napraforgótermesztési Kutató Hálózatának, és ez a hálózat több országban is kísérleteket tartott
fenn. Ezekbe a vizsgálatokba sikerült betenni a saját anyagainkat. Ezen kívül egy francia barátom, Michel Rollier is bevette a kísérleteibe a vetőmagjainkat, és becsületesen
kiértékelte. Amikor az első év végén befejeződött a program, kaptam tőle egy levelet,
amiben arról tájékoztatott, nagyon jók az eredmények, máris több nyugat-európai és
amerikai cég érdeklődik irántuk, szeretnék megvásárolni a vetőmagjainkat. Azt válaszoltam, nem eladók, de a képviseletről tárgyalhatunk. Ekkor indult el egy olyan kar-

2000. július

117

rier, ami példa nélküli a magyar tudományban, hiszen növényszabadalmak sora kezdődött el. Két év múlva megtörtént Franciaországban az állami minősítés, három év
múlva pedig az egymillió hektáros francia termőterület harminc százalékán már az én
egyik fajtámat vetették. Egyetlen szabadalmam három évi nyereségéből Európa legnagyobb, mintegy 110 ezer tonnás kukorica-feldolgozó üzemét építették fel Franciaországban. A szegedi intézetünk is kapta a licencdíjakat, amiből jól meg tudtunk kapaszkodni. Ezek a bevételek nagyon szerények voltak ugyan a Franciaországban lecsapódó haszonhoz képest, de a korábbi bevételeinkkel összehasonlítva roppant jelentősek. Évente 400 ezer forintot kaptam akkoriban a hibrid napraforgó nemesítésére,
ezért óriási dolognak számított, hogy a bevételünk szinte egyik napról a másikra 20
millió forintra, majd néhány éven belül 100 millió forint fölé emelkedett. A csoportom újabb kutatókkal bővült, ma már 54 szabadalmunk van, 17 országban évente 25
millió dolláros vetőmagforgalmat bonyolítanak le a képviselő cégeink.
– A hazai mezőgazdasági termelésben mikor kezdték felhasználni szélesebb körben is
kutatásai eredményét?
– Körülbelül hároméves csúszással, 1987-ben jelent meg itthon az a fajtám, ami külföldön először sikert aratott. Azóta is fennáll az az érdekes szituáció, hogy mindig
külföldről hozom haza a szabadalmaimat. A kutatásainkból nagy világkapcsolat alakult ki, franciákkal, amerikaiakkal együttműködve 50-50 százalékos tulajdonjogú szabadalmakat, azaz közös fajtákat állítottunk elő. Ez jó elgondolásnak bizonyult, hiszen
a licencdíj fele nekünk jár, de az érdekeltségi rendszer őket is motiválja. Az együttműködésnek komoly szakmai haszna is van, hiszen az ő legjobb genetikai anyagaik
a mi legjobbjainkkal találkozhatnak. A külföldi kapcsolataim eredménye az, hogy
egyedülállóan sok minősített fajtát tudtam létrehozni. Nem tagadom, büszke is vagyok
erre, hiszen ezzel a teljesítménnyel a szakmában még ma is a világ élvonalához sorolnak. Más kérdés, hogy a kereskedelem terén nem túl rózsás a helyzet, mert amióta a
multinacionális óriáscégek bejöttek Magyarországra, éles versenyhelyzet alakult ki, és
külföldön sokkal könnyebb érvényesülni.
– Hogy lehet ez?
– Hatalmas tőke áll a multinacionális cégek mögött. Amikor megjelentek nálunk,
legfontosabb céljuk a gyors piacszerzés volt. Ennek érdekében pénzt nem sajnálva
minden módszert bevetnek. Rengeteg embert alkalmaznak, akik járják az országot, és
meggyőzik a termelőket, hogy az ő vetőmagjaikat vegyék meg, mert az a legjobb.
A nagy vevőket külföldre utaztatják, a legkülönfélébb kedvezményekkel – például halasztott fizetési lehetőséggel – nyerik meg őket. A piac megszerzése érdekében sok
olyan dolgot megtehetnek, amiről mi megfelelő anyagi lehetőségek hiányában nem is
álmodhatunk. A Gabonatermesztési Kutató Kht. állami cég, ahol nem lehet a pénzeket
szabadon kezelni, nincs marketinghálózatunk, mert eddig erre az állam nem áldozott.
Önállóan, saját forrásból pedig nem tudjuk kiépíteni, mert a kutatásainktól kellene
elvonni rá a pénzt.
– Mindenesetre külföldi sikerei után legalább a szakmai elismertsége egyértelművé vált
idehaza is.
– Valóban megérkeztek az elismerések, hiszen 1989-ben megkaptam a Baross László
Emlékérmet, majd a Gábor Dénes-díjat, a Széchenyi-díjat és a Fleischmann-díjat.
– Hogyan került kapcsolatba a politikával?

118

tiszatáj

– Mindig volt véleményem a dolgokról, de érvényesíteni sohasem tudtam. A tudományt politikamentesen kell művelni, de nem lehet a politikától teljesen függetlenül, hiszen örök kérdés, hogy a politika miként finanszírozza a tudományt és az oktatást. Ha a politikától távol vagyok, akkor kérhetek ugyan, de gyanítható, hogy milyen
eredménnyel. Amikor valaki vezetővé válik egy cégnél, a politikát – legalábbis gazdaságpolitikai alapon – művelnie kell. Noha lehet filozofálni róla, de önmagában, szubsztanciális módon nem létezik politika. Ha elvonatkoztatom az élettől, a valóságtól,
a gazdaságtól, nem sok értelme marad. A politika legfontosabb szerepe, hogy a gazdaságot jól működtesse. Gazdasági vezetőként a makro- és mikrogazdasági összefüggéseket nagyon jól kell ismernem ahhoz, hogy a mai bonyolult viszonyok között megfelelően tudjak lavírozni. Óhatatlanul kapcsolatba kerültem politikusokkal, akikkel abban
állapodtunk meg, hogy meg kell próbálnunk közösen egy jól működő agráriumot létrehozni a megyében. Nem voltak politikai ambícióim, eszembe sem jutott, hogy
a megyei közgyűlés elnöke legyek, először csak arról volt szó, hogy a közgyűlés lehetőségein belül – például egy szakbizottságban – megpróbálok segíteni a szaktudásommal. Azt gondoltam, a politika révén megfelelő anyagi forrásokat tudok a kutatáshoz
megszerezni, amit a korábbi ciklusokban hiába kértem több országgyűlési képviselő
barátomtól is. Azt képzeltem, elsősorban azért nem járnak sikerrel, mert ez a tudományterület távol esik tőlük, nem értenek hozzá, így nehéz is képviselniük. Ezért
döntöttem úgy, megpróbálok magam a politika útján döntési helyzetbe kerülni. Úgy
érzem, rendelkezem kellő politikai érzékenységgel, hiszen igen keményen tudok fogalmazni, ha olyan jelenséggel találkozom, ami nem tetszik. Nem szoktam kertelni, mindenkinek a szemébe mondom, ha valamilyen problémám van. Azt is tudom, nem lennék jó országgyűlési képviselő, mert mindig van egyéni véleményem.
– A pártok viszont többre becsülik a hűségesen szavazó szürke pártkatonákat, mint az
öntörvényű egyéniségeket...
– Nem lennék alkalmas gondolkodás nélküli gombnyomogatásra, ha azt látnám,
hogy a kérdések nem a szakmai igazság mentén fogalmazódnak meg. A szakmámnál
fogva nagyon egzakt vagyok, összefüggéseiben látom a dolgokat, ha azt tapasztalom,
hogy valaki más érdekrendszer alapján próbálja mozgatni szálakat, nem tudok vele
tartani. A politikában is igyekszem megőrizni a kutatásban megszokott szabadságomat. Azzal, hogy felajánlottam a segítségemet a megyének, nem akartam politikai
tőkét kovácsolni, nem akarok látványos politikai megnyilvánulásokban részt venni.
Számomra nagyon visszataszító volt, amikor a tiszai ciánszennyezéskor teátrálisan,
fotósok gyűrűjében egyesek virágot dobáltak a folyóba. Semmi szükség nem volt erre,
inkább rögtön lépni kellett volna, azonnal szakértőket kellett volna kérni az Európai
Uniótól. Utólag már nem lehetett tenni semmit, a késlekedés miatt a szennyeződés
levonulása után már képtelenség volt pontosan felmérni a pusztulást. Azonnali cselekvésre lett volna szükség, rögtön kizárólag szakmai kérdésként kellett volna kezelni
a problémát. Gönczy János kormánybiztos úrnak fel is ajánlottam a segítségemet,
mert jól tudom, hogyan lehet az Európai Uniós forrásokhoz hozzájutni.
– Ellentétben önnel, a politikusok jó részének nincs kellő szaktudása, az is gyakori jelenség, hogy valaki a szakmájában sikertelen, azért lép politikai pályára. Így viszont az egzisztenciája függ attól, hogy politikusként a felszínen tud-e maradni. Ön szerint a politikusnak
szakembernek is kell lennie?

2000. július

119

– Feltétlenül! Amikor annak idején az MSZP meghirdette, hogy szakértői kormányt alakít, én is egyetértettem vele, mert úgy éreztem, ez jelentené az ország jövőjét. Olyan szakembereket kellene megszerezni a politika számára, akik a saját területükön kialakított nemzetközi kapcsolatrendszerükkel, tudásukkal sikerre tudnák vinni
az országot. Szerencsére rengeteg ilyen szakemberünk van, és mindenki szívesen dolgozik a hazája érdekében, ha látja, hogy van értelme. Ötvenöt éves vagyok, úgy gondolom, még tudok segíteni a közvetlen környezetemen, ezért érdemes politizálnom.
Más, komolyabb politikai ambícióim nincsenek. A tudomány területén már megfelelő
erkölcsi és anyagi elismerést elértem, nem panaszkodom, a szabadalmaimból kapok
annyi pénzt, hogy a fizetésemmel együtt fel tudtam építeni egy biztos családi egzisztenciát. A legrosszabb szándékkal sem nevezhetnek megélhetési politikusnak, egyetlen
célom, hogy a munkámmal segítsek. 1989-ben, amikor még Magyarországon szinte azt
sem tudták, mi az, egymillió forinttal saját alapítványt hoztam létre. Váncsa Jenőtől
úgy kellett kikönyörögnöm az engedélyt, hogy a saját pénzemen a kutatók javadalmazására megcsinálhassam. Ez az alapítvány azóta is működik, nagyon sok kutatónak
adtunk általa anyagi támogatást.
– A politikusok sokszor gyanakodva tekintenek az öntörvényű gondolkodókra, a tudomány képviselői pedig gyakran bizalmatlanok azokkal szemben, akik politikai pályára
tévednek. Nem érzi úgy, hogy most igazán egyik csoporthoz sem tartozik?
– Ha anyagilag teljesen független vagyok, akkor bizonyos tekintetben a politizálásom is függetlenebb, szabadabb lehet. A szakmai elismertségem elérte azt a szintet, ami
után többre már nem vágyom. Persze meg lehet kérdezni, hogy miért nem csinálom
meg az ötvenötödik napraforgó hibridet is. Erre az a válaszom, hogy ez már rutinfeladat, sokkal többet tudok azzal segíteni, ha például innovációs programokat tudunk
beindítani.
– Azt hallottam, kedvenc témája az ökogazdálkodás...
– Hiszek abban, hogy a természet igazi szépségét és eredetiségét megőrizni a legszebb dolog. Ennél a Teremtő által létrehozott bonyolult, precíziós rendszernél csodálatosabbat nem tudok elképzelni. Ezt az emberi beavatkozással csak elrontani lehet.
A génsebészet például óriási fegyver az emberiség kezében arra, hogy a természetben
létrejövő deformációt – például a betegségeket – helyrehozzuk. De ha arra használjuk,
hogy a természetes formációkat manipuláljuk, akkor hihetetlen veszélyhelyzet állhat
elő, és komolyan felvetődik az emberi felelősség kérdése is. Az ökogazdálkodáshoz
visszatérve: szerencsére ma már az egyszerű embereknek sem kell elmagyarázni, hogy
egészségesebb vegyszerek nélkül, teljesen tisztán, natúr módon előállított termékeket
fogyasztani. Akkor, amikor ma a tíz évvel ezelőttinél ötven százalékkal kevesebb magyarországi terményt sem lehet eladni a világpiacon, nem azon kellene törni a fejünket, hogyan tudnánk még többet termelni. Inkább a biotermékekre kellene koncentrálnunk, amelyeknek az ára sokszor öt-hatszorosa is lehet a vegyszerekkel kezeltekének, hiszen sokkal több munkával állíthatók csak elő. Az ökotermesztés új technológia. Az emberek hozzászoktak, hogy szórják a vegyszert, és nem kell kapálniuk. Ez
mindaddig mehet, amíg rá nem jönnek, hogy ez az egészségükre mehet. Az ökotermesztésre való áttérésnek időbeli szempontjai is vannak, hiszen csak akkor nevezhető
valami bioterméknek, ha a földet, amelyben termett, már három éve semmilyen vegyszerrel nem kezelték. Ezt nagyüzemi méretekben csak új technológiákkal lehet megvalósítani, például gyomfésű, gyomperzselő, természetes alapanyagú szerek alkalmazá-

120

tiszatáj

sával. Vannak olyan növényi kivonatok, amelyekkel permetezve meg lehet védeni
a terményt a különböző bakteriális vagy gombás megbetegedésektől. Ez még nem egy
kiforrott technológia, rengeteg fejlesztésre, kutatásra van még szükség ezen a területen.
Mindenesetre ez egy alternatív lehetőség.
– Helyi szinten mit tud tenni az ökogazdálkodás érdekében?
– Azon dolgozom, hogy Csongrád megyében egy vertikális ökorendszer alakuljon
ki, amelyben a gazdák biovetőmaggal, biotakarmánnyal, ellenőrzött technológiákkal
állítják elő biotermékeiket, például a biotejet, a biohúst, a bioszalámit és biokonzervet.
Ezt csak egymásra épülő vertikális rendszerként lehet létrehozni szigorúan ellenőrzött
nagyüzemi körülmények között, biztos piaci háttérrel. Szegednek és a megyének jó
adottságai vannak ehhez.
– Szegeden a megye és a város vezetése között mindig voltak nyílt vagy burkolt ellentétek...
– A város polgármestere és közöttem legfeljebb az lehet a konfliktus, hogy ő Fideszes, én pedig nem vagyok az. Közös viszont bennünk, hogy mindketten szegedi polgárok vagyunk, és mindketten tenni akarunk ezért a városért. A kérdés, hogy a segítségemet – amit felajánlottam – a polgármester úr elfogadja-e vagy sem. Mindent megtettem azért – ez alapvető hivatali kötelességem is –, hogy a megye minden városával
jó kapcsolatot alakítsak ki. Úgy gondolom, ez nem személyes barátság kérdése. Akit
erre a posztra megválasztottak, köteles az önkormányzatok közötti hivatalos kapcsolatokat fenntartani és erősíteni. A megyei védelmi bizottság elnökeként nem tudom
összehangolni a helyi védelmi bizottságokkal a tevékenységet, ha haragszom rádot
játszok a városi polgármesterekkel. Senkit, soha meg nem sértettem, senkiről rosszat
nem mondtam. A területfejlesztési tanácsban, a regionális szervezetekben is együtt kell
dolgoznunk.
– Milyennek látja Szegedet?
– Szeged Magyarország talán legszebb városa. Óriási előny számára, hogy a tiszai
nagyárvíz után rendkívül rendezetten épült újjá, csodaszép városkép alakulhatott ki.
Szeged ma igazi diákváros. Lehetőségei, adottságai alapján szellemi életében is olyan
város lehetne, amihez nincs hasonló Magyarországon. Nagy hibája, hogy kicsit álmos,
nincs benne elég kezdeményezőkészség és dinamizmus. Sokan vagyunk, akik szívesen
segítenénk, tennénk érte, de valamiért sohasem sikerül megtalálni azt a kohéziós erőt,
ami Szeged szellemi elitjét a város érdekében összekovácsolná. Emiatt sokakban érdektelenség alakult ki, joggal úgy érzik, miközben sokkal kisebb városok látványosan,
dinamikusan fejlődnek, Szeged egy helyben topog. A rendszerváltás előtt jellemző
volt, hogy Kecskemétre, Békéscsabára kellett elmennünk, ha valamilyen jó árut akartunk venni. Azt hiszem, ma is sok szempontból érdemes ezekre a városokra figyelni.
Az utóbbi időben több nagy áruházlánc is megjelent Szegeden, de a termelő tőke
nemhogy nem jön ide, hanem még mintha az itteni is inkább menekülne. Úgy látszik,
a helyi szabályzók, az érdekeltségi rendszer, a motivációk nem olyanok, hogy vonzanák a termelő tőkét. Ezt a néhány megjegyzést, mint Szegedet féltő állampolgár teszem, a jobbítás szándékával, mert számomra ez a város a múltam, a jelenem és a jövőm. Szegedhez kötődik az egész életem.

Hollósi Zsolt

A Tiszatáj Könyvek sorozatban két újdonság jelent meg az Ünnepi Könyvhétre. Nagy
Gáspár Húsz év a kétezerből c. könyvének premierje a szegedi Juhász Gyula Művelődési Központban volt június 2-án. A könyvet Olasz Sándor főszerkesztő mutatta be.
Nagy Gáspár Kossuth-díjas költő a verseiből olvasott föl, közreműködtek a művelődési központ versmondó körének tagjai. Hollósi Zsolt A Tisza-parton mit keresek? c. interjúkötetét június 5-én a Bartók Béla Művelődési Központ nagytermében ajánlottuk
az olvasók figyelmébe. A könyv huszonkét szereplője közül tizenhárman jöttek el az
estre. Gregor Józseffel, Huszár Lajossal, Ilia Mihállyal, Juronics Tamással, Kass Jánossal, Kristó Gyulával, Novák Andrással, Novák Istvánnal, Pataki Ferenccel, Péter
Lászlóval, Podmaniczky Szilárddal, Trogmayer Ottóval, Varga Mátyással és Vörös
Gabriellával Hollósi Zsolt beszélgetett. Gregor József Ránki György operájából adott
elő, zongorán Huszár Lajos kísérte.
A Tiszatáj folyóirat Novellapályázatának eredményhirdetése
A Tiszatáj folyóirat által 2000 januárjában meghirdetett novellapályázatra több mint ötszáz pályamű érkezett. A több hetes olvasás/válogatás után a Bírálóbizottság (Ilia Mihály,
Szilasi László, Hász Róbert) áprilisi, utolsó összejövetelén a következő döntést hozta:
I. díj: Medvevadászat (jelige: „D. J. Tempetőfi”)
II. díj: Az angyal (jelige: „ölu4325önbvö8024…”)
III. díj: Hallották már Glaumber úr kintornáját? (jelige: „Verkli”)
A díjazott pályaműveken túl a szerkesztőség további öt beérkezett írásról döntött úgy, hogy
szívesen közölné őket a folyóiratban. Ezek a következők: Apával elmegyünk havazni (jelige nélkül); Ezerkilencszáznyolcvanhat (jelige nélkül); New Age (jelige: „Madárbirs”); A szerelem vége
(jelige: „Alfa Rómeó és Zéró Júlia”); A szemüveg (jelige: „…mi pedig egyedül maradunk…”).
Kérjük a díjazott, illetve a közlésre szánt pályaművek szerzőit, hogy levélben vagy személyesen
jelentkezzenek szerkesztőségünkben. (Tiszatáj szerkesztősége, Szeged, Rákóczi tér 1., 6741)

Néhány szerzőnkről: POSZLER GYÖRGY akadémikus az ELTE Esztétika Tanszékének
professzora. SÁGHY MIKLÓS a Szegedi Tudományegyetem komparatisztika szakos
hallgatója. BICZÓ GÁBOR a Miskolci Egyetemen tanít, antropológiával foglalkozik.
LÖVÉTEI LÁZÁR LÁSZLÓ és MEDGYES TAMÁS doktorandusz a szegedi bölcsészkaron.

Augusztusi számunk tartalmából:
CSIKI LÁSZLÓ, DÖBRENTEI KORNÉL, FEKETE VINCE,
LÁSZLÓFFY ALADÁR versei
ZALÁN TIBOR drámája
ÁGH ISTVÁN esszéje Nagy Gáspárról
Beszélgetés Csetri Lajossal

