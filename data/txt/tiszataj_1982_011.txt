IRODALMI

ÉS K U L T U R Á L I S

FOLYÓIRAT

Megjelenik havonként

>

Főszerkesztő: VÖRÖS L Á S Z L Ó
Főszerkesztő-helyettes: A N N U S J Ó Z S E F

Kiadja a Csongrád megyei Lapkiadó Vállalat. Felelős kiadó: Kovács László
82-4035 — Szegedi Nyomda. Felelős vezető: Dobó József igazgató
Szerkesztőség: Szeged, Tanácsköztársaság útja 10. — Táviratcím: Tiszatáj, Szeged,
Sajtóház. Telefon: 12-670. Postafiók: 153. Terjeszti a Magyar Posta. Előfizethető a
hírlapkézbesítő postahivataloknál,'a kézbesítőknél, a posta hírlapüzleteiben és a Posta
Központi Hírlap Irodánál (KHI Budapest, József nádor tér 1. sz. — 1900) közvetlenül
vagy postautalványon, valamint átutalással a KHI 215-06162 pénzforgalmi jelzőszámra. Egyes szám ára 12 forint. Előfizetési díj: negyedévre 36, fél évre, 72, egy
évre 144 forint. Kéziratot nem őrzünk meg és nem adunk vissza. Indexszám: 25 916.
K
ISSN 0133 1167
A szerkesztőség tagjai: Csatári Dániel, * Mocsár Gábor, Olasz Sándor, Tóth Béla

Tartalom
XXXVI. ÉVFOLYAM, 11. SZÁM
1982. NOVEMBER

FEKETE GYULA : Irodalmunk családfője

3

PINTÉR LAJOS: Mit ér itt az ember? (vers)

5

TAKÁCS IMRE: Fogadkozások és kérdések (vers)

6

KISS DÉNES: Isten és kard (vers)

7

DOMOKOS MÁTYÁS: Egy Illyés-vers margójára — fél évszázadtávolából

9

ANNUS JÓZSEF: Fölismerem magunkat a röntgenképen
(Amikor először olvastam a Puszták népét)

17

BENEDEK ANDRÁS: Párbeszéd levelekben (Malom a Séden
— egy ország a szakadék szélén)

22

SINKOVITS IMRE: Levél az ünnepelthez

34

GREZSA FERENC: Németh László Illyés-portréja

37

DEME LÁSZLÓ: Egy „vasárnapi" nyelvművelőről

40

CSŰRÖS MIKLÓS: Vonások egy kettősportréhoz (Illyés
Gyula és az Arany János-i örökség)

43

VASY GÉZA: Illyés Bartók- és Kodály-verse

49

VÖRÖS LÁSZLÓ: A föl nem adott hit verse (Illyés Gyula:
Szekszárd felé)

54

OLASZ SÁNDOR: Konok kikelet (Illyés Gyula válogatott
versei)

63

TÖRÖK GÁBOR: A szonett és Illyés Gyula

67

ALFÖLDY JENŐ: Incipit vita nuova (A Beatrice apródjairól)

75

KOVÁCS ISTVÁN: Hajszálgyökeres változatok

83

TÜSKÉS TIBOR: Az aforista (A Táviratok ürügyén)

90

Szerkesztői asztal

96

1

ILLUSZTRÁCIÓ
Képek Illyés Gyuláról és szülőföldjéről az 5., 8., 33., 42., 48.,
53., 62., 66., 74., 89 és a 95. oldalon (Móser Zoltán fotói
és reprodukciói)
Csikós András rajzai a 21. és a 96. oldalon

2

FEKETE GYULA

Irodalmunk családfője...
Élvezeti cikk-e a frissen sült, ropogós kenyér? Noha sokan szeretjük, s élvezettel ropogtatjuk a domójátl
Minden létező női szépség között mitől másképpen szép az a nő, akitől gyereket szeretnénk? Akivel családban együttélni, élethossziglan?
Minden létező művészi szépségek és igazságok között mitől más — össze sem hasonlíthatóan több, hatalmasabb — az a szépség, az a művészi igazság, amelyhez sorsszerű közünk
van?
Miben nem pótolhatná, helyettesíthetné a hazai irodalmat a világirodalom ? Akár a világirodalom legjava?
Ma triumfáló kultúrpolitikai „koncepciókon", vitákon, (tankönyveken), esztétikai
irányzatokon eltűnődve bokrosodnak bennem efféle kérdések.
Válaszolhatok rájuk egyetlen névvel: Illyés Gyula.
Kisiskolás koromtól fogva szerettem a könyveket, soha eszembe sem jutott, hogy az olvasnivalómat aszerint válogassam: az írója magyar vagy nem magyar. Olyan élményeket adott
a világirodalom, egyik-másik hősével álmodni is szoktam; idáig is éreztem, de most töprengek
rajta először: másképpen szerettem meg Illyést, mint a világirodalom nagyjait. Illyést és persze Petőfit, Aranyt, Adyt, József Attilát, Móriczot, Németh Lászlót, Veres Pétert... és kezdhetném jóval előbb a sort és bőven kiegészíthetném és folytathatnám Sipos Gyúláig, hiszen ő
is emlékezetembe égette néhány olyan versét, amelyet nem adott — nem adhatott — meg a
nagybetűs Világirodalom. A példát fölösleges szaporítanom, mert a „másképpen szeretni"
oknyomait egyetlen esetben sem kísérhetném olyan folyamatosan, megszakítás nélkül végig,
mint Illyés Gyula életművében.
Elég ide a hitelesítéshez néhány jelzőkaró.
Közéleti izgalmaim jóval előbbi keletűek, de tisztább eszmélkedésemet csak attól az időtől számíthatom, amikor húszévesen bekerültem a Györffy Kollégiumba. Élesen kritikus szellemű, világfordításra készülődő, címet, rangot, hivatali tekintélyt nem tisztelő, forradalmi tudattal és illúziókkal teli egyetemisták zsongó gyülekezetében, a társalgó falán — írtam már erről — egyetlen idézet, a kollégium józanító jelmondata:
Azt, hogy a nép fia vagy, igazolnod, sejh, ma nem azzai
Kellene: honnan jössz, — azzal ecsém: hova mész!
A negyvenéves Illyés Gyula figyelmeztető üzenete a húsz-huszonéves népfiaknak.
Új fényt kaptak itt emlékezetes diákkori olvasmányaim — Nem menekülhetsz, Puszták
népe —, kézről kézre adtuk az oroszországi útinaplót; a kollégiumi esteken Ady-, József
Attila-, Illyés-verseket olvastak fel a fiúk, ma is a fülemben, ahogy Sipos — jó előadó volt — a
3

Kacsalábon forgó várat szavalja. A negyvenéves Illyést már vezércsillagaink között tartottuk
számon, halott költők között, ha meggondolom, az egyetlen élőt.
1945. Nem tudom, alakult-e, működött-e még valahol, valaha ilyen párt, ennyire a szellemi alkotók, „irók pártja", mint nálunk a Nemzeti Parasztpárt. Mint földosztója és funkcionáriusa elég tapasztalatot szerezhettem a belső vitákból, s ma csak azt mondhatom: az egyik
fél — ehhez sorolhatnám magam — a történelmi kényszerpályát sejtette meg, akkor még
szükségszerűnek vélvén a kényszerűt, a másik fél — ide sorolhatnám Illyés Gyulát — ráeszmélt a közelgő veszedelmekre, akkor még elkerülhetőnek vélvén az elkerülhetetlent. Mondhatnám: mindkét félnek igaza lett. Mondhatnám: egyiknek sem lett igaza. De ez csak a politikára volna érvényes, úgy-ahogy. A költő-író Illyés teljesebb igazságot képviselt, mint a politika.
És tovább. Szól a kiszolgáltatottságról, a zsarnokságról, népesedésünk felsötétlő távlatairól. Senki olyan hatással mint ő, a határokon túli magyarság sorsgondjait nemcsak a szívére, a
vállára is veszi. Szól az új puszták népéről, Bartókról, Kodályról, versek, drámák, esszék sorában fogalmazza meg az itt és most legfontosabbakat, mindezt úgy, ahogyan a világ egyetlen
más nyelvén, egyetlen más író-költő tehetség sem mondhatna el ennyire nekünk. De magyarul
sem hitelesebben, felelősebben, megrázóbb hatással, mint ő, irodalmunk családfője.
Annak idején, amikor a két világháború közti magyar történelmet igyekeztem besűríteni
egy rövidre szabott kötetbe, akkor éreztem: az 1919 és 1945 közötti korszelet gondjait, szorongásait, sorsfordulatait akár csupa Illyés-írásokból is összeállithatnám. Attól fogva, hogy a
forradalom bukása után a vöröskatona-diákgyerek Illyés, hazafelé lopakodva, katonasapkáját az inge alatt rejtegeti, végig, az 1945-ös ítéletig: Nem volt elég, nem volt elég...
Ha ez így volt, 45 utáni történelmünkbe Illyés munkássága még mélyebben és szervesebben beépült. S az én nemzedékem életébe meg különösen beépült, gondolkozásunkba, magatartásunkba, ítéletünkbe; így vagy úgy még bírálóinak, ellenfeleinek az életébe is, hiszen kezdeti eszmélkedésünktől fogva jelen van azok között, akikre oda kell figyelni.
Ezt sem adhatná semmilyen világirodalom.
A hasonlítgatás nem ellentétet fejez ki, Illyés esetében kiváltképp nem, nyilvánvaló, ő is
világirodalom már. Csak azt kívánom jelezni: van olyan dimenziója a szellemi-érzelmi-erkölcsi kultúrának, amelyben a hazai irodalmak, művészetek élesztő, erjesztő, érlelő szerepe semmi mással nem helyettesíthető.
Erre nemHudnék meggyőzőbb mai példát, mint a — világirodalommá vált — illyési életmű beépülését történelmünkbe, nemzeti karakterünkbe, közgondolkozásunkba, szocialista
köztudatunkba.
Hatalmas életmű. Papírra vetett részét szokás számba venni, milyen nagy életmű ez, de
íratlan fejezetei teszik még inkább nemzeti sajátunkká. Mert többről van itt szó, nemcsak arról a költői-esztétikai forradalomról, amellyel a fiatal Illyés Gyula megtörte az elragadóan
csengő-bongó jambusok, alliterációk uralmát. Többről van itt szó a nagyon soknál is, többről, mint a Puszták népe, a Petőfi, többről, mint a Hajszálgyökerek felkavaró esszéi, többről,
mint a Fáklyaláng, az Ozorai példa — a klasszikussá vált nagy művek sora.
Illyés műveiből íratlanul kisugárzik, magánéletében, az irodalmi életben, a közéletben jó
fél évszázad óta íratlanul is ható, biztató, jelenvaló az írói tisztaság, az erkölcsi tartás. Ellenállva csábításoknak is, erőltetéseknek is — higgadtan, józanul, alkata szerint — megőrizve a
lelkiismeretes szólás, az írói cselekvés — olyan-amilyen — lehetőségét.
Ez az erkölcsi tartás csak úgy sajátja Illyés Gyulának, hogy: öröksége; több százados írói
örökség, elidegeníthetetlen irodalmi hitbizományunk. Eme örökség vállalása nélkül sosem
volt, ma sincs és aligha lesz valaha is nagy irodalom ebben az országban.
Mit kívánhatnék Illyés Gyulának — mindnyájunk kedves Gyula bácsijának — nyolcvanadik születésnapján? Mindennél inkább: egészséget, még hosszú ideig. Adjon nekünk a jelenlétével még nagyon sokáig reményt, biztatást.
4

PINTÉR LAJOS

Mit ér itt az ember?
Illyés Gyulának
Mit ér itt az ember? vallatom magam.
A tűz, mely nádtetőt harap, a vak
s a tűz, mely világ-égető, hatalmi tűz
s az otthoni tűzhely kicsi lángja
s az ember, ki égi tüzek
teremtő, lobbanó mása: miképp rokon ?
Asztal kövéhez urak, malomkőhöz
nagykabátosak, íme a kérdés
k
é
P
l
e
t
e
borban:
átlényeglti e jégcsap

időt!

TAKÁCS IMRE

Fogadkozások és kérdések
KÉT PANTOMIM ILLYÉS GYULÁNAK
Nem ejtem ki sorsomat a kezemből mégsem, mégsem,
bár pályákat, pályaíveket csak félig építettem,
át kell térni minden utamon a sárban caplatásra,
vétkem csak szenvedésem oldozza föl,
Üzenet-erejű szavak igazolják —
és csak azok — tengeralatti röpülésem.
Letettem a virágokat a kezemből,
nem a kezemben hervadtak el.
A rangot csúfoló rosszat a nevén szólítottam —
akárhogyan besározódva, lefokozva.
Ez is a mi földünk már, ahonnan elrongálódva térek haza.
*

A sofőr a kocsi alá feküdt a Rila magaslatán,
a költészet besenyő és latin hercege a pázsitra.
Ott ismert csavarhúzó, itt rejtett füzet;
és mig a fényben fürdött a havas Rila,
dunántúli pacsirta, rilai csucsuliga
foglalta össze a helyzet hűvös meg tiszta szépségeit.
Madaras erdő talán a szörnyeteg,
ember-emésztő, sárkányt elrohasztó,
képzeletünket megcsúfoló és csapdás terep ?
Madaras hágó talán, hol átjöttünk ?
Nem madaras iszony az ég fölöttünk ?
Létezhetnek barátkozások, üdítő szóváltások ? —
és nem a sörözői jámbor legények szánnak meg a végén ?

6

Isten és kard
Álltatok, égve az Úr igazától;
állt szemközt épp oly tűzzel teli tábor;
aztán dönteni kezdett ezredegyszer
az ész helyett a fegyver
(Illyés Gyula: A reformáció genfi emlékműve előtt)

Az lesz a válasz mi nem szül kérdést!
Nem a „haladás" nem a halál —
Ha majd az örökös félreértés
se Istent se kardot nem talál
Vagy így marad emberszabású
köröttünk e kis nagyvilág
és nincs nem is lesz soha más út
csak a vérszomjas igazság ?
Isten vérszomja és a kardé!
Hova kiáltsam: ugyanaz!
Akinek nem jut Isten se kard se
miben találhat ma vigaszt ?
Miért is volt az a világon ?
Minden új eszme újszülött!
Halnunk kell hogy fölnőtté váljon
a vér a jaj a füst fölött? !
Törvényerő; egy kényszer-íven
a küzdelem a pusztulás ?
Halhatatlan mért él szívünkben
egy-arccal Jézus és Júdás ?
A szobor is halandó árnyék —
Gyilkosan az áldozat!
A rossz mi volt? Vagy ami vár még:
a történelmi „áthozat"?
Nekem nem jutott Isten se kard se
hát ölöm s öletem magam —
Fölkenve végső emberszerepre
kinek önmagán hatalma van
Készülök hiábavalóságra

„érte-miatta"
győzve veszve
Átkozott kinek hite álma
— amiért él s küzd! — lesz a veszte!
Hamisított országlásokban
Isten is kard is vereség
Hol van a hegy és hová hordjam
Ki mondja: kell még! Vagy: elég!
Magam vagyok a kard az Isten
Giordano Bruno és a máglya
A világ alatt gyújt mind tüzet
aki a szikrát megtalálja !

DOMOKOS MÁTYÁS

Egy Illyés-vers margójára
— fél évszázad távolából
QD
„A puszták népe költője"... — Nem tudom, ki írta le először Illyés Gyulával kapcsolatban, de az bizonyos, hogy 1934 júliusa óta, amikor a Puszták népe első részlete a Válasz hasábjain napvilágot látott, neve és munkássága mellé a leggyakrabban ezt a birtokos jelzős szerkezetet illesztette a „fémjelző idő". Szinte a homéroszi epitheton ornansok fajtájából való, a
lényeget sűrítő kifejezés. És szerencsés, mert sokrétűen pontos és jellemző. Egyszerre idézi tudatunkba az életrajzot és az életművet, de a könyvet is, amelyben mindez: a származás anyaga
és indulata, vagyis a „százados, szelíd szegénység" szociográfikusan is pontos állapotrajzát
egy 20. századi Dózsa fojtott dühével feltálaló, jellegzetes illyési gesztus és mondanivaló újdonsága, a Párizst járt költő modern művészeti forradalmakon csiszolódott ihletének az eredetiségével, tehát az illyési művészet ugyancsak jellegzetes módján, „a helyi problémákat egy
világ világosságával" ábrázolva öltött testet. Irodalmunknak a magyar világról való tudatát is
átrendezve.
„Kopernikuszi fordulattal"; teszem hozzá, önkéntelenül is, magamban, azzal a lendülettel, amelyet a nagy művek dicsérete szinte azon nyomban kivált az emberből. Holott éppen ezzel a művel kapcsolatban nem kell semmiféle metaforikus túlzást éreznünk, hiszen már a
Puszták népe korabeli revelációjának is egyöntetű eleme volt ez a felismerés. A kortársak —
Németh László és Schöpflin Aladár, Veres Péter és Cs. Szabó László, Kodolányi János és Bálint György, tehát a legkülönfélébb beállítottságú és szemléletű írók, Babits Mihállyal az élükön — egyaránt megérezték; ezzel a magyar „tengerfenék titkai közé reflektorfényt vető"
(Babits) írással olyan mű tört be a szellemi életbe, amely „a már meglévő művek egymás között kialakult ideális rendjét" módosítja irodalmunkban. Pontosan úgy, azzal a hatással, ahogyan ezt a valóban új, korszakos jelentőségű művek elsőrendű ismérveként T. S. Eliot értelmezte, Hagyomány és egyéniség cimű, nevezetes esszéjében.
Módosította, egyebek közt, magáról az „anyagról": a pusztáról kialakult hagyományos
képet is, amelynek — a betyárromantikát Zöld Marci alakjával meghonosító, derék 48-as
Gaál József, vagy az Alföld vadvizeinek első lecsapolója, az Arany János szerint „önkicsinyítő" Orczy Lőrinc bárónak „kecskeméti kenyérrel" és „körösi borral" terített csárdaképei után
— olyan mesterei támadtak irodalmunkban, mint Petőfi és Arany, Eötvös és Jókai, Tömörkény és Móricz. Annak a kép- és hasonlatrendszernek a klasszicizálódott, „ideális rendjét"
változtatta meg visszafordíthatatlan érvénnyel az illyési mű, amelyet egy évszázadon át géniu- •
szok sora formált, s a puszta fogalmához tapadó emberföldrajzi képzeteket is az örökérvényű
művek sugallatos erejével sulykolta bele a nemzet mélytudatába. A Puszták népe irodalmon
túlcsapó, rendkívül szerteágazó hatását nyilván ez a mélytudatig lefutó ingerület is magyarázza, amely megbolygatta a kollektív tudat archetipikus képkincsét. Mintha nem is az irodalomban, de közvetlenül a magyar nép ethoszában következett be volna egyfajta megrendítő módosítás, amikor a könyv nyomán kiderült, hogy a „puszta fia", a „szabadság fia", a „betyár",
a „csikós" vagy a „pásztor" — a mesehősöknek (Babits 1936-os Nyugat-beli cikke nyomán
felsorolt) serege: a puszták népe, a valóságban bizony jobbára csak — cseléd.
A széles közvéleményben lelkiismereti földrengést okozó állapotrajz azonban a Puszták
9

népe írója számára, aki eszmélkedése első pillanatától kezdve testközelből látta a cselédek világát (bár kissé magasabbról: amennyivel a dombra épült, s jó, „békebeli tégláiért" azóta
széthordott, örökre eltűnt szülőház, az uradalmi gépész kétszoba-konyhás lakása kiemelkedett a hosszú cselédházak karéjából), hosszú évekig az egyetlen lehetséges, természetes világállapottal volt egyértelmű. Annál is inkább, mivel a lélek legfogékonyabb esztendeiben más világot e kívül nem is igen tapasztalt maga körül. Lehet, hogy paradoxonnak tűnik, de a hajdani,
a gyerekkori alapéletérzést, amelyet a nyersanyag: az uradalmi puszták emberi, illetőleg emberalatti létezésmódját sűrítő „cseléd" szó fölvert a Puszták népe kéziratlapjai fölé hajoló író
emlékeiben — idegzetében —, azért tudta egykori olvasóival az érzelmek síkján is megosztani,
mert a gyerekkor feléledő reflexét használta, tudatosan, az elbeszélés stílusának hangvillájaként. Úgy tett, mintha ennek az életnek a percenkénti képtelenségét a világ legtermészetesebb
dolgának tekintené, vagyis a pusztai világ abszurditását avangárd fekete humorral ábrázolta.
De hát azóta nemcsak a felsőrácegrespusztai szülőház „rogyott a porba"; a költő egyik
kései versének a kifejezéseivel élve, az a világ is örökre „szétrepült" egy történelmi méretű „világomlásban", amelyről ez a könyv hozott hírt irodalmunkba, s adott állandó díszítő jelzőt a
szerző neve mellé. A Puszták népe szociográfiai „nyersanyaga", a hűbéri szegénységnek a cselédsorsba kövesedett állapota ment ki azóta az életből, hogy a valóságban, a pusztán is helyet
adjon annak az újnak, amelyről először a dunántúli földosztásról készült, Honfoglalók között című riportsorozatában, aztán az ötvenes és hatvanas évek fordulóján keletkezett Rácegresijegyzetekben, s a hozzákapcsolódó versekben, majd az Ebéd a kastélyban című regényében és az antológiadarabbá vált Mozgó világ című hosszú versében, tehát versben és prózában
egyaránt beszélt már Illyés Gyula.
Nemcsak az életben és az illyési életműben, de mindennek az irodalomtörténeti vetületében is lezárult hát egy folyamat, végleges érvénnyel. Történelmi lecke lett belőle, s a mai olvasó, amennyiben történelmi emlékezete eleven maradt, szinte kényszerűen szembesül azzal a —
mi tagadás: kényelmetlen — kérdéssel is, amely a Puszták népe születése idején fel sem vetődhetett; fél évszázad távolából kielevenedik-e vajon „a boldog unokák" fülében a könyv történelemszociográfiai kövületté vált fogalmainak hajdanvolt érzelmi jelentése? Az a szívet fullasztó riadalom, amely — például — a „cseléd" szóban kolompolt valamikor? S amit ez az
írás olyan torokszorító döbbenettel tudott születése pillanatában közvetíteni, hogy még a
klasszikus liberalizmus társadalomszemléletét valló, s az osztályok sorsformáló szerepének —
de még a létének is — a gondolatát következetesen elutasító Babits Mihállyal is meg tudta talán érzékeltetni, legalább sejtelemszerűen: az emberi világnak mégiscsak lehet egyfajta osztálytagolódása, amely — e könyvben feltáruló, elviselhetetlen következményeivel egyetemben
— mégsem csak puszta irodalom, „mégsem regény".
Ez bizony nem könnyű kérdés, de — lássunk tisztán! — nem a Puszták népe jelentőségének, az ábrázolás szépségének és eleven igazságának újravizsgáztatója; inkább a könyv utókorának — emberi érzékenységének, mélyemlékezetének — a szakadatlan pótvizsgája. A
könyv, ahogy mondani szokás, állja az időt, de ebből az irodalomtörténeti bizonyosságból
következik-e gépiesen, hogy utókora is meg tud felelni a könyvnek? Más kor más jelenségeire
irányuló figyelmével elegyes közönyével lehet-e csakugyan alkalmas médiuma a Puszták népének! S ha a nagy művek bolygómozgását a mindenkori irodalmi-olvasói tudat folyton változó
égboltján figyelve, fél évszázad történelmi látószögéből azt tapasztaljuk, hogy ez a könyv,
amely feltűnése idején morálisan és szociális értelemben azokat is földúlta, akik a beléje írt látleletet társadalmi helyzetüknél fogva akár „elefántcsonttoronyból" is szemlélhették volna,
előkelő idegenként, évtizedekkel később pedig, amikor a látlelet konzekvenciáit a kardos történelem realizálta, közömbösen hagy olyanokat is, akiknek — a származás révén, másod-, és
harmadíziglen is — munkáját ajánlotta könyve záró sorával az író — akkor ki kell mondanunk egyenesen: nem a Puszták népe korrodálódott az időben, hanem a lélek. (Nemcsak az
unokákban, de olyanokban is olykor, akik személyes sorsuk folytán virtuális szereplői is voltak egykor a könyvnek.)
10

E
Az unokák nemzedékének közönye ellen hatásos oldószert a magam részéről elsősorban
a Puszták népe korabeli Illyés-versek között keresnék, kiindulva abból, hogy az Illyés neve
mellé illeszkedő állandó jelző, az epitheton ornans nem csupán a Puszták népe szerzőjét jelenti, csak az uralkodó képzet jólismert lélektani mechanizmusával kiszorította a köztudatból,
hogy jórészt a könyvvel egy anyagból, egy érzületből és közös ihletből született a költői pálya
első évtizedének a termése is. A Nehéz föld, a Sarjúrendek, a Szálló egek alatt és a Rend a romokban versei ugyanannak a matériának a költői erőterében fogantak, mint a Három öreg,
vagy a Puszták népe. S annak az érzésnek a kielevenítésére, hogy mit is jelentett valójában
pusztalakónak lenni Magyarországon; az ottélők, a lélek és az idegzet számára a Létnek (nemcsak szociográfiai értelemben) micsoda börtönét és befalazottságát, még annak a számára is,
aki személyi, családi körülményei folytán reálisabbnak érezhette a belőle való kiemelkedés lehetőségét — e nemzetalatti, emberalatti élethelyzet és a velejáró lélekállapot megéreztetésére,
mint lírai sajátvér-injekcióért a Puszták népéhez, olyan vershez nyúlnék, mint a Koldusok. Ez
a vers a Nyugat 1932. decemberi számában jelent meg először, s bekerült az 1935-ös Szálló
egek alatt című kötet anyagába, s bár azóta is helye van a költő verseinek valamennyi gyűjteményében, mégis a rejtve maradt, izgalmas Illyés-versek sorába tartozik, úgy érzem, máig;
nemigen idézik, nemigen beszélnek róla, s tudtommal a kritikusok közül is egyedül Halász
Gábor méltatta figyelemre, amennyiben „bruegheli erejű"-nek nevezte. Nyilván azért, mert
ebben a versben megvalósul „a felszárnyalás csodája", és jelen van „a fokozás, a fűtöttebb izgalom", miáltal „a kezdeti meghitt kép eltorzul képzelete fel-fellobbanó fényénél, valószínűtlenné nő, félelmetessé és lenyűgözővé" — ahogyan Halász Gábor jellemzi a Szálló egek alatt
verseiről írt kritikájában azt a lírai újdonságot, amit a kötet néhány verse alapján vár el a költőtől, s hiányol, egészében, a kötettől: „a vízió, a képzelet idegrohamát".
S valóban: a Koldusok, divatos, sőt, már megkopott szóhasználattal, „látomásos vers",
ma így mondaná a kritika (ha figyelmére méltatná ezt az irodalomtörténet és a publicisztika
álltai formált Illyés-szobor árnyékába került verset); teste valóban az a „belső lírai látomás",
amiben — három esztendővel később — Halász Gábor is megtalálta a maga számára „az új
illyési szépség" elsőrendű jellemvonását; s ebben a látomásban, a pusztán keresztül hömpölygő koldusok menetének az emlékezetből előhívott víziójában csakugyan „felragyog a nyers
való" — hogy végül magával a költővel (egyik ars poeticájával a sok közül) jellemezzem azt az
átalakulást, amelynek révén a Koldusokban létrejön a „beteljesült valóság" magasabbrendű
csodája, a művészi látomás. A költészet legfőbb célja és — szerencsés pillanatokban — az
eredménye; ahogyan a romantikusok, aztán Baudelaire s nyomában a szimbolisták, franciák
és oroszok, Verlaine és Rimbaud, Brjuszov és Blok vallották, szinte egybehangzóan.
De mielőtt annak a boncolgatásába fognék, miért gyakorol rám minden esetben elementáris hatást ez a vers, valahányszor elolvasom, s miért képes egy élethelyzet legrejtettebb, legtitkosabb lelki rezdüléseit elsodró erővel és idő fölötti elevenséggel közvetíteni, hogy lélekben
az átélés erejével azonosulok egy valaha volt élethelyzettel, amelyhez nem is lehet személyes
közöm, szükségesnek érzem, hogy teljes egészében idézzem ezt a mai irodalmi köztudat számára talán „ismeretlen" Illyés-verset:

KOLDUSOK
Jöttek a koldusok naponta,
tarisznya kétfelől nyakukba —
harsogva, fennem énekelve
kapaszkodtak föl a hegyekre.
11

S ereszkedtek le libasorban
hosszú felhőt verve a porban,
fújtak templomi éneket,
jósoltak szörnyű éveket.
Vállukon kétfelől tarisznya,
jöttek a hegyről nagy visítva,
nyakukban zacskók ennek, annak,
lisztnek, kenyérnek — amit adnak!
Mintha csak a szél hozná mindet:
zacskók, szütyők, rossz kendők, ingek
rongy-szárnyai közt tántorogtak,
egy szellőszóra föllobogtak.
Szinte repdestek, énekelvén!
Azóta is így képzelem én
az angyalokat — öregeknek,
énekelnek és kéregetnek.
Jöttek egyenként görbe bottal,
egy lábavesztett köztük lóval,
kicsi szekérben, mint egy bálvány,
kövéren, sötéten kántálván!
Nem kért az semmit önmagának,
csak egy kis szénát a lovának,
egy kis szénát a saroglyába,
hol már egy fél petrence álla.
Sánták érkeztek nagy mankókkal
és vakok sápadt kislányokkal,
ők nyújtották a csempe bögrét,
a kanálnyi zsírt belekenték.
És némák, akik csak hörögtek,
szapora könnyeket töröltek
és mutogattak a torkukra,
majd a távolba, majd hasukra.
És undorítók, oly sebekkel,
akikhez már a szegény ember
fia-leánya mert csak szólni,
a szörnyű kézbe krajcárt nyomni.
És őrültek, kik fintort vágva
csak beröhögtek a konyhákba;
követeltek, ha meg nem kapták,
a szemérmüket mutogatták.
És bohók, játszi, komor szentek,
kik nagy csontolvasót cipeltek,

s özvegyek, hülyék össze-vissza
dalolva, zengve, slpltozva.
Jöttek, csak jöttek, egyre jöttek,
micsoda földről özönlöttek,
mily szörnyű múltból, ahol karjuk
elmaradt szemük, lábuk, orruk.
Mily vad világból, amely ottan
kezdődött fent a hegyoldalban,
hol az országút lapult s tért el
tele varázzsal és veszéllyel.
Jöttek bőgve a vad csatából,
rettentő ütések nyomával,
mint dorongolt eb a kertvégbe,
a szegény népek küszöbére.
Volt köztük régi rab és elvert
pap és olyan, ki ölt már embert,
hajdani dáma és diák is,
volt köztük még egy vén betyár is.
Jöttek s mentek üvöltve s mégis
hogy mentem volna vélük én is
el, ki a messzi nagy világba,
egy próba-szerencse csatára.

3.
A Koldusokkal foglalkozva nemcsak azt kell szem előtt tartanunk, ami nyilvánvaló, hogy
a beléje zárt látomásnak a Puszták népével közös élmény- és emléktalapzata van a gyerekkor
életre szóló benyomásainak a mélyvilágában, de illik tudni azt is, hogy ez a közös eredet a két
mű anyagában filológiailag is kimutatható. (Az ilyenfajta versekből egyébként egész kis antológiát lehetne összeállítani.) A Puszták népe 14. fejezete ugyanis jóformán szóról szóra elmondja a vers vízióját, helyesebben: megismétli a próza nyelvén, hiszen később keletkezett.
(Ami újabb támpontot kínál annak a feltevésnek, hogy ezek a versek, a Koldusok is, már a
Puszták népére való készülődés, lelki érlelődés, írói ráhangolódás lírai prelúdiumaiként születhettek.) Már a leirás első mondata is a vers hangját, kezdő sorát intonálja szinte: „Koldusok
kivétel nélkül mindennap jöttek..." S a Koldusok „egy szellőszó.ra föllobogó angyalainak" a
valóságos szociográfiai nacionáléja, a jó prózát megkötő, hitelesitő, sűrű földi matéria is alakot ölt a versnél alig hosszabb beszámolóban. Megtudjuk, hogy a hajdani dáma tollas kalapban érkezett a pusztára, tulajdonképpen vándorprostituálttá züllött színésznő volt, aki „épp
úgy terménnyel fizettette magát, akár a vándor foltozó varga"; az elvert pap és a diák talán
„úrias öltözetű" lehetett, „már amennyi úriasság a kemény kalapon és a csíkos nadrágon a
pusztai gyaloglásban megmaradt"; a „derékig érő hajú próféták", a csontolvasó mellett, „hatalmas bibliát" is cipeltek; a cselédházak, a szegény népek küszöbén elzengetett énekek, „keserves imák" jutalma pedig csakugyan egy „kis kenyérhéj" volt, „egy fej hagyma", „köcsög
aludttej vagy bögre leves".
Mégis, a szinte lábjegyzetelhető egyezések ellenére is, a művészi légköre más a versben a
13

közös életanyagnak, mint a prózában. A varázslata. A Puszták népe „vándollóinak": a koldusoknak, a prófétáknak a tablója, kiegészítve a pusztán időnként átvonuló medvetáncoltatókkal, a „majmos emberrel", aztán a tyúkászok, rongyszedők, bosnyákok, miskárolók, teknővájók, dögevők, kártyavetők és házaló szatócsok seregével, és a „magasban" az urak: a
hintókon robogó arisztokraták és bérlők, a vadászok, vagy az istállókba fintorgó orral bekukkantó utazók és népvezérek figuráival; ennek az egymással nem vegyülő, groteszk emberi faunának a prózai leírásból áradó valóságsejtelme egy lehetséges Tersánszky-regény pikareszkjét
kínálja az olvasói képzeletnek, amelyből „a rendesen tisztálkodó és vasalt társadalom" alatt
ficánkoló csavargók és „szusztársaik" életének vidám légköre — és furcsa szabadsága —
árad. De ugyanennek az anyagnak: a visító koldusok, a lábavesztettek, a sánták, a vakok, a
fekélyesek, a szemérmüket mutogató őrültek, sipítozó hülyék végeláthatatlan áradatának a lírai kiszólítása az emlékezet képkészletéből, a felsorolás szuggesztiója már inkább Brueghelt
idézi csakugyan, a Louvre falán látható, híres Nyomorékokat, vagy akár Goya lidérces sorozatának, a Caprichosnak egyik-másik figuráját. S a Koldusoknak az európai líra történetéig
elnyúló, szélesebb láthatárán a tájékozottabb olvasó szemében előbb-utóbb földereng Baudelaire világa, „a nyüzsgő Párizs" szegényeivel: a modern nagyváros piszkában tengődő öregek,
vakok, prostituáltak, koldusok, rongyszedők, özvegyek és szegény anyókák csapatával.
Azokkal a képekkel tehát, amelyekkel Baudelaire — Victor Hugo elhíresült megállapítása szerint — „valami megfejthetetlen macabre sugárral gazdagitotta az eget" és „új borzongást"
hozott a költészetbe. S majdnem ilyen joggal Blok, aki úgyszintén megpendítette az „elátkozottak" s az „élet elesettjeinek" a képeit az orosz poésie pure, az orosz szimbolizmus lantjának a húrjain. („Láttad a koldust téli fagyban ? / Láttad Párizs gyermekeit ?" — Kérdi, világos utalással az „új borzongások szülőatyjára", Baudelaire-re, és a francia szimbolizmus legnagyobb fenegyerekére, Rimbaud-ra az így parancsolja a sugallat című versében. De már az
1905-ös forradalom után is feltűnik versében — Jöttem lefelé, estetájban a címe — „a hajszolt
kárhozottak vert serege", az „esővert, szélvert had", „kiket korbácsos éhség, kóbor élet sírgödreibe kergetett". — (S ne feledjük: Blokot jobban ismerte a húszas-harmincas években a
magyar szellemi élet, mint — mondjuk — húsz évvel később; így például a Nyugatban Sinkó
Ervin írt izgalmas tanulmányt Blok útjáról, 1927-ben, abban az esztendőben, amikor Illyés első írása is megjelent a folyóiratban, Duhamel Moszkvában címmel.)
Lehet, hogy mindez valamiféle távoli hatással volt Illyés versére is; öntudatlanul és oly távolról, hogy kimutathatatlanul, s az is lehet, hogy a modern költészet egyik hatalmas, máig
eleven dilemmájának a szellemi forrásvidékére jutottunk — rossz nyomokon és téves jelzéseken jó helyre.
A modern művészetnek a rút anyaghoz való különös vonzódásáról van szó; arról a különös, s valóban „új borzongást", olykor sokkhatást kiváltó fénytörésről, amelyet a köznapi
szépérzék számára visszataszító matéria tudatos beemelése a művészetbe kiválthat. Ez a kísérlet tudatosan a romantika óta foglalkoztatja a művészetet. „A költők szinte mindenütt más elvet tesznek a művészet legmagasabb rendű céljaivá és első törvényévé, a művek végső mértékévé, hallgatólagosan vagy határozottan kimondva — csak épp soha nem a szép elvét — írta a
romantikus költészet egyik nagy teoretikusa, Friedrich Schlegel, negyedszázaddal Baudelaire
születése előtt az új költői gyakorlatról. — Ez utóbbi oly kevéssé uralkodó az újabb költészetben, hogy számos kiváló mű egészen nyilvánvalóan a rútat ábrázolja."
De amikor Schlegelt idézem, nyomban el is bizonytalankodom, mert lehet-e visszataszítóbbat, véresebbet és rémesebbet találni a konvencionális szépérzék számára — például a görög drámák nyersanyagánál? Dante poklának förtelmes képei? Shakespeare mocskos, vértől
iszamos történetei? Amit a Lear nyitánya, a boszorkányok kórusában programszerűen is kimond: „Szép a rút és rút a szép"? Nem olyasmibe botlottam-e, ami egyidős magával a művészettel?
A romantika lebernyege alól azonban mindinkább kiütközött valami, amit az anyagban
is, és az anyaghoz való művészi hozzáállás, értelmezés és felhasználás — egyébként korról
14

korra és művészről művészre változó — módjában is jogosan különböztetünk meg Hieronymus Bosch szörnyalakjaitól, Dürer Apoka/ipszisának fametszeteitől, Rembrandt anatómiai leckéjétől. A modern idők legjellegzetesebb termékeként, soha nem tapasztalt méretekben és mélységekben; az ipari munkamegosztáson — magyarán: kizsákmányoláson — alapuló társadalmak felszínén Európa-szerte a romantika óta jelennek meg a „társadalmi rútnak": a szegénységnek, a proletárlétnek — valljuk meg őszintén: „esztétikailag" biz' taszító — penészfoltjai. Külön tanulmányt igényelne, persze, annak a tisztázási kísérlete, hogy
mikor, kit, miért izgat az ilyenfajta emberi elesettség látványának a (mennél borzalmasabb,
annál valódibb) megcsillantása a művészet tükrében. Éppen az élethitel iránti megnövekedett
igény volt az előhívója, a „realizmus misztériuma"? (Schlegel.) A feltámadó szociális lelkifurdalás? Az általános emberi részvét? Krisztianizmus? Vagy a szociális részvéttel álcázott perverzitás?
Magyarázatul a platonizáló szépségeszmény elleni lázadás motívuma nem elegendő, s az a
gyanúm, hogy erre a kérdésre még az irányzatokat és művészeti, irodalmi korszakokat akár
csak nagy általánosságokban jellemző elméleti választ sem lehetne jó lelkiismerettel találni.
Baudelaire például... de hogy is írta európai irodalomtörténetében Babits Mihály? „Baudelaire szépséget talált a rothadásban, mint minden tagadásban és bomlásban. A világ közönséges szépségeit s élvezeteit unta és megvetette. De kívánatosnak tűnt föl előtte az, ami ezeknek
az ellentéte és tagadása." Évtizedekkel később Blokot már egészen másfajta érzékenység és izgalom hajtotta a „misztikus realizmus" álcájától annak a fölismeréséig, hogy „a művész dolga, a művész kötelessége ... Mindent átalakítani. Úgy rendezni a dolgokat, hogy minden újjászülessen; hogy hazug, szennyes, tespedt, csúnya életünket igazságos, tiszta, vidám és gyönyörű élet váltsa föl." (Értelmiség és forradalom, 1918.)
Mindenesetre nem akármilyen utat tesz meg, aki mindezt végiggondolja — Metternich bizalmasától, Friedrich Schlegeltől Lunacsarszkij munkatársáig, Alekszandr Blokig. De ha jól
meggondoljuk: az út vége nincs is oly messze a Puszták népétől, s azoktól a versektől, amelyek ezen az úton, Illyés pályáján, a Puszták népét körülveszik. „És undorítók — olvassuk az
Illyés-vers közepe felé, amikor a koldusvonulás leírása kezd átcsapni a látomás crescendójába
—, oly sebekkel, / akikhez már a szegény ember / fia-leánya mert csak szólni, / a szörnyű kézbe krajcárt nyomni." Miért? Miért csak a „szegény ember fia-leánya" képes embertestvért látni az élet „vad csatájának" és „rettentő ütések nyomait" viselő elesettjeiben? S aki erre a kérdésre választ talál önmagában, az nemcsak az értelmével tudja majd fölfogni, hogy micsoda
vágy, vagy Hegellel szólva: micsoda „megszépítő eszme sugárzik át" ezen a „rút anyagon".

4.
Akárhogy is van azonban, egy bizonyos: a Koldusoknak, mint versnek a „szépségét", elsodró erejét az európai irodalom legújabb kori elmélete és gyakorlata egymagában nem magyarázza; látomásának szinte azonosulásra késztő sugallata az érzelmekre — bár több-kevesebb indokkal mögéje gondolhatjuk ezt is — nem annak az útnak a költői tapasztalataival és
eredményeivel való, közelebbi vagy távolabbi rokonságából ered, amelyet az európai líra a romantikától a satanizmuson és a szimbolizmuson át a szürrealizmusig és tovább megtett azóta.
S már magával a „látomás" szó használatával is furcsán állunk, hiszen a vers „bruegheli
erejű" víziója nem jelképpé, allegóriává vagy szimbólummá növesztett hasonlat, nincs köze a
szürrealizmusnak a hasonlat hipertrofiájából létrejövő látomásos metaforáihoz sem; a Koldusok szinte Arany János-ian tartózkodó-tárgyias felsorolása, amelyben jóformán egyetlen hasonlat vagy jelző nem színezi a leírást, a lehető legtávolabb van a költői megnevezésnek bármiféle romantikus és újromantikus szépségideáljától, kifejezésbeli technikájától, amelynek az
ősforrása Schlegel eszmefuttatásából idézve, tömören és velősen ez: „minden szépség — allegória. A legmagasabb rendűt, éppen mert kimondhatatlan, csak allegorikusán mondhatjuk
15

ki." A Koldusok bizonyíték amellett, hogy létezhet a költészetben realista látomás is, amely
nem a költői képzelet nyelvén fejez ki valódi eksztázist.
Mert hát: mi is a művészi fantázia? — „A valóságnak a formálás által való fölülmúlása",
tanította Fülep Lajos, mert „a természet föloldott, kötetlen, formátlan-formálódó művészet,
amelyben soha sehol, semmi végleges, definitív nincsen". A természet kötetlen-formátlan matériáját, a szó filozófiai értelmében vett realitást pedig az emlékezet szolgáltatja a formáló művészi ösztönnek. A teremtő élet emlékezete, s „egy-egy emléknek végleges formává kialakulása a szabadságnak olyan pillanata, amilyet a misztikus él meg az eksztázisban, amikor fölszabadulván a levés alól, a léthez tér meg". (Fülep Lajos: Az emlékezés a művészi alkotásban.)
„Jöttek s mentek üvöltve s mégis / hogy mentem volna vélük én is / el, ki a messzi nagy
világba, / egy próba-szerencse csatára." — Ez a szinte szándéktalanul fölszakadó vallomás a
Koldusok költői eksztázisa, amely a vers képkészletét a legmagasabb intenzitás fokára emeli,
érzelmileg is, és amely elragad, mert folyton arra gondolok, helyesebben: azt kell éreznem a
kimondatlanul nyilvánvaló költői tanúságtétel katarzisával: — micsoda ólmos reménytelenségérzéssel nehezedhetett a cselédsorba süllyedt puszta mindennapi élete még annak a lelkére
is, aki nem volt mindenestül e sors következményeinek odavetve, hogy még ezzel a szörnyű sereggel is elrohanna, kifutna ebből a világból?! „A puszták népét mindenki megtagadja — írja
egyhelyütt könyvében Illyés Gyula —, ez az első vám, amelyet fizetnie kell annak, aki kilép a
puszta világából." De hát eszerint a megtagadás már ott elkezdődik, a puszta világában, a lélek legtakargatottabb, legtitkosabb vágya ez! Mert nem a koldusélet vidám szabadságának
tersányszkys ízeket idéző nosztalgiája, hanem a pusztai létre kárhoztatott lélek rengéses erővel
feltámadó ösztöne a menekülésre sugallja ezt a záróstrófát, amit „normális" körülmények között nem illenék megvallani, hiszen a gyerekkor, a család, a közös élet, a közös sors elárulásának tűnne. A gyerekkori emlékképek látomássá növő rajzása ezt a szinte kultikus fojtást veti
szét a versben, s a költő nervus poeticusának egyik alkati jellemvonása is ritka leplezetlenséggel mutatkozik meg általa: az olykor rémült menekülésvágyig fokozódó örök elvágyódás ingere, amit a Lét mindig elégséges izgalomban tart „rút" anyagával. Nem annak üres, metafizikai
fogalma, hanem a társadalmi, történelmi arculata, amiben mindig van valami iszonytató, ami
hol szembefordulásra, hol menekülésre késztet, a lehetőségek és az idegállapot pillanatnyi
diszpozíciója szerint, s amelynek a motívumai főként Dlyés költői pályafutásának első évtizedében jelennek meg egyre-másra verseiben. „Rémülten egymás / Kezét keresve / Egymásba
bukva / Futnak a hajszolt / Felhők
/ — nékem / Ki mondja mitől / Kellene j a j futnom /
Ha egyedül is" — jelenik meg az első kötet, a Nehéz föld egyik versében (Novemberi ég alatt)
meztelenül, a költői idegzetnek ez az anatómiai metszetrajza, hogy aztán kint a világban, a
puszta világában megtalálva a maga rettentő igazolását, a Rend a romokban kötet anyagában
már a tárgyakra is átragadjon egyfajta társadalmi neurózis metonímiájával ez a menekülésvágy: „Egy nyír, egy nyár, egy sornyi krumpliágy, / a krumpli közt egy törpe délibáb, / egy
napraforgó... félszegen ezek / várják tőlem, hogy versbe lépjenek / és mint az emberek / a
pusztáról tán elkerüljenek — / Mert meggyűlölvén bús szülőhonát / már futna innen mindenki tovább, / a cséplőgép pelyvafelhőiből / a részesek és ökreik mögül / a béresek — ki csak vágyódni tud, / gémlábával a keshedt csordakút, / a délibábban tocsogó akác — / s én is, mint
nyája után a juhász." (Délben. — A vers 1936 nyarán jelent meg a Nyugatban, s alig egy évvel
később, a Szép Szó 1937. májusi számában József Attila verse, a Hazám, melynek 6. része a
„fortélyos félelemről", minek következtében „hátán kis batyuval, kilábol a népségből a nép
fia", mintha erre válaszolna, mintha ezt folytatná; egy lelkiállapot rajzában a modern magyar
líra egyik fő társadalmi mondanivalóját.)
Befejezésül még egy — utolsó — idézet, Németh Lászlótól: „ . . .esztétikum és szociológikum a nagy művekben összenő. Ha a remekmű nem volna szociális tett is, bizonyára százszor
annyi remekmű volna a világon." Ezt ugyan a Puszták népéről írta, de megállapításának az
igazságát a „puszták népe költőjének" versei csak megerősíthetik a szememben.
16

ANNUS JÓZSEF

Fölismerem magunkat a röntgenképen
AMIKOR ELŐSZÖR OLVASTAM A PUSZTÁK NÉPÉT
Apám egy alkalommal ökörbéres sógorunkat helyettesítette. Nem emlékszem már, milyen munkára indultunk, így azt sem tudom kiszámítani, vajon mennyivel múltam négyéves,
vagy betöltöttém-e egyáltalán. Azt sem tudhatom, miért apám vitt magával ezúttal, talán mert
libatépés lehetett a számtartóéknál, olyankor pedig minden épkézláb asszonyt berendeltek: ne
maradjon felemás a libacsapat egyetlen éjszakára sem, mert akkor a még tépetlenül vitézkedő
ludak kárt tesznek a szárnyukat lógató, meggyengült kopaszokban.
Kora hajnalban indultunk, a sínvas kongatására („csengetésre") keltem én is. Azaz, indultunk volna, ám a szekérbe fogott ökrök moccanni se akartak apám csendes biztatására.
Nemet intettek a járomból akkor is, amikor mindkettőnek odavágott a hosszú nyelű ostorral,
a „kordával". Apró termetű, szikkadt kis ember volt a fogatszomszédunk, ő még most emelte
térdére a jármot s tartotta engedelmes ökrei elé. Azok oldalról nyomták be fejüket a kifényesedett fakeretbe, gombos szarvukat hátravetették, nehogy véletlen is megüssék az előttük görnyedő bérest.
— Na, azokat ütheted! — szólt apámnak. — Azt hiszed, elindul imádság nélkül?
Apám röstellkedve emelte vissza az ostort, ám erősebb hangra váltott:
— Cselő, ne! A fene a pofádat... (Ennél gorombább szidalmat tőle se azelőtt, se azóta
nem hallottam. Cselédember létére mindig „tiszta szájú" maradt.)
A szikkadt kis ember hozzánk lépett.
— Nahiszen... — legyintett apámra, mint reménytelen esetre. — Nem lovak ezek, Jóska
öcsém. Na, idehallgass! — Azzal az ökrök farához lépett. Talán mélyebb lélegzetet se vett,
épp azért lepett meg a rettentő hang, amint rázendített:
— Cselő, Csákó! Hogy az a cimbalomszöggel kivert... — s mondta, kántálta, üvöltötte
a kacskaringós, cifra káromkodást, valóban mint a dervis. A hosszú, többszörösen összetett
mondatot aligha tudnám (és merészelném) felidézni, ritmusára, sőt dallamára azonban ma is
úgy emlékszem, akár lekottázhatnám.
Akkor persze nem töprengtem ritmuson és dallamon, az ökröket néztem csak, amint fülüket hegyezték, majd nekifeszültek a járomnak. Mindjárt kapaszkodnom is kellett, mert
megmozdult alattunk lassan a szekér.
A kora gyermekkorban szerzett élmény eltemetődött. Megsemmisül talán örökre, ha —
jó tíz-tizenkét évvel később — nem kerül kezembe a Könyv, amelynek gondolatai alkalmas
vegyszerként elő nem hívják a már-már végképp feledésre ítélt képeket.
*

Úgy lett volna törvényszerű, hogy az Illyés-művek közül mindjárt elsőül a Puszták népe
kerüljön a kezembe, ám az én olvasmányaimat senki nem irányította. Hacsak apám nem olykor, amikor rámdörmögte az ősi félelemből eredő tilalmat:
— Vigyázz avval a sok könyvvel, nem kell annyit olvasni. A regény megkeveri az ember
fejét...
Édesanyám így védelmezett:
— Ugyan, hagyd már, azok nem olyan könyvek. A tanuláshoz kellenek neki. Meg különben is: a plébános úrtól kapta.
2Tiszatáj

17

Ami igaz is volt. Megvallottam már másutt, hogy „könyvtáramat" én valóban az akkori
falumbeli pap szekrényéből alapoztam meg. Külön tartotta pár éve elhunyt barátja, egy baloldali — 19-ben szolnoki ütközetet is megjárt — néptanító könyveit. Azokból előbb Gárdonyit,
később már Móriczot, Veres Pétert, Sinkát és Illyést is adott. Abban a tempóban, ahogyan én
távolodtam — a tőle kapott könyvek hatásaként is — az ő eszméitől. Ignác atya valóban a tolerancia bajnoka volt, örök hálával tartozom ezért neki.
A 43-as, Révainál megjelent karcsú Válogatott verseket adta előbb a kezembe. (Tied maradhat, ha tetszik — mondta, mint rendesen, pedig soha egyetlen könyvet vissza nem adtam,
mint amelyre szükségem nincsen. Természetes hát, hogy ennek a kopott köntösű kis kötetnek
az arany címbetűi itt világítanak az asztalomon most is, amikor e sorokat írom.)
Sorban, az elején kezdve olvastam akkor a verseskönyveket is, akár a regényt. S milyen
jól tettem: az első költemény itt mindjárt a Szomorú béres. A képek már akkor hívódtak,
élesedtek. Felporzott az urasági hintó, amely elől mi kölykök lehetőség szerint messze elfutottunk, apáink, nagybátyáink, sógoraink, sőt nagyapáink azonban csakugyan fáradtan
emelték kalapjukat nehéz kezükkel. A vers a mélyebb rétegeit bizonyára nem mutatta föl
nekem akkor. Képeit fogtam föl s ritmusa kapott meg: a vér lassú zubogását verte, de a keshedt csizmák tompa döngését is fölidézte, mintha sárba fektetett pallón, istálló-hídláson lépdelnének.
Szívszorongva, majd megkönnyebbült sóhajjal olvastam a Havas emlék (később már iskolában is tanított) kétsoros szakaszait. Csodálkoztam is eleget rajta: miként írhatta meg egy
ember a születésem előtt, vagy éppen akörül a én későbbi élményeimet?
Revelációként azonban (ahogy ma mondanánk) mégis a Nem menekülhetsz hatott. Ez a
ma is könyv nélkül felmondható remek, amelytől olyannak éreztem magam, mint a felijesztett
őz: ártatlan szemekkel csodáltam az első versszakok idilljét, hogy aztán a „megszokták?" sziszegő kérdésére izmaim-idegeim megfeszüljenek s a kérdés további csattanásaira remegni
kezdjenek, akár a megcibált hegedűhúr. Nem tudtam még, mitől a fájdalmas rezonancia. Ahhoz — mindjárt a következő héten — el kellett olvasnom a Puszták népét.
*

Az olvasó embert — ha kezdő olvasóként buta könyvekkel el nem térítették ettől — alighanem az önigazolás, eligazodás, a bizonyosság keresése hajtja újabb betűtengerek felé. Kérdései : Jól gondolom-e? mit mond erről a nálam okosabb, a nagyobb látószögű ember, az író ?
Akármilyen élvezettel olvastam Gárdonyi falusi történeteit, Tömörkény, Móra elbeszéléseit, a tőlük való világ — sok hasonlósága ellenére — elütött az enyémtől. Irigykedve gondoltam az akkor számomra ismeretlen (mert túl a Tiszán, s légvonalban legalább húsz-harminc
kilométernyire levő) szegedi — homokvilági — tanyák népére, akik között csak úgy hemzsegnek a csavaros eszű Halbőr Förgeteg Jánosok, akárcsak Tamási, de főként Nyírő könyveiben
az agyafúrt góbék. Milyen szerencsés ember, aki közéjük született! Köröttem csupa fantáziátlan, szomorú szemű ember: volt béres, szegődött cseléd, egykori hónapos, akik ú j helyzetükön — pedig földhöz juttatott gazdák! — sem tudnak örülni, a saját földön se röppen föl a
dal, csupán a suttogásokat hallom, azok pedig tele panasszal: nincs vetőmag, a gazdák annyi
„robotot" kérnek az igáért, egész nyáron hozzájuk járhatunk; mi lesz a mi kis földecskénkkel? Megeszi a gaz, nem találjuk meg a krumplit, hagymát a folyondár, paréj és beléndek között. Jobb volt tán, amikor csöngettek, mert akkor kommencióra is csöngettek! Kevés volt,
de legalább volt... Hát ezeknek semmi se jó? Akkor a szabadságot sírták, az irigységtől elsárgultak, ha valaki (mint mi is) évek során összerakta a tejpénz fillérjeit, a malac árát, a vasárnapi répaszállításért kapott többlet-félpengőt s valami roggyant házat vett a falu szélén. Most
mindenki bent kapott házhelyet, hozzá anyagot az uraság szétvert épületeiből, ú j utcák nyíltak, új házak nőnek a földből, itt-ott még villa is! (így nevezték az első sátortetős épületeket,
amelyek a maguk szegényes módján a számtartói lakást akarták utánozni.) Miért nem mókás,
18

miért sótlan, savanyú ábrázatú hát „az én népem"? Ilyen másutt bizonyosan nem létezett,
nem létezik. Vagy mégis?
Ekkor jött a szembesités: a Puszták népe néhány oldalnyi bevezetője után megbizonyosodhattam, hogy igenis létezett ez a világ, nem is csupán a mi két majorunk és a csanádi püspök birtokainak határáig, hanem bizony beborították ezek a puszták, majorok, hosszú istállók és egymásba ragasztott cselédházak az egész országot, miként ruha a testet, takaró az
alvót.
Sokan voltunk, vagyunk tehát, éppen csak nem illett rólunk beszélni. De ki is beszélt volna? Aki távolról, kívülről látott minket, talán szánni se tudott, amolyan „maguk szegényei!"
legyintéssel fordult el tőlünk, s kereste a „népet" a kisbirtokos, a középparaszt takaros házában, hűvös szobájában, amely alatt pince is megbújt, amelynek udvarán piros csikó fickándozott, kertjében körte mosolygott. Aki pedig közülünk emelkedett ki — tapasztaltam gyerekfővel, olvasom a könyvben — letagadja azt is, hogy az újkori feudalizmusnak ezeket a telepeit
egyáltalán közelről látta volna valaha, vagy ha mégis elismeri, szülőjét nyomban magtárossá,
béresgazdává, netán egyenesen intézővé, gazdatisztté lépteti elő. (Ma is emlékszem, milyen
őszintén megneheztelt kántortanítóvá lett nagybátyám egykori cimborájára, mert az ilyesmit
talált mondani: te is ballagtál valamikor az ökör után, komám!)
Itt van hát végre valaki, aki igazán kiemelkedett, belülről és fölülről is nézhet bennünket,
megmondja kik vagyunk!
Zuhogtak rám a képek, tények, élmények a könyvből, egyszer az azonosság, azonosíthatóság örömét adva, máskor az éppen csak őrzött fájdalom, megalázottság újraéledését, marását idézve. Cselédvoltunk lényegét értettem meg, habár annak elmúlta után, de mégsem fölöslegesen. Az előhívott képek ekkor rögzültek immár egész életemre érvényesekké. Láttam magam (nem sokkal az „összeomlás" előtt, igaz) egyik unokabátyámmal, amint sötétedés után
szalmát lopunk az urasági kazalból. Mindketten erőnkhöz, korunkhoz illő rakományt púpozunk a fonott kosárba, kötéllel vetjük a hátunkra. Nem könnyű egyensúlyozni efféle teherrel
a keskeny téglajárdán, fölnézni ugyancsak lehetetlen, mert a súly meggörbít, fejünket a kosár
lenyomja. Szembejön valaki, Imre bátyám annak rendje-módja szerint letaszítja a járdáról,
talán még morog is: nem látod, marha, mekkora teherrel vagyok... Amaz fölcsattan hangosan:
— A fene egye ki a szemedet 1 Lopsz és még le is löksz a járdáról!
Az intéző volt, egész majorunk ura. (Utunkra engedett azért bennünket anélkül, hogy kilétünket firtatta volna. Közel volt a front, no meg — így mondták — olyankor sose állított
meg senkit, amikor „nőtől" jött, nem akarta, hogy kóborlásainak híre a nagysága fülébe jusson.)
A másik major teljhatalmú ura — fiatal, gőgös legényember — még a negyvenes évek elején is verte a cselédet, ha kedve tartotta, hiába voltunk mi egyházi birtokon. (Pedig egyik karját egy öreg béres törte el valamikor: járomszöggel viszonozta az ostorcsapást.) A kiszolgáltatottság megannyi példáját olvastam ismerősként, igaz, egy részüket ama régi világ megszűnte
után szűrtem ki felnőttek sugdolózásából, vagy idősebb unokatestvéreim elbeszéléséből.
Sorsunk lényegét a könyv örök érvényűén megfogalmazta. Ezt az első olvasáskor, sőt később is pontosan ellenőrizhettem, legközelebbről éppen saját apámon. Milyen örökkévalónak is érezte a cseléd a helyzetet, sorsot, amelybe beleszületett! Hiába a földosztás, az új világ friss
szelekkel érkezett, dalosan fölszabadult sodrása, az ezeréves ösztönök erősebbek voltak minden ténynél, propagandánál, a saját kézzel megtapogatható valóságnál is. Nem tudom, apám
örült-e valamikor is a „juttatott" földnek? Az „ezeréves éhséget" sokaknál — alighanem nála
is — legyőzte az ezeréves félelem. Vagy még mindig nem feledték az akkor 430 éve kapott kegyetlen leckét? Dózsa égő húsának bűze rettentett az idegekben? Meglehet. Ám észérvek is
igazíthatták a döntésben. Mert valóban: három gyönge holdon aligha élhettünk volna meg négyen. Mindjárt a fogságból való hazatérés után „elszegődött" (így mondta valóban) az ármentesitő társulathoz kubikusnak, erdővágónak, töltésigazítónak. De soha nem mondta munkál2*

19

tatójának „cégszerű" nevét, akkor sem, amikor azt már vízügyi igazgatóságnak hívták, állami
intézmény lett tehát, amire szegény ember akár büszke is lehetett volna. Ha megkérdezte egyegy távolról jött rokon, egykori katonacimbora, hol is dolgozol, komám, a gátőr nevével válaszolt : csak itt, a Lucza Lajosnál. Mint valamikori cselédek mondták: a püspöknél, a Pallavicieknél, a Návaynál, a deszki bárónál.
Volt cselédek közt egyéb szóhasználat is jelezte a kitörölhetetlen beidegződéseket. (Nemcsak a szó, igen sok szokás is! Olyasféle, amit a „falusiak" már nem tettek volna.) Ha kanál
zsírért, sóért, paprikáért átugrott Panna nénénk a szemközti oldalról, ilyenformán nyugtatta
édesanyámat: fertálykor hozom én, Bözsikém, de most egy huncut fillérem nincs, tudod, ez a
bitang... Aztán vagy hozta, vagy nem. Noha az ura már fizetést kapott és nem kommenciót,
ám az éhes száj most is több volt, mint amennyit bár az új forint vásárlóereje betömhetett
volna.
*

Eszmélkedni kezdő, városba került kollégista diák voltam, amikor eme első találkozásom
a könyvvel megesett. Gondolatai számomra valóságos, méterkilogrammban (akkor még így
mondtuk) mérhető erőt és energiát is adott. „Cselédségem" négy-öt, őseim ki tudja hány évnyi tapasztalata elegendő volt, hogy kissé gyanakodjak (kételkedjek?), midőn egyik tanárunk
szép szavakkal tálalta elénk a jövőt: tiétek itt minden, ú j értelmiség kell, munkások és parasztok fiaiból. Minél szegényebb volt valaki, nálunk annál magasabb lépcsőfokok várják! Egy
másik tanárunk azonban — tekintélyesebb amannál — egy alkalommal valami butaságunkért
óriási dühkitöréssel parasztozott le bennünket, s nem is akármilyen módon: paraszt csürhének nevezvén a csoportot, amely különben tényleg az volt. — Ne gondolják — üvöltötte —,
hogy ezzel a bugris magatartással elérik a céljukat! Nem, kérem, így sosem fognak kiemelkedni!
Kiemelkedés — visszhangzik bennem a könyvnek is egyik kulcsmondata. Kiemelkedni?
Fölemelkedni? Elemelkedni tőlük? Igen, vége a pusztai, majori bogárlétnek, pondrósorsunk
valóban a múlté?
Az idegek, zsigerek, a lélek izmai lassan felejtenek. Apám és egykori cselédtársai ma is
(igen, ma is!) kezükben tartott gyűrt kalappal óvakodnak be a tanácsházán a nyolc osztályt
végzett adminisztrátorhoz (noha nekik tanárrá, orvossá, mérnökké „emelkedett" gyermekük
van), aki eléjük tolja a nagy árkus papírt aláírás végett: igazolják tanúként, hogy X. János, Z.
Feri már tizenkét éves korában ott dolgozott velük az uradalomban félrészesként, később a
kertészetbe került, majd ökörbérességig vitte. Ha nincs is meg a könyve, de tényleg ott volt,
jól emlékszünk. Valamicskét csak jelent ez is a nyugdíjnál.
Van olyan, aki áldomásra hívja ilyenkor a tanúkat a nagykocsmába. Apám elhárítja a kínálást, nem él itallal. Különben is igyekszik haza, dolga van. A maga munkája is elég lenne a
hetven évéhez, de mindig akad egy elesett özvegy, egy megrokkant régi cimbora, született nyomorék vagy kevés erejű utcabeli, akinek fát kell aprítani, kertet kapálni, kerítést igazítani.
Örömmel vállalja. Azt mondja, szüksége van rá, különösen mióta szegény anyám elment. Nehéz egyedül, kell a kapcsolat az „emberiséggel".
Jól tudom azonban, hogy más is kell neki. A szolgálat.
Ahogyan ma is szolgálatban van az egykori számadó nyolcvanéves unokája, a Puszták
népe írója, ő igazán kiemelkedett: a világ fővárosába is elszegődhetett volna, hazajött mégis,
hogy népét szolgálhassa.
Hűsége is legyen erős példa!

20

BENEDEK ANDRÁS

Párbeszéd levelekben
MALOM A SÉDEN — EGY ORSZÁG A SZAKADÉK SZÉLÉN
Illyés egyszer futólag említette, hogy a hazafiság nagy próbetételeiről szóló drámáinak sorát egy modern tárgyúval akarja lezárni, amely a háború utolsó időszakában egy dunántúli
malomban játszódik. Sokat nem beszéltünk róla, s egyszer csak elküldte a kéziratot ezzel a kísérőlevéllel:
Tihany, 1958. IX. 6.
Amit évek óta terveztem, megcsináltam, ha vázlat-szerűen is, — mert már nem is
igazi buzgalomból, hanem hogy a nyomás alól szabaduljak s érdemlegesebbe foghassak; ha arra lesz még buzgalom.
Főleg a harmadik fölvonás második része van nagyon is odacsapva. Amit ott leírtam, szinte csak jelzésül írtam le, ilyen formában gondolnék el valami kifejletei. De érzem, a jellemek nem jók, főleg a nyilasé nem.
Egyszóval, ide kellene, főképp a harmadik felvonás átgondolásához, egy pihent
ész.
Ezért zavarlak téged vele. Pusztán magánhasználatra küldöm tehát. Hisz már
mondandója miatt is előadhatatlan, de ettől függetlenül sem adnám még ki a kezemből. Ne hivatalosan szólj tehát hozzá, hanem barátian. Ezért nem is sürgeti más, mint a
kíváncsiságom: lehet-e ebből énekes halott?
Kérlek, ne említsd senkinek. Legfeljebb Gellértnek, ha gondolod, volna kedve erre
a szívességre neki is, amit itt tőled kértem.
Rögtön elolvastam a drámát, amely, mint Illyés egyéb írásai, tele volt emelkedett, remekül megfogalmazott gondolatokkal. De a mű végső kicsengésével, egészének mondanivalójával nem tudtam megbarátkozni többszöri újraolvasás után sem.
Hazafiság és emberség eszméjét kapcsolja egybe a dráma. Azt példázza, hogy még a legnagyobb megpróbáltatás idején, amikor molekuláira esik szét az „állam", akkor is újjáépülhet a „haza" az egyes molekulákban. Egy ilyen kis közösség verődik össze abban a malomban, amely az évszázadok során tizenkilencszer dőlt romba, s amelyet a Galambos család
mindannyiszor újjáépített. Most is ők lakják. Szellemi vezetőjük egy öreg tanár, Kálmán bácsi, ám a gondok a menye, Vali vállát nyomják. S ezek a gondok egyre sűrűsödnek, ahogy közeledik a front, szűkül a német—magyar, fasiszta-nyilas katonaság körül a gyűrű. A malom
ugyanis menedéket nyújt bujkáló zsidóknak, sőt a legkritikusabb pillanatban az egyik Galambos fiú, Imre odamenekít egy üldözött ellenállót. Képzeletbeli figura ez is, de a Berecz név mögött olyan szabású nagy egyéniség sejthető, mint amilyen Bajcsy-Zsilinszky Endre volt.
Valinak mostanáig sikerült távoltartania a háborút a kis közösségtől, most azonban fokozódnak a veszélyek. Férje, Géza a vagyont szeretné Bécsbe menekíteni. Az ő parancsnoka,
a nyilas Takács viszont Valit, akinek kedvéért idáig szemet hunyt a bujkáló zsidók láttára. Ám
az üldözött Bereczet mindenképp kézre kell kerítenie, akár a legkíméletlenebb eszközökkel.
Ez a harc feszül három felvonáson át. Végül — ebben az első verzióban — Vali az eszményeitől annyira idegen erőszakra kényszerül: lelövi a nyilast. Hogy ezzel sikerült-e megmentenie a
közösséget vagy sem, nem derül ki világosan, mert kívülről katonaléptek dobognak és lehull a
függöny.
Nem késlekedhettem sokáig a válasszal, s egy terjedelmes levélben leírtam az első felvo22

nással kapcsolatos észrevételeimet. Itt jórészt technikai problémák merültek föl: hogyan lehetne a sokfelé ágazó cselekményt szorosabb rendbe szedni. Sűrűsödtek a bajok a másodikban, de ezekre is ajánlottam ügyesebb megoldást egy második, hasonló terjedelmű levélben.
Illyés válasza:
Tihany, 1958. IX. 20.
Hálásan köszönöm fáradozásod. Köszönöm jó véleményed is (a köszönet itt a biztatási szándéknak szól.) Megjegyzéseidet szinte egytől egyig el tudom fogadni, mert
hisz — eddig — nem a lényeget érintik. S ha azt te is jól érzed, akkor valóban csak felületi a változtatás, — azt pedig az ügy érdekében szívesen.
De a kemény dió most jön, a harmadik fölvonás. Még jobban annak a második része. Itt a lényeget illetően is van kételyem. Itt az egész vállalkozás megbukhatik, belső
hibák miatt. Arra kérlek hát, ne veszítsd el még a türelmed, illetve itt tedd föl a dramaturgiai nagyítót, azaz röntgen-lámpát.
Közbevetőleg hadd mondom el, hogy mikor jóval később a darab Veszprémben színre
került, a javasolt igazítások zöme fölöslegessé vált, Illyés jobb megoldást talált rájuk. Eredeti
elgondolása ugyanis az volt, hogy a történet három színhelyen játszódik: a malóm előtt, a lakószobában és Berecz rejtekhelyén. Az én észrevételeim jórészt arra vonatkoztak, hogy a szereplők miféle mozgatását igénylik a három színhely jelenetei. Illyés azonban végül egységes
színteret — szimultán díszletet — írt elő, ahol együtt van a három, de mindig az a rész világosodik meg, ahol épp folyik a játék. így filmszerűen sokkal ügyesebben lehet bemutatni a történet logikus folyamatát.
A halogatás nem sokat ért, végül meg kellett írnom a harmadik levelet is. Csak lényegesebb részeit idézem:
... nem mindenüt látom elég világosan az írói szándékot. Ilyenformán megeshetik,
hogy néhány helyen olyasmivel is vitába szállok, ami szervesebb része a darabnak, mint
én gondolom, s nem olyan egyszerű a megváltoztatása.
A végén kezdeném. Az utolsó jelenet végén léptek zaja közeledik, s még mielőtt a
belépőt megláthatnák, vége a darabnak. Ezt így nem érzem teljes értékű befejezésnek.
Igaz, hogy Vali és Imre lelki problémája megoldódott (bár ez is inkább csak látszólag),
de a történetük nincs befejezve, s a darab többi szereplőjéé sem. Illetve csak akkor, ha
a következő pillanatban egy orosz katona lép be, vagyis az ő részükre a háború véget
ért. Csakhogy ezt a befejezést mostanig semmi sem készíti elő (leszámítva az elsötétüléseket, csattanásokat és néhány nem elég erős utalást arra, hogy a háború itt van a nyakukon, s nem másfél nap, de tán órák vagy percek kérdése a vég). A mese eddigi szövedékéből inkább a tragikus vég látszik valószínűbbnek, hogy a lövésre a kinti magyar
(vagy német) katonák jönnek be (Takács emberei, akiknek sípolni akart) s akkor bekövetkezik a házkutatás vagy akár a tömegmészárlás, amit Vali el akart kerülni. Ebben az
esetben tehát ez a lövés fölösleges, sőt káros gyilkosság. Emberileg érthető ugyan, de
nem érzem fölemelőnek. Gyilkolni mindig bűn, de ha önvédelemből és mások védelmében történik, megbocsátható. Ha ez a gyilkosság megmenti a menekülők életét, helyénvaló. De ha elárulja őket, akkor kétségbeesett és állati reflex, amelynek semmiféle erkölcsi értéke nincs. Nem tudom, ez volt-e a szándék — ha ez, nem tudok megbarátkozni vele — vagy megoldatlanul nyitva hagyni a kérdést — ezt sem érzem kielégítőnek. A
történetet úgy érzem csak kereknek, befejezettnek és megnyugtatónak, ha a szereplők
életben maradnak, ha hozzáláthatnak a haza további fölépítéséhez.
(A levél további része jórészt arról szól, miféle módosításokat kívánna az ilyen értelmű
befejezés előkészítése. Ha mégis marad a teljes pusztulás, mindez nem használható.) Akkor
tán, egy utójátékban a rendező zárhatná le a történetet, s vonhatna le valami olyan konzekvenciát, hogy bár ebben az esetben rosszul végződött a dolog, haza mégis csak akkor lesz, ha a
23

humánumnak olyan fokára hágunk, mint ahol Kálmán, Vali, Imre és Berecz állott. Kedvem
ellenére írom ezt, mert a látottak után az ilyen érvelés engem sem győzne meg. A színpad: világ egy csepp vízben. Ha a malom lakói mind elpusztulnak, azt kell hinnem, hogy egész Magyarország elpusztult, s ez így nem áll.
A válasz:
Tihany, 1958. IX. 30.
... Sajnos, amennyire elfogadom az első két fölvonásra észrevételeid, a harmadikra tett megjegyzéseid annyira megzavarnak. A malomba gyűltek elpusztulásával valóban egy teljes társadalom — reméljük, hogy csak az akkori Magyarország — elpusztulását akartam ábrázolni. Vali már csak az időt húzhatja, azzal is, hogy öl. Áldozata —
minden áldozat itt — igazánból értelmetlen. Ezt akartam mondani, bízom abban, hogy
egy kemény igazmondás még mindig hasznosabb — akár a halottnak is — mint a hamis
vigasz. (Pontosan ezt akartam — tán emlékszel — a Dózsa végén is.) A csattanások és
fénymegszűnések csak az éjszaka múlását érzékeltették volna.
Gondolkozom majd, mit lehet itt csinálni, ha egyáltalán lehet. (Mert hisz magam
sem vagyok az igazság itteni ábrázolásával megelégedve.) Talán semmit. De a malom
aláaknázása, majd országos jelképű megmentése, bocsássál meg, a
S...K...-ék
magyarság-szemlélete és magyar — nívója. Amit itt aláaknáztak, az rendre fölrobbant,
az ellen senki sem tett semmit. Próbálni valamit a Vali szerű nők mertek s a Zsilinszky
szabású megszállottak.
Egy hét múlva folytatom. Abbahagytam, gondolva előbb még egyszer átolvasom a
harmadik fölvonást. De — nem olvastam el.
Közben Flóra — tegnap — elmondta, amit eddig eltitkolt — Gellért lelki összeroppanását. Mélyen megrázott. Ha beszélsz vele, add át meleg ölelésemet, baráti készségemet, ha segítségére lehetek. Flóra ebben az ügyben is telefonál neked. Az ő ötlete, hogy
ilyen lelkiállapotban — amilyenben most Gellért lehet — jó orvosság a munka; a tudat,
hogy mások számítanak az emberre. Vonjuk hát be őt is ennek a darabnak az alakítgatásába. Szűrd meg — alaposan — ezt a föltevést s csak akkor szólj róla, ha valóban így
van. Mert megeshet, hogy a kötelesség-tudat fáraszt, riaszt; ebben az esetben tehát inkább ártalom lenne.
Illyéssel kíméletből megkésve közölték a szörnyűséget, amely engem már hetek óta nyomasztott: Gellért Bandi kettős öngyilkossági kísérletét. Kimászott a WC szűk ablakán és levetette magát a negyedik emeleti lakásból. Csodálatosképp jóformán semmi baja se történt. Később maga mesélte. Talpra esett, s mint jó sportember az ugrás után, gépiesen „rugózott". A
következő pillanatban mérte csak föl, hogy szándékával kudarcot vallott, mert a szűk világító
udvar (lichthóf) félemelet magasan tele volt dobálva mindenféle szeméttel, hulladékkal, s úgy
látszik, ez védte meg a teljes összetöretéstől. Testileg szinte épen tehát, kétségbeesett dühvel
nézett körül, s ráesett a szeme egy szódásüveg-cserépre, amely úgy meredt ki a szeméthalomból, mint egy tőr. Kirántotta és fölvágta, szétnyiszálta előbb a bal, aztán a jobb csuklóján az
ereket, izmokat, inakat, idegeket.
A rémséget azonnal fölfedezte a család és kihívta a mentőket, de azok nem tudtak hozzáférni a négy emeletnyi aknaszerű mélységben. Tűzoltókra, falbontásra volt szükség, több órás
munkára, amíg ájultan, kivérzetten, mocskosan kiemelhették és a már előkészített műtőbe vihették. Orvosi beavatkozások egész sorával — hibernálás, vérátömlesztés, több operáció —
hozták vissza az életbe, de hosszú heteken át senki se látogathatta. Erre utal Illyésnek írt válaszlevelem.
Mindenekelőtt köszönöm az együttérzést és a segítő készséget Gellért Bandi ügyében. A magam fejével jónak érezném a munkára serkentést, s épp így, de úgy látszik,
egyelőre még korai. Testi állapota ugyan örvendetesen javul a hírek szerint, de a lelki
depresszió még nem. Hallani sem akar színházról, színházi emberekről. Mészáros Ági
24

is próbált beszélni vele, én is, de csak a szoba ajtajáig jutottunk el, s a személyes érintkezést
udvariasan elhárította. Egyedül a felesége jelenlétét viseli el, s őt is inkább csak arra, hogy
„hangos gondolkodásának" tanúja legyen. Remélem, hogy idővel enyhülni fog ez a depresszió vagy feszültség, s akkor meg is próbálok majd élni szíves engedélyeddel.
... (a darab harmadik felvonásával kapcsolatban) megpróbálom ellenvetéseimet világosabbá tenni. Nem azért, hogy más útra térítselek, mint amerre menni akarsz, m e r t . . . meggyőződésem, hogy ösztönösen is jobban érzed, mi az igazság, mi a tennivalód, mint én. Hanem
mert az ellenvetések talán mindkettőnket rávezetnek a hiba gyökerére, s akkor tán a megoldást is meg lehet találni.
Leveledben ezt írod: „A malomba gyűltek elpusztulásával valóban egy teljes társadalom — reméljük, hogy csak az akkori Magyarország — elpusztulását akartam ábrázolni. " Igen ám, de a malom, mint bölcső képviselheti az egész országot, mint koporsó
nem. Mint bölcső azért igen, mert képzeletbeli figurái a megpróbáltatások után tetszés
szerinti, az egész országot képviselő eszme hordozójává válhatnak, egy születő új vallás
apostolaivá, ennek általános érvényét elhiszem. A malomban, mint koporsóban viszont
ugyanezek a képzeletbeli figurák szépségükkel és rútságukkal csak önmagukat képviselik, s nem egy nemzet sorsát. Dózsa személye több volt önmagánál, mert vele, mint vezetővel az egész parasztság, s tovább menőleg az egész nemzet sorsa vált kritikussá...
Itt azonban — minden erkölcsi emelkedettség ellenére — egyik szereplőnek sincs olyan
történelmi rangja, hatalma, hogy pusztulása kézzel fogható katasztrófa lenne az egész
nemzet életében. Segítene ezen az, ha a képzeletbeli Berecz neve helyett BajcsyZsilinyszkyt írnál? Szerintem nem. Csak az segítene, ha az Üldözött (akár képzelt névvel is), aktív szereplője lehetne a történetnek. Ez a szál igen messze vezet, s azért inkább
csak jelzem, mit képzelek. Az Üldözött nem a saját életét akarja menteni, hanem a hazát. Neve zászló ezrek és ezrek szemében, valamilyen szervezet áll mögötte, határozott
programmja van az ország fölemelésére, s e programm néhány pontjával mi, nézők is
megismerkedünk. Egész magatartása, a cselekmény apró mozzanataiban való részvétele meggyőz arról, hogy erre a feladatra ő és csak ő lenne alkalmas. Nem is folytatom tovább, mert ezen a szálam elindulva szinte-szinte új darabot kellene írni.
Vajon Vali nem alkalmas ennek a feladatnak a betöltésére? Szerintem nem. Az ő
helyzete és egyénisége a rendelkezésre álló értékek megvédésére való, csakhogy pusztán
morális és nem materiális értékek vannak rábízva. Pusztulása fájdalmas veszteség ismerősei körében, de nem katasztrófa egy nemzet életében. Ugyanez áll Imre vagy Kálmán
bácsi esetében is. Az 6 együttes pusztulásuk is csak nagyon szomorú esemény, de nem
országos tragédia...
A levél hosszan folytatódik még, kitér Vali revolverlövésének értelmetlenségére, valamint
arra, hogy nem kell okvetlenül az életbenmaradás tényével zárni a darabot. Jelezhető, hogy ez
a probléma ugyan lezárult, de rögtön kezdődött egy másik, a felszabadulásé. Érdekes alternatíva tehát az is, ha a nyilas kivételével mindenki életben marad. Ha viszont mindenki elpusztul, a darab egyik szereplőjét — nyilván Bereczet — országos jelentőségű figurává kellene növeszteni. Az utolsó passzus:
Azt hiszem, így is, úgy is meg lehet írni a darabot, s nem akarnálak egyik alternatívára se rábeszélni vagy egyikről se lebeszélni. Mindkét verzióban látok becsületes drámai lehetőséget és persze veszélyt is bőven, az előadás lehetőségeit illetőleg. Ma egyik
sem előadható, de változatlanul bízom abban (oktalanul is), hogy majd csak enyhül valamit a feszültség. S épp ezért nyugodtan biztatlak: ne hagyd abba, foglalkozz vele, válassz a fenti két alternatíva között vagy találj egy jobb harmadikat, de írd meg, írd meg,
írd meg s annyiszor add ide, ahányszor úgy érzed, hogy tudok valamit segíteni. 1958.
okt. 8.
25

A biztatásnak nem sok foganatja támadt. Illyés egyelőre félretette a darabot és más munkával kezdett foglalkozni.
Gellért Bandihoz csak jóval később jutottam be, amikor a sebészek már nagyjából helyrehozták és átkerült a János Kórház elmeosztályára. Azt hiszem, nálam ügyetlenebb beteglátogató kevés akad: ilyenkor szellemileg szinte megbénulok, s alig jön a nyelvemre más, mint a
legalkalmatlanabb fajta érdeklődés a hogyléte iránt. Áldott szerencsémre az első percekben
egy fiatal rendező ült a betegágy mellett és színes beszámolót tartott berlini élményeiről.
Keserves megpróbáltatás volt a rendező távozása és a következő látogató belépte közötti
negyedóra. A régi barátnak viaszarcú mása hevert az ágyon, egy jéghideg tekintetű idegen,
akit szemmel láthatólag semmi sem érdekelt a színház, a család, a külvilág eseményeiből. Csak
akkor élénkült fel kissé, mikor tapintatlan érdeklődésemre elmondta kiugrása és öncsonkítása
történetét. Mindkét csuklója és alkarja be volt még kötve, s mint mondta, az operációk sorozata folytatódni fog. Sokat javult ugyan a két kéz bénasága, de nagy kérdés, hogy sikerül-e
teljesen helyrehozni. Sajnos, tökéletesen végül sem sikerült.
A két kéz kísértetiesén rajzolt föl elém egy két évvel korábbi emléket. A Peer Gynt próbáira készültünk, s én a szöveg néhány problémájával mentem a szobájába: ezeket majd közösen meg kell beszélnünk a fordítóval, Áprily Lajossal. Bandi a díszlet makettje előtt ült és
nem volt hajlandó a szöveggel foglalkozni. Elmondta, miféle hátteret képzel a forgóra épített
patkóforma emelvény mögé. Fenyő borította havas hegycsúcsokat, amelyek hol eltűnnek, hol
előbukkannak a felhők gomolygásában. Előrenyújtott két keze hullámzó mozgásával érzékeltette a felhők szakadatlan játékát. Előadása lenyűgöző volt az első percekben, de sehogy sem
akart befejeződni. Aztán, amikor egy csöndes pillanatban előhozakodtam a sürgős megbeszélnivalóval, oda se figyelve megismételte a felhőjáték elmondását és bemutatását. Négyszer
vagy ötször ismétlődött ugyanez, s én végül dolgunk végezetlenül távoztam valami furcsa, viszolyogtató érzéssel: Bandi ma valahogy más, mint amilyen lenni szokott.
Ehhez az emlékhez társult egy későbbi esemény. A bemutatót követő évad elején, amikor
a műsoron levő darabokat szoktuk fölfrissíteni, a Peer Gynt próbáján, az őrültek jelenetében
Bandi szemét elborították a könnyek. A próbának vége szakadt, s ő feldúltan sietett haza,
pontosabban a szülei lakására, ahol aztán néhány nap múlva bekövetkezett a katasztrófa.
A összefüggések egyik része nyomon követhető. A próbákat megelőző napokban súlyos
depresszióval küszködő testvérbátyját kísérgette elmeorvoshoz és zárt intézetbe, s eközben,
hogy úgy mondjam, „átragadt" rá a baj. Idáig nem hallottam ilyesmiről, most értesültem orvos ismerőseimtől a „folie á deux", a páros megőrülés jelenségéről. Ez főként házastársaknál
fordul elő: az egyik rögeszméi, kényszerképzetei hovatovább kikezdik a vele együttélő másiknak az idegeit. Természetesen csak akkor, ha amúgy is van rá hajlandósága.
De ki lát az eleven emberi agy tekervényeibe? Ki a megmondhatója, hogy egy-egy furcsa
jelenség — aminőkre utólag más is visszaemlékezett — valóban egy lappangó betegség apró
jelzése volt-e, vagy egyszerűen egy érzékeny művésztermészet normális kedélyhullámzása?
Hogy efféle alkati rendellenesség idézte elő, nagyította föl az apróbb családi és színházi nézeteltéréseket, vagy megfordítva: a külső körülmények miatt bomlott meg a belső egyensúly?
Fülébe jutott-e két gyöngébben sikerült produkciója után az a gyilkos mondás, hogy elveszítette a tehetségét? S ha igen, komolyan megfordult-e ez a fejében? Valóban időszerűtlenné
vált az ő művészeti világnézete és megingott-e pozíciója a színházban, vagy csak ő érezte így?
Mi tagadás, akkortájt engem is gyötörtek hasonló természetű aggályok, s épp ezért írtam
Illyésnek a kétes értékű biztatást, hogy darabja egyelőre nem adható elő, de majd csak enyhül
a feszültség.
A tél folyamán egyszer-kétszer együttesen is jártunk a kórházban. Illyés később, a darab
előszavában írt ezekről a látogatásokról. Ami a lényeget, Bandi állapotát illeti, az, sajnos,
mind igaz: „Ült a kórházban, nem akart visszalépni áz életbe. Nem vágyott visszatérni a művészi munkába." Néhány részletre azonban én másként emlékszem. Nem „hazatérőben" határoztuk el, hogy a darabbal mint mentőkötéllel próbálkoztunk, hanem ezzel az előre megfon26

tolt szándékkal indultunk útnak. Én vittem az első fogalmazásban már kész darabot, s Illyés
nyújtotta át egy alkalmas pillanatban.
Bandi valóban megörült a munkának, de aztán „meg-megállt; leejtette a kezébe adott fonalat. Panaszkodott, hogy nem tudja mindig átlátni az egész szövevényt. Képtelen már állandóan koncentrálni." De a „formabontás" ötlete, vagyis az előjáték, s a feszült bűnügyi bonyodalom nem itt és most született, hanem régen papírra volt vetve. „Nem lehetett Gellértnek
olyan ötlete, amelyet ne fogadtunk volna el, ne fontam volna én tüstént a darab szövetébe." A
jóindulatú emlékezet szépít: ez csak közös óhajunk volt, ilyen természetű gondolat sajnos
nemigen merült fel. Vagyis kettőnk szép cselvetése, hogy a nekivaló munkával meggyógyítsuk,
kudarcba fulladt.
Tavasz nyíltán Illyés jelezte, hogy ismét Tihanyba költözik és végleges formába akarja
önteni a darabot, összeültünk, megbeszéltük a főbb problémákat. Jórészt azokat, amelyeket
korábban már részletesen leírtam három levélpaksamétában. A személyes beszélgetés azonban
jobban sikerült, s Illyés megkért, hogy mindent, ami szóba került, részletesen írjam le és küldjem utána Tihanyba. így is történt. Válasza az első küldeményre:
Tihany, 1959. V. 1.
Köszönöm fáradozásod. Kaptam föladatot s mint mindig, ha idegen területen
mozgok, azt érzem, az a helyes út, amit mutatnak. Megpróbálom, nemcsak átgondolni
a szíves tanácsokat, hanem átvenni is. A siker persze más dolog.
Szeretnék mégis minél gyorsabban végezni. Arra kérlek hát, ne várd meg az én
munkám. Gondold azt, hogy megcsináltam s úgy folytasd te is, amit szíves voltál vállalni. Várom tehát a második s a harmadik fölvonás elemzését, kiszálazását is. Bandi
hogy van ? A hozzám jutott hír szerint, jobban. De munkaképesen ? Sok szeretettel üdvözlöm.
Egyelőre lent maradok. Ide kérem hát a folytatást, postán vagy Flórával.
Megörültem a levélnek, s még jobban a hamarosan befutó, újjáformált első felvonásnak.
A technikai igazításokra, s egyéb apróbb módosításokra nem érdemes szót vesztegetni. Javaslataim egy része használhatónak bizonyult, más része nem. Fény derült néhány eddig homályos mozzanatra, mint például, hogy Vali és Géza házassága válsággal fenyeget. A véleményem szerint döntő fontosságú Berecz—Kálmán jelenet is mozdult valamicskét előre. „Berecz
üres báb" — írtam volt a hibajegyzékben, s megpróbáltam fölvázolni, miféle magatartás, milyen gondok, gondolatok tehetnék elevenebbé. Az új változatban gazdagodott ugyan a figura,
de még mindig nem vált olyan plasztikussá és megragadóvá, mint szerettem volna. Kitűnően
sikerült viszont Kálmán és Vali új első jelenete. Ezt kértem: „Ide kellene egy rövid jelenet Vali
és Kálmán bácsi között. Többször is szó esik Vali rajongásáról, szinte éteri szerelméről — epikus formában. Ezt kellene itt szívhez szóló derűvel drámai formában ábrázolni." Csak az indítását másolom ide:
Kálmán
Vali
Kálmán
Vali
Kálmán
Vali
Kálmán
Vali
Kálmán

Üdvözlet, kormányos! A tenger ma reggel?
Tegnap még kapitány voltam!
Van, amikor a kormányos a több. Sőt a: fűtő! A veszély lefelé avanzsáltat.
Közben elrendezik az öreg nyugszékét.
segítéskor anyai melegséggel érintgetve apósát. Baj van ?
Én kérdem tőled.
Tetszett rádiót fogni?
Tetszettem. Épp azért kérdem tőled a helyzetet.
A kapitány is, a kormányos is csak jót jelenthet a hajó bölcs megtervezőjének, vízrebocsátójának.
Nóénak! Ha már megint ezt a húrt pöngeted. Az, látod, szívesen lettem volna. Néhány ezerévnyi tapasztalat után a teremtett lényegből kiválogatni egy
27

bárkára valót! Megrostálni az isten dolgát. Egyet azért még sem értek. A terűt. Azt mért vette be Noé?
Ezt a pár sort, úgy érzem, be lehetne iktatni egy poétika példatárába: hogyan teremt a
költő a semmiből (amit én óhajtottam), valamit.
Bizakodó hangulatban fogantatott május 19-én kelt levelem: „...ez ama ritka munkák
egyike, amelyek mégis elhitetik velem, hogy érdemes a mesterségemet tovább csinálnom." Az
utolsó mondat: „Néhány nap múlva megpróbálok nekilátni a harmadik felvonásnak, s mihelyt kisütök valami okosat, jelentkezem." Maga a levél a második felvonással foglalkozik, s
megpróbálja követni a szereplőket a színfalak mögé. Amit a közönség nem lát, az irónak abból is tudnia kell a fővonalakat, másként ellentmondásokba keveredik. Föl is soroltam ezekből egyet-kettőt. Aztán: jó lenne a két gyereket, Ferit és Milit kedvesen, rokonszenvesen megmutatni, érdemessé tenni a megmenekülésre, s erre többféle megoldás kínálkozik. Például:
együttesen hurcolnak valami bútordarabot, s itt megpihennek. Lényegesebb Vali és az ura,
Géza viszonya egymáshoz. Ebből sok meg van irva, de nem elég.
...Minden adottság megvan itt egy nagy, drámai jelenetre: a két ember teljesen
megvilágosodhatik egymás előtt... Egy ilyen természetű jelenetbe minden belefér: a két
ember kétféle véleménye hazáról, emberségről. Egész múltjuk, szerelmük,
kisebbnagyobb csalódásaik. Ilyen jelenetekért szoktak drámát írni, ezt nem szabad elsietni.
Végül: Imre alakja elhomályosodik, amikor a nyilas, Takács mások jelenlétében faggatja: hol rejtőzik az üldözött. Itt, s a harmadik felvonásban bőséges anyag kínálkozik egy hatalmas párjelenetre, hiszen ha más nincs jelen, önmagától adódik, hogy Imrének a maga módján
mindenre meg kell felelnie.
Nem szeretnék a csalhatatlanság fényében tündökölni. Ebben a levélben is, akár a többiben, volt egy sereg rossz tanács. Gyakorlatilag minden tanács rossz, amit az író nem tud megfogadni. Illyés a fentiekből sokat, s még néhány apróbbat magáévá tett.
1959. V. 23.
Bámulom operáló késed, csontillesztő gyakorlatod. Követem továbbra is tanácsod; lássuk, hogy jár így az alakzat, ha egyáltalán talpra áll. Egy a baj: az első felvonás maga 35 oldal. Roppantul takarékoskodni kell tehát.
Az első fölvonást különben itt küldöm; ha átfutod máris, úgy nézd, mit lehet kihagyni belőle. Mert viszont az előjátékot eddig megtartandónak érzem: a téma oly fontos itt, hogy nem lehet elégszer szájbarágni. Az eddigi terjedelem így tehát 38 oldal. Holott én változatlanul rövid, gyorsan pergő darabra gondolok.
Köszönöm ígéreted a harmadik fölvonásra vonatkozóan. Nem sürgetlek — a mostani végeznivaló nálam is hosszabb idejű lesz — de örülnék, ha mielőbb ezt vennéd
munkába.
Bandiról én nem a legjobbakat hallottam. Aggódom érte. Ha látod, add át üdvözletemet s ajánld föl változatlan segítéskészségemet.
A harmadik felvonás kemény dió volt, ami a legtöbb új darab esetében így szokott lenni.
Itt kell összefutni minden szálnak, befejeződnie a történetnek. Május 27-én adtam föl észrevételeim listáját. A java rész az első képre, Kálmán és Berecz jelenetére vonatkozott. A befejezésre is, de nem mertem újra előhozakodni azzal a már egyszer elutasított óhajjal, hogy a szereplők a nyilas kivételével maradjanak életben. Beértem egy korábban megbeszélt kompromisszummal: legalább a két gyerek, Feri és Mili szökhessen el. A végén a ritmust kellene meggyorsítani.
Takácsot a házkutatás kudarca — úgy érzem — más emberré formálja. De még
jobban meg kellene vadulnia, ha egyre nő a külső veszély... A lényeg, úgy érzem: szorul a hurok, s most már nem lehet enni, feketézni, paszianszot rakni. Az emberek zöme
28

ilyenkor hisztériássá és erőszakossá válik (Takács, Géza, Hadnagy), ami a másfajta embert viszont bizalommal és nyugalommal tölti el.
A darab több olvasója (Bandi, Cini, Tamás) kifogásolta, hogy túlságos nyugalommal beszélgetnek az emberek, s ez nem fejezi ki a háborús helyzet igazságát. Én úgy érzem, hogy az izgatott légkör leginkább itt hiányzik, ebben az utolsó képben.
Bandival egyébként tegnap találkoztam. Állapota örvendetesen javult, de színházzal, színházi dolgokkal nem akar foglalkozni. Remélem, ez is megváltozik még, s akkor
az ő részletes véleményéről is beszámolhatok.
Valamelyest szépítettem az igazságon. Bandi elolvasta a darabot, de amikor a megbeszélésre került a sor, panaszosan ismételgette, hogy nincs „rálátása". Sok közös munkánkból
tudtam, hogy ez mit jelent. Azelőtt olvasás után azonnal megjelent előtte a szöveg színpadi víziója. Egészében ragadta meg, s ehhez a képzeletbeli egészhez viszonyította a részleteket: melyik szolgálja jól az írói mondanivalót, melyik nem. Most megakadt az első lapoknál, az előjáték egy-egy mondatánál, s nem is jutottunk tovább. Mintha ő maga is széttört volna. Az elektrosokk és az erős nyugtatók egy időre a tudata alá gyömöszölték a kínzó gondolatokat, de velük együtt a többit is: a gyors és áttekintő gondolkozás készségét, az alkotó fantáziát. Megmaradt a régi sikerek emléke, de csak olyanformán, mint a két kéz, amely most már talán soha
többé nem tud úgy megragadni valamit, mint régen.
A „túlságos nyugalom" közös barátunk, Karinthy Cini véleménye volt: őt is megkértem,
hogy olvassa el a darabot. Több, jogos észrevételt tett a homályos, nehezen érthető részletekre. Major Tamás véleményére nem emlékszem, csak idegenkedő magatartására, ami nem sok
jóval biztatott.
Hogy levelemre visszatérjek: a harmadik felvonás első képének könnyen érzékelhető formális hibája, hogy jóformán Kálmán bácsi monológja az egész, Berecz alig szól közbe. Nem
tudni, hogy az öreg miért, miféle céllal mondja el azt a sok szép és értékes gondolatot a hazáról, hazaépítésről, amit az író a szájába adott. A történeten belül ezt az indokolhatná, ha ottmaradásra akarja bírni az üldözöttet, aki viszont tovább akar állni, mert értesült arról, hogy
nyomoznak utána, ami a rejtőzködő zsidók s az egész háznép életét fenyegeti. Ez a szituáció a
visszájára fordul, amikor kiderül, hogy amennyiben a házkutatás nem jár eredménnyel, a katonaság rommá lövi a malmot. Berecz most már inkább föladná magát, Kálmán bácsi viszont
egérúton kiszöktetné, akár erőszakkal.
Ennél a csontváznál fontosabb a hús: Berecz alakjának megformálása, „ ő a történet tengelye, hisz minden esemény, minden ember az ő megmentése körül forog. S ez a tengely nem
elég erős." Elmemozdításul rendre fölsoroltam Kálmán monológjának azokat a gondolatait,
amelyekre az üldözött jogos ellenvetéseket tehet. Ez az injekció hatékonynak bizonyult, mint
a hamarosan befutó új verzióból kiolvashattam. Berecz, aki az első változatban félholtan hevert, s alig szólt, most lábra állt, s nemcsak fizikai értelemben. Egyelőre legalább mint vitapartner, reményt keltően, hogy utóbb talán emberileg is színesebbé válik. Közben:
Tihany 1959. VI. 21.
Itt küldöm a második fölvonást, előre is köszönve szívességed. Nézd, kérlek, rögtön azt is, hol lehet rövidíteni, ha csak mondatokkal is.
A harmadik első részét szintén elkezdtem, a megbeszéltek szerint. Azzal a pótlással, hogy a padlás-szobába beültettem Ferit, az inast is: tanuljon, legyen mit átmentenie s tudja a menekülés titkos útját.
A nagy gond a következő, a legutolsó jelenet. Másképp ma alig tudom elképzelni,
mint hogy Vali az idegösszeroppanástól már-már eszelősen ragaszkodik a maradáshoz s
lövi le szinte tébolyultan Takácsot.
Várom ismét véleményedet.
Bandiét remélhetjük hamarosan ?
29

A küldeményre július 5-én válaszoltam:
Nem panaszképen, hanem mentegetőzésül: fáradt vagyok és rossz állapotban (a
nyári pihenés majd helyrehoz), ezért dolgozom ilyen lassan. Gyanakszom is: hátha
csak saját idegességem miatt nem tetszik a darabnak egyik vagy másik része. Most újra
elolvastam, s változatlanul az a véleményem, hogy az első felvonás kitűnő. A másodikban is megvan minden, amitől jó ¡ehetne, de különösen két helyt, az elején meg a végén
nem jó az elrendezés. Lényegében véve paszianszot kell játszani a mondatokkal, mint a
kártyával...
A Géza—Vali jelenet anyagában jó, elrendezésében nem. Túlságosan korán nagy
hangsúlyt kap a Berecz-ügy, s épp ezért elsikkad a végén. Az indulatok
mozaikszerűen
széttöredeznek. Mire valamilyen hangulatba beleélné magát a színész s a néző, már
másról van szó, aztán megint csak visszakanyarodunk ugyanoda. A jelenet természetes
menetét így képzelem...
A részleteket nem másolom ide: utalások, amelyeket csak a teljes szöveggel együtt lehet
megérteni. Itt is, mint egyebütt, a javaslatok egy része elfogadhatónak bizonyult, más része
nem. A levél vége:
Egyelőre eddig jutottam. Nem hinném, hogy estig a végével is elkészülnék. Holnap
(hétfőn) ott leszek a közelben: Aszófőn, de sajnos, kocsit nem kaptam, vonattal pedig
éppen csak hogy megjárhatom az utat, Tihanyba nem tudok átruccanni. Kedden az
egész népes haddal elvonulok nyaralni (cím: Kismaros, Börzsönyliget.) Mihelyt ott egy
kicsit megülepedtünk,
folytatom.
De még mielőtt folytathattam volna, Illyés megjelent, hogy megbeszéljük a befejezéssel
kapcsolatos problémáit. Egyéb elintéznivalói miatt hagyta ott Tihanyt, s egyúttal benézett a
színházba, de ott persze hiába keresett. Viszont összeakadt Majorral, s az fölajánlotta, hogy
kocsin kihozza Börzsönybe. Beszélgetésünkből csak a legfontosabbra emlékszem. A befejezés
ú j elképzelése: Vali ugyan ráfogja a pisztolyt Takácsra, de az birokra kel vele. Dulakodás közben sül el a fegyver. Vali összeesik, a nyilas katonáival együtt elmenekül. A közelben eldördül
egy puskalövés, amelyről nem tudhatni, hogy a menekülők utolsó vagy a felszabadítók első
megnyilvánulása. Jobban szerettem volna ezt világosabbá tenni, de úgy éreztem, Illyés engedékenységének végső határához érkeztünk. (A végleges verzióban ez valamivel mégis világosabb : Takács ezután az ablakon lő ki, tehát a malom körül van véve, itt vannak az oroszok.)
Volt-e szó másról is ? Nem tudom. Az iszonyatos szúnyoginvázió miatt alig lehetett folyamatosan tanakodni. De talán nem is ez volt a lényeg, hanem az a tény, hogy Major hozta ki
kocsin. Mint említettem, ő idáig elég hűvösen kezelte a darabot. Most mégis mintha fölengedett volna, s már puszta megjelenése is azt a látszatot keltette, hogy a darabot elfogadta és
még abban az évadban műsorra tűzi.
A folytatás, július 14:
A szúnyogok, mint láttad, kissé megnehezítik a munkát. Pedig ez az
Imre—Takács jelenet olyasmi, mint a Fáklyaláng II. felvonása: a nagy jelenet, a nagy
párharc két férfi között. Nem sok a hijja, hogy valóban olyan is legyen. Az anyag megvan hozzá, a két szembenálló férfi is, csak a jelenet fölépítésén kellene még igazgatni.
Két bajt látok. A jelenet most inkább monológ, mint dráma... A másik baj: a jelenet
nem halad folyvást előre, hanem meg-megtorpan, visszakanyarodik, újra nekilendül...
A részleteket mellőzöm. A levél vége:
Nem tartom kizártnak, hogy a szúnyogdöngés vagy a gyerekzsivaj miatt imittamott értékes gondolatokat is kihagytam. Ha így lenne, elnézésedet kérem, mert csak
az ismétlődő gondolatokat akartam kihagyni.
30

A harmadik felvonásból nálam van a teljes első kép, a második képből pedig három és fél lap, eddig: Feri belép a folyosói ajtón. Vali az előbbi izgalommal... (szövege
már nincs). Az első képpel, úgy hiszem, alig lesz dolog. Ami megjegyzésem mégis lenne, azzal egy pár nap múlva jelentkezem. A másodikkal inkább akkor, ha végig láttam.
Börzsönyliget, 1959. júl. 22.
A III. felv. 1. képpel csak egy a baj (még mindig a régi): Berecz ábrázolása. Még
mindig nem ember, nem igazi vitapartner, csak végszavakat ad Kálmánnak. Fal, amelyről visszapattan a labda, s — hogy a hasonlatnál maradjak — Kálmán beszél, beszél ennek a falnak. Megpróbálom alább a jelenet csontozatát megerősíteni, de persze arra
még hús és vér is kell...
...(nem elég világos), hogy Berecz menni akar, Kálmán pedig marasztalja. De ez
még kevés. Azt is tudnom kellene, hogy Berecz miért akar menni és Kálmán miért marasztalja. A két miért-re adandó válasz (ha szerencsésen beletalálsz, egy-egy mondat) az
egész jelenet kulcsa. De a két mondathoz nagyon pontosan el kell képzelni a két embert
s a két szándékot.
Mit akarhat Berecz ebben az utolsó pillanatban ? Legáltalánosabban: megmenteni
és megszervezni az országot. Legkonkrétabban (csak elrettentő például írom ide a sablont): megakadályozni egy híd felrobbantását. Nem kell tán sokat magyaráznom: nem
ez az utálatos sablon kell. De valami konkrétum kell.
Kálmán miért-je jobban meg van írva, de azt is világosabbá lehetne tenni...
A kép többi része kitűnő, egyetlen apró megjegyzésem van csak: 10. lap: Fiatalon
lelőtt egy főkolompos parasztot, stb.
Aki tudja az Áchim-ügyet, bosszankodik. Ebben a pillanatban épp ezzel az ifjúkori ballépéssel kell bemutatni
Bajcsy-Zsilinszkyt?
Aki nem tudja, megzavarodik: lelőtt egy parasztot, s ezért üldözi most Takács?
Tehát Takács voltaképpen paraszt-párti?
A kritikus mondat helyett akármilyen általánosság jó: sztrájkot szervezett, felvonult, tüntetett, többször el volt ítélve, stb.
Ugyanezen a napon kelt:
1959. VII. 22.
Itt küldöm a végét. Csinálom közben a második áttanácsolt részeit. S várva, hogy
— igazán túl lehessünk rajta.
Vannak percek, amikor olyannak villan elém az egész, amilyennek képzeltem.
Hálásan köszönöm fáradozásod s röstellve, hogy még nyaradat is megbolygattam,
a régi szeretettel köszöntlek,
Illyés Gyula
1959. VIII. 3.
Ha bírod még: itt az utolsó részlet, a III. fölvonás első képe is.
S elküldöm a második kép egy újra fogalmazott oldalát is. Azt javítottam ki —
másutt is egy-két mondattal — hogy Kálmánnak ebben a jelenetben szinte semmi szava
sem volt, holott jelen van s épp az ő dolgairól van szó.
így nagyjából a végén volnánk... Mi most még a teendő, az előtt, amire rögtön rátérek. Újra legépeltetni az egészet ? Milyen a te példányod? Használható erre ? Vagy én
készítsem össze az enyém ?
Amiről beszélni szeretnék, az eredeti gondunk: Bandi bevonása, illetve a darab
fölhasználása az ő visszakormányzására a munkába s az életbe. Elképzelem, vonakodni
fog; nyilván az esetleges kudarc miatt. Erre a gondolatom az, meg kellene kérni valamelyik rendező barátját, álljon úgy Bandi mellé, hogy az ne is sejthesse, baráti kéz vezeti át a döccenőkön, (ha valóban lesznek.) Segíthetnénk esetleg mi magunk is neki.
Időnk van, a hamaros bemutatónál fontosabb a darabnak ez a mentőkötél, vagy
Ariadne-fonál
lehetősége...
31

Börzsönyliget, 1959. aug. 11.
Megkaptam a III. felv. első képét s a második kép újraírt 15—16. lapját. Ezzel a
III. felvonás rendben lenne, lehetne gépeltetni, csak épp ezt az új lapot nem tudom egészen pontosan beilleszteni a magam példányába. Nyilván a következő lapon is változtattál egy-két szót, mert így nem illeszkedik a kulcs a zárba. Végül majd vagy azt kell
tennünk, hogy összenézzük a két példányt, s úgy adom le a magamét gépelni, vagy a
tiedet kel! teljesen áttekinthetővé tenni...
Nem láttam még utolsó formájában a II. felvonást... Mielőtt legépeltetnők, jó lenne, ha ezt is láthatnám.
Az első felvonást egyébként én még júniusban legépeltettem három példányban,
azt már akkor véglegesnek tartottam. Ha közben nem módosítottál rajta, ezt a három
példányt kellene folytatni, s aztán odaadni friss-szemű embereknek, van-e valami érdemleges propozíciójuk.
A fő-kérdésben, Gellért Bandi állapotában teljesen tájékozatlan vagyok. A színházból azt hallottam, hogy augusztus 21-én munkába áll. Igaz-e ez vagy csak vágyálom, nem tudom. Előre láthatólag végleges Pestre érkeztem előtt nem is fogom tudni.
Erről hát majd csak akkor beszéljünk. Remélem, igaz ez a hír, s akkor persze ő lesz az
első friss szem, aki az új formával megismerkedik. Egyelőre nem tudok, nem is akarok
arra gondolni, mitévők legyünk, ha rá mégsem számíthatunk.
Amennyire a színház műsorterveit ismerem, karácsonyig nemigen lehet szó bemutatóról: a nagy színházban a Budai Nagy Antal lesz az első, egy amerikai darab a második bemutató, a kicsiben a szovjet Tánja és Shaw Candidája nyitja a sort. Tehát legalább is október közepéig van időnk a szöveg végleges rögzítésére. (Bár az én hitem szerint ezzel most már sokkal hamarabb elkészülünk.)
Ezzel zárult a levelekbe foglalt párbeszéd, de a történet folytatódott. Nem úgy, mint szerettem volna.
A Malom a Séden nem került színre a Nemzeti Színházban; szinte észrevétlenül lemaradt
a műsortervről. Áthidaló megoldásul fölmerült a Fáklyaláng felújításának gondolata. Annyival is inkább, mert Gellért Bandi teljes értékű munkájára a jelek szerint egyelőre nem lehetett
számítani. Csak valami látszatmunkára, amelyet valójában az ő régebbi rendezőpéldánya
alapján a segédrendező és a színészek végeznek el. Elsőnek aztán mégsem a Fáklyaláng, hanem a Ványa bácsi felújítására esett a választás. Semmiféle adatom, bizonyítékom nincs, de az
érzésem az volt, hogy akkoriban Illyés személyét kezdhették ki, s Major ehhez igazodott.
Látszólagosnak bizonyult Bandi visszatérése az életbe. Feleségétől elvált, új lakást kapott
a Várban. Mindkettő lebonyolítását felsőbb szervek intézték. Biztatásul, de talán titkos lelkifurdalásból is. Újra megnősült, s odavették a két gyereket is. De a szellemi egyensúly nem állt
helyre. Irtózott a lépcsőtől, mert, mint mondta, húzta a mélység. Lehetőleg a két fia kezébe
kapaszkodott — egyik öt, a másik három év körül járt — s ha nem voltak vele, az ő nevüket
mormolta magában, mint egy varázsigét, hogy ismét le ne ugorjon. Jobb napok után újra meg
újra visszatért a depresszió. Védekezésül erős gyógyszereket szedett. Ezekből vett be végül egy
marokra valót. 1960. március 1-én holtan találták. Most sikerült.
A darab aztán megjelent folyóiratban, majd kötetben is. Bevezetőjében Illyés bőven foglalkozott a történetével is, amiről a fenti levelek szólnak. Itt emlékezik meg egy mozzanatról,
amelyről idáig nem esett szó. A darabot a tél folyamán Révai József is elolvasta, Gellérttel is beszélt róla, pártolta előadását, mert ezzel tán feloldódik az Illyés körüli „publikálási merevgörcs".
Ő is adott tanácsokat, főként Berecz személyét illetőleg. „Révai már-már munkásmozgalmi ellenállónak szerette volna látni. Nem győzött meg; ilyen típus nem illett abba a környezetbe. De a
vitából, amit Berecz a tanárral folytat, nem egy mondat kettőnk kőzött hangzott el. Teáscsészék
fölött, majd üzenet alakjában, Gellérten, illetve Benedek Andráson át."
A találkozásról Banditól is hallottam. Betegágya mellett meg akarta látogatni a szintén
32

beteg Révai, de ő megelőzte és átment hozzá. Hogy a darabról mit beszéltek, arról vagy nem
szólt nekem, vagy azóta elfelejtettem. Berecz alakját illetőleg azonban régen kialakult a saját
véleményem, amely nem volt azonos Révaiéval, bár érintkezett az övével. Illyés félreérthette
szándékomat, ha azt képzelte, hogy Révai óhaját tolmácsoltam. Ahhoz, hogy Berecz valóban
a tettek embere legyen, másfajta történetre, szinte egy új darabra lett volna szükség. Az üldözött, sarokba szorított, szinte magatehetetlen alak drámai megfogalmazásban csak úgy lehetne a tettek embere, ha végül kivágná magát, vagy legalább pusztulása előtt elvégezhetné a rá
méretezett feladatot. Erről én már az első olvasás után, októberben lemondtam. Igyekezetem
pusztán arra irányult, hogy — kártyás nyelven szólva — Illyés az általa kiosztott lapokból belicitálja és megcsinálja az elérhető maximumot. Ám ennek is nélkülözhetetlen alkatrésze az
Üldözött alakjának rokonszenves és plasztikus ábrázolása — emberi mivoltában. Ráadásul kimagasló egyéniségnek kellene lennie, akinek élete-halála sorsfordító az ország számára. így
válhatik a malom a szakadék szélén álló ország jelképévé, és így lenne általános érvényű, ami
ott a hazafiságról elhangzik.
A darabból nem lett második Fáklyaláng, de az elvégzett munka nem esett hiába, amint
jóval később, 1970-ben kiderült a Veszprémi Petőfi Színház, majd a József Attila Színház előadásán. (A végső simításokat ekkor kapta meg.)
A régi Nemzeti Színház 1964. június 28-án bezárta kapuit, mert lebontásra ítélték. A „beomlással fenyegető" falakat, mivel a csákány nem bírt velük, robbantással kellett ledönteni.
Röviddel utóbb mondta egyszer Illyés körülbelül ezt: „Ezen a pusztuláson lehetett lemérni,
mit jelentett egyetlen ember, Gellért Bandi személye. Az ő kiesésével ment tönkre ez a nagy
múltú, nagyszerű intézmény."
Húsz év után, mialatt fölidéződött a kettős történet, mindinkább kezdett egymásba játszani képzeletemben a darabbeli magatehetetlen Berecz és a betegágyon fekvő Gellért Bandi
alakja. Végső soron egyiken sem tudtunk segíteni. Az egyik nem rajtunk állt, de a másikhoz
Illyés imént idézett gondolata megadhatta volna a kulcsot.

3Tiszatáj

33

Levél az ünnepelthez
Kedves Gyula Bátyánk!
Most, amikor egy ország kér bebocsátást józsefhegyi otthonodba, hogy ki szóval, ki karral köszöntsön-őlelhessen 80. születésnapodon, — ez emberáradatban vess ránk is egy pillantást, magyar színészekre, kik itt szorongatjuk kezünkben a köszönet megfonnyadt virágait.
(Hogy miért fonnyadtak? Mert megkéstek ezek is, mint műveid méltó bemutatói!)
A Tiszatájat, s benne Annus Jóskát kárhoztasd, hogy személyemben a színészek közül
Neked csak egy „ceruzahegyező" jutott. (Ő kért fel.) Valamint a sorsot, hogy elragadta közülünk szeretett színészedet, Latinovits Zolit, ki tollforgatónak is jeles volt.
Kerülendő a közhelyeket — már csak az ünnepelt iránti tiszteletből is, meg illetéktelenségem okán —, nem méltatom most verseidet. Mások dolga. S hogy mit jelentenek nekünk,
versmondóknak, azt meg tapasztalhattad már nemegyszer az évtizedek során sokfelé — nem
csak itthon! Legutóbb tán 75. születésnapodon az Egyetemi Színpadon mérve le hatásukat
rajtunk előadókon s a közönségen is.
De mit jelentenek nekünk drámai alkotásaid?! Mit? A magyar színházat! Hogy esténként az ne csak jól-rosszul sikerült magamutogatásaink színhelye legyen, de egy nemzet, nagy
nyilvános szabadegyeteme, népfőiskolás teátrum, hol főtantárgy a nemzeti önismeret! Öntudat és önérzet! Előadók — tanárok pedig mi: elhivatott színészek — rendezők. (Nem miénk
az érdem. Nemzeti színjátszásunk nagy korszakaiban ez mindig is így volt! Most teszünk róla
— megkésve —, hogy ismét így legyen!)
„Veszélyes játék részesei vagytok ti, napi jellemformálók" — írtad néhány esztendeje
születésnapomra, rólunk, színészekről szóló versedben. Majd így folytattad „ . . . m e r t hová
visz ez a jellemesedés?... Hányszor ijesztett fejlődéstek!" Köszönjük a féltést! De magad is
tudod: van rosta! Mert „elbukik ezen a tűzpróbán — bár dicsfény közepette — a balek, a ripacs, mindaz, aki csak kelleti magát, riszál, s nem úgy alakit, hogy maga is alakuljon!"
Köszönjük szerepeidet! Még a „negatívokat is"! Általuk „léphetünk feljebb e szent deszkán: a nép — a nemzet, a végzet színe elé!"
Megvallom, nehéz próbára teszel bennünket „teátrista néptanítókat"! Színész s ember legyen a talpán, ki méltón tud azonosulni Kossuthoddal, Dózsáddal, Telekiddel stb., mert: Veled kell azonosuljon. Meggyőződéssel, hittel, lelkesedéssel még tán bírnánk is, de a tálentum,
bölcsesség, értékkülönbözet, hamm kifog rajtunk, egyszeriben figyelmeztet csak interpretátori beosztásunkra. Légy hát velünk elnéző és tekintsd a szándék tisztaságát! De köszönjük a
részt vállalás, a virtus, az okos föladat, a nagy próbatétel, a reményteli tanítás — fölvilágosítás megannyi lehetőségét.
Most itt számot kellene adnom arról, hogyan éltünk eddig a Tőled kapott lehetőségekkel? Mihez kezdtünk ránk bízott műveiddel? Tartok tőle, hogy más irányt venne e köszöntő!
így hát nem leszek ünneprontó, mert sorolhatnék hamis adatokat, bemutatókról, előadásszámokról, vidéki-pesti sikerszériákról. De mit sem bizonyítanak abból, ami sokakat felmenthetne az „adós" bélyege alól. A kimutatott „nézőszám" sem vakít el. Egy ügyes közönségszervező a leggyengébb előadást is eladja, „dotálva", diákbérletben, katonaságnak, jutalmul a katonai díszszemlén való derék résztvételért; igazgatói — tanácsi — megyei — minisztériumi jelentésekben, költségvetésekben is jól mutat (prémium reményét is megcsillantja) egy ú j magyar
darab terve, hát még igazolt, „kipipált" bemutatója! S a megjelent kritikák! ? Ó, kifogyhatatlanok vagyunk a szemfényvesztésben, miközben önmagunkat, közművelődésünket, egész népünket csapjuk be mit sem érő, hazug statisztikákkal.
Akkor hát hol a válasz kérdésemre? Hol mérhető műveid, munkánk hatása? A közönségen ! Az mérhető ? — kérdezed joggal. Igen! De e hiteles információt — megbocsáss a fontos34

kodásért —, csak mi adhatjuk, színészek, kik ott állunk estéről estére tolmácsaidként „a színpad kohójában", s fülünk, agyunk, szívünk, idegrendszerünk fogja föl, ahogy például Teleki
Lászlóként szólunk Veled Orczynénak: „A közös átok ellenségeit most mi gyúrjuk össze, a
már becsaphatatlan, mert örökre egymásra utalt sorstársakat: a románokat, szerbeket, cseheket... az én elveim alapján!" Ó, bár Te is hallanád ilyenkor, hogy fogadja magába ez ősi kívánságát, történelmünk, irodalmunk, gondolkodóink nagyjainak a Közönség! Nem csak hallja, de velünk, Veled együtt érzi: nincs más út!
De menjünk tovább, a fiatal Tisza Kálmánnak ezt mondja Teleki: „Egy okkal több,
hogy álljuk, épp mi álljuk a harc kockázatát! Mert az még most is az a régi szép harc, ami ma
sincs leverve, csak visszaszorítva, a széthúzásunk folytán! — Most dől el, utoljára tán, lesz-e
Magyarország. Rajtunk áll! Isten ezt adta kezünkbe!" Csend van a nézőtéren, mérlegelő,
okosodó csend, ki-ki vérmérséklete, félteni valója szerint hallgat.
„Alig fél éve, hogy — alig mérföldnyire innen — Széchenyi István, a legnagyobb magyar
— agyonlőtte magát. Nem tudjuk, nem azzal a figyelmeztetéssel-e: föladat az is, hogy tisztán
tegyük magunkat a sírba. És — ha már az a sorsa — akár egész népünket is makulátlanul,
emelt fővel vezessük le a történelem színteréről!" S halljuk a nézők ellenkező, élni akarását!
Vagy kell ennél világosabb szerepszöveg magyar színésznek, mint amikor a „Testvérekben" Gergely és György, a két Dózsa testvér, a nemzeti-nézőtér szabadegyeteme előtt, így érvel egymásnak:
„Gergely: Az csak a kisebb baj, hogy kiknek leszel híjával. A nagyobb az lesz, hogy kikmik csatlakoznak majd hozzád. Az életnek az a rengeteg bosszúszomjas nyomorékja, érvényesülést óhajtó eszelőse, az a tömérdek lelkiárva!
György: Győzelemre vezetem őket!
Gergely: Akkor csapódik majd hozzád a legtöbb koncleső, a más érdemét fölzabáló! Sehova nem gyűlne rágóféreg annyi, mint egy győztes zászló alá!
— Nincs nagyobb veszély, mint olyan győzelmet aratni, aminek a hódítmányára nem vagyunk fölkészülve!
— Virtus kell minden harchoz. De a szabadságharchoz kell csak igazán. Mert ott a győzelem után jön csak a legnagyobb harc.
— Az erőszakkal szerzett szabadság, nem fekszik össze az erőszakkal. Fegyverrel szerzett és őrzött szabadságban vagy a fegyver tűnik el, vagy a szabadság! — ...amilyen mértékben harcoljuk ki a szabadságot, olyan mértékben szervezzük tüstént renddé!"
Szinte érdemtelennek éreztük magunkat, színészek, hogy ezeket a szavakat, a magunk fogalmazta igazságként mondhatjuk el esténként. De legalább a nézőtér feláramló atmoszféráját élvezhetted volna Magad, ha csak néhány este is, hogy elhidd, fölfogd az egyetlen és csalhatatlan bizonyítékot!
Nincs az a híres világirodalmi szerep, „színészálom", mely lehetőségeiben fölülmúlná
ugyancsak e drámád záró szavait, Dózsa Györgyöd ajkán: „Isten veled, testvér! Te voltál a
lelkem jobbik fele. Szemben álltál velem és mégis hűségesebb voltál hozzám, mint én magam.
Harcolni tudtunk egymással úgy, hogy nem elpusztítani, elgáncsolni akartuk egymást, hanem
fölemelni. Mint a kerekes kút páros vödre, az is segítette a másikat, aki épp lefelé haladt. Úgy
bízott abban. Úgy bízott a testvérség erejében!
Én harsogtam a vezényszavakat, de attól, hogy Te mellettem álltál, attól esett a nagy csoda, hogy már kezdettől fogva sem katonák vad gyülekezetét vezettük, hanem egy nagy atyafiságot.. . hogy úgy voltál öcsém, s én úgy lehettem bátyád, hogy attól egy árva nemzet vált ismét családdá, s fonódik össze... a gyászban?"
Az ezt követő, feldübörgő taps, többet jelentett egyszerű sikernél. Vélemény volt, együttérzés, szavazás, a Népfőiskolai Teátrum hallgatóinak „jelenléti íve".
Mire ezek a sorok megjelennek (Te ismered legjobban a nyomdai átfutási időt!), ismét
„katedrádra" lépünk, a Nemzeti Színház „teátrista néptanítói". S ha megtisztelsz bennünket
(mint Mester a tanítványait) jelenléteddel, magad is tapasztalhatod majd, hogy nem az Ün35

nep, nem e köszöntő ürügyén bizonygattam csak: a nézőtér közönségén mérhető egyedül drámai műveid értéke, s a mi munkánk értelme, szépsége. (Persze, kell a kinyomtatott írás is, de a
dráma a színházban éli eleven életét, mert arra született!)
Figyeld majd a „Tiszták" közönségét, a nemzeti színházi felújításon, Perella Raymund és
Vilmos molnár párbeszéde alatt.
V.: „Vigyázzunk azért mégis a szóval.
P . : Hogy árulónak mondom az árulót?
V.: Hátha csupán csüggedő?
P . : Te látsz különbséget?
V.: Az áruló jutalomért teszi, vérdíjért. A csüggedő, mert nem bírja tovább.
P . : Elcsüggedt? Megrakott kandallója mellett, frissen fejt bögre teje előtt, a felesége melegítette tollas ágyban?
V.: A kandallóknál rég zsoldosok ülnek, a tejelő tehenet levágták első lakomájukra, arról pedig, hogy asszony s leány kinek melegít ágyat, jobb nem beszélni! Amit pedig csak betakaríthattak búzát, gesztenyét: elvitte az ellenség, a visszalopott keveset meg elkunyeráltuk
nektek.
P . : ...Kaptak ízelítőt új uraiktól, hogy mi azoknál a robot, tized!
Vilmos: így van, uram. A szabadság megbecsüléséhez a szabadság elvesztése kell..." stb.
És majd szolgáljon megnyugtatásodra és biztosítékul, hogy ha rosszul sáfárkodunk műveiddel, szerepeiddel, a magunk sikere is elmarad. Márpedig nem ismertem még pályatársat,
aki a bukásban lelte örömét.
Ne sajnáld hát a fáradságot, a látszólag elveszett időt újabb művek írására. Sok „anyag"
hiányzik még a „Népfőiskolai Teátrum tantervéből". De inkább küzdjünk a bőség zavarával,
mintsem hiányt pótló silányságok közt tegyünk ízlésromboló engedményeket, visszalépésre
kényszerülve, magunk is értéktelenedve, föladva, ahová már végre eljutottunk!
Ehhez kívánunk Neked változatlan és állandósult jó egészséget, példamutató örökifjú
frisseséget, sziporkázó szellemed és humorod kiapadhatatlanságát, néha-néha (hogy ne legyünk terhedre) személyes, fizikai jelenléted termékenyítő, helyreigazító közelségét!
És ministráns korodi emlékeidet idézve, bátorkodom most így zárni köszöntésemet: az
Isten éltessen! De magad is igyekezz, hogy az Ember se maradjon tétlen. Remélem, nem tartod sem túlzott, sem önző kívánságnak. Egy nemzeten túl, Flóra asszonynak és családodnak
szerzel vele örömet! Megilletődve köszönt öcséd, pályatársai nevében:
SINKOVITS' IMRE
egy, magad mondottad: vízi
HORVÁT SZÁMAZÁSÚ, ám
mégis Magyar Teátrista

36

GREZSA FERENC

Németh László Illyés-portréja
Illyés Gyula és Németh László, a „példamutató nagy ikerpár" egymás mellett, szinte párhuzamosan bontakozó életművének belső analógiáit, bonyolult kölcsönhatását, érintkezési
pontjait ma még korai volna számba venni. Az egybevetéshez nélkülözhetetlen monográfiák
egyelőre még szerzőjükre várnak. Ami azonban (főképpen egymásról szóló írásaik alapján)
máris nyilvánvaló: együttműködésük az újabb magyar irodalom alakulására nézve kivételes
jelentőségű. Kapcsolatuk három — időben is elkülöníthető, egymásra rétegeződő — köre: az
esztétikum, a világkép és a mozgalom közege. Előbb a Párizsból hazaérkező s a Nehéz föld
verseivel útjára induló költő lel eszméitető kritikusára, akit szerencsés véletlenként épp ekkor
foglalkoztatják a nemzedékszervező ambíciók. Aztán az Új Szellemi Front összeomlását követő nehéz pillanatban a Puszták népe megjelenése hat ösztönzően az irói ideológia újragondolására. Később pedig az Illyés szerkesztette Magyar Csillag szekértábora (s 1945 után az újra kiadott Válasz) ad közös munkájukhoz keretet.
A Napkelet és a Nyugat kritikusa Illyés költészetében nemcsak a teljesítményt bámulja,
"hanem önnön esztétikai gondolkodásának igazolását is megtalálja. Úgy néz rá, „mint a csillagra, aki ott jelent meg, ahol kiszámította". Interpretáló szenvedélyének a műfaji különbözés
ellenére (Németh 1927-ben hagyja abba a versírást!) e rejtett rokonságtüdat lesz egyik fő hajtóereje. Szó és lejtés mögött a „vers-ösztönt" — az alkati meghatározót kutatja. „Ami Illyés
verseiben először ütött meg, az a távoleső versösztönök spontán összehangoltsága volt" — állapítja meg róla. „Beolvasztó, eklektikus tehetségként" jellemzi, akinek műve a sokféleség,
egysége. Korai lírájában három „égtájat" is fölismer: „szorító forma és feszítő képzelet heves
híd-állásában" Erdélyiét; „hajlékony játékosságában", a terek iránti vonzalmában, „odavetett gyeplőjű asszociációiban" a tájképfestő Petőfiét; latinos lendületében, kissé patetikus légvételében a klasszikus Berzsenyiét. „Otthonosan vannak együtt benne; mint aki nem is kívülről, könyvekből kapta, hanem belülről, génekben örökölte." Az „asszimiláló" költőtípus e
rajzában nem nehéz ráismernünk az önarckép-értékű elemekre, Németh László enciklopédiaeszméjének lírai változatára. De az analógia más pontokon is szembetűnő. Az Illyés-kép —
akár a Németh-metafora — a konkrétum „metafizikai nyilallása". „A szellem belső dolgait
érzékelteti, nehezen megközelíthető állapotokat, képpel alig követhető asszociációs ugrásokat, de olyan szerencsésen horgonyozza le őket valami konkrétba, hogy az állapot egyszerre
leegyszerűsödik, s az asszociációs ugrást magad is megteheted" — írja. A forma rugalmasságát pedig „tagoló és időmértékes tendencia interferenciája" biztosítja. Az „időmértékkel átitatott vershullám" illyési képlete jól beilleszthető Németh László Ady poliritmiájából elvont
verselméletébe. A jellemzés: „Rafael-természet" a magatartásban, a „könnyed összegező"
portréja a sorsdrámák megkerülésének, a felület harmóniájának a tételezését jelentené? A
mai bíráló nyitott kapukat dönget. Az 1943-as Népi úd című tanulmány Illyés szerepvállalását
mint „a tündér és a szörnyeteg viszonyát" írja le. „Én legalább e hármóniás író körül is ott érzek valamit abból a »szörnyetegu-hangulatból, ami Széchenyiben, Aranyban, Adyban, egy kicsit Keményben is annyira vonzott és ingerelt" — helyesbíti Cs. Szabó harmóniaelméletét.
Németh a húszas-harmincas évek fordulóján írott nagy körképkritikáiban Illyést — Erdélyi Józseffel és Szabó Lőrinccel egyetemben — á nemzedék vezérköltőjeként határozzá meg.
Mindenekelőtt a vállalt szerepben különböznek. Erdélyi érdeme az úttörés: a népköltészet
megelevenítése, a formanyelv leegyszerűsítése. Szabó Lőrincé a kísérletezés: a magyar líra
gondolati szintjének megemelése. Hozzájuk képest Illyés „az idő kedvence, akinek első tétova
verseinél az egész kor összefog, hogy feldagassza ezt a lírát, mint ahogy egy nagy folyó érdeké37

ben esők, hegyek, lejtek és patakok összefognak". Költészetének lételeme a változás, a szüntelen megújulás, a korral, történelemmel való lépéstartás; így érheti el, hogy műve „summája
tehát, egy bőrben, az egész népi mozgalomnak". Nyilvánvaló ebből, hogy hármójuk költészete közül Dlyésé áll a legközelebb Némethhez. Erdélyi műhelye statikus: lírája túl kész, túlságosan is befejezett, amint kialakult, mindjárt meg is merevedett. „Témaváltozatokban gazdag,
de versváltozatokban szegény... színe sok van, de módszere kevés." Csak megnevezni és emlékezni képes. Szabó Lőrinc viszont két korszak határán áll: rokonszenvezik a fiatalokkal, de
túl sok szállal kötődik a Nyugat első nemzedékéhez is; így lírájának története igazán csak. a
költő és az irodalmár belső küzdelméből érthető. Illyés költészete viszont — némiképp Németh gondolkodói dinamizmusára is emlékeztetőn — „kinetikus" líra. „Ő az a költő, aki alatt
a sarjúrendek hullámozni kezdenek s ő az a költő, aki nem fullad bele szíve dagályába, hanem
lebeg fölötte... Illyésnél a vers lengő mozgalmasság... vannak lebegő, szárnyaló, csobogó, lobogó, esetleg bukdácsoló versei, csak álló és ácsorgó versei nincsenek" — foglalja metoforába
benyomását. A költemény kohéziója az iram, a legfontosabb versképző elem a dikció. A költő
„inkább temperamentum, mint egyéniség", nem törekszik önmagát mint emberi változatot
„élesen kirajzolni", a szót úgy fújja maga előtt, mint „a pihét", a formát a beszéd emelkedettségével tartja a levegőben.
A kritikákból fejlődésrajz is leolvasható. A Nehéz föld Németh szemében még nem a költő, hanem a tehetség berobbanása. Erény és fogyatékosság egy tőről fakad benne. Nagy vívmánya „a belső és külső rugalmasság", a sokszólamú egység, de nyelv és ritmus még nem eléggé szilárd, nem eléggé másíthatatlan. A Sarjúrendek teremti meg először — egy-egy versen belül is „makacs következetességgel" — a vátesznyelvet és a ritmikai hitelt. „A szabadversköltőt a férfias mértéktudás tereli be a kötött formákba." Újdonság a „kedély otthonossága"
is: sehol semmi „papos, ingmerev" nekikészülődés, költő, olvasó észrevehetetlenül siklik át a
köznapok világából a versébe. A Három öreg, az Ifjúság — ha zavarja is, hogy a hang naivabb, mint a költő — a régi lírai formák modern újjászületése, a századelőn elpusztult poétika
újraalkotása. Az értékelés ellentmondása, hogy a kritikus — saját alkotói pályája felől értelmezhetően — pozitívabb képet fest a költőről, mint a forradalmárról. „Fényes temperamentum, gazdag költő, de nem érzed rajta, hogy az Isten valamerre végképp ellökte volna" — jellemzi a Sarjúrendek ürügyén. Hol az utolsó „régi kötésű, a tizenkilencedik századból itt maradt forradalmárként" ábrázolja, hol pedig olyan szocialistának, aki „Marxot Dózsába
oltja". Éles határvonalat húz tehát szellem és politika közé. E szemléleti kettősséget bizonyos
mértékig majd az Illyés-prózával való ismerkedés oldja föl.
A harmincas évek második felében Németh László Illyés-kritikájában súlypontáthelyezés
figyelhető meg. A költő helyett a prózaírót választja tárgyául. „Mint versében a képek, prózájában olyan gyöngédséggel gomolyog a kedély, a humor" — olvassuk vallomásában. Méltatja
Illyés esszéírását (Csizma az asztalon), hozzászól (a balmazújvárosi író pártján) Veres Péterrel
a Mit ér az ember, ha magyar fölött kibontakozó vitájához, bírálatot ír a Mint a darvak és a
Kora tavasz bruegheli képeiről, A francia irodalom kincsesházát a nemzet tankönyveként definiálja. Legmagasabbra — lírája egyenértékeseként — a. Puszták Népéi értékeli: „Illyés megéri e könyvével, amit írók csak kivételesen: másodszor olthatja be magával a magyar irodalmat úgy, ahogy írók csak »belépésük« korszakában szokták. A Puszták népének aligha lesz
kisebb a hatása, mint hét-nyolc éve az Illyés-lírának. Nemcsak azért, mert legalább olyan jelentős; azért is, mert egész kivételesen időszerű." Nagy műnek ítéli, mert költői látomás és fölháborodás — idill és gyűlölet — összefonódik benne, egymást hitelesíti, mélyíti és erősíti. A
híres röpirat, a Pusztulás kommentárjában még a kevés jobbak példáját ajánlja gyógyszerül,
most a „népítéletszerű elemi morajlásra" szavaz. „Az alázatra nevelt hangnak azt a hirtelen
átforrósodását, mely e könyv forradalmi és poétikus ereje, a magyar irodalom idáig nemigen
ismerte. Ehhez az az örökölt szolga-múlt kellett, mely a »szolga-mosoly« mögül adott pillanatban, mint villámló bosszú szakad ki" — fogalmazza meg egyetértő ítéletét. A Puszták népe
számára mindenekelőtt morális konzekvenciát jelent: „Illyés könyve lelkiismereti tilalom:
38

tisztességes ember nem mehet semmiféle tlrtigyön sem ezzel a népséggel többé. Intés az elnyomók intellektuelcselédeinek is: látunk benneteket. De intés a ködevő népistenítőknek is: ilyen
a nép, ez az anyag, evvel számoljatok." E tökéletes könyv, „a klasszikus népi leltár" jogosítja
fel Némethet arra, hogy szerzőjét — a magyar népi irodalom szemléleti egyoldalúságát korrigálandó — a „világevő mohóságra" példává, mintává avassa.
Újkori történelmünk legválságosabb korszakában — a Magyar Csillag fennállása idején
— Németh Illyést tartja legalkalmasabbnak az irodalom „önkormányzatának" vezetésére.
Nem kényszerből, hanem meggyőződésből. Föladja a Nyugat szerkesztője iránt érzett korábbi
idegenségét. 1942. április 9-i levelében írja barátjának, Gulyás Pálnak Illyésről: „A mondataink közt félelmetes az egyetértés." Népi író című esszéjében olvassuk: „Van abban valami
kedvesen félszeg (s talán félelmes is), ahogy ez az új mester, szégyenkező maga lóbálózással az
irodalom fölé kiül. Még időbe kerül, ameddig megszokja. Sok jó tulajdonsága alapján szinte
az első perctől ide kandidáltuk. Ő az, akinek a parasztírók közt is elronthatatlan helye van, s a
kultúra- és mesterségtudókat is túlnőtte. Juhász pillantásával mindent számon tart — kitűnő
számontartó tehát —, de ugyanakkor mégsem izgatja túlságosan a más dolga; azaz jó kormányzó is. Minthogy a maga belső sötétségeivel birkózik: különös gondja van a szellemi tisztaság szertartásaira. Az emberek közt is csak enyeleg, bódorog: tud tehát bánni velük. Arra
való, hogy összetartson, irányt szabjon, és hangra kötelezzen."
A felszabadulás után megszakad Németh Illyés-kritikájának folyamatossága. Az író —
itt most nem részletezhető okokból — kritikusból olvasóvá minősíti át státusát. De néhány
írásából bizonyítható, hogy a 45 előtt megalkotott portré érvényessége változatlan. Az 1956-os
Magyar Műhelyben Illyést a „bartóki modell" egyik megvalósítójaként írja le: „Ingája Párizs
s a medveénekes vogul föld között leng, s munkásságának legszebb oldalai tán azok, ahol (a
Puszták népében például) a tisztán tartott nyugati eszköz egy ősi nyomokat őrző embervilág
felé fordul, és mint az oroszoknál, ábrázolás és ábrázolt világ, módszer és anyag ellentéte s
színváltó egymásba játszása adja a mű varázsát." 1966-ban Egy elbeszélés-gyűjtemény elé című írásában találjuk: „A líra a szívügye; túl hatvanon sem zárult le buzgó fejlődése... sokoldalú tehetségét, munkabírását azonban egy hatalmas írói birodalom szervezésére is felhasználta. Líráját dráma-, regény-, tanulmány-, fordítás-kötetek nőtték szinte áttekinthetetlen gazdagsággal körül." Hasonló őserdőtermészettel Németh csak a legnagyobbakat: Adyt, Móriczot jellemezte.

39

DEME LÁSZLÓ

Egy „vasárnapi" nyelvművelőről
Nem én mondom rá, ő mondta önmagára (eddigi életének úgy a közepe táján), Halász
Gyulának Édes anyanyelvünk című könyvét dicsérve, amiért nem száraz szabályokkal, hanem
élvezetes előadásban nyitogatta a szemeket-füleket arra, hogy a nyelvben és használatában mi
a jó, és mi a nem jó: „Mindezért persze ne számítson hálámra. Nyelvészek ilyesmit nem ismernek, még csak az olyan vasárnapiak, azaz, mit húzódjam: még az olyan kocák sem, mint jómagam." (Az idézeteket a Gyorsuló idő sorozatában megjelent Anyanyelvünk című gyűjteményből veszem, s ezentúl csak a lapszámot írom ki. Ezé: 9.)
Nos, ezzel a magát „vasárnapinak" tisztelő nyelvművelővel nem sokkal ez után magam
is összetalálkoztam. Akkoriban (jó negyven éve már) Keresztury Dezsőtől, irodalmár mesteremtől áz Eötvös Kollégiumban, azt a penzumot kaptam: vegyem számba és ismertessem
Kosztolányi Dezső nyelvművelő munkásságát. (Néhány év múltán cikk is lett belőle, ezen
a címen: Kosztolányi Dezső, az elméleti és gyakorlati nyelvtisztító; a Magyar Nyelv közölte.)
— A legfőbb forrásul szolgáló, Erős várunk a nyelv című Kosztolányi-kötetnek sajtó
alá rendezőjeként ismerkedtem meg Illyés Gyulával erről az oldaláról. Sőt, ő írta a bevezetőt is.
Talán 1940-et írtunk akkor; a nyelvművelésben Pintér Jenő királyi tankerületi főigazgató úr volt a hangadó; keménypapír táblákra vésett (s túlnyomórészt „ N e . . . " kezdetű) tízparancsolatai akarva-akaratlan a korszak nacionalista hullámverését idézték-visszhangozták.
Nem csoda hát, ha Kosztolányi finom hangjánál is maradandóbb benyomást tett rám Illyés
bevezetőjének egy rövid részlete. Kosztolányiról szólt ugyan, de a saját nézeteit jellemezte
mégis:
Nyelvi kérdésről egy alkalommal beszéltem vele.
— Te kitől tanultál magyarul? — kérdezte, hirtelen fordulattal félbeszakítva saját
fejtegetéseit.
— Én, azt hiszem, Jules Renard-tól, — feleltem mosolyogva. Rögtön megértette:
a világosságról beszéltünk, a szabatos egyszerűségről, minden valamire való művész és
nép legfőbb becsvágyáról. (Kosztolányi: Erős várunk, a nyelv. Bevezetés, 7.)
Mint magban a növény, embrióban az ember, ebben a korai és látszólag épp csak odavetett megjegyzésében minden benne rejlett a későbbi — távolról sem „koca", bár alkalmiságát
tekintve talán valóban „vasárnapi" — nyelvművelőből.
Benne volt — a merev szabályokat és szigorú tilalomfákat állítgató korszellemmel szemben — az, amit Halász Gyuláról szólva mondott el (bár inkább jellemezve saját nézeteit, mint
az ismertetett szerzőét):
Arany János útmutatását követi, aki szerint a nyelvész kötelessége nem az, hogy a
priori szabályokat állítson fel; sem az, hogy részleges igazságot egyetemes törvénnyé
emeljen; hanem az, hogy a legkisebb árnyalatig kinyomozza a nyelv szellemének „élő
nyilatkozatait". Nem könnyű feladat. Ehhez nem a nyelvtant kell ismerni, hanem magát a nyelvet. (9)
Igazul látta: ismerni, nem pedig „rendszabályozni"; hiszen a beszélő — ha köznapi ember, ha hivatásos író — nem ura a nyelvnek, csak használója. És épp ezért:
Nyelvet éppúgy nem lehet újítani, akár áfát. Csak nyesni lehet, fattyazni,
(7)
40

mívelni.

...az írónak — ha prózát ír, ha verset — jó ismernie — még jobb ösztönösen tudnia — a stílus mozgási törvényeit; legalább annyira, amennyire a táncművész tudja a
koreográfiát. — Annyira kell tudnia mégpedig, hogy már eszébe se jusson, hogy tudja.
(64)
Röviden szólva: szerinte is a szabályok vannak a nyelvhasználatból és a nyelvhasználatért, nem pedig fordítva. Másutt a stílusról szól ugyanígy:
...a helyes stílus nem a helyesnek ismert nyelvtani szabályok példatára...

(56)

Mit tart hát helyesnek, mi a legfőbb tanácsa? — „Elemistáknak" címezve fogalmazza
meg a mindenkihez szóló elemi igazságot:
Az emberek általában azt hiszik, hogy szépen, „ művészien " írni azt jelenti, hogy
egyszerű gondolatait is az ember jól fölcifrázva, bonyolultan adja elő. Ennek épp az ellenkezője az igaz. Szépen az ír és beszél, akinek sikerül még a bonyolult gondolatait is
egyszerűen és világosan előadni. A művészet pedig ott kezdődik, ahol az ember az ilyen
előadással még élvezetet is szerez hallgatóinak.
Az egyszerűség azonban csak a formát jellemzi. A tartalomra — melytől e forma el nem
választható — még mélyebb igazságot talál jellemzőnek:
...a jó magyar írás és beszéd tanítását voltaképpen a helyes gondolkodás tanításával kell kezdeni. Ki gondolkodik helyesen ? Aki az igazat keresi.
Az írás és a beszéd módja mindenkit leleplez. Jól beszélni és írni magyarul, ez tehát
igazánból: jellemkérdés.
Az íróság ott kezdődik, mikor az ember felelősséget érez egy alany és egy állítmány
összefűzésekor is; mert az is becsületvizsga: állítás, amiért helyt kell állni. Egy életen
át! Egy nemzet életén át! (44—5)
Jól látja hát: a társadalomtól kapott nyelv átfonja ez egyént, de hatálya visszaszélesedik a
nemzetre; aminthogy a használatából elvont szabály visszahat a használatra:
A stílus: maga az ember?
Akkor az anyanyelv: maga a nép. (45)
A nyelv szerinte is a társadalomé, mint alkotás és mint eszköz egyaránt. A beszélő, az
egyén, ennek segítségével kap a társadalomtól mindent — hazát, gondolkodást, emberséget
—, s ennek értő használatával adhatja vissza a társadalomnak önmagát:
Mindnyájan a társadalom formációi vagyunk. (60)
Miért jó a nép nyelve? Nem azért, mert helyes vagy szabályos; amiért teremtő
erejű. (59)
Ott lüktet minden sorában, hogy élő és éltető a nyelv. Az anyanyelv persze, amely már a
bölcsőben eldönti: hová tartozunk majd, melyik közösség szemével látjuk a világot; amely
öntudatlanul és ösztönösségig ivódik belénk. Az anyanyelv, amelyet a felnevelő környezet ad.
(Szép leírása a társadalomba simulás első pillanatainak a Mariska hazát választ című hangulatos elbeszélése.) Az anyanyelv, mely a hazához köt, de ki is tágíthatja annak határait.
„Az író országa a nyelv" — hallottam tőle nemrégiben, televíziós beszélgetés közben, az
irodalom nyelviségéről, nyelvhez kötöttségéről (de a nyelvnek határokon túli érvényéről)
szólva.
Nem egyszer hallottam, olvastam tőle: aki nyelvet sért, embert sért; aki nyelvet tipor, lelket tipor. Mert az anyanyelv az a fix pont az ember életében, amelyet nem szabad, nem lehet
elvenni, de még korlátozni sem. Az anyanyelv oly szerves saját, hogy csak hozzája hasonlíthatunk mást, azt semmihez.
41

Vannak dolgok — írja egy helyen —, amelyeket hasonlóan anyanyelvünk helyes
ejtéséhez, vagy gyermekkorban sajátítunk el, vagy soha. (Ebéd a kastélyban, 28)
De tudja azt is: minden nyelv anyanyelv, aminthogy minden ember ember. S a fő kérdés
nem az, hogy ki milyen nyelven ember, hanem hogy milyen fokon, milyen mértékben az.
Ezért tanulhatott hát Illyés Gyula magyarul — akár Renard-tól is.
Megtanult-e — a szónak maga adta értelmezésében? — A válaszhoz vissza kell térnem az
írásomat bevezető szubjektív hangütéshez.
Jó húsz esztendeje — hússzal az említett első nekifutás után — visszanyúltam egyszer a
Kosztolányi-témához. De akkor már teljesebben: a nyelvművelő Kosztolányit egybevetve a
nyelvművésszel. (Ez a Magyar Nyelvőrbe került akkor, Kosztolányi és a magyar nyelv címen.)
Azt remélem: nem kell ugyanennyi idő, hogy a nyelvművelő Illyés Gyulának (úgy is, mint
az akadémiai Anyanyelvi Bizottság elnökének) e rövidke üdvözlése után visszatérjek hozzá, a
nyelvművészhez.
Minden előzetes ismeretem azt sugallja: érdemes lesz.

42

C§ŰKÖ§ MIKLÓS

V©imá§©Ik

tottt©§p©iríiiréílii©2

ILLYÉS GYULA ÉS AZ ARANY JÁNOS-I ÖRÖKSÉG
Illyés Gyula történelmi, szellemi kötődéseinek, választásainak világában nem ritkák a
küzdelmes, olykor drámaian fordulatos találkozások, a tisztázott és föloldott ellentétekre
épülő közösségvállalások, a nemes párbaj után váltott kézfogások. Sokfelé tájékozódó,
„többösztönű", szintetizáló alkatnak ismerjük, de jélleméhez hozzá tartozik az önnön álláspontját minden irányban körülbástyázó harci kedv is, becsületesen vállalja a különbözés, a
nézetütköztetés kockázatait és következményeit. Kritikai és polemikus nyíltsága mutatkozik
meg például az Ady értékelésével, „reviziójával", vagy Kosztolányi poétikai nézeteivel kapcsolatos egykori vitáiban, nemhogy csökkentve, éppen kiemelve azoknak a későbbi szolgálatoknak a hitelességét és értékét, amelyekkel e lángelmék hagyatékát átveszi, tovább örökíti.
Nemzedéktársai közül többnyire azokat tiszteli meg a legkeresetlenebb, hízelgéstelen őszinteséggel, akiket jellem és tehetség dolgában igazán nagyra becsül, József Attilától Veres Péterig;
látni fogjuk, az irodalomtörténeti klasszikusokhoz fűződő viszonya sincs híjával a dialektikus
feszültségnek és belső mozgalmasságnak. Az ifjúság életlélektani és a megosztott, válságos, ellentmondásokkal terhelt két világháború közötti korszak történelmi szituációja okozhatja,
hogy a tisztázó hadakozások főként 1945-ig tűnnek föl gyakoriaknak és heveseknek, később
az érett, majd idősödő költő inkább a hagyomány egységét és folytonosságát emeli ki, a hűséges örökös gesztusával hajlik vissza ahhoz a „fura, át- s átváltó rokonsághoz", amelynek neve
Poesis Hungarica.
Aranyt nem emlegeti annyiszor s oly kétségbevonhatatlan példa gyanánt, mint két másik
nagy 19. századi ihletőjét, Petőfit és Berzsenyit, mégis bőven vannak gondolkodásában, poétikájában, költészetében olyan szemléleti- és ihletformák, amelyek a vele való szellemi érintkezésből, életműve korántsem kritikátlan földolgozásából keletkeztek s kitapintható vonulatként, sajátos színezettel illeszkednek a költői világ többi nagy égtájához. Az élmény történetének rekonstrukciója egyetlen megszakítatlan hullámvonalat rajzol elénk, amely a gyermekkori
csodálattól a lázadó ifjú kiábrándulásán át vezet a folytatható értékeket kutató tudós költő
higgadt, szelektív magatartásához és a vállalt kontinuitástudathoz. A tizennegyedik évében járó gimnazista mámoros, jellem- és ízlésfordító ismerkedése a Toldival (számára egyben az irodalommal való találkozás, a „tökéletes áramátvétel" pillanata is) hosszú, tartalmas recepciós
folyamatot indít meg, amelyben nemcsak két költőnek a hatás- vagy utókortörténetre tartozó
viszonya bontakozik ki, hanem egy századokon át eleven irodalmi irányzat, törekvés különböző korszakainak mentalitása, ízlése is szembesítődik, megméri egymást.
Petőfihez szóló közismert válaszlevelében Arany törzsének élő, érette, általa létező „népi
sarjadékként" mutatkozik be; Illyés elfogadja ezt az önmeghatározást, s a Petőfi—Aranybarátság kapcsán (másutt is) kifejti, hogy „Kettejük közül ő (tudniillik Arany) az igazibb népi
származék", az egyetlen a nemzedékben, „akinek apja a saját kezével túrta a földet". „Arany
maga a megtestesült magyarság", a nép, így lehet már Petőfi, a szlovák származású föltörekvő
kocsmáros fia szemében „a hátvéd, az igazolás". Arany emberi tulajdonságai közül azokat
szereti, amelyek magyarság- és népeszményével rokonok: szemérmét, józanságát, bohémellenes takarékosságát, szorgalmát; idegenkedik viszont mindattól, amit a népben vagy némely
rétegeiben is hibáztat: a passzív ráhagyatkozást a sorsra („A nép maga nem szól bele az érte
folyó harcba."), a nemesi cím elismerése iránti nosztalgiát, s talán a nagyvonalú önzetlenség,
az indokolt és értelmes áldozatra való készség némi nehézkességét — ezt az utóbbi sejtést a
43

Petőfi-könyv egyik ironikus kommentárjára alapozzuk, ahol arról esik szó, hogyan hárították
el Aranyék a kis Petőfi Zoltán további szalontai gondozását 1849 vészterhes napjaiban. Megjegyzendő, Illyés nem a néppel való etnikai vagy akár szociális azonosság foka szerint értékeli
kettejük népiességét; szerinte „a néphez s így a magyarsághoz az emberkerülő Aranynál"
mindenképpen Petőfinek van több köze, már csak „a nép testi-lelki közelségében" eltöltött
sok idő, az ott szerzett hatalmas élményanyag jóvoltából is.
Persze vannak ennél a — ha akarjuk, megkérdőjelezhető — állításnál súlyosabb indokai
is. Illyés a magyar költészet nemzeti sajátosságát gyakran jelöli meg egyfajta egzisztenciális
szorongásban, a létében fenyegetett „magyarság sorsáért való aggodalomban", sőt hajlik rá,
hogy a népiesség legmélyebb gyökerét éppen itt, a fenyegetettségi pszichózisban keresse:
„Minden szorongó tudatú, minden államiságától megfosztott nemzet tudatosodva a népben
veti meg a lábát, oda húzódik vissza az elpusztíthatóság veszedelmétől." Ugyaninnen ered a
magyar költők haragvó prófétai attitűdje, pusztulást jósló komorsága, ostorozó nemzetkritikája is. Föltűnő, hogy amikor irodalmunknak ezt a nagy tradícióját Illyés már-már szimbólum értékű nevekkel fölidézi, Arany rendre kimarad a sorból, sőt állító formában is megfogalmazódik, kivétel ő ama nagy költőink között, akiknek „valami baljós szorongás" folytán „a
nemzet felé csak lángolásuk és keserű dühük van".
Időlegesen irritálhatták továbbá Illyést Arany realizmusának eszményítő vonásai. Az irodalom értelme című esszében beszámol csalódásáról, amely a Toldi erkölcsösséget, jóságot,
igazság melletti kitartást jutalmazó értékrendjének, meg a valóság prózai rosszaságának egybevetése nyomán hatalmasodott el benne. S bár ez a disszonancia még az igazság győzelméért
vívandó harc vállalására biztatja, nem tudja elnyomni azt az érzését, hogy Miklós valójában
„nem paraszt", Bence ugyan az, de a mézesmázas „mintaszolga" ellenszenves fajtájából való;
nyilván a patriarkális moralizálással is vitatkozik a Hősökről beszélek költője, amikor a kényszerű tolvajlást művészi fokra emelő pusztaiakat ünnepli lázító elleneposzában. A Magyarok
(1934 augusztusára keltezett) híres Arany-tanulmánya, benne a két nevezetes mondattal:
„Nem szerettem Aranyt" és „Ma kezdtem igazán érteni", rosszkedvűen említi a „második
rész", a Toldi szerelme nemesi világát, „végehosszatlan címerfestegetését", sőt a balladákat is,
melyek „mintha egyenesen az iskoláskönyveknek" íródtak volna. E részben tárgyi, részben
esztétikai kifogások mögött ott lappang a hiányérzet a Dózsáról tervezett eposz megíratlansága, A szegény jobbágy-féle versek elapadása miatt. Illyés népiességelmélete megkívánja, hogy
a költő minél hitelesebben szóljon „a nép nevében", és szóljon ugyanakkor a néphez, legyen
kifejezésmódjában is demokratikus. Az utóbbi kritérium akár a bonyolult költői szépségeket
a népnek is élvezhető alakban előadni kívánó Arany fölfogásából is levezethető (Illyés meg is
dicséri az Arany-nyelv „ősi magyarságát", a hősök „népi perlekedéssel, magyar paraszti testvéracsarkodással" folyó versengésének ábrázolását), az előbbi pontban azonban Petőfi közvetlenebbül irányzatos, politikailag tudatosabb népiességének adja az elsőséget.
Mégis akad tárgykör, amelyben a 20. századi költő meglehetős hűséggel követi és folytatja Arany gondolatmenetét (kisebb részben művészi módszerét is), s amelyet illetően bőségesebb tapasztalatokat vehet át tőle, mint akár Petőfitől: az irodalomnak a nemzet történelmi
tudatáért való felelőssége eszméje. Közös fölismerése a kettejük sok mindenben különböző
korának, hogy a nemzetek és államok versenyében vagy harcában a társadalmi, civilizatorikus, anyagi fejlettség szintjén kívül eszmei motívumok is szerephez jutnak, hogy — egyebek
között — a jövőhöz való jogot a szilárd közösségi múlttudat is erősíti. A nemzetek, különösen
a kiszolgáltatottak, gyakran „a múlt tükréből" akarják kiolvasni jellemvonásaikat és jövőjük
körvonalait, s Illyés észreveszi, hogy Arany epikája ennek a mély kollektív lelki szükségletnek
a kielégítésére vállalkozik. A cél, a nép „tudalmában" élő történelem föltárása és művé örökítése, őt is lelkesíti. Axiómája, hogy a múltat teremteni kell, mintegy újraalkotni és visszaadni
a feledésre hajlamos nemzetnek. A Fáklyalángban az Arany emlegette epikai hitel szellemében
jár el, amikor a nép emlékezetében őrzött, „mondai" Kossuthot és az általa jelképezett eszméket igazolja. A honfoglalás mítosza és valósága, a Hunyadi- és a Zrínyi-kor iránti érdeklődés
44

meg más tematikai és motivikus érintkezések sorában kivált figyelemre méltó a hun—magyar
rokonság fölfogásában mutatkozó párhuzam. Illyés, újabb tudományos kutatásokat is mérlegelve, úgy tartja, hogy a csodaszarvas-legendának hiteles történelmi alapja van, s Attila valóban az „igazi, mert első magyar király volt", ahogyan, „Európa évszázados gyűlöletének torz
rajzaival" szemben, de Raffaello festménye és a Nibelung-ének szellemével egyezően, a Buda
halála is festi. Az eredetmonda elemei egyébként Illyés verseinek legotthonosabb motívumai
közé tartoznak, céloznia is elég a „meóti zöld rétre", hogy a hazatalálás, az ősökhöz való
visszatérés mitikus hangulata fölidéződjék. Az ősi és későbbi történelem vonzásának e nyomai
publicisztikájában és költészetében a harmincas évek közepétől kezdődően szaporodnak meg,
a „hűtlen jövő" előérzetében, mikor a szorongatóan testközelbe került haza fenyegetettsége
növeli meg a kérdésbe rejtett aggodalom történelmi és személyes hitelét: jöhet idő, mikor
„bátrabb új hont a múlt időkben / fürkészni, mint a jövendőben —?"
A népi költőben és a nemzeti múlt panorámáját festő epikusban Illyés meglátja természetesen a modern lirikust és a kivételes nyelvművészt is. Alighanem Aranytól (és Kosztolányitól,
Füleptől) örökli a tudatos, de nem tudálékos nyelvészkedés hajlamát; idevágó cikkeinek, mint
a nyelvi purizmus vagy a nyelvészet föladata tárgyával kapcsolatosaknak, olykor még problematikája is visszautal Arany tűnődéseire. Főként mégis az a nemcsak írói felelősség rokonítja
a Nyelvőrnek ezt a két „szorgalmas olvasóját", amely a szavakban a mesterség szerszámain kivül a közösségi élet finom vagy durva, alkalmatlan vagy elégtelen eszközeit is figyeli, s a kifejezés csiszolódásától eszméink finomodását reméli. Arany írja .4 „vajon" kérdéshez című cikkében: „Ez ugyan nem keleti, se nem mexikói kérdés, de magyar kérdés, így annál közelebb
van hozzánk, s megérdemel egy kis fejtörést." Arany nyelvi stílusa nemcsak tudatosságával
vagy népiességével bűvöli el Illyést; ma is megszívlelendő, amit rejtett korszerűségéről, föladatmegoldások látszatával leplezett modernségéről mond: „A maga területén, a maga világában átéli azt, amibe nyugati kortársai akkor vagy később kóstoltak bele: a szellem
magányát." Észreveszi az epikába fojtott, azt csattanásig duzzasztó lírai hevet, személyességet, „egy modern lélek minden kavargását, gyötrelmét, kishitűségét és gyorsan forduló lelkesedését". Egy-egy szakasz vagy sor finom elemzésével kutatja költői jellemének titkát, hiszen
„A ritmusban, a gondolat lágy kanyargásában, a szavak halk zengésében egy lélek él itt",
mint minden igazi költőnél. Bravúros eredményt hoz ez az aprólékos analízis az „Állata őrzeni
négy alabárdost" sor hatásának pompás magyarázatában, de azt a tanulságot is épp ez a mélyfúrás fakasztja föl, hogy az ilyenfajta lelemény mégsem utánozható, „Tanulmányozása (...)
nem oda sarkall, hogy ezt a formát vegyük példának, hanem az ösztönt, amely ilyenre
képesít".
Lássunk hát néhány példát, hogyan hasznosítja költőként Illyés az Arany János-i versösztön sugalmait, a szavak kiválasztásának és összeillesztésének tőle elleshető mágiáját?
„Csak a harang szól, a hang, csak a hang, / hab csöngve ahányszor habra omol," — nem az
Arany-balladákból ismerős intonáció teszi oly mívesen széppé az 1944-es Ady című versnek
ezt a részletét, hogy a tragikus jelentést fölfogva is észlelnünk kell a kifejezés artisztikumát,
átérzés és kidolgozás egybeesését? Az első sor hangfestése és sokatmondó szójátéka — a „harang" szavának ekhószerű és távolodó visszakondulása a megismételt „hang"-ban —, a tovább rezgő alliterációk, a második sor körforgást érzékeltető inverziója, emelkedést és ereszkedést váltogató időmértékes ritmusa, Illyés szóhasználatát idézve, olyan „tudatos, azaz valólag »műfogás«", amelyet még a külső érzékletek szenzuális fölidézése is összekapcsol Arany
„naturalista szemléletű" nyelvművészetével. Csakhogy ebben a virtuozitásban nem másodlagosságot vagy bűvészkedést érünk tetten, hanem stilisztikai „rájátszást", régen belénk ivódott
dallamok tudatos megzendítését, a gyász hangulatának már-már hidegen tökéletes szavakkal
történő kifejezése költői gesztusának célzatos megismétlését.
Akad példa a látványosabb, közvetlenebb, félreérthetetlenebb idézés technikájára is. A
Délibáb költője a helyszínmegjelölés realizmusa jegyében Simontornyát, Kaposvárt emlegeti
Arany kedves Szalontája, Nagyfaluja helyett, de a hangsúlyos tizenkettesek, a váratlan asszo45

náncok, az emlékezés rokonias hangulatai már az előtt fölébresztik a Toldi asszociációját,
hogy a nyilvánvaló „áthallás" a háború átélésére való emlékezésben tudatosodnék: „Csákókkal, zászlókkal, lovakkal zsúfolva, / mintha egy kis fiú tarka rajza volna, / csillogva ez a nap
úgy tűnik föl nékem. / Mit tagadjam, én is harci lázban égtem." Az idézetbe a finom önirónia
lehel lelket; Arany pusztai pásztortiize tarka gyerekrajzzá kicsinyítődik, hiszen öncsalás volt a
„harci láz", tévesen azonosította a kis fiú a lovagi küzdelmeket és a háborús csinnadrattát. A
„Hol van ez a világ, hol van az ifjúság?" kezdetű utolsó szakaszban viszont már gúnytalan
fájdalommal tér vissza a Toldi estéjéből és Toldi szerelméből ismerős elégikus szólam, a múlt
vonzása, a holtak sejtelmes integetésének képe: „— akik egykor voltak, / fittyet hányva bohón a vaskos valónak, / testtelenül, fejjel lefelé vonulnak; / integetnek: te is közibénk állsz
holnap." A kölcsönzés révén a közlés személyessége fátyolozottabb, tompább lesz, nem az
önéletrajzi „én" sorsán szánakozunk, hanem egy régi és közös, hiszen véglegesen megfogalmazott, szállóigévé vált igazság érvényén merengünk el.
Független, eredeti költőkről lévén szó, a műfajok, verstípusok párhuzamai rendszerint az
élményvilág szerkezeti hasonlóságaira, a művészi világnézet közös elemeire vezethetők vissza.
Kézikönyvekbe is bekerült irodalomtörténeti tétel, hogy a 20. századi népiesség többek között
a verses epika újjáélesztésében és kultiválásában kamatoztatta Arany és Petőfi örökségét. A
„hősökről" beszélő, a Három öreg portréját és életét fölidéző, az ifjúság tündérálmába visszarévedő Illyés is egy társadalom alatti világ tenyészetmelegébe húzódik, akárcsak Arany, akiről
ő írja le az önjellemzéssel fölérő metaforát: „egyedül maradva, bevette magát abba a meleg^
sűrűbe, ahonnan származott". Babits a Három öreget elemezve mutat rá, hogy Illyés „tudtán
kívül is sokban közel áll" Aranyhoz, s főként a költemény közepe (a gyánti uradalmi juhász
nagyapa életének krónikája) emlékezteti „realisztikus pepecselésével, múltat idéző melankóliájával, elérzékenyülő humorával" Aranyra. A család, a rokonság, a kisközösség melegét ábrázoló életképek és költői elbeszélések poétikus realizmusában, meg a nosztalgikus lírizmusban, amellyel ez a tovatűnt világ főiidéződik, valóban találkozni látjuk a két költőt, mindjárt
hozzátéve, hogy azért egyiküknek az élet teljességéről, értelméről alkotott képzete sem merül
ki egészen e mégoly tisztes és vonzó patriarkalizmusban. Arany korán megpróbált szűkebb
köréből „el-kivándorolni", Illyés világosan értésre adta, hogy addig tartja sajnálni valónak a
hagyományos „népi kultúra eltűntét", amíg valami értékesebb nem lép a helyére: „Követeljük
a jobbat, mielőtt a régit átadnánk." Kötelesség is, vigasz is a „törzs", a nép életformájának,
műveltségének az a reprezentációja, melyet, eltérő szituációjukból következő különbségekkel,
mindketten vállalnak, de ezt az odatartozást lappangó többetakarás, a nagyobb cél szüntelen
szem előtt tartása szövi át náluk.
Olvassuk egymás után A gyermek és szivárványt, meg Illyés Újév napján írtam című versét a Szálló egek alatt kötetből. Közös bennük a téma: a gyermeki vágyálom szétfoszlása a
„valóság" megismerése nyomán, s hasonló az allegorikus elbeszélés formája, melyet Arany
nyiltan vállal s az alcímben is rögzít, Illyésnél viszont diszkrét részmozzanat marad, inkább
csak a gyermekkori képzelgés leírásában van szerepe. A versek epikumához egyfajta rétegzett
időszemlélet tartozik, melyben az egykori illúzió meg a későbbi csalódás ellentéte fejeződik
ki; a térképzetben ugyanennek az oppozíciónak a tapasztalati és a képzeleti, fiktív helyszínek
párossága felel meg. A magasba törés ősi metaforájának használata is párhuzamos, Arany
„sóvárgó, méla gyermeke" az égi hídhoz szeretne eljutni, ahol az angyalok járnak fel s alá,
Illyés lírai hőse „valami tetőre" vágyik, ahonnan megláthatni „reményeink hónát, azt a híres
jövőt", melyet egyébként a távlatos, fényes, fellegektől koszorúzott liget hasonlatával érzékeltet. A két vers — Aranyé vallásos terminológiával, az Illyésé fenséges természeti jelenségre
utaló képrendszerével — metafizikai sóvárgásról árulkodik, a lélek légszomjáról, az emberi
élet transzcendens értelmének kutatásáról a „pozitív" tények, a letaglózó reáliák ismeretében
is; ne tévesszenek meg minket Illyés praktikusnak látszó panaszai a „lapos hidegre", sáros országutakra — a szövegösszefüggésben ezek a motívumok a hiányzó csoda, az utópikus vágy
ellentétét jelölik, s nem maradhat kétségünk, hogy a gyermekként kívánt és várt „jövendő"
46

tartalma túlmutat a társadalmi programokon, sőt talán a fogalmi közölhetőségen is: „Ma sem
tudom, mire vártam." A vallásos, illetve a profán, természeti fogalomkészlet használata, ez a
mellékesnek föltűnő eltérés mégis a két világkép lényeges különbségét tükrözi itt: Arany a lét
nagy kérdésein, a „honnan és hová" titkain töprengve fogékonyabbnak mutatkozik a hit kínálta megnyugtató válaszok iránt, míg Illyés isten (vagy istenek) nélkül gondolja el a Jó és a
Rossz küzdelmét, evilági erőfeszítéstől várja az emberi üdvözlést, az éden megteremtését.
Arany sugallatos szavát dicséri, hogy az idősebb korban létrehozott költői teljesítményeket szinte sztereotip fordulattal nevezzük „őszikéknek"; ez az elterjedt analógia Illyés kései
termésével kapcsolatban is fölbukkant az irodalmi kritika szóhasználatában. Domokos Mátyás pontosan fogalmaz, amikor az „őszikék" „lírai élethelyzetében" fedi föl a két alkotói periódus (Aranynál rövid, Illyésnél több évtizeden át tartó pályaszakaszról van szó) hasonlóságát. A betegség „élménye", az elmúlással való szembenézést sürgető belső kényszer, a korosztály alkonyának, barátok elveszítésének fájdalma, a mérlegkészítés és a végrendelkezés gesztusa — a változatokat tovább lehetne bővíteni és árnyalni —, egyszóval: az öregedés empíriája
és eszmélete az a háttér, amely a tematikai érintkezéseket, olykor a hangnem rezonanciáit magyarázza, ugyanakkor magatartás és poétika dolgában megannyi számottevő különbség is
szembetűnik. Míg az idős Arany, anélkül hogy megtagadná korábbi népi-nemzeti eszméit és a
belőlük kinövő költőszerepet, az oly későn osztályrészéül jutott „független nyugalom"
elégikus-ironikus lírai naplóját irja, bagatell tárgyakat választ és keserű humorral önnön alakmását is hozzájuk törpíti, magának versel s szándéka szerint haláláig visszatartaná e műveit a
nyilvánosság elől, addig Illyésben éppen hogy tovább erősödik, akár a legutóbbi évtizedben is,
a sorskérdésekért felelős közösségi költészet morális elhivatottsága, szorongó felelősségtudata, a felrázás és meggyőzés attitűdje. Az az emberpárti racionalizmus, kollektív érdekű megfigyelő és értelmező hajlam, amely például még a szenvedő testet vagy a természeti vegetáció
évente ismétlődő pusztulását-megújulását is közhasznú tanulság reményében faggatja, meglehetősen különbözik Arany sírva-nevető följajdulásaitól, falura, természetbe visszavágyó bukolikáitól. (Ez utóbbiak szemléletéhez talán inkább régebben, jóval saját „őszikék"-élethelyzete előtt közeledett valamelyest Illyés, amikor a szülőföld természeti és társadalmi közegéből való kiszakadás még friss sebét az emlékezés balzsamával próbálta gyógyítani: „Ó, ha
így folytatódtál volna / hullámfutású ifjúságom! / Ha ott maradok, hol ragyogva / mint hajnal dombos messzi tájon, / már nyitni kezdett a nyers munka / világa" — ezt az eszmét, érzést
és dallamot, az Ifjúságnak ezt a hangját a Petőfién kívül Arany költészetéből is kihalljuk.)
Legutóbb a Táviratok című Illyés-kötet kapcsán került szóba az Arany-párhuzam, e csattanós
kis költemények rövidsége, humora valóban emlékeztet némileg Arany akadémiai papírszeleteire, rögtönzéseire, versglosszáira. A rokonság főként a politikai, közéleti, irodalmi tárgyú
szatirikus epigrammákra terjed ki, s a műfaj ókori eredetű világirodalmi hagyományainak ihletéséből is táplálkozhat, ellenben a privát élet nyomorúságait magamagának följegyző célzattalanság, a csúfondáros önarckép Aranyra oly jellemző variációja jószerével hiányzik Illyés
harciasabb, öntudatosabb, általában sejthető vagy kitalálható, de legalább típusként fölismerhető címzettnek szánt üzenetei közül.
Mindenesetre a szalontai hajdúivadék sok évtizede a nemzeti géniuszok, „a faj védői"
között szerepel Illyés panteonjában, szellemi örökségét vívódva, küzdelem árán, de végig a
nélkülözhetetlenség tudatában építi be a maga gondolatrendszerébe és költői világába. Ha
Aranyon olykor számon kér némely tulajdonságokat, amelyeket Petőfiben hiánytalanabbul
megtalál: a gáttalan szabadságvágyat, a lendületesebb forradalmiságot és kockázatokra képes
hazaszeretetet, a mindenkori jelen égető társadalmi, politikai kérdéseire koncentrált tematikai
érdeklődést, akkor hiányérzetét az az érthető türelmetlenség is motiválja, amelyet bizonyos
nemzeti és szociális gondok évszázados prolongálódása, a történelem cammogása ébreszt a
haladás radikális hívében. De ráébredvén, hogy olykor a megőrzés, az örökség továbbadása
válhat a jövő szolgálatának nélkülözhetetlen formájává, készségesen követi Aranyt azokra a
területekre, ahol ő a leghitelesebb eligazító: ilyen például a népnyelv, a népkultúra s nem utol47

sósorban a magyarság történelmi mélytudata betemetett rétegeiig leásó költői érdeklődés és
szinte tudósi szakismeret, a népiességgel kapcsolatot tartó, de rajta öntudatos program alapján túllépő nemzeti és egyetemes költészet koncepciója, valamint egy, bár nem személytelen,
de a magánember esetleges vonásait, az életrajz csak egyéni érdekű eseményeit kiszűrő költői
magatartás példája, a lírai modernség egy irányának a nyugat-európai kortársakkal egyidőben
történő, de tőlük független, önálló kezdeményezése.
Ez az idők folyamán dinamikusan változó és Illyés saját költészetében hol észrevehetőbb,
hol rejtettebb erezetként végighúzódó élmény természetesen nem független az Aranybefogadás más nevezetes 20. századi állomásaitól. Idősebb kortársai közül Babitsban és Móriczban fedezi föl az Arany János-i alkat, tehetség inkarnációját, mégpedig Babits művében a
folytatás és továbbgondolás tudatos mozdulatát, Móriczéban a félig-meddig önkéntelen, sőt a
bevallott kritikai fenntartásokkal dacoló eltörölhetetlen hasonlóságot. Az Aranyt bíráló magatartásnak és érvelésnek is megvannak a mintái vagy párhuzamai az íróelődök és kortársak
esszéiben, tanulmányaiban, Adytól s az előbb más viszonylatban említett Móricztól Németh
László körültekintőbb, Gulyás Pál kíméletlenebb ítéletéig. Illyés érdeme, hogy bár megérti
nemzedékének, a népi irodalom Ady, Móricz, Bartók, Kodály újítása után fölcsapó hullámának lélektanilag indokolható leszámolási kísérleteit az irányzat egyik múlt századi klasszikusával (többek szerint: klasszicizálójávai) szemben, nyitottsága révén olyan termékeny disztinkcióra válik képessé, hogy Aranyt külön tudja látni és értékelni követői kezdettől anakronisztikus és egyre ijesztőbben megmerevedő „iskolájától", a maga korában való időszerűségével
együtt ismerve föl mintegy a folytathatóságát, aktualitását. Erről szóló reflexiói és költészete
tanúságai ezért nemcsak Arany utókorának historiográfiájára és az áttételes önjellemzéseket
is figyelemmel kísérő Illyés-filológiára tartoznak, hanem századunk magyar kultúratörténete,
leginkább az irodalmi tudat alakulása kutatói számára is van homályt oszlató mondanivalójuk.

48

VASY GÉZA

Illyés Bartók- és Kodály-verse
Illyés híressé vált Bartók- és Kodály-verse néhány év eltéréssel keletkezett. Ez a néhány év
azonban hatalmas társadalmi változásokat hozott. A Bartók-vers 1955-ös megjelenésű, a
Kodály-vers (Bevezetés egy Kodály-hangversenyhez) 1962-es. A két esztendő társadalmi-történelmi helyzete lényegesen eltérő. Magától értetődő, hogy ez döntő befolyással van a versekre,
főleg olyan közéleti érdeklődésű művész esetében, mint Illyés Gyula.
Az a tény, hogy indíttatását tekintve mindkét vers alkalmi költemény, nyilván felerősíti
az imént említett sajátosságot. Ámbár ellenható erők is működhetnének. A két alkalom
ugyanis — Bartók halálának tizedik évfordulója, majd Kodály nyolcvanadik születésnapja —
arra is lehetőséget adna, hogy a költő a jelentől némileg függetlenítve magát, inkább csak a
művészpályák megjelenítésére vállalkozzon, s egy lezárt, illetve egy már teljessé vált életművet
méltasson a líra eszközeivel. Illyés azonban mindkét esetben világosan látta, hogy a két művész, a „példamutató nagy ikerpár" munkásságának lényege éppen azáltal ragadható meg,
hogy életművüket a jelenre is vonatkoztatja, hogy művészetük történelembe ágyazottságának
és népiségének legközvetlenebb számunkravalóságát felmutatja.
Másrészt a szuverén alkotó senkit sem idéz meg anélkül, hogy a keletkező mű ne legyen
egyúttal a saját világ hű tükre is. A Bartók- és a Kodály-vers tehát nem két, hanem három
portrét ad, mert Illyését is szemlélhetjük. Sőt, ez az Illyés-kép sem mozdulatlan, hiszen nem
egészen azonos az 1955-ös és az 1962-es állapot.
A két művész és a két történelmi pillanat sok lényeges szempontból azonos, s mégis oly
sok mindenben eltérő sajátosságai teszik érdekessé az összehasonlító vizsgálatot. (A Bartók
részletes elemzésére már kísérletet tettem a Tiszatáj 1977/11. számában.)
A mai olvasók legtöbbje alighanem úgy közelít e versekhez, hogy már bizonyos ismeretei
vannak Bartókról és Kodályról. Ezek az ismeretek leginkább a rokon jegyeket emelik ki, az
ikerpármotívum az, ami a legmélyebben él köztudatunkban. E két művész összetartozásáról
talán még azok is tudnak, akik műveiket alig-alig ismerik.
Ilyen előzetes ismeretekkel olvasva a verseket, először valószínűleg az összetartozást erősítő versbeli elemek ragadnak meg bennünket. (Számos gondolat, kép, fordulat és kifejezés
azonos vagy rokon a versben.) S csak alaposabb olvasás tárja fel azt, hogy bizony az eltérő jegyek is igen számosak.
Már a verseket életrehívó alkalmak sem rokonok. Bartók halálának tizedik évfordulója
egy nem kellően ismert és lényegét tekintve alig-alig elismert művész megidézése, s magában a
versben az alkalom ténye meg sem jelenik, a keletkezés ideje a vers aktuális jelentéssíkjának
értelmezése miatt fontos. A Kodály-vers címe alatt megneveződik az alkalom: „Az ünnepelt
80. születésnapján a kecskeméti színházban fölolvasta a szerző." S maga a vers mindvégig
megtartja ezt a közvetlen jelenre, az egyszeri alkalomra vonatkoztató szemléletet.
Szembeötlően eltérő a két vers indítása, a vershelyzet által előhívott szerkezet, szemlélet.
A Bartók-vers kiélezett vitát szólaltat meg:
„Hangzavart?" — Azt! Ha nekik az,
ami nekünk vigasz!
Ez a vita egyértelműen két kibékíthetetlenül szemben álló táborra osztja a Bartók-zene értőit
és ellenfeleit, s erre a jelentésre szinte azonnal rárétegződik a tágabb eszmei mondanivaló: a

4Tiszatáj

49

Bartók-zene értői a népet is értik, tehát érdekeit is képviselni tudják, ellentétben e zene ellenfeleivel, akik nem értik a népet.
A társadalom ilyenféle kettészakadottságára semmi sem utal a Kodály-versben. Kodály
zenéje mindenkihez szól, mindenkit „vezényel". „Egybe álltunk általad" — mondja a szöveg,
s ez nemcsak szólam, de a mű egész szemléletét summázó állítás.
Ennek felel meg a két versindítás „hangszerelése" is. A kiélezett vitát tartalmilag és formailag is kiélezetten diszharmonikus elemek kísérik:
Azt! Földre hullt
pohár fölcsattanó
szitok-szavát, fűrész foga közé szorult
reszelő sikongató
jaját tanulja hegedű
s éneklő gége...
A „zeneietlen", a „hangzavar" megjelenítése mindvégig fontos sajátossága a Bartók-versnek.
Illyés azt mondja, hogy a társadalomban levő disszonanciát a művésznek fel kell mutatnia, ha
igazat akar mondani. S mivel „olyanokat éltünk meg, amire / ma sincs ige" — hiteles az ezt
tükröző „hangzavar".
A Kodály-vers viszont a lehető legharmonikusabb akkordokkal indul:
Föllendül azonnal a karmester-pálca
s megzendül...
Akár a ritmust, akár a hanganyagot, akár a nyugodt tempójú mondatépítkezést vizsgáljuk:
mind a zeneiséget erősítik. Ez a fajta harmonikus zeneiség a vers egészét meghatározza, annak
ellenére, hogy a versindítás folytatása tartalmilag már felesel is vele:
— nem a zenekar,
hanem ami van körben temető;
megzendül ami van (ó s fiatal!)
síri mező,
majtényi, mohácsi, muhi mező...
A két vers eddig idézett első — és második — szakasza szembeötlően mutatja fel a vershelyzeteket meghatározó történelmi pillanatok különbözőségét. A Bartók-versben a kulcsszó
a jaj, a Kodály-versben épp az ellentéte, ismétlésekkel és szembeállítással is hangsúlyozva e
tényt:
e zenekari mélyből árad elő,
de nem ajaj,
rosszul vártátok, nem, nem nem a jaj,
hanem az erő,
az erő, az a gyökérmélyű erő,
az a múlt-táplálta erő, mely érted
száll harcba, jövő:
örökös élet.
Elvontan vizsgálva az életműveket, nyilvánvaló, hogy nem lehet azokat a jaj és az erő kulcsszavaival minősíteni. Bár igazoló példákat lehetne találni, éppily számosak a cáfolóak is. Az
Allegro barbaro egyszerre j a j és erő, hangzavar és harmónia. S egyként benne van a „ j a j siralma" és az erő, mondjuk a Psalmus Hungaricusban is.
50

Ha nem minősíti igazán e zenei életműveket a két kulcsszó — legfeljebb csak egyes rétegeiket, itt viszont mindkét zeneszerzőnél egyaránt —, miként lehet mégis lényegileg hiteles a
két vers? Csak egyképpen, éspedig úgy, hogy e szavak a versek keletkezésének történelmi pillanatát is minősítik, s ehhez az adott zeneszerzői életművekből azokat a vonásokat erősítik fel,
amelyek éppen ezt a minősítést segítik elő.
Az elmondottakhoz egy későbbi Illyés-verset is tanúságul hívhatunk, amelyben „Kodályt
játszik külföldön térzene", s a kérdés: „dehát mit akar akár tőlünk is ez a csupa-jaj-csupa vád
vén dal?" (Hangverseny a parkban). Aligha véletlen a jaj ismétlődése ezekben a versekben, s
nyilvánvaló az is, hogy ekkor és itt éppen a jaj minősítette Kodályt, ellentétben a születésnapi
verssel.
A Bartók-vers olyan történelmi helyzetet vizsgál, amelyben elsikkadt a jelen az egyoldalúan interpretált múlt és a csillogóvá fényezett jövő között. S közben ez a jelen tragédiákkal
volt terhes. A hangsúly szükségszerűen erre helyeződött. S ez a hangsúly egyúttal a múltat is
másképp láttatta. A kor a jelennel a forradalmi múltat állította párhuzamba. Illyés az elnyomorított jelen képét tágítja a múlt felé is: az egész huszadik századból a változás után kiáltó
megnyomorított népi sorsot mutatja fel. Nem a forradalmi pillanatokat, hanem a szenvedések
éveit és évtizedeit. Egy antidialektikus, a jelent elbagatellizáló történelemszemlélettel száll
szembe.
A Kodály-vers lényegesen más történelmi helyzetben keletkezett. Már szó volt róla, hogy
nem a kibékíthetetlen ellentétek vitája, hanem a nemzeti egység képe a döntő. Ez csak úgy lehetséges, ha a társadalomban már nem meghatározóak a néhány évvel korábbi torzulások.
Múlt, jelen és jövő nemcsak a versben, de a vers által tükrözött objektív társadalomképben is
dialektikusan kapcsolódik már egymáshoz. Látszólag azonos a két versben felidézett múltkép,
mégis eltérő. A Bartók-vers az emberi, a népi szenvedést idézi fel, a Kodály-vers sokkal inkább a nemzetit. Az egyik az elnyomott osztályokét, a másik az egész nemzetét. S míg az elnyomott osztályok sorsának felmutatása, a torzulások miatti félig felszabadultság a jelen radikális megváltoztatására szólít fel, a nemzeti sors felmutatása egészen más célú és hatású.
„Múltunk", „temetőnk" a „jaj siralmát" is előhívhatná, „a magyar nép zivataros századai"
erre szolgáltatnak okot elegendőt. De ezekben a századokban nem pusztult el a nemzet: tragédiái ellenére tovább élt, helytállt, újra és újra feltámadt, életerejéről adott tanúbizonyságot. A
temető képe elvontan se csak a siralmat hívhatja elő, hanem ugyanannyira a magasztosságot,
a fenséget is, bár hétköznapi elvárhatósága valóban a siralomnak van. Ezért kell hangsúlyoznia Illyésnek, hogy „nem a jaj, rosszul vártátok... hanem az erő". E vers összefüggéseiben
hangsúlyosan a fenségnek kell a temető képéhez kapcsolódnia, hiszen egy életmű és egy új öntudatra ébredő nemzet a minősített a jelenben.
A Bartók-vers tehát a jelen negatívumait hangsúlyozza, s azt mondja, hogy azonos helyzetben vagyunk tragikus múltunkkal. A Kodály-vers a jelenben az egységet, s e jelen tragikus
múltját hangsúlyozza, s azt mondja, hogy más helyzetben vagyunk, mint a múltban.
Egyoldalú lenne azonban az értelmezés, ha csak a két történelmi pillanat eltérő jellegét
látnánk a két vers különbözőségében. Nagy erővel van jelen a két zeneszerző különbözősége
is. A „példamutató nagy ikerpár" csak úgy lehet valóban jelentős, ha az azonosságok mellett
egyéni jellegzetességeik is minősítenek. Ha nem így lenne, mondandójához más példákat kellett volna Illyésnek keresnie.
A két versben kétfajta művésztípus, kétfajta magatartás bontakozik ki. Rokonok ezek,
de korántsem azonosíthatók. A Bartók-vers alapképe ebből a szempontból a gyógyító orvos,
a Kodály-versé a vezénylő karmester, ki nem mondottan: a nevelő. A nemzeti lét, a nemzeti
tudat, a lélek orvoslásáról, neveléséről van szó természetesen, de a Bartók-versben a művész és
a versnek a néptömegek képviselőjeként megszólaló lírai hőse között egyenrangúsági viszony
van, a Kodály-versben viszont alárendeltségi. Bartók „mint egyenlőkkel" beszél velünk, Kodálynak viszont családja, serege, éneklő kórusa vagyunk, Kodály egy népet vezényel, homloka villan, s kéz intésére égre kel a poklot szenvedő. A Bartók-vers szemléleti alapja: a művész
51

kimondja azt, amit a nép tud, de mondani nem képes; a Kodáiy-versé: rávezetni a népet, megtanítani arra „mi helyes, mi hamis".
Helytelen volna mereven szembeállítani ezt a kétfajta magatartást, hisz egyrészt a valóságban ennyire élesen nem is különül el a két művésznél, másrészt mindkét magatartás indokolt és szükséges. Mégis feltárul valami a két művész lényegi különbözőségéből. Az 1955-ös
versnek nem lehetett volna Kodály a hőse, s fordítva is áll ez.
Bartók zenéje összetettebben dialektikus, egyetemesebb, mint Kodályé. Ez nem azt jelen- .
ti, hogy kevésbé nemzeti jellegű, csak azt, hogy ezt a nemzeti jelleget másképpen tudja megfogalmazni, egy fokkal még teljesebben. A gyógyító és a nevelő különbözősége nemcsak a versek legáltalánosabb eszmeiségében van jelen, hanem az ellentétek dialektikus szemléletében is.
A Bartók-versben a pozitív és a negatív értékek rendre együtt szerepelnek, együttesen alkotják
az élet valódi teljességét. Az alapgondolat:
Te megbecsülsz azzal, hogy fölfeded,
mi neked fölfedetett,
a jót, a rosszat, az erényt, a bűnt —
Az ellentétek léte, a dolgok kétarcúsága az egész versen végighúzódik: „e pokolzajt zavaró
harci jaj kiált harmóniát!", „növeli, ki elfödi a bajt", „aki szépen kimondja a rettenetet, azzal föl is oldja", „káromlással imádkozó" stb.
A Kodály-vers a negatív értékeket tagadja, s szembeállítja velük a pozitívakat. „Nem a
jaj, hanem az erő" — ez az alapgondolat, s a vers utolsó szakasza részletezi az értékváltást:
akinek hangszekrénye lett
vártömlöc, temető
s kéz-intésedre égre kelt
a poklot-szenvedő;
ki jajból sajtoltad a dalt,
búból az örömet,
vereségből a diadalt —
A két vers summázó gondolatai végül is nem a különbséget, hanem a rokonságot hangsúlyozzák. Illyés tudja, hogy az igazi zene a valóságot tükrözi, s épp ezáltal vezethet katarzishoz
a „jó meghallóit eleve / egy jobb világba emelő zene" (Bartók), „s az is, ki nem dalol, / érzi a
Lét, a Rend szabad / összhangját valahol" (Bevezetés egy Kodály-hangversenyhez).
S végül: mi Illyés viszonya két megidézetthez? Van-e értékelésbeli különbség? A Bartókvers megidézte Kodályt, az ünnepi köszöntőnek készült mű ezt érthetően nem
„viszonozhatta", de az ugyancsak kései Fegyver és csoda szintén együtt látja az ikerpárt. S érdemes két prózai művet is felidézni. A Bartók és a költők (1963) szól arról, hogy: „Félig érti
csak Bartók »küldetését«, aki azt hiszi, azért fordult a néphez, hogy el- vagy átvegyen valamit,
hacsak dalt is. Éppannyira fordult feléje azért, hogy adjon neki. így tudott valóban azonosulni a néppel, azzal, melyet így a nemzetnek tekintett."
A Kodály Zoltán, a nemzet nevelője (1967) című rádiónyilatkozat szerint:
„Mindnyájan tudjuk, milyen munkát végzett azáltal, hogy az egész magyar népet az
énekre megtanította. Az ő nevéhez fűződik az, hogy népünk nemcsak az irodalmon át, és főleg nem az elég alacsonyan levő utcai és kávéházi zenén át ismeri meg népének szellemét, hanem a saját torkán, a saját hangszalagjain át tudja élvezni és tudatába fogadni azt az óriási
erőt, ami egy népet össze tud tartani."
Lám, a versek eltérő szemléleti jegyei itt is föllelhetőek. Ám Illyés szándékai szerint nincs
rangsor. A két vers különbözősége azonban nemcsak a két történelmi helyzet, hanem a két
művész eltérő voltából is következik. Illyés szemlélete annyiban módosult a két vers megírása
52

közt, hogy a hézköznapi tragédiák oldódása, a harmonikusabb jelen, a kialakuló történelmi
szélárnyékhelyzet lehetővé tette számára, hogy nagyobb figyelmet fordítson a nemzeti múlt
tragédiáira, s az azokból következő, máig élő sorsproblémákra.
Ha Illyés műveit olvassuk, látszólag sokkal borongósabb, sötétebb képet mutatnak az
1956 utániak a megelőzőeknél. A Bartók- és a Kodály-vers nem ellenpéldák, hanem éppen a
lényeg másként való voltát bizonyító művek. Többször nyilatkozott e témában Illyés is, most
azt a munkáját idézem, amelyet e két vers közötti években fogalmazott, az 1958-as Visszapillantást (amely a sors iróniájaként egy soha meg nem jelent Illyés-kötet előszavául íródott):
„Eszem amióta tudom, legalább ötször ment végbe köröttem s bennem az az istentelen
recsegés, amit egy ország összedőlésének mondhatunk.
Talán ez a gerenda- s falzuhatag s ez a valóságba annyiszor átfolyó rémkép az oka, hogy
lelki egyensúlyom, mint nemzetem egy tagjáé, ma mégis sokkal jobb, mint ifjúkoromban,
hogy közösségi ösztönöm nyugodt, hogy hovatovább még e legvadabb veszély gondolata sem
Kölcseyt juttatja eszembe, hanem legfeljebb Tinódit, jobbágy szívósságú és szerénységű földimet. Bízom a magyar nép erejében. Bizonyos vagyok abban, hogy ez a nemzet nem romlása,
hanem épülése felé halad, bármily próbák érték is; hisz nem kis mértékben épp próbái megállásával jelezte életerejét s világravalóságát."

53

VÖRÖS LÁSZLÓ

A föl nem adott hit verse
ILLYÉS GYULA: SZEKSZÁRD FELÉ
Méltán volt igazán emlékezetes, ünnepi eseménye irodalmi és még tágabban egész szellemi életünknek a Kézfogások megjelenése 1956-ban. Illyés kötetét joggal fogadta elismerés:
nemcsak az életmű, hanem a magyar líra teljességét nézve is a kiemelkedően nagy versek
hosszú sora van benne. Somlyó György akkori kritikájában csupán ebből az egyetlen Illyéskönyvből hét verset választott ki egy általa gondolatban összeállított, fiktív összmagyar lírai
antológiába.
A Szekszárd felé nincsen közöttük. Érthető, hogy az olyan monumentális remekművek,
mint A reformáció genfi emlékműve előtt, vagy a Bartók, de még akár a Levél a vízgyűjtőről
és a fenyőről, vagy a Doleo, ergo sum társaságában is szerényen meghúzódva nem keltett különösebben nagy figyelmet. Mint ahogy az is érthető, hogy ma viszont az egyik legismertebb és
legkedveltebb Illyés-vers a Szekszárd felé, egyetemi hallgatóimnál ezt évről évre örömmel tapasztalom. Szerencsére nem úgy, hogy A reformáció... vagy a Bartók hatása megfogyatkozott, hanem melléjük (vagy közvetlenül mögéjük) fölzárkózott ez az egyszerűségében is nagyon tartalmas, látszólagos szerénységében is — sőt éppen így! — gondolatdús mű. Majdnem
észrevétlenül és szívósan, a haj szálgyökerektől táplálva.
A történelem hétköznapjainak költeménye ez, s az ilyen verseknek mindig nehéz sorsuk
van. Első pillantásra semmivel se tűnnek fel, sem a téma rendkívüliségével, sem a lírai hős kivételességével, de még a képalkotás „kozmikusságával" és a versforma eredetiségével sem.
Ám éppen egyszerűségükkel tündökölnek, pontosan így sokatmondók. Bizonyára nem véletlen, hogy a legérzékenyebben Sütő András figyelt fel erre a versre Atlaszok című esszéjében, ő
mindjárt az első olvasás után Illyés képzeletbeli vonatján járt: „Leugrom fürgén a szekszárdi
vonatról. A kis vonatról a nagy domboldalon, a terhes kicsi nő mellől. Illyés Gyula jóvoltából, egy istállólámpás szunnyatag fénykörében — a villanyvezetéket épp javítják a falu főutcáján — a szekszárdi vonatra kapaszkodtam föl az este. Hányadszor, istenem! S a nagyvilágnak hány helyén, amikor is Nápoly, Stockholm felé, avagy Teheránba menet, autón, hajón,
repülőgépen újra meg újra elkezdődött fülemben az ismerős kattogás. Elfelé mentem, a vicinális szembe jött velem, már Ludasról, Nagyenyedről, még Pusztakamarásról is, ahol egyszer
sárból indóházat építettem. Gyermekkoromban onnan eregettük szerte a kórévonatokat, oda
képzelve magunk a mozgáslehetőség fényes síneire. Velünk utaztak állapotos asszonyaink; kicsi napszámos leánykák cukorrépa-lapival bélelték kötényüket várandós-kerekded formára,
így játsztuk meg a jövőnket s tápláltuk konokságunkat, hogy sorsunk hatalmas fűnyíró ollói
alatt is meghosszabbítjuk magunkat az időben."
Az a Sütő András érezte át mélységesen ezt a verset, akinek Illyéshez hasonlóan az az
alapélménye, hogy túl az úgynevezett kimagasló történelmi személyiségeken és a nagy világeseményeken, az emberi élet és benne a nemzeti lét folytonosságának letéteményese az egyszerű dolgos nép. És ennek a népnek az otthonosságvágya, ahogyan erre Tamási Áron kapcsán
utal.
Az Illyés-vers már a címével is az otthon, az otthonosság képzetét kelti: szülőmegyéjében
jár, hazafelé megy. S ha az Illyés-életrajzban járatlan olvasó ezt a képzettársítást nem tudná
megtenni, már a legelső versszak bensőséges, családias hangvétele az otthonosság légkörét teremti számára:
54

Kis vonat megy nagy domboldalon;
terhes kicsi nő a
vonaton.
Illyés rajongva tisztelt és kedvelt költőjének, az otthon melegét és harmóniáját óhajtó, a
szeretteit becéző és így fölmagasztaló Petőfinek világában vagyunk. Annál a költőelődnél, aki
gyakran élt a kicsinyítéssel-felnagyítás eszközével; aki kedvvel szembesíti a törpének látszót és
a gigantikusát, hogy az összevetésből mégis a parányi kerüljön ki diadalmasan, mert így fejezheti ki legjobban, hogy számára az mindennél fontosabb. A térbeli méretek visszájukra fordulnak a költő érzelmeiben: a kisebbik mindennél drágább lesz s hozzá képest a nagyobbik a
jelentéktelen. Petőfi talán kevésbé ismert, de klasszikus tisztaságú példája ez:
Ez a világ amilyen nagy,
Te, galambom, oly kicsiny vagy;
De ha téged bírhatnálak,
A világért nem adnálak!
A Távolból kezdő sorai közismertek: „Kis lak áll a nagy Duna mentében; / Oh mi drága
e lakocska nékem!", úgyszintén a Reszket a bokor, mert... részlete:
Eszembe jutottál,
Kicsiny kis leányka,
Te a nagy világnak
Legnagyobb gyémántja!
Illyés ebben a verstípusban is újítást hoz. Először abban, hogy a valóságos méretek és a
lelkét betöltő „érzelmi térfogatok" viszonyában áttétellel él: közbeékelt megoldása — nagy
domboldal, kis vonat, kicsi nő — még alkalmasabb arra, hogy e hármas relációban legkisebbet kiemelje és középpontba állítsa. Másrészt abban is újít, hogy az összevetésnek éppen ezt az
eredményét nem mondja ki közvetlenül mindjárt az elején, csak az alaphelyzetet teremti meg
hozzá nagyon művészien s a terhes kicsi nő értékességét és bizonyos értelemben nemzeti szimbólummá emelkedését csak a költemény későbbi részeiben bontakoztatja ki.
De még az első strófánál maradva, Petőfi világában vagyunk a versformában is. A 4/2/3
osztású háromütemű magyaros kilences elvileg sokféle költői tartalom kifejezésére alkalmas.
A változó szótagszám éppúgy lehet — természetesen a műegészben, a megfelelő szövegkörnyezetben — a lelki tépettség, zaklatottság kifejezője, mint a játékos vidámság, derű, jókedv
megszólaltatója. A „Fölszántom a császár udvarát" esetében például az előbbiről, a bánatról
van szó. Illyés azonban itt is Petőfit követi, aki ezt a versfórmát csakis bizakodó kicsengésű, a
tragikumot messzire elkerülő mondandók kifejezésére használta, például a Disznótorban (s
még a Lopott tóban):
\

Valamint e sültre
A mi szánk:
Mosolyogjon a sors
Szája ránk.

Illyés verskezdése abban is Petőfire emlékeztet, hogy konkrét lírai helyzetből, „hic et
nunc"-ból indul el. A verset minden mozzanatában áthatja a valóságosság. A versben valóságos tárgyak, valóságos emberek valóságos funkciókban, valóságos összefüggésekkel, viszonyokkal, valóságos cselekvésekkel, valóságos térben és időben jelennek meg. Minden úgy van
55

a helyén, ahogy a tapasztalati valóságban: a méretek, arányok nem torzulnak el, egyszóval a
vers minden atomja a valóság logikája szerint kapcsolódik egymáshoz, s áll össze kerek
egésszé.
„Ismerős kattogás" — írja Sütő, s ez a négy-kettő-három szótagelosztás valóban a régi
vonatzakatolást is idézi, a versforma ezért is mesterien kiválasztott. A szerelvény kattogását a
háromszótagos ütemek külön sorba kerülése még jobban kiemeli, a rövid verssorok pergőbbé
teszik a vonat gördtllését. Ez a ritmus folytonos háttérzeneként végig ott kattog a költeményben. Az előtérben azonban más van: amióta az első versszak harmadik sorában megjelent a
terhes kicsi nő, a pillantás csakis rá szegeződik:
Jár itt is, ha más nem,
a szeme,
effajta, ki nem röst
sohase.
Homloka az ablak
üvegén,
rázódik a tengely
ütemén.
Néz ki, bólogatva
szüntelen,
oldalvást a vastag
üvegen.
Nézi mit a tágas
táj kínál;
gyermeke helyett is
nézi már.
Mosolyog és pillog
nagyokat,
mint lány, ha szeszt, édest
kortyogat.
Ablakrázta arca
szelíden
azt bólintja folyvást,
hogy igen.
A cím és az első versszak megteremtette kedves, meghitt, otthonos, becéző hangvétel
folytatódik itt is, a terhes kicsi nő első végigtekintésekor. Ez a kezdeti végigpásztázás még csak
a legfontosabb általánosságokat, a felszíni benyomásokat rögzíti, nagyon művészien. Mindenekelőtt azt, hogy egyszerű dolgos nő a kedves útitárs (hiszen életeleme az örökké munkálkodás, mert „jár itt is, ha más nem, a szeme", amit aztán az „affajta" és a „nem röst" szóhasználat még tovább színez és motivál), másrészt kifejez egy határtalan jóérzést, a kicsi nő végtelen megelégedettségét mostani állapotával, leendő anyaságával. Egész lénye boldogságot sugároz, amit a csupa pozitív, kellemes tartalmi szókészlet jelenít meg legfőképp: bólogat szüntelen a vonat járására — ami áttételesen már előlegezi a nem sokkal később tételesen is kimondott igent bólint érzéskörét —, tágas tájról van szó, ami a végtelen, gáttalan jóérzéssel szintén
pompásan egybecseng, kínálásról, mint a bőség, a lehetőségek adottságáról; amit aztán a mosolyog, az édes szesz és a szelídség képzetköre még tovább fokoz az igenlő bólogatásig.
56

A látvány annyira kedves és lenyűgöző, hogy teljesen rabul ejti a tekintetet. A költő egyszerűen nem tudja levenni róla szemét! A verskompozíció egyik bravúrja éppen ebben van: az
első megszemlélés után újból, másodszor is és most még alaposabban végignézi útitársát. Nem
tehet mást, a kedves látvány annyira fogva tartja:
ízlik neki, lám csak,
a világ;
száll szemén át park és
pusztaság.
Pusztai menyecske,
jelzi ezt
üveggyöngye; gyöngyön
. kis kereszt.
Kereszt mellett kis kép:
az ura;
térdén köteg színes
brosúra.
Szalad át szemén ház
és fasor,
szökdel ajkán egyre
friss mosoly.
Mintha nem pillái
közt, de szép
szája hosszán szállna
a vidék.
Tábla búza, tábla
baltacím
hagyja szinte ízét
ajkain.
Kéklő szőllők, sárga
osztagok
becézik az alvó
magzatot.
Az előző versrészletben meglevő motívumok itt újból visszatérnek, de jóval konkrétabban. A lírai szemle most, másodszorra már figyelmesebben fürkésző, a részleteket is bevéső.
Az előbb még közvetítésekkel érzékeltetett tény, hogy egyszerű, dolgos nő az utazó, most egészen pontossá lesz, szinte szociológiai egzaktságává: pusztai menyecske. S ezzel együtt a családiasság és az összetartozás érzése, ami eddig is áthatotta a költeményt, további új színt kap,
még erősebb lesz. S míg előzőleg általánosságban volt szó arról, hogy a terhes kicsi nő néz ki
az ablakon („Nézi, mit a tágas táj kínál" stb.), itt már az is pontosan megneveződik, hogy
mit lát.
A költő nem tudja levenni róla a szemét — írtuk az előbb, s ez a vers tájábrázolására is
következetesen érvényes. A táj szintén mint a nőben élő élmény s mint a szemében tükröződő
látvány jelenik meg. A költő folyton őt nézi, a táj önmagáért nem érdekli. Amit a természet57

bői érzékel, azt csakis a kismama közvetíti számára: „száll szemén át park és pusztaság",
„szalad át szemén ház és fasor".
Az illyési versépítkezés egyik jellemző jegyét, az ok-okozati kapcsolódáson alapuló kompozíciót is jól megfigyelhetjük itt. Az előző versegység, az első végigtekintés az igenbólintásokkal fejeződött be. A második az „ízlik neki"-vel kezdődött, ami szintén az igenlés, az azonosulás egyik módja. Az ízlik, az ízlelés képzetköre viszont előlegezi azt, hogy nemcsak szemében, de „szép szája hosszán" is szálljon a vidék, s a természeti környezet „hagyja szinte ízét
ajkain". A terhes kicsi nő így minden érzékszervével, egész valójával elmerül a tájban, teljesen
eggyé válik vele. A táj-ember egységének harmonikus megvalósulása ez, s általa lehetséges,
hogy a vers ettől kezdve elhagyhatja a közvetlenül tapasztalati régiót és általánosabb gondolati szintre emelkedhet:
Lebeg az lágy élmény
közegén,
anyjában is egy nép
közepén.
Most dől el, mivé s mint
alakul;
most érinti tán egy
titkos ujj.
Eddig teljesen az érzékelhető-látható, empirikus valóságkeretben mozgott a vers, hogy
éppen ezáltal előkészítse az első elvontabb fogalom, a „nép" megjelenését — a pusztai menyecske és a jellegzetesen magyar táj fölvillantásai révén — s a további gondolati elvonatkoztatásokat is. Egy sajátos, de Illyésre egyébként másutt, is nagyon jellemző síkváltogatás, villódzás kezdődik ezzel: a tapasztalatiból kinövő, de oda folyton vissza-visszatérő kombinációja a belső és a külső történéseknek, a konkrétnak és az elvontnak, a személyesnek és a nemzetinek, s a múltnak-jelennek-jövőnek. A folytatás először a személyes múltat és a jelent idézi:
Úgy becézi, hívja
a világ,
mint házából rég mi
a csigát.
Megy szülőmegyémben
a vonat;
bennem is megy jó sor
gondolat.
így vitt egy kis nő rég
engem is;
itt alakult az én
lelkem is.
Előbb egyszer már szóltunk az egyszerűségében is bravúros költői kompozícióról, amit
betetőz az, hogy nemcsak a vers első felében, hanem emitt, a gondolati általánosításnál is töretlenül s művészien megvalósul. A „bennem is megy jó sor gondolat" tartalma ugyanis nem
szakad el a közvetlen látványtól, hanem folyton visszatér hozzá. A terhes kicsi nő képének élménye oly erős, hogy mindvégig ez az ura a költői gondolatnak és érzelemnek, ez irányítja és
szabja meg röppályáját. Föl is szárnyaltatja, de vissza is vonzza magához. Ebben a versszituá58

cióban ő az alfa és az ómega. Mindvégig ő marad a középpont, egy pillanatra sem lesz egyszerű ürügy a költői fantázia elkalandozására. Mert a költő végső soron most sem tudja levenni a
szemét róla:
Néz, néz a kis asszony,
gyűjtöget,
termi csöndesként a
gyermeket.
Hova viszi, honnan,
nem tudom;
fölvidít, hogy véle
utazom.
Nézem úti tájként
a szelid
nőn a tegnap és ma
jegyeit.
Jár szemem a terhes
kicsi nőn
s azt gondolom, itt megy
a jövőm.
Sokat lehetne írni arról, hogy a „gyűjtöget", de még inkább a „termi csöndesként a gyermeket" milyen jól illeszkedik a „pusztai menyecske" munkájának jellegéhez, de még inkább
az előző tájleiráshoz, a termények fölsorolásához. Az említett síkváltogatás, villódzás azonban most fontosabb számunkra: Illyés ezt kedvvel teszi még olyan par excellence gondolati
verseiben is, mint A reformáció genfi emlékműve előtt.
Ebben is a tapasztalati látványból indul ki, egészen a matematikai egzaktságig elmenően:
„Száznegyvenhármat léptem; ez a hossza / a szobor-sornak...", ezt követi az emlékművön levő személyek fölsorolása. Innét jut el a történetfilozófiai általánosításig; úgy, hogy közben az
egyetemes, az európai, a nemzeti és a személyes-egyéni hivatkozások át meg áthatják egymást,
mint ahogy a múlt, a jelen és a jövő idősíkjai is, kezdve a „mindig úrhitű tolnai pásztor / s a
csupa dac sárréti prédikátor" őbenne végbemenő konfliktusától a hitújítást követő európai
háborúk értelmének kifürkészésén keresztül egészen az emberi haladás legnagyobb harcosainak „Mondd hát velem, hogy dicsőség reájuk!" köszöntéséig.
A Szekszárd felé a maga módján, egy más műegészben ugyanezt a kompozíciót testesiti
meg. A közvetlen valóságkép az „azt gondolom, itt megy a jövőm" révén újabb gondolatsort
indít:
Visz tovább egy népet:
eltakart
csempészáruképp hoz
egy magyart.
Egy ilyen kis nőben
rég Babits
épp talán anyámat
látta így.
59

Gondolta, hogy abban
él, aki
őt fogja fejében
hordani?
Jár szemem a kedves
kis anyán
s azt gondolom: itt megy
a hazám.
A személyes múlttól az egyéni jelenen keresztül a nemzeti jövőig jut a vers úgy, hogy Babits révén a népet megszemélyesítő pusztai menyecske és a magyar táj mellé a magyar kultúra
folytonossága is idekerül a magyar nemzettudat szerves részeként. Közben a vers ismét nagy
ívet ír le: a konkrét „itt és most"-tól, a vonatról az össznemzeti mondandóig emelkedik, majd
ismét visszatér a kiinduláshoz. Az így bejárt útnak eredményeképp a közvetlen látvány és az
elvonatkoztatás, az empíria és az absztrakció kölcsönösen annyira átitatják egymást, hogy éppen így emelkedhet a terhes kicsi nő szimbólummá a végén, a minduntalan megújuló életnek s
a magyarság sorsának-jövőjének jelképévé:
Viszi, mit se tudva,
szakadék,
örvény fölött Árpád
örökét.
Benne él talán, ki
engemet
holtomban is meg-megemleget!
Gondom, hitem, eszmém
talaja,
öröklétem vagy te,
kis anya.
Előbb az „eltakart csempészáruképp", s most az „örvény fölött" megfogalmazás utal arra, hogy egyáltalán nem könnyű és veszélytelen út ez. Csak csodálni lehet, hogy Illyés az ötvenes évek első felében ilyen hitelesen optimista verset tudott írni. Mert a költeményben egyetlen
hamis hang sincs, ami a végső bizakodását megkérdőjelezné. A legelső versszaktól a legutolsóig minden tökéletes összhangban van (ha lenne helyünk, kitérhetnénk arra, hogy a szókészlet,
a mondatszerkezet, a rímelés stb. milyen funkciót tölt be ebben). A költői tekintet a vers végén ugyanoda néz, ahová az elején és aztán vissza-visszatérve mindvégig: az immár jelképpé
növekedett terhes kicsi nőre. Ő volt a kiindulás és ő a végpont is, de a szerencsés utazás kívánása itt már nem pusztán személyhez szóló, hanem a versegész mondandóját magába foglalva
jóval általánosabb, nemzetre kiható értelmű:
Néznem is jó téged, —
megbocsásd.
Kívánok szerencsés
utazást!
Sütő Andrásnak a versről szólva egyik kulcsszava a „reménység". Mert a költővel, a kismamával és a születendő gyermekkel „utazik ezen a vonaton a reménység is. Nincs még egy
60

költőnk, aki ezt Illyésnél gazdagabb érveléssel, tárgyszerűbben igazolta volna. Nem az olcsó
bizakodás szintjén persze, hanem a keserűségek levében forogva."
Hogy mennyire megküzdött bizakodás ez, arra számtalan idézetet hozhatnánk. Mutatóba csak egyet, az 1947-es Vár a vizén című verséből:
Oly mélyről fájsz, hogy Matuzsálemod
lehetnék kínjaid élve, magyar nép!
Vonaglik az idő. A századok
halálgörcséből születhet — reménység?
A Szekszárd felé az egyik legszebb példa arra, hogy születhet reménység, még akár nagyon nehéz években is, amikor még szó sem lehetett Illyés egyik kedvelt és találó kifejezésének, a „szélárnyék"-nak időszerűségéről. De mi teszi ilyenkor is hitelesen bizakodóvá a verset? Újból elolvasva most a Kézfogásokat, megdöbbentő, hogy nemcsak mostani költeményünknek, hanem az egész könyvnek ez az alaphangja. A magyarázat: a népben, a nemzetben
és az anyanyelvben való rendíthetetlen hit. Ez kap hangot a Bartókban a fölségesen újra szólaló nép parancsszerű igényében, vagy a Levél a vízgyűjtőről és a fenyőről költői konklúziójában, „hogy mindenen át, mindenütt a nép / győz majd, az élet..."
„Megküzdött bizakodásról" írtunk, és éppen így hiteles a végső optimizmus. Mert sorolhatnánk a Szekszárd felé „ellenverseit" is. Mindenekelőtt az Árvák című prózaverset, amelyben „két sudár süldő gimnazista lány" látása idézi fel a nemzet fogyását „a statisztika vastörvényű jóslata szerint"; vagy a Kiket szült Katalin és a Pusztuló ország című verseket. Lukács
György írta Ady Endréről, hogy az igazán nagy költők mindig átélik és átérzik az ellentéteknek mindkét oldalát. Illyéssel is így van ez, a nemzetféltés, az emiatti szorongás és a vizsgált
versünkben fölcsendülő reménység egyszerre van meg nála. Melyik van túlsúlyban? Perdöntő
itt nem lehet az aprólékos méricskélés, az életmű egészének szelleme adhat irányt. Amit nagyszerűen kifejez Illyés maga válogatta kötetének címe, a Konok kikelet. Konok, mert sok és
nagy nekibuzdulás kell, hogy a munka gyümölcsözzön. A kikelet azonban éppen így, a szívós
kitartással jön meg:
Kivirágzik minden:
megbocsát.
Úgy tetszik, nem reménytelen
a világ.
Aa. írásunk címében szereplő „föl nem adott hit" szószerkezet eredetileg Illyés Koszorú
című versében szerepel, a magyar nyelvről és annak jövőjéről szólva. A nép, nemzet és a nyelv
azonban annyira együvé tartozik Illyés Gyula írói világában, hogy e föl nem adott hitet költői
magatartásának egyik alapvonásaként is felfoghatjuk. Publicisztikájában legszebben talán
ezekben a sorokban vall erről: „Nemzedékem tagjai közül, ahogy végignézem őket, most már
így visszatekintőben is, talán nekem volt legérzékenyebb idegzetem a magyarság romlásának
jeleire, a kínvillámoknak arra a sorozatára, amely e nemzet testének annyiszor fenyegető szétesését szinte korunk látványául jósolta. Közel voltunk hozzá; egy nemzedék sem annyira,
mint mi; amiről Kölcseyéknek csak lázálmuk volt, az jó fele részben szemünk előtt valóságként folyt le. Eszem amióta tudom, legalább ötször ment végbe köröttem s bennem az az istentelen recsegés, amit egy ország összedőlésének mondhatunk.
Tálán ez a gerenda- s falzuhatag s ez a valóságba annyiszor átfolyó rémkép az oka, hogy
lelki egyensúlyom mint nemzetem egy tagjáé, ma mégis sokkal jobb, mint ifjúkoromban,
hogy közösségi ösztönöm nyugodt, hogy hovatovább még a legvadabb veszély gondolata sem
Kölcseyt juttatja eszembe, hanem legfeljebb Tinódit, jobbágyszívósságú és -szerénységű földimet. Bízom a magyar nép erejében. Bizonyos vagyok abban, hogy ez a nemzet nem romlása,
61

hanem épülése felé halad, bármily próbák érték is; hisz nem kis mértékben épp próbái megállásával jelezte életerejét s világravalóságát."
Illyés Gyula ezt 1958-ban írta, nem tűi sokkal a Szekszárd-vers után. Ma már megmosolyogtató, hogy a Kézfogások kritikáiban néhol mint öregedő költőről írtak róla. Nagy-nagy
szerencsénkre: hol van már az a középkorú öregség? Illyésre is vonatkozik, amit előbb ő írt le
más összefüggésben: „...épp próbái megállásával jelezte életerejét s világravalóságát." Próbák még bizonyára várnak rá, olyan erővel és hittel bírja, mint amilyen a Szekszárd felében
van!

62

OLASZ SÁNDOR

Konok kikelet
ILLYÉS GYULA VÁLOGATOTT VERSEI
„Olyan írónk, aki a korfordulón diadalmasan tudta keresztülvirágozni magát — tulajdonképpen egy van: Illyés Gyula." Németh László írta le ezt a mondatot Irodalmunk 45 után
című, izgalmas fölismerésekben gazdag tanulmányában, s most, a Konok kikelet olvasásakor
is érezzük ennek a fogalmazási telitalálatnak, a „keresztülvirágzásnak" az igazságát. A válogatott versek címe érthető a szüntelenül megújuló és elmélyülő illyési életműre, de jelzi az író
makacs, munkássága egészét átható hitét, hogy élni kell, mindenáron, a legreménytelenebb
helyzetben is az újjászületésben, az újrakezdésben bízva. A Látogatók című versben belép a
költő ablakán az erdő, a szerelmes jegenye, a „harsány-vidám" szántóföld, jönnek a rét fűszálai és az ég fellegei, „s oly testvérien magyarázzák, / hogy élni jó és kell s lehet". Megírja Illyés
A szél s a szil gyönyörű példázatát. A szil nem adja meg magát a szélnek, legyőzi a halált. Később ugyan „önként" hullajtja leveleit. Itt is — mint annyi versben — a természet Illyés számára a példa. Ám ne feledjük: a kikelet szó előtt ott van a konok jelző is. Az újrakezdés csak
igy, konokul, valamivel szembeszállva, valamit legyőzve képzelhető el. Az áprilisi havas esőben virágzó kökény is harcol, de küzd az ember, a nép is. „Mindenek tudják, hogy csinálják /
a menekvést, míg föl nem enged / a fehér iszony: áttelelnek, / követik ösztönük irányát."
(Vadrécés ég alatt.) A híres Bartók-vers tanítása („hogy — mégis! — okunk van / remélni s élni!") még a legkomorabb költeményekben sem szorul háttérbe. A Vár a vizén bizonyára az
életmű egyik legtragikusabb darabja, de az élni, tartani magunkat — immár a nép egészére értendő — morálja itt is jelen van: „Jóakaratú szép sárkány, magyar nép / minden század mért
üti le a fejed? / S honnan s miért egyre az akarat még / századonként újra növesztened?"
Vagy: „Kitől függ, hogy e tenger törmelék / ne legyen százegyszerte is — alap / s hogy e romokból ne kezdjen e nép / rakni magának maga új falat?"
Számos válogatás jelent már meg Illyés verseiből, de a Konok kikelet gyökeresen különbözik az eddigiektől. Most ugyanis maga a költő forgatta át és rostálta meg lírai életművét, s
azokat a darabokat vette be, melyek mai szemmel — a sok fontos vers közül is — nagyon fontosnak tűntek. Székely János találó megállapítása szerint a lehetséges költői képességeken túl
van Illyésnek egy lényeges adottsága: „érzéke van a legfontosabbhoz". Ez az érzék — e kötet
a bizonyság rá — nemcsak az alkotás folyamatában kamatozódik. Maga a költő szelektál: izgalmas, szuggesztív, a megszokottnál frissebb, többrétű kép alakul így ki. A nagy költők sem
kerülhetik el a veszélyt, hogy némely művüket megfakítja a sok ismétlés. Nyilván ezért, s nem
a színvonal miatt, hagyta ki Illyés — az újabb ismétlést elkerülendő — például a Megy az ekét
vagy a Cserepezőt. Kiváló érzékkel csak egyet közöl (Amikor a Szabadság-hidra a középső
részt fölszerelték) a hasonló versek közül. Attól sem fél, hogy a hosszabb költeményekből
részleteket közöljön csupán. A Három öregből a bevezető, az Óda Európához című versből
csak a negyedik rész jelent most meg.
A Konok kikelet alapján Illyés emberi, költői fejlődését követhetjük nyomon, de úgy,
ahogy ezt a fejlődést a lírikusi pálya hatodik évtizedében a költő látja. Sokatmondó, ahogy
Illyés különböző korszakait képviselteti. (Bár korszakokról beszélni eleve óhatatlan leegyszerűsítés.) Első két kötetéből (Nehéz föld, Sarjúrendek) három-három, a harmadikból (Szálló
egek alatt) hat verset érdemesített a költő arra, hogy a Konok kikeletben szerepeljen. Hiába
keressük a kassáki versépítkezéssel rokon Szomorú bérest. De kimaradt mindaz, ami Illyés
korai avantgarde periódusára utalhatna. Most is megcsodáljuk az „új tárgyiasságot" kitűnően
63

reprezentáló Elégiát, az egyedi-konkrét erőteljes megjelenítését, az objektív hang mögötti feszültséget, a lappangó gúnyt. A tárgyilagos, vérlázító pillanatkép mellé olyan verseket is válogatott Illyés, melyekben a személyiség hangsúlyosabban jelen van. Gondoljunk a Nem menekülhetsz önváddal, keresűséggel vegyes, fölkavaró pátoszára.
Illyés válogatása cáfolja azt a szakirodalomban olykor felbukkanó megállapítást, hogy a
Szálló egek alatt (1935) és a Kézfogások (1956) közötti lírája „a költészet apálya". A Rend a
romokban (1937) kötetből tizenhárom olyan nagy vers szerepel, mint az Egy barackfára
1—2., az Ozorai példa és az A var. A Külön világban, az Egy év, a Szembenézve (1939, 1945,
1947) körüli idők terméséből is szép számmal találunk verset. Kiemelkedik ezek közül a Haza,
a magasban, és a Bátrabb igazságokért! Természetesen nem maradhatott ki a háborúba sodródott magyarság tragédiáját megrázó erővel megszólaltató Hullaevők, mely leleplező bátorságával megjelenése idején a ritka kivételek közé tartozott. S nem maradhatott ki a korforduló pillanatában számot vető, a tanulságokat levonó Nem volt elég. Az 1949—52-es Jegyzőfüzet néhány darabja és a Hét vers után — az 1950-es Két kézbői nyilván terjedelmi okból még
részletet sem közölve — rögtön a Kézfogások darabjai következnek: huszonhárom nagy vers
ebből a líratörténeti jelentőségű gyűjteményből. Köztük olyan remekművek, mint a Bélyegesek, a Doleo, ergo sum, a Menedék, A reformáció genfi emlékműve előtt, az Árpád, a Bartók,
a Szekszárd felé. A leíró-eseményes, tárgyias-elbeszélő verstípus lehetőségeit maximálisan kihasználva jutott így a csúcsokra Illyés. A szenvedély a romantika pátoszára emlékeztet, de annak avatagsága nélkül. Gondolati líra, de úgy, hogy az elvont gondolatiság erőteljes plaszticitással, érzékletességgel párosul.
Az Új versek (1961) ugyan még inkább az előző, mintsem a következő periódushoz tartozik, de hang- és formaváltás érlelődik benne. Az Örök berek és a Vitorlások még a kötött forma tökélyét mutatja, de a Lószőr, macskabél... már valami gyökeresen újat jelez. S valóban a
Dőlt vitorla (1965) és a Fekete-fehér (1968) darabjaiban zaklatottabb, lazább a szerkezet, a
külső és belső arányosság eltűnik. Elgondolkodtató, hogy azok közül a versek közül egyet sem
közöl Illyés, melyek leginkább eltávolodtak a hagyományos rímeléstől, ritmikától és szakaszolástól. (Ilyen, sorokba nem tördelt vers például az Alkonyatban, a Sikeres erőfeszítés vagy a
Megkezdhetetlen olvasmány). Ahogy közeledünk a legújabb, már a hetvenes években született versekhez, úgy erősödik bennünk annak az élménye, hogy ez a minőségileg és mennyiségileg egyaránt lenyűgöző életmű mennyire ismétlésektől mentes, folyton változó és megújulni
képes, szerves egység. A Minden lehetből (1973) természetszerűleg nem hagyhatta ki Illyés a
Koszorút. Ám fölvett válogatásába olyan kevésbé ismert, de a hetvenes évek égető, gyötrelmes
gondjait tükröző verset is, mint a Kiket szült Katalin és a Pusztuló ország. A Különös testamentum (1977) száz verséből huszonkettőt, a Közügyből (1981) tizenhetet olvashatunk — s
nagy vers mindahány.
Már első kötetét úgy állította össze Illyés Gyula, hogy a ciklusok egymásnak feleltek. Egy
igenre egy nem következik: ez az ellenpontozás lírájában máig jelen van. Ha nem is egy versen
belül, de versek vagy ciklusok között. Csupa feszültség, konfliktus az Illyés válogatta Konok
kikelet is. Igen és nem váltakozására épül A reformáció genfi emlékműve előtt gondolatmenete. De a versek sorrendjét is az ellentétezés szándéka diktálja. A Hunyadi keze és a Vár a vízen
után így kerül az I f j ú pár, a Ditirambus a nőkhöz, a Mert szemben ütsz velem...
A válogatásra a legnagyobb költők esetében is szükség van. Nem helyettesíti az összes
verseket, nem az „összes" helyett, hanem amellett használandó. A Konok kikelet — épp a
szerző és a válogató azonossága okán — újabb kalauz, segédeszköz e hatalmas életmű erővonalainak föltérképezéséhez. Bevezető egy tölgyfa módjára terebélyesedő írói-gondolkodói
oeuvre tanulmányozásához. Catullust, Villont, Berzsenyit és Mallarmét említi Illyés, s valóban az ő munkásságuk „elfér egy-egy mellényzsebben". Nincs szükségük a „válogatott versekre" . Az Illyéséhez hasonló — mennyiségileg is imponáló — művek esetében viszont mindig
ott a vágy, hogy valami kivonatot kapjunk, esszenciát, melyben azok a bizonyos erővonalak,
fogódzók is jobban kiugranak. A Konok kikelet tökéletesen érzékelteti a személyiség, az egyé64

ni sors, az ifjúi emlékek, majd az egymásért való munka, a közösség, a „törzs", a nép, a haza,
végül az emberi lét táguló köreit. Olvashatjuk azokat a verseket, melyek a Puszták népéből is
jól ismert hajdani dunántúli kisvilág élményanyagából születtek. Az elvágyódás és visszasóvárgás, a gyötrelmes kiemelkedés verseit. A cselekvésre buzdító, a „küzdeni, tenni, teremteni"
parancsát hirdető költeményeket. (Ebben a vonatkozásban ugyan hiába keressük a teremtő
munkát dicsérő Két kézX vagy Az orsók ürügyént). Egyik versének címe: Kapcsok. Akár valamelyik Illyés-kötet borítóján is olvashatnánk. Mert hat évtizede az összetartozás, a kohézió
titkát keresi-kutatja a költő. Mi kapcsol össze két embert? Mitől áll egybe az ország, s mitől
lesz nemzet a nemzedék? (Nem volt elég.) Az emberarcú, a „kézbe vehető" jövő izgatja, a
működő eszme (Széchenyi hídja). Föltűnik olykor a nemzethalál Adyra emlékeztető víziója
(Vár a vízen: „lépcsőfok le — s le — e nép így »haladt«"), a költő mégis szüntelenül receptet
ad. Mint a Hunyadi kezében: „nem »hőstett« —: napi mersz, köznapi, percnyi Courage /
ment embert s honokat." Már a hetvenes évekbeli Illyés-líra újdonsága a „Búvópatak-Ország" és a „Mohács-nép" metaforája. A búcsúzás pillanataiban is ott van az „isten áldjon, kis
haza" példaadó gesztusa. (Szétnézve egy-egy pillanatra még) „Iszonyú tölcsérben örvénylünk
az elkerülhetetlen halál felé s lehet, hogy a költő számára, akit ifjúsága nem szorított szűk,
embermélyítő egyéni sorsba, a közös tölcsérnek a szűkülő iszonyata lesz az az élménye, amely
őt mint művészt elmélyíti és befejezi." — Fél évszázaddal ezelőtt írta ezt Illyésről Németh
László, s abban csakugyan igaza lett, hogy a költőt a halállal, az emberi lét nagy kérdéseivel
való szembenézés is a lírai kifejezés csúcstúra segítette. Az Illyés-lírának ezt a létfilozófiai vonulatát képviseli a Konok kikeletben a Bélyegesek, vagy a „veszni kell"-t tudatosító fájdalmasan szép Menedék. (De érdekes módon nincs itt a halálversek egyik legismertebb darabja, a
Mors bona, nihil aliud.)
Együttműködésre szólítja föl — „még ha játékból is" — az olvasót Illyés: ki-ki döntse el,
mit válogatott volna ebbe a kötetbe. Sőt, e mostani válogatást is rostálja tovább. Nem hiszem,
hogy a Konok kikelet olvasói közül bárki is azzal játszadozna, hogy ő még mit hagyna ki ebből a szigorú szemmel összeállított anyagból. E sorok írója is inkább azon töprengett, hogy
kedves versei közül vajon miért nem talál jó néhányat? A kacsalábon forgó vár hosszú ugyan,
de rendkívül jellemző a harmincas évek Illyés-lírájára. Nincs itt a Kézfogásokból a fenyő csínyét, hőstettét gyönyörű példázat szintjére emelő Levél a vízgyűjtőről és a fenyőről. (Ugyancsak ebből a kötetből: a Poharaim, a Kézfogások, A költő felel.) A Mozgó világ, Az orsók
ürügyén, és a Teremteni néhány részlet erejéig helyet kaphatott volna. Az „öregkori versek"
nem egy feledhetetlen darabját ezután is a Minden lehetben, a Különös testamentumban, és a
Közügyben kell föllapoznunk. Ilyen — a teljesség szándéka nélkül — a Cél felé, bár közömbösen, a Félelmetes és varázslatos, az őrszemként az éjben, a Finom fül magányos házban, A
törzs szavai, a Gyűrűk, a Ne feledd a tért..., valamint a Fegyver és csoda. Mások nyilván más
verseket írnának föl „hiánylistájukra", s éppen ez a jó. Mert Illyés — tréfás-kedves ajánlatával — elmélyedésre, újraolvasásra, régi és mostani olvasmányélmények összevetésére ösztönöz.
Bertha Bulcsu kérdezte meg Illyéstől, hogy szerinte mi az élet értelme, s mit kell tennünk
az életben? Illyés — lakonikus tömörséggel — így válaszolt: „Megtoldva, amit Camus mondott: Tolni fel a követ a hegyre, hátha egyszer fent marad." Illyés válogatása viszont azt is
érezteti, hogy az a bizonyos kő, mellyel szegény Sziszüphosz óta embermilliárdok küszködnek, nem nagyon akar fent maradni. Nem is annyira azon kesereg Illyés, hogy ifjúsága eszméiből mi valósult meg és mi nem. Az bántja, ha kevesen — és egyre kevesebben — hallgatnak
szavára. Nem véletlen, hogy a Konok kikeletet az Ajtófélfának döntve vállamat-: zárja. Úgy
érzi, akiknek a véleményére adhatna, dicséretére vagy rosszallására hallgatna, nincsenek vele.
Csupán „Valami nyitva feledett / folyósó-végi ablak csapkod / ütemes-ridegen / csontkezű
tapsot." S az sem véletlen, hogy a válogatásban sok olyan vers kapott helyet, mely a magányosan küzdő, a történelem kegyetlen menetével perlekedő, a kortársak közönyétől szenvedő költő önportréját alakítja. Már a Haza, a magasban is egyfajta értékvédő, az új „tatárhad" és
5Tiszatáj

65

„kufárhad" dúlásával szemben is érvényesíthető magatartást mutatott föl. A magasban ott a
nagy magyar költők által megálmodott haza, s akármi lesz, Illyés „hírvivőnek" marad meg,
„őrzeni kincses temetőket". Negyedszázaddal később meg ezt írja Csitító című versében:
„Karthago-üszkein egy népnek / minden reménynek elmúlásán, / versemből kereplőt csinálván, / bódítom magam, mint a sámán / jöjjön valami csitulás rám." Ha már a Vár ledöntve,
legalább hajdani építőinek álmát és akaratát látná. (Vár a vízen) Hetvenes évekbeli versei is
egyre inkább a „bús agg Jónás, Ninivében" fájdalmas portréját állítják elénk. A Számadóban
a közösség „templomtalan" és „palásttalan" „hű papjaként", a Fehér fákban a „letűnt had"
„utolsó hátvédeként" jelenik meg. Úgy látja, a nagy eszmények (például Ady) már csak „öreg
szívekben" élnek.
Illyést is izgatja művének jövője, kíváncsian várja, szavai „mély-álomra gyűlt hadát"
hallgatja-e valaki: „felelnek-e"? őrá is illik, amit Móriczról mondott (A Móricz ZsigmondEmlékkönyvbe): figyel, fülel és mindent megjegyez magának. S most itt állunk „fejünkön rettentő ítéletével".

66

TÖRÖK GÁBOR

A szonett és Illyés Gyula
1. Kecses, aprólékosan csiszolt valami a lírai formák közt a szonett: hogy illik ez Illyés
költői hangjához? Pedig illenie kell, ha írt és ír belőlük nem egyet, nem tízet, hanem sok tucatnyit. Mi teszi alkalmassá ezt a formát, hogy alakot adjon a költő mindig társadalmi felelősségű mondanivalójának? Alighanem van valami baj a szonettről szerzett ismereteinkkel, ha
meghökkenünk, és nem tudunk válaszolni ezekre a kérdésekre.
A szonett körül a bizonytalanság köde gomolyog e tájon, és nem is fog fölszállni mindaddig, amíg csakis verstani kategóriának tartjuk, megszabott strófabeosztási és rímelési formának, ilyen meg olyan — olaszos, franciás és shakespeare-ies — alfajtákkal, amíg csupán azt
méricskéljük, mennyire tartja meg, vagy mennyire lazítja föl a magára vállalt altípus verstani
kötöttségeit a költő. Mert az igazi szonett nemcsak verselési forma, hanem verstani kötöttségeivel összhangban versszerkesztési szabály, strukturális törvényszerűség is. Az már csak következmény, hogy másféle versszerkezetet, strukturális vázat, jóval szigorúbbat követel az
olasz-francia forma, és megint mást, lazábbat a — sokak által nem is igazi szonettnek tartott
— shakespeare-i. Ezt hazai szakirodalmunk nemigen tanítja, szonettszerű verseket író költőink többsége nemigen tudja.
Lássuk csak verstanainkat! Hallgat erről a szonett hazai meghonosodásáról szóló könyvecske (Kunszery Gyula, A magyar szonett kezdetei. 1965), Horváth János Rendszeres magyar verstana (2. kiadása: 1969. 123—6), legfrissebb Verstanunk, Szepes Erikáé és Szerdahelyi Istváné (1981. 137, 143, 176, 313, 456, 459, 462, 465—6, 473), homályos általánosságokkal
elégszik meg Gáldi László (Ismerjük meg a versformákat. 1961. 154). Legtovább tán Hegedűs
Géza jut (A költői mesterség. 1954.158): „különböző elméletek arról beszélnek, hogy az ottava (az első nyolc sor] és a [két] tercina közt vagy gondolatbeli ellentétnek, vagy fokozatnak
kell lennie." Sajnos, hozzáteszi: „De ez nem verstani, hanem költészettani kérdés." Csakhogy
lehet-e egy leglényegében is kétarcú, egyaránt verstani és poétikai-strukturális kategóriát csakis az egyik oldalról elemezni, jellemezni? Semmiképpen.
A leíró — köztük a leíró verstani — kutatások ugyan ma sem avultak el, váltak korszerűtlenné, de a szonettnek nemcsak a verstani sajátságait kell ma „leírnunk", hanem a szerkezetét
is: azt, hogy ez a szerkezet mennyire áll összhangban a verstani sajátságokkal, tagolással, rímképlettel. Aki nem ezt teszi, szonettként tárgyal tengernyi szonettszerű tizennégy sorost,
amelynek a szerkezete viszont nem szonett. Mint ahogy a másik végletre is akad hazai példa:
Benedek Marcell (Az olvasás művészete. 1970. 222—3) csakis versszerkesztési típusnak tartja
a szonettet, melyet az első nyolc és a második hat sor közti ellentét, kontraszt éltet, s ezért szonettszerűek az ő véleménye szerint más versformájú, strófaszerkezetű és sorszámú alkotások
is, ha az uralkodó ellentét nem a vers legvégén, hanem a „dereka táján" valósul meg.
2. Szükségképpen olyan elme ismeri föl a szonett szerkezeti lényegét, amelyet már világnézete is a dialektika tudatosítására állít be: a szocialista-realista Johannes R. Becher. Polgári
elődjeinek kezdeményezéseit összegezve, először is nem ismeri el igazi szonettnek a csupán a
verstani kötöttségeket betartó költeményt: az csak egyszerű vagy kicifrázott (bár esetleg különben értékes) tizennégy soros vers. „Az igazi szonettben tartalommá válik (mégpedig tartalmilag különféle módon) az élet mozgástörvénye: a tétel, az ellentétel s ezeknek feloldása a zárótételben : vagyis a tézis, antitézis és szintézis" (A szonett filozófiája, in: A költészet hatalma. 1963. 89—121). A két négyes tartalmazza a tézist és antitézist, a tercinapár pedig a szintézist : az ellentmondást, amely korántsem szükségképp gondolati, megszüntetve őrzi meg, oldja föl, igen sokszor magasabb fokú ú j ellentét vagy párhuzam formájában. Becher nézeteiben
5*

67

bennfoglaltan, kifejtetlenül az rejlik, hogy az igazi szonettnek a szerkezete tulajdonképpen sajátos válfaja a dialektikus triádában (a „tagadás tagadása" formájában) szerkesztett költeményeknek.
Felismerésének előzményeit nézve, eloszlathatunk némely tévedést, félreértést. A szonett
„dualitásáról", arról, hogy szimmetrikus-aszimmetrikus volta önmagában is jelentést hordoz,
tudtak már a német romantika (August W. Schlegel) óta, ezt vallja a legszínvonalasabb polgári monográfia is (Walter Mönch, Das Sonett. Gestalt und Geschichte. Heidelberg, 1955).
Amit viszont a szonett korai magyar kísérletezői kritikai éllel állítottak, tudniillik, hogy a petrarcai szonett mennyire gépiesen epigrammai kifejletű (erre Kunszery i. m. 15; Szilágyi Péter,
József Attila időmértékes verselése, 1971. 197), s amit tőlük függetlenül a külföldi költők és
szakírók némelyike is pedz, az félreértés! Sőt: mélyen hibás általánosítás. Épp az igazi — és
j ó ! — olasz és francia szonett az, amely nem hagyja a csattanót az utolsó vagy utolsó két sorra, hanem a szintézist is kellőképp kibontja a két tercinában. Ezzel szinte az aranymetszés arányait közelíti meg a tézis-antitézisnek és a szintézisnek a terjedelmi viszonya. (Az „aurea sectio" ideálisan 8 : 5 volna a megvalósuló 8 : 6 helyett.) Aki a szerkezeti elemzés igényével olvas
bele Petrarca szonettjeibe, számos szeplőtlenül triáda struktúrájút talál köztük (címsoraik szerint: „Se la mia vita da l'aspro tormento", „Móvesi il vecchierel canuto e bianco", „Se mai
foco per foco non si spense", „Cesare, poi che '1 traditor d'Egitto", „Or che '1 ciel e la terra e
'1 vento tace", „Po, ben puo' tu portártene la scorza", „Se lamentar augelli, o verdi fronde"
stb.).
Nem állítom, hogy Petrarca szonettjeinek túlnyomó többsége tiszta triáda, elég sokuk
csak verstanilag szonett. Akad köztük néhány valóban epigrammatikusan kihegyezett darab
is. Csokonai és Kazinczy mégis tévesen általánosít. Vádjuk épp az általuk kevéssé ismert
shakespeare-i tizennégy sorosakra illik. Ezek a drámaival összevethető felépítésükben (erre
Mönch i. m. 36—7) az első tizenkét sort a lírai expozícióra, egy vagy több fejlődés és késleltetés váltogatására, valamint a kulmináció megfogalmazására használják föl; a további két sor
pedig a zárás, a csattanós, fordulatszerű meg- és feloldás.
Ez a sajátsága azonban nemcsak az epigramma rokonává teszi a shakespeare-i szonettet,
hanem rokonná minden leíró, lirai és kisjelenetes-drámai költeménnyel, amelyek nála terjedelmesebbek, de szintén olyan meglepő értelmi, szemléleti, illetve érzelmi fordulattal záródnak, melyek sűrítettek, tömörek, rövidek. Ez azonban csak szerkezeti rokonság.
A verstani és szerkezeti tagolódás egységét megvalósító valódi triádaszonettnek viszont
mindkét vonatkozásban rokona az a pindaroszi óda, mely a reneszánszban és barokkban újra
népszerűvé válik (vö. Mönch i. m. 36), s amelynek strófája, antistrófája, epistrófája szinte kikényszeríti a dialektikus versépítést. (Nálunk Weöres Sándor kísérletezett vele.)
De többen rámutattunk (előttem például Fehér Ferenc és Balogh László), hogy a versformához, verstani tagolódáshoz nem kötött triádaszerű lírai szerkesztésnek miféle lehetőségei
tárulnak föl — főként József Attila életművében.
3. Van tehát mind az olasz-francia szonettnek, mind a shakespeare-inek szerkezeti rokonsága, helyesebben: e kettőt két különböző, föléjük rendelt, átfogóbb szerkezeti típus változatának kell tekintenünk.
Van rokonsága az olasz-francia szonettnek verstani oldalról nézve is. Az egyrészt oktávájukat, másrészt szextettüket összefűző, a két-két versszakot átkötő rímelés emlékeztet némileg
a dantei tercinák rímfolyondárjaira.
S megvan a holdudvara a szonettnek a történelmileg kialakult tematikájában, választékosabb stílusában, hangulatiságában, hisz hosszú ideig hat, hogy hosszú ideig „felsőbb" (udvari,
főúri) költői igényeket szolgált, elégített ki.
Főképp a legutóbbi kontextuális tényezőt mérlegelve, csodálhatjuk-e, hogy ha költészetünk, amelyben két évszázada a népi vonulat a vezérlő, a hangadó, nagyon sokáig idegenkedett ettől a „tartalmas formától" ? A Nyugat nagyjai sem segítettek egyértelműen a meggyökereztetésében.
68

Az a képzettársítás, amely verskedvelőink táborában még a közelmúltban is általános
volt, hogy szonett = csináltság, verselési mesterkedés, hűvös intellektualitás, jórészt Babits
számlájára írható (
hideg szonettek. Mind ügyesség I és szenvtelen, csak virtuozitás... I.. .ez
csupa munka, csupa faragás, I ez nem költészet; de aranyművesség! I s bár nem őszinte, nem
komédiás. I ...Szonett, aranykulcs, zárd el szívemet..."). Pedig épp a „míves" Babits és Kosztolányi és Juhász Gyula az, aki csupán szigorúbban vagy lazábban kezelt verselési burokként,
versformaként használta a szonettet. Egészen kevés kivételt nem tekintve, tulajdonképp nem
igazi szonetteket írtak, hanem csak szonetti verselésű, de nem szonett szerkesztésű költeményeket.
A körbemonográfiázott Tóth Árpád irodalomtörténeti balszerencséje, hogy monográfusai nem ismerték föl: az ő szonettjei az elsők liránkban, amelyeknek többsége igazi triádaszonett, a strófatagolással és rímeléssel harmonikus lírai tagadás tagadása, tézis-antitézis-szintézis. Tán azért siklott el a kutatók szeme szerkesztési bravúrjai fölött, mert a közös európai
múlt szonett-tengerének a kontextusa őt is köti, neki is megszab tematikai, hangnembeli, stiláris korlátokat. Egyébként József Attila korai — és csak versformának tekinthető — szonettjei
is ebben a körben mozognak: a Szépség koldusa kötet némely túldicsért darabja éppúgy, mint
a szecessziós mesterszonettje. A késeiek szerkezetileg is magasabb rendűek, jó néhányuk megérdemli az „igazi szonett" minősítést (Modern szonett, Én nem tudtam, Boldog hazug, Hazám 7.). Az érett József Attila az, aki tárgyválasztásában, hangnemében, stílusában demokratizálja, általánosan használható magyar versformává és szerkezetté teszi, alkalmassá, hogy választott kevesek helyett sokakhoz szólhasson.
4. És Illyés Gyula? Épp szonett versformájában vallja:
„Nem cifraság — a lelkemet
más emeli: a szerkezet."
(Velencében)
Kezdő költőként, fiatal forradalmárként még idegenkedik a szonettől. Nyilván hat még
rá e tartalmas forma csinált-mesterkélt voltának hiedelme, „magas" irodalmiassága. Távol
érezheti a népitől, forradalmitól. Csak majd a „Rend a romokban" (1937) kötet kezdi szemérmesen ontani a tizennégy sorosokat. Szemérmesen, mert nincsenek strófákra tagolva. Jó részük (pl. A kocsissorról, Nyugodt vagyok, Arcom mögött szívemben...) páros rímelésű is.
Keresztrímesek akadnak, de az olaszos-franciás szonett kötöttségeit jobban megközelítők
nem. Ha szerkezetüket nézzük, találunk rövid, epigrammatikus csattanóra kihegyezettet (Délben), nem egyben mégis ott van már a két szembeállított tartalmi tömb: a nyolcsoros első
szembesül a hatsoros másodikkal (Fa dolgozik, Egyenes út). A két tömb általában az objektívabb — szubjektívabb viszonyában áll szemben egymással. így az „Egyenes út" első részében
is háttérbe húzódik nyelvtanilag a lírai én; előbb az élettelenségében is megelevenített, majd
élőkkel: disznókkal, csikókkal, tehenekkel s utánuk iskolásgyerekekkel népesül be a déh út. A
második szerkezeti tömb estjében, éjszakájában a látszólagos leírás félálomi, féléber látomássá, égbedöfő akarattá válik, nem titkolt jelképpé emelkedik. Mint az ehhez hasonló szerkezetű „Fa dolgozik"-ot, akár triádának is minősíthetjük. De itt még legföljebb a struktúra triáda,
a forma még nem szonett.
A Külön világban (1939) kötet tartalmaz már szonettszerűen tagolt verseket (például Áruló, Semmit sem értünk...). De ekkor még nem tűzi ki célul a költő sem a szigorúbb verstani
kötöttségek megtartását, sem a strófatagolással összehangzó tagadás tagadása szerkesztésmódot.
A Szembenézve (1943) az illyési szonettek vonalának is új állomása. Csak a fölszínt nézve, találunk tökéletes verstani megoldású olasz — hím- és nőrimeket nem váltogató — tipusú
szonettet. De találunk a nyolcas és a hatos tömböt tartalmilag is szembeállító, a tömbökön belül pedig a strófák tartalmi párhuzamát megvalósító (erre vö. Albert Schaeffer, Dichter und
69

Dichtung. Kritische Versuche. Leipzig, 1923; Mönch i. m. 34—5) majdnem triádát (például
Lehet még...), sőt több olyan szonettet is, amely kielégíti a tézis—antitézis—szintézis strukturális követelményét, mégpedig úgy, hogy a szintézis két tercinája magasabb szinten őrzi meg
„megszüntetve" az ellentmondás pólusait (Középszer, Kapcsok, Körülvettelek stb.).
Ettől kezdve jelen van a szonett Illyés életművében, ha olykor néhány évre mellőzi is.
Gyakran rábukkanunk szerkezetileg is mintaszerű triádaszonettekre az Egy év (1945) versei
közt. A költő lírájának nagyszerű csúcsa a Kézfogások (1956) kötete; ennek szonettjei érdekes
módon fáradtabbak, halványabbak. Az Új versek (1961) közt aztán ismét ott a tagadás tagadása szonett-típus, a valódi (A Császárban, Jutalom); a Dőlt vitorla (1965) ilyen szerkezeti remekléseit meg hosszú volna felsorolni is (Szívembe, Gyalog, éjszaka, betonút, Az agy kezei,
Termeszek, Kunhalmok, Büntetés stb.).
És ott van, jelen van ez a valódi szonett, ez a szerkezetim forma a közelmúlt versköteteiben is. A Különös testamentum (1977) két szonettje közül ilyen a „Bíráló önbíráló", a
Közügy (1981) pedig épp a triádaszonett kereteiben folytatott kísérletek eredményét tárja
elénk. Az olaszos-franciás és a shakespeare-i szonettformát kovácsolja össze Illyés mind a
„Csillagesés havá"-ban, mind a „Nincs kegyelem"-ben. A tételre és ellentételre itt is egyegy négysoros versszak jut, de az ellentétet fölemelő, megszüntetve megőrző szintézisre
négy plusz kettő. E magasabb ellentmondás tehát nem marad terjedelmileg is párhuzamos,
hanem a második pólusa — sorpárnyi rövidségével — valóban csattanós, epigrammatikus
hatású.
A közvetlen érzelmi-képi-intellektuális mondandó szépségét tetézve ezeken a kései alkotásokon is ott fénylik valami csillagászati, mértani-szerkezeti szépség. Az idős költő meg is fogalmazza ezt nekünk egy feljebb említett szonettjében:
„ Tetszik a csillag-ábrák, parabolák
mértani közlendője, kiszabott
mozgásuk tiszta stílusa, ahogy
a Szépet s Szörnyűt egy mondatba
fogják!"
(Csillagesés hava)
5. Bevezetőmből kiderült, hogy a magyar szakembereknek is csak töredéke ismeri a tagadás tagadása szerkesztésű valódi szonett kategóriáját. Ismertesse meg Illyés Gyula a versolvasók táborával, milyen is ez valójában. Mutassa be előbb egy olyan költemény, amely a legkönnyebben felfogható vonatkozásban, a térbeliségben valósítja meg a dialektikus triádát!
Az Új versek című kötet alkotása a
o
VITORLÁSOK
Viz-suroló, lent suhanó
halászmadárként fut fehéren,
száguld a vitorláshajó
a közeli vihar szelében.
Más kettő épp oly feszülő
vásznakkal, épp olyan merészen
vele lám szembe jő
az ember vadszeliditő kezében.
Sakktábla már a tó, ahogy
70

ez szögben, az ívben, amaz
egyenes átlóban mozog.
Öröm a szemnek. És vigasz!
Neked vigasz, oh szív! Miért?
Hogy ennyi erő összefért!
Verstanászok elbogarászhatnának vele, hogy miféle módokon lazítja itt a költő a franciás
szonett rímképletét, szokásos szótagszámát, illetve a szótagszám következetes megtartását. A
vers tartalmának vizsgálata nélkül kárba vész a fáradozásuk!
A Vitorlások nemcsak a tagadás tagadása szerkezetet illusztrálja mintaszerűen, hanem a
csak verstani síkú szonettvizsgálat meddőségét is. A tézis: a fehér vitorlás fut, száguld, suhan
a viharhozó szélben. Antitézise a második versszak: „Más kettő... vele lám szembe jő". A szigorú rímelési szabály megszegése is a sarkított ellentétet emeli ki. A tézisstrófa -ó végű hímrímeinek, e hátul képzett („mély") magánhangzóinak fonológiailag is az antitézis „magas", elöl
képzett -ő hangjai a feleselő korrelatív párjai (suhand, vitorláshay'd
«- feszü/d, szembe jő).
A térbeli ellentétet egy másik ellentét egészíti ki: „a közeli vihar szele" -» «- „az ember
vadszeliditő [!] keze"; ennek a fontossága azonban csak a szintézis második fokán erősödik föl.
Az első tercina a térbeli szintézis: az ellentétes irányú mozgásokat összegzik „a
sakktábla" rájuk merőleges sorainak hajói, illetve az átlós és ívelő-kanyaruló mozgások,
szemléletesen mutatva az ellentétben az azonosságot, az azonosulás lehetőségét.
A második tercina nyíltan fölemeli a térbeli objektivitásnak álcázott erők ellentéteit és
feloldásukat a lírai én tudatának, szemének, szívének a szintjére. Nem bármiféle erők összebékülése vigasz a szívnek! Csakis a vadságot megszelídítő humánumjiralta erőké 1
A szintézis hat sorának is van hangzásbeli kontrasztja a tézis-antitézis nyolc sorával szemben. Amott váltakoznak a hím- és a nőrímek, itt a két tercina rímei végig hímrímek. A hangzáskontrasztot a szemnek is közvetíti valami:
„Nézi elménk, mit a költő keze
elénk ró s érteni fölad"
(Állomások hosszán),
és látja is az első nyolc sor váltakozó kijjebb-beljebb szedését, ezzel szemben pedig a záró hat
sor pontos egymás alá helyezését.
Képtelenség volna megkívánni, a Vitorlások sem lehet vegytiszta, steril filozófiai iskolapélda, egyetlen vonatkozásban és c s a k i s egyben megvalósuló triáda. Ennek ellentmondana
a művészet lényege is. Azért határolt, intenzív végtelenség a műalkotás, hogy ebben a végtelenségben a mindenségnek átfogó mozgástörvénye jelen lehessen sokszorosan is: egyrészt át is
lépve strukturális egységek határát, másrészt hasson egymást keresztező vonatkozásokban is,
ott lehessen a mű kicsi részecskéiben is, nagyobb szelvényeiben is. Ha a valódi szonett megköveteli is a versformával harmonikus tagadás tagadása struktúrát, a tételnek többféleképp is ellentétele a második négyes, és már itt többféle ellentétfokozatot lehet kimutatni a különféle
vonatkozásokban, aztán pedig a szintézis is többféle módon összegzi a korábban fölvetett ellentmondásokat ; mindezeket tudatosítanunk magunkban gyakran nehéz dolog.
Illyés Gyula szonettjeinek legbonyolultabb triádáit nem bolygatva, hadd szemléltessem a
ránk, olvasókra bízott feladatoknak egy kissé több elmélyülést elváró fokát egy többrétűén
triádaszerű. Illyés-szonetten:

71

BÜNTETÉS
Beszámít vajon az is életünkbe,
mikor az idő nem adott, de vett
s háborút, börtönt, detektiveket
küldött, sorsunkat mintegy mélyrehűtve?
Beszámíthat-e az álmatlan ágyon
töltött idő, — meg a nappali rémálmok éje? Hisz úgy volna helyén,
aki károsult, kárpótlást találjon!
beszámít! Sőt — épp, mert annyira féltünk,
hogy mint magunk nyámmogtuk: „nem is éltünk!"
duplán beszámít; ezerszeresen!

—

S nem könnyíti halálunk perce sem;
sőt az, csak az! — tetemre-híva — büntet:
tönkretettük egyetlen életünket!
Ha csak a szonett két tömbjének, az oktávának és a szextettnek az ellentétét, szembeállítását kellene meglátnunk, könnyű volna a dolgunk: az első két négyes kérdez, a tercinapár felel. Ez azonban még nem elég a dialektikus triádához. Tovább jutunk, ha észrevesszük, hogy
az első négyes a külső tényezőket, elszenvedni valókat foglalja össze (háború, börtön, minket
üldöző detektívek), a második a belsőket: éjszakai álmatlan szorongásunkat, nappali rettegésünket mindezek miatt, ráadásul kárpótlásra sóvárgó, méltatlankodó igazságérzetünkkel. A
feleletben meglátjuk a tercinák szikrázó összeütköztetését. Mégis, mielőtt szavakba foglalnánk, készüljünk fel rá illő szerénységgel.
Ugyanis le kell számolnunk egyszerre két — esetleges — tévhitünkkel is. Tévedés tudniillik azt hinnünk, hogy ha egy versben ugyanaz a szó többször előfordul, szükségképpen ugyanazt is jelenti, s csakis a szándékoltan rikító szójáték lehet kivétel. A beszámít ige négyszer fordul elő a tizennégy sorban, de korántsem azonos jelentésekkel!
De a „nyelvérzékünkben", anyanyelvünk ismeretében se bízzunk önhitten! Mindjárt szerényebbé válhatunk, ha időt szánunk a beszámít versbeli előfordulásainak értelmezésére. Elkél kezünk ügyében az értelmező szótár! Ebben az igének négy főjelentését találjuk meg,
csakhogy ezeknek mindegyike tranzitív, tárgyat erősen megkívánó jelentés, a szonettben pedig
nincs tárgy mellette. Egyetlen intranzitív mellékjelentést közöl a szótár, az meg valahogy nem
elégít ki mindenütt. Rá kell jönnünk, hogy a lírában — itt is! — nem lehet olyan könnyen elszigetelni a jelentéseket egymástól, mint a gyakorlati beszédben, vagy akár a szépprózában,
epikában.
Az első versszakban mélázva, merengve, töprengve kérdi a lírai én, hogy része-e egyáltalán életének az a több évnyi mélyhűtött sors? Szinte még némi rejtett játékosság is
lappang kérdésében: nem kell-e ezeket levonni éveinek gyarapodó sorából, mintegy fiatalodva is?!
A másodikban is kérdez, de az igének más jelentésével is, más modalitásával is. Más modalitásával, kétkedve: ím, ott a ható képző (Beszámít/ioí-e), ott a feltételes mód is (úgy volna
helyén). Más jelentésben: a lírai énnek és társainak múltbeü magatartását, vagyis a borzalmas
külső körülményekkel szembesített következményeket, a belső kínokat érdemnek tekintik-e,
mint ahogy a múltban szenvedők várják is, de kételkednek is a kárpótlásban.
A megelőző lappangó kétely után meglep a szintézis elején, a harmadik versszakban adott
72

igenlő válasz: igen, beleszámít az az idő is, mégpedig ezerszeresen az életünk terjedelmébe,
tartamába; be kell venni számadásunk tételei közé is, számításba kell venni, mint jelenünk
okát is. Csakhogy olyan pozitív értelemben, mint a második strófa lírai énje vélte?
Idézem „A Magyar Nyelv Értelmező Szótárá"-t: beszámít „3. vkinek vmely tettét, cselekedetét érdemnek v. hibának tekinti, és úgy tartja számon." Bizony, hibaként, vétekként is be
lehet számítani...
A költő nem epigrammatikus álszonettet szerkeszt, hanem valódit: már a szintézis első
tercinájában is előlegezi a végső feleletet, miközben vissza is utal a „sorsunkat mintegy mélyrehűtve" motívumára: „mint magunk nyámmogtuk: »nem is éltünk!«" Ez a nyámmogtuk
ugyanis már rejtett ítélet önmaguk fölött: »tehetetlenkedve motyogtuk«, s az adott szövegkörnyezetből belesugárzik valami a hasonló hangzású nyavalyogtunk tartalmából is.
Az igazi meglepetést, a férfiasan kemény feleletet végül mégis a záróstrófa adja meg. A
nem is élt élettel a meghalást, a halált állítva szembe, kimondja a beszámít végső értelmét!
Mesteri szűkszavúsággal, sőt elhallgatással söpri félre a kárpótlás igényét, és hirdet Ítéletet: tűréssel, szorongással, rettegéssel tömött múltunk mint igen súlyos hiba, vétek (1. az értelmező
szótári 3. jelentés második felét!) „számit be" elszámolásunkba. Bennfoglaltan itt az ellenünk
forduló vád: tetterős felnőttek voltunk, mégis passzívan szenvedtünk, tűrtünk, ahelyett, hogy
cselekedtünk, harcoltunk, ellenálltunk volna! Rövidült-e életünk vele? Erre még célzást sem
veszteget a vers hőse. Hogy minőségében más lett, elrontottuk, tönkretettük a gyávaságunkkal, az eltökéltség hiányával, azt kimondja.
Az érzések, a lelkiismereti önvizsgálat, a vállalandó felelősség tézis—antitézis—ellentétező szintézis lépcsőin jutunk a költemény csúcsára, a szonett tartalmas formájának segítségével. „A költeménynek nem árt a megszerzett világosság. Inkább gazdagítja" (Roger Caillois).
Hiszem, hogy a legmélyebb tartalommal harmonikus legkülső tagolás értelmének felismerése,
a tagadás tagadásának a tudatosítása is gazdagítja — a költeményt? Dehogyis, annak nincs rá
szüksége! Az olvasót!!!
6. Ha csábít is rá témánk, ne essünk túlzásba! Egyetlen költői korszakában sem használta
Illyés Gyula a valódi szonett szép, dialektikus formáját arra, hogy bennük-velük közvetítse
legfőbb, legégetőbb, legbensőbb, legfelelősebb mondandóit. Ezek a szonettek csak kísérői,
méltó és szép kísérői a fővonulat más, kötetlenebb, kevésbé mértanias versformáinak.
Másrészt azt is tudjuk, hogy a magyar líra Nagy Taván más közeli és távoli vitorlások
is futnak Illyéshez képest akár ellenkező irányban, akár átlósan, ívelve, kanyarodva, mégis összefér ennyi — látszatra ütköző — erő is a tehetségek „vadszeliditő kezében". Illyéssel
egy korban mások is teremtenek valódi triáda szerkezetű szonettet. Weöres Sándor fiatal kora
óta ír ilyeneket (például „A vers születése" utóhangja, Beszélgetés, A halálról, Herakleitos),
s ír idősebben is (például A makacs élet, A barlang ívei). Szonettbe zárja költői „tagadás tagadásá"-t a fiatalabbak kiemelkedő tehetsége, Tandori Dezső is olykor-olykor. A Menynyezet és padló (1976) kötet számos szonett formájú verse közül hivatkozom a Nyitó °°, az
(l/a) és a (30) jelzésűre, a Még így sem (1978) sorozatából többek közt az „1976720/n —
Emberközel-ülőfürdő" és „A tulajdonságok nélküli ember múzeuma — 1976719/a" darabokra. Ahogy Illyés sem, úgy Weöres és Tandori sem kíván mindig strukturálisan is igazi szonettet
szerkeszteni; gyakran ők is csak külső verstani buroknak tekintik a szonett verselési kötöttségeit.
Ismételten hangsúlyozom: ez nem értékítélet! Más mércével mérve: ettől még lehet igen
értékes alkotás, ami csupán „szonettszerű". Megjelennek napjainkban olyan kötetek, amelyek csupa szonett formájú verset tartalmaznak, ezek szerkezetében mégis csak halványan
rémlik fel itt-ott a tézis—antitézis—szintézis versszakokhoz kötött hármassága (például Beney
Zsuzsa, A második szó. 1981).
Illyés és Tandori: egymástól távoli vitorlázók azon a bizonyos Tavon. Valamiben mégis
rokonok az igazi szonettjeik: József Attila-utániságukban a népi realista Illyés is, a szélsősége73

sen kísérletező Tandori is demokratikus és immár bennszülötté gyökeresedett formálási elvnek tekinti a szonettet, olyannak, amely ne hivalkodjék költőiségével, hanem jó épületként
hordja szerkezetében értékeinek summáját.
Ahogy Illyés tanítja: „az emberien törvényszerű, a létmélységszerűen általános" megkívánja a költői erőfeszítést, de nem akármilyet; méltó kifejezésre akkor talál, ha úgy újszerű,
hogy nincs benne cifrálkodás, nincs nagyképűség; ha megtalálja a legbonyolultabbra a legköznapibb, leginkább közös szavainkat. Ez sikerül szonettjeiben Illyésnek is, és némely tőle
látszatra oly távol hajózó társának is...

74

ALFÖLDY JENŐ

Incipit vita nuova
A BEATRICE APRÓDJAIRÓL
Jöhet idő, hogy emlékezni
bátrabb dolog lesz, mint tervezni —
bátrabb új hont a múlt időkben
fürkészni, mint a jövendőben — ?
Illyés Gyula: Haza, a magasban

„Incipit vita nuova" — magyarán: Kezdődik az új élet — érzelmi-értelmi eszmélkedésének első éles hajnalsugarára emlékezvén, ezeket a szavakat írta Dante verses regénye, Az új
élet elejére. A gyermekként megpillantott és örökre szívébe zárt gyermeklánynak, Beatricének
szól a hódolat, s vele az egyéniség fejlődésének oly váratlan, hatalmas benső átalakulást hozó
minőségi ugrására emlékezik, melynek beköszöntésekor „az élet szelleme" így szólal meg a
Mennyeket és a Poklokat majd rendre megismerő költő lelkében: „íme, a nálam erősebb isten, aki eljött, hogy uralkodjék rajtam."
Illyés Gyula önéletrajzi regényének, a Beatrice apródjamak utalását nem érthetjük félre a
dantei műre: a könyvben ábrázolt időszak (noha számos mozzanatot felvillant az édesanyával
és a testvérekkel 1913-ban történt Pestre költözéséről, sőt itt-ott a korábbi, cecei, ozorai és simontornyai évekből is) lényegében Ady temetésétől és az 1919-es forradalmi hatalomátvétel
napjaitól 1921 kora nyaráig — az érettségi vizsgákig — eltelt, bő két esztendőt öleli föl. Ez az
időszak az ú j élet kezdete.
Kettős értelemben is: az egyes szám első személyű hős egyedfejlődése és a magyar történelem általánosabb szempontjából egyaránt.
A regény különböző pontjain így vall arról az író, mit jelentett számára ez a huszonhéthuszonnyolc hónap:
„ (...) életem egyik váratlanul megtündöklő, sajnos, nem tartósan boldog korszaka";
„Mikortól fogva nézheti az ember felelősséggel múltját? Azt hiszem, 1919 októberétől tekinthetem magam olyan emberi lénynek, akivel ma is szót cserélhetnék." Az időpontot háromnegyed évnyivel előbbre tevő mondata föltétlen ide kívánkozik:
„Az a temetés, Ady földbe eresztése számomra, számunkra naptárszerű, szinte óraszerű
pontossággal jelezte a nemzedékcserét. Mert itt van ez az ú j , melynek költői, ahogy Kassák a
Mesteremberekben oly szép zengéssel bejelentette, s ahogy mi már akkor lelkesen szavaltuk,
az idők ú j arcát éneklik. Már nem a nemzet, hanem a proletariátus előtt." (Vagyis: a nietzschei zsenikorszak után, függetlenül a tehetség nagyságától, a kollektív művészegyéniség korszaka következett el.)
Sokat mondó a könyv egyik fejezetcíme is: Az érettségi vizsgái — ebben korántsem a szokásos vizsgadrukkról vagy az izzasztó feleltetésekről van szó csupán; a címszó úgy értendő,
ahogy Gorkij életregényének címe, Az én egyetemeim. A vizsgaidőszakban ugyanis az illegális
mozgalmi munkában tanúsított bátorságból is „vizsgázik", méghozzá nemcsak szabadságát és
jövőjét, hanem életét is kockára téve.
Az író mégis egy dantei pillanatban exponálja életének ezt a nem is kurta, fejlődését egész
életére eldöntő szakaszát. A tizenhét éves gyerekember politikai küldetésben jár egy lefogott
kommunista családjánál (a sorok közül kiolvashatólag 1919 őszén), hogy a bécsi emigráns körök megbízásából pénzt adjon át a családnak. Ekkor találkozik, a szoba-konyhás proletárla75

kásban a madonnaarcú vasutasleánnyal, ki bambinónyi kistestvérét gondozva, kétszeresen
madonnai jelenség a szemében, úgy, ahogy azt az élet alapértékeit szentként tisztelő kamaszlélek megálmodta. Ekkor éri az a szívütés, melytől a „nála erősebb isten" — azazhogy istenek
— egyszer s mindenkorra átveszik fölötte az uralmat: a Politika és a Szerelem — most már
pontosan olyan szimmetrikus párba állítva, mint a magyar líra hagyományos szárnyasoltárán.
Pénzt kuporgató, a segélyezés mértékét zsebben latolgató politikai realitásérzék, és
közben plátóian, danteien éterikus szerelem — nem, ez klasszicizáló festői allegóriában elképzelhetetlen; az ellenpontozás finomságát a költői személyiségnek az a belső logikája határozza meg, ami Petőfi, Ady, József Attila és Nagy László életemunkáját is halhatatlanná
teszi.
„Új élet" köszönt — történelmileg — az ország népére is, a forradalmi hittel fölvértezettek észjárása szerint: a forradalmak elbuktak ugyan, de a bukás által kiütköztek a proletárforradalom — és általában a mozgalom — hibái; a szétszórt, megtizedelt és illegalitásba kényszerült gárda helyesbítő szándékkal, s a mulasztásokat pótló újrakezdés reményével gazdagodott legjobbjaiban; a fiatal regényhős a bukással végződő történelmi tragédiák katarzisát
éli át.
Az egyre több oldalról támadó és büntető ellenség ragadozó vagy bűnösen felelőtlen arculata is megmutatkozott a világ ítélő fórumai előtt — aszerint, hogy a Monarchia szétesése
nyomán születő „utód-államok" taktikáját nézzük, vagy a Siófokon gyülekező, véres leszámolások sorozatát elkövető ellenforradalmi juntát, mely önérdekből az országfoglaló hatalmakkal szövetségben is kész volt bármit aláírni és szentesíteni. Akár egy Duna—Tisza közi
méretűre vagy egy tihanyi fejedelemséggé facsart Magyarország törvénybe iktatását is. A hatalmi farkasétvágy nem országot akart magának, csupán hatalmat, s nem védelmet kínált a
magyar népnek, hanem bosszút a tömegeken, főleg a forradalomban „bűnössé" vált proletariátuson; az ellenforradalmi rezsim a politikából kirekesztett falvak és puszták paraszt lakossága fölötti, ezer éve csaknem változatlanul korlátlan uralmat is csak újraszentesítette.
Magyarország történelmének egyik leggyászosabb negyedszáz esztendeje kezdődött ekkor — mégis az új élet reményében, mert erről a mélypontról előbb-utóbb ki kell lábolnia a
magyar népnek, s a világ közönyének is — ha érvényes az „erkölcsi világrend" kanti törvénye
— föl kell oldódnia. Az új élet, az internacionalista nemzeti újjászületés lehetősége éppen a
könyv írásakor, a hetvenes évek második felére dereng föl az író látóhatárán, amiként ennek
több fórumon — például a fiatal írókkal történt 1979-es lakiteleki találkozásakor — hangot
adott.
Valami újnak a kezdete már az, hogy hetvenötödik életéve táján Illyés Gyula mindezt a
magyar és a nemzetközi élet, az internacionalista mozgalom és az azzal szimpatizáló emberek
tudomására hozta. Ezerkilencszáztizenkilencnek és az ellenforradalomnak jó néhány regény,
novella és színdarab szerzője nekigyürkőzőtt már (az utóbbi évek terméséből a Beatriceregény mellett főleg Száraz György Stromfeld-tragédiáját emelném ki), de a számos mű túlnyomó része féloldalasságban szenved — vagy esztétikailag fogyatékos, vagy politikai horizontja szűkös, vagy mindkét „lábára" sánta. Elég, ha Szabó Dezső Az elsodort falujára, vagy
Herczeg Ferenc Északi fényért gondolunk. Az előbbi esztétikai zűrzavarosságát sokan kimutatták már Németh Lászlótól Komlós Aladárig, szoros összefüggésben tárgyalva a világnézet
zavarosságával; az utóbbi áttekinthetőbb és pallérozottabb (ha nem is tehetségesebb) regény,
de épp a vaslogikáján bukik el: miközben úgy-ahogy igyekszik méltányos lenni a vörösökkel,
s a korabeli fajvédőkkel szemben igazságot igyekszik osztani az ártatlanoknak (tiltakozván a
fehér terroristák eltitkolhatatlan túlkapásai ellen!), a főhős — a dzsentriből lett kommunista
— bukásának történetét annak Ady-rajongásából vezeti le, tehát eszmeileg minden bajt az általa föl nem érhető régi ellenfél, Ady nyakába igyekszik varrni, s persze Károlyi Mihályéba;
Herczegnek Tisza István volt az „embere". Ez minősíti a nem tisztességtelen szándékú, ám
kétségtelenül ellenforradalmi szellemű, tehát hazafiasság és internacionalizmus szempontjából egyaránt elfogadhatatlan regényt.
76

A legértékesebbek e téma feldolgozásában (ha persze Nagy Lajos novellájáról, az 1919
Május&ról, vagy Kosztolányi Édes Annájárói, s még néhány ilyen „kisebb" remeklésről sem
feledkezünk meg), az emlékiratok: Sinkó Erviné, Lengyel Józsefé, Kassák Lajosé, Lesznai
Annáé, Veres Péteré, Károlyi Mihályé. A Beatrice apródjai annyiban is újdonság, hogy az
anyanyelvi kultúra olyan magas fokú művelője írta, mint Illyés Gyula, s közben dokumentumértéke is vetekszik az említett önéletrajzi munkákkal: Illyés Gyula ahhoz a nemzedékhez
tartozik, mely a legfiatalabbként lehetett még tevőleg részese 1919, s az azt követő földalatti
mozgalom eseményeinek.
A Bethlenek óta oly erős magyar memoárműfajban ő már sorra letette a maga műveit —
az emlékirati elemekkel erősen átszőtt Puszták népétől a Kora tavaszon, a Mint a darvakon
keresztül a Hunok Párizsban-ig (mely pontosan a Beatrice-regény végével kezdődik), s tovább, a földosztó és utazási riportokig; önéletrajziságával ide sorolandók még a családról és
az ifjúkorról írott epikus költemények is, a Hősökről beszélek, a Három öreg, s főleg az Ifjúság. De a lírai munkák is, mennyire feldúsultak a sosem csak személyes érdekű életrajzi tényekkel! A Beatrice apródjai: az egyik legfontosabb láncszem az életrajzban.
Érdemes kicsit megvallatni az esszéisztikus részletekben igen gazdag regényt: miképp vélekedik a műfajról maga az író.
„A memóriairodalom igen kényes műfaj. (...) mivel képtelen a valóságot oknyomozói
közelséggel, azaz a szükséges mikroszkopikus hitellel fölidézni — regényesít, azaz alakít, elkerülhetetlenül. Mert mi képes akár tíz év távolságából akár csak tízpercnyi szóváltást pontról
pontra emlékezetébe visszahozni?" (Nem tíz, hanem ötvenöt év távolából emlékezik vissza a
regény.)
„Minden életrajz — rajz. Emberi kéz, és nem gép rögzítette élmény. Bármily »hiteles« dokumentum. A festők időnként elhátrálnak a készülő képtől, összeszűkített pillákkal vizsgálják
a képet, majd a kép tárgyát. Azért vajon, hogy vonal vonalra egyezik-e? Azért, hogy ellenőrizzék, megjelenik-e a vásznon az, amit eleve (egy órával vagy húsz évvel előbb) beleláttak a
képbe. Természetesen önmagukból. Emlékeket idéznék ezeken a lapokon. Vonalról vonalra?
Ez annyi lenne, mintha percről percre való pontosságot volna merszem vállalni. Ez képtelenség. Hűségre törekszem. Egy lényeg, egy-egy bennem tudatosult (vagy tudatosuló) kép »kivetítésére« : papíron rögzítésére, mások szeme elé. Gyönyörködtetésül? Inkább okulásul, ezúttal
még fokozottabban. (...) igazából nem történelmet hivatott ábrázolni bármely önéletrajz, hanem történelmi levegőt. írója arcmását kiváltképp."
A műfaj meghatározását ezek a mondatok teszik még árnyaltabbá: „Ahogy nézem, a végén még korunk szerintien modern regény bújik ki a tollam alól. (...) Föladatomul azt érezvén, hogy egy korszaknak, egy korosztálynyi időnek valamiféle lényegét sajtoljam ki, az olvasó tán követ abban az eljárásban, hogy figyelmem nem az időrend; hisz e merőben külsőséges
rend összetörése segíti sokszor még magát a történészt a kor valódi tartalmának kisajtolásához."
Emlékirat? korrajz? regény? esszé? — mindez együtt, s még: adalékok a magyar munkásmozgalom történetéhez, különös tekintettel az agrárrétegből Pestre származott fiatalok
részvételére és tapasztalataira az 1919-es és akörüli eseményekben — ezt a nehézkes, költőhöz
persze hogy méltatlan alcímet ötölhetném ki, a pontosítást valamelyest mégiscsak egyesítve az
értelmezéssel, részletesebb műfaj-meghatározásul.
Dehogy merül ki ezekkel a mű „osztályozása", dehogy „sorolhatjuk be" a filoszi rubrikák akár négy-öt címszava alá, részekre szabdalva! Az Illyésről barátilag is naponta veszekvők tapasztalatával, somolyogva írhatom le, hogy Budapest „helytörténetéhez" is élénk színekkel, szeretetteli leírásokkal, szinte rácegrespusztai meghittséggel járult hozzá a „népi" költő. Népfogalmát korántsem szűkíti le az agrárlakosságra.
Szokás mondogatni — nem ritkán az író személyes hozzájárulásával — hogy két helyen
veti meg a lábát: Ozorán és Párizsban. Aki egy kicsit megpróbált azonosulni a költővel, hamarabb mond Cecét és Párizst — az anyai ág, a református (az hugenotta szellemű!) mindig
77

melegebb szavakra bírja, mint a katolikus; a Beatrice apródjai ismeretében viszont már lehetetlenség közbül kihagyni Budapestet, azon belül a Váci út és a Lehet út (Kassák által is dédelgetett) köztes területét, s a VI. kerület szűk utcáit, melyet a Frangepán-híd köt össze az előbbivel, Angyalfölddel. Verseinek sorában is hány és hány örökíti meg Budapest különféle tájait !
(A Duna partján, A Császárban, A Baross utcáról letérve, Galamb utca, Amikor a
Szabadság-hidra a középső részt fölszerelték, A kacsalábon forgó vár, Külváros, Éjféli meditáció a legfelső emeleten, Hidak — és így tovább.) A „Budapest-ellenes" Illyés : torz tévképzet
vagy közönséges rágalom. Igaz, hogy vannak általánosító szavai Pestre („ez a város bűnre,
förtelemre épült"), de nem az ellentétek egybemosásának szándékával : ugyanúgy látja palota
és kunyhó kiáltó ellentétét a fővárosban, mint a pusztán. Lautréamont híres — és sokak szerint hírhedt — meghatározása a modern szépségeszményről, mely szerint „Szép, mint a varrógép és az esernyő véletlen találkozása a boncasztalon", nyilván az ifjú Illyést is sokáig lelkesítette. De bizonyára már ifjúkorában jobban izgatták az olyan ellentétek, mint a pesti utcán
egy rubinnal, gyémánttal villogó ékszerkirakat, meg egy hurkákkal párolgó hentesüzlet pultja,
főleg ha fegyverbolt is van a szomszédságban, és a szemlélő (a „befogadó") szemét az éhség
élesíti. Ezek az összefüggések és ellentétek ugyanis társadalmi realitást sugároznak, melyek
abszurdabbak bármiféle „asszociációs merészségnél".
A Beatrice apródjai éppenséggel Pest mély ismerőjének, szerelmesének mutatja az írót.
Arany és Petőfi tudott annyi szeretettel, meghittséggel beszélni az otthonról, mint Illyés a
szoba-konyhás, külvárosi lakásokról, ahol édesanyja varrogatta a megélhetésrevalót, vagy
ahol nagynénjének férje, a piaci helypénzbeszedő élt, mulatságosan dzsentroid gesztusaival
irányítva félig proletár, félig kispolgár családját, s ahol a bérházfolyosón, udvaron és az utcákon csatangoló gyerekhad pontosan úgy verődött bandákba, „klán"-okba, mint a TolnátBaranyát meglakott vidéken.
Meghitt tájleírásai, arcképei nemcsak a megjelenítés remeklései ; nem csupán a munkásnegyedek népszokásait, étkezési, viselkedési formáit örökítik meg a tízes évek közepéről, második feléről, s a húszas évek elejéről. A Frangepán-hídon kószáló, nézelődő fiatalember
olyan látványt is megörökített, amelynek történelmi dokumentumértéke fölbecsülhetetlen ;
egy Escher Károly szociofotós érzékenységével maródtak emlékezetébe az elszakított területek
menekültjei, a Nyugati pályaudvar vagonlakói, a szétszóratott magyarság mostohán fogadott
számkivetettjei.
Ilyen értelemben Illyés Gyula könyve törte föl a hallgatás pecsétjét ; a hallgatásét, mert
voltak ugyan már jelzések a Magyarországra menekült magyarok százezreiről (például Karácsony Benő szép regénye, az Újélet kapujában — de milyen vigasztalan „új életet" ábrázol az,
ellentétben az ifjúkor táplálta reményekben megrendíthetetlen Beatricével!), ám a baloldali
elkötelezettségű irodalom most tárja föl „anyaországi" szempontból teljes mivoltában a népüldözésnek ezeket a szörnyűségeit.
A könyv tiszta egyértelműséggel közli, hogy csak egyetlen fajta hazafiasság bizonyítható :
amely az egyenlő rangú és rendű nemzetek, nemzetiségek testvéri szövetségén alapul, s amely
sosem siklatja át elvi fennköltséggel a tekintetét a hozzá legközelebb levők fölött. Vagyis- a
szenvedő honfitársak fölött. Az nem internacionalizmus volna, csupán a nép, a haza iránti
közöny kényelmes álláspontja; hogy hazaárulást ne mondjunk, azokra gondolva, akiknek
épp a munkaköre írná elő kötelezőleg, hogy kiknek az érdekeit képviseljék.
Tisztázódik a Beatricében az is, hogy az ellenforradalom tomboló időszaka csitultával
feltámadó másik ideológiai őrjöngés (persze hogy „megfontolt" őrjöngés !) : az irredentizmus
hogyan keverte végzetes, mert máig föl nem oldott gyanúba a magyarságot. A Horthy-féle irredentizmus ugyanis (még nem is kell arra gondolnunk, hogy kikkel sodort Európa bűnös oldalára) nem hatalmak, rezsimek vagy osztályok, hanem a szomszéd népek — ma barátaink s
féltett sorstársaink — ellen uszított ugyanolyan vak dühvel, mint ahogy a magyarokat üldözték vagy tették hontalanná szülőföldjükön a megcsonkult határokon kívül. íme a könyvből
feltáruló kép : Horthy juntájának fegyveresei el sem pufogtathatták a román és más interven78

dósoktól kapott puskaport, amikor már a „nemzeti felszabadítók" szerepében kezdtek feltünedezni darutollas fejfödőikben. Talán még le sem verték a területrablókkal közösen szentesitett határcölöpöket a magyarlakta területeken, amikor elkezdték hangoztatni az irredenta jelszavakat.
Ezek közül érdemes közelebbről szemügyre venni egyet.
Még Károlyi kormánya igazgatja az országot, amikor a baloldali ellenzék — a kommunistáké — megjelenteti a pesti utcákon a darabjaira hulló Magyarország térképét, ezzel a szöveggel: „Nem! Nem! Soha!" Csak a kommunisták nem nyugszanak bele a szétszóratásba,
melyet Ady megjövendölt: csak a kommunistáknak nem mindegy, hogy — ha eljön a pillanat
— hány millió embernek, s a Kárpát-medence mekkora darabján hirdethetik meg a munkások
hatalmát. A plakátot az a Varjas Sándor nyomatta ki, aki később, a proletárhatalom hónapjaiban, a propaganda főbiztosa lett, s akinek a váci börtönből való kiszabadításáért Illyés
Gyula kalandregénybe illő kísérleteket tett gimnazista társaival s a mozgalom illegalitásban
dolgozó felnőtt összekötőivel. Illyés így vélekedik a haza és a mozgalom érdekeinek egybeeséséről: „Kun Béla gárdája a világforradalom nyugatra irányzott rohamcsapata volt; előőrsföladata: minél több átvetett hídfő, s a minél gyorsabb továbbtörés".
Egész Európáért is tehát!
Ehhez kellett Stromfeld Aurél és hadserege, a hadvezér, a tisztikar és a legénység belátása, hogy a tanácshatalom védelme hasonlóképpen jelentse a világforradalom és a haza ügyének mentését, mint 1848 és 1849 honvédő háborúja a „világszabadság" ügyének szolgálatát.
A Nem! Nem! Soha! plakát, íróasztali plakett — levélnehezék —, sőt falvédő formájában, s számtalan más (mondhatni: elgiccsesített) változatban, a Horthy-rezsim idején úgy terjedt az országban, mint a cigányzenére írt magyarnóta. Hasonló jelenség más vonalon is mutatkozott. A harmincas évek végén jegyezte föl Illyés: a nyilasok — amellett, hogy nyelvünk
ellen sorozatosan követték el merényleteiket, a politikából „művészetet" csinálók dilettantizmusával — a népi íróktól orozták el propagandájukhoz a legjobb szavakat. A recept valóban
Horthyéktól származik: az ország védelmére berendezkedő baloldaliaktól „orozták el" a később agyonhasznált propagandaszólamaikat. Azzal a különbséggel, hogy tizenkilencben a következetes baloldal egy olyan polgári kormány ellenzékeként lépett föl, melynek honvédelmi
minisztere, mint kijelentette, nem akart Pesten egyenruhát látni — Horthy viszont hatalma
utolsó pillanatáig a „Legfőbb Hadúr" maradt. Érdemes itt is a stílusérzékünkre hallgatni: milyen tragikusan hangzik Ady verssora, a „Hát népét Hadúr is szétszórja", s milyen komikusan
a „Legfőbb Hadúr" önmegnevezés Horthytól.
Arról, hogy milyen Ady-képet rajzol maga elé Illyés, már e följegyzések elején idéztem
egy mondatát: a nemzedékváltás pillanatának jelképi erejű mozzanatát szemlélteti a Nemzeti
Múzeumban fölravatalozott költőelőd elbúcsúztatásával. Jelképesnek főleg azt érzem, hogy
az Illyés-nemzedék kiválasztottal (lehet, hogy maga Illyés is) Arany János szobrának öléből,
talán Toldi Miklós válláról szemlélik a nagy halott koporsóját, valamint a fekete inges Kassákék sürgölődését körülötte — ők mintegy előkészítői, szertartásmesterei a nemzedékváltásnak.
Nem (vagy csak szerény mértékben) függ egy irodalmi nemzedékváltás természete attól,
hogy az új raj milyen származásúakból tevődik össze. De tény, hogy Kassák, Illyés, Szabó Lőrinc és József Attila alsóbb társadalmi rétegekből jött, mint Babits, Kosztolányi, Füst Milán,
Krúdy Gyula és Ady Endre nemzedéke. Sokkal fontosabb (noha ettől sem választható el),
hogy az új költőnemzedék egyrészt kollektívabb és plebejusibb, másrészt kevésbé „felstilizált"
lírai ént állít műve középpontjába, mint az elődök. Ez a lírai szubjektum nem föltétlenül „szerényebb" vagy visszafogottabb (Kassáké, Szabó Lőrincé sokáig éppenséggel agresszívabb és
egotistább például Babitsénál, Tóth Árpádénál), de nem olyan nárcisztikus és önmagát enerváltságában is szolipszisztikusan előtérbe helyező; az ú j nemzedék lírai szubjektuma mindenképp tárgyra, eszmékre, a másik emberre, a nőre, a pénzre, a társadalomra koncentráltabb,
mint a régié.
79

Minden jelentős generációváltás együtt jár az elődök trónfosztásával, vagy trónusuk átmeneti megingatásával; ezt inkább tekinthetjük úgy, mint a szobortalapzat közömbös, szögletes kőtömbjének megsértését, mintsem magán az emberarcú szobron véghezvitt, szentségtörő
merényletet.
Amikor Ady és társai fölléptek Arany és Petőfi balladázó, bordalozó, familiáris és ősmagyarkodó eposzt gyártó epigonjai ellen, elő-előfordult, hogy maguk a mintaképek is kaptak
legalább a szobruk talpkövére néhány vörös paradicsomfröccsenetet vagy keményebb kőhajítást. „Petőfi szavánál van szükség jobb szóra"; „Egy emberöltőn folyt a dáridó / S ékes meséje Toldi hűségének" — íme Ady már-már szentségtörő szavai az előző század költőóriásairól.
Ezért érzem jelképesnek a Múzeum-kerti helyzetábrázolást: a Toldi vállára fölkapaszkodó ifjakat, s az anarchista feketében Ady koporsója körül szinte bretoni párkákként megjelenő kassáki csoport képét. Illyés így emlékezik akkori — költőjelölti — tudatára: „Ady elkapatott, ha ugyan nem kapatos sorát, melyet én akkor meggondolatlanul nyeglének tartottam,
hogy »Petőfi szavánál van szükség jobb szóra«, társaim vitézi tettnek érezték, s egyben irányításnak. E jobb szót most, Ady elnémulása után, a magukra maradó ifjak Kassáktól és körétől
várták. Elméletem magva a lírai énnek a társadalmi emberrel való azonosulása volt." Illyés
ezután még hosszú évekig azt vallja, hogy „(...) a modern költőnek oly fokig kell azonosulnia
a nép igazával, jogával, s végül világlátásával, hogy legvégül akár alkotásait névtelenül adhassa át a maga közösségének!"
Minden újítás: visszatérés egyúttal egy olyan, régebbi korszak irodalmához, amelynek
néhány, hirtelenül ismét fontossá vált jellemvonását a közvetlen elődök elhanyagoltak vagy lényegtelennek tartottak. A lírai személyiség ilyen demokratikus felfogása Illyésnél, együtt jár a
stílus nagyobb fokú demokratizmusával is; ez azonban nem az esztétikailag sokszor kártékonyán megkövetelt „közérthetőséggel" függ össze, hanem azzal, hogy a költőnek több és közvetlenebb köze van az anyagi világ dolgaihoz, mint arisztokratikusabb lírafelfogású mestereinek. Nem a mondatok vagy gondolatok váltak „közérthetőbbé", hanem a jelképek nyerik
vissza természetességüket, érzékletességüket. Ady szimbólumai titanikusan mitizálnak, Illyés
képei megjelenítenek — és így válnak szimbólummá.
A szembeállítás persze az érett Illyés Gyula költészete és Adyé között érvényes. Nem a
költő „apród"-korára tehát. Az ifjúkori versek egészen a húszas évek második feléig az avantgard jelleg ellenére árulkodnak arról, hogy Illyés nem tud (ha akarna, akkor sem) igazában elszakadni a tényektől, a kétkeziek valóságától.
„Apród"-szerepet mondtam, s nemcsak a kamaszszerelem és a politika apródjára gondoltam, hanem az érett költőmesterek melletti szerepére is. Nemcsak búcsúztatni akarja Adyt,
hanem önzetlenül szolgálni is — Ady nemzedékét. Azt jól tudtuk életrajzából, hogy Babitshoz
(és másokhoz is: Gellért Oszkárhoz vagy Kosztolányihoz, akinek hagyatékát gondozta) mindig hűséges tanítványként (és a Nyugat utódszerkesztőjeként) ragaszkodott, noha ez nem jelentett önkéntes lemondást minden vitáról a mesterekkel. E könyv lapjairól derül ki azonban,
hogy Tóth Árpád testőreként volt jelen a Vigadó téri ünnepségen, amikor a költő, Ady halálának első évfordulóján, emlékbeszédet mondott az utca népének. Méghozzá forró hangulatban: 1920 elején ezt az ünnepséget sokan az ellenforradalom elleni tüntetésre használták föl, s
az „éljen a világforradalom" kiáltásokra rendőri kardlapozás volt a válasz. A jobboldali diákszövetségek is szervezkedtek — Illyés meg néhány, Galilei-körből ismert régi társa, ellenük védelmezendő, fogták óvó gyűrűjükbe a légies termetű költőt.
Az az elképzelés, amit iskolában is hallhattunk nemegyszer, mely szerint Illyés a forradalmakkal csupán szimpatizáló, majd a szolnoki ütközetbe véletlenszerűen belecsöppenő fiatalember volt ekkoriban — hathatós cáfolatot kap a regényből, mely attól nevezhető fejlődésregénynek, hogy a történet kezdetén, sőt, nemcsak tizenkilenc elején, hanem már 1918 őszén,
mint a Galilei-körben gyakran megforduló gimnazistát, forradalmi készülődésben láttatja hősét. Az elméleti művelődés (ismerkedés Szabó Ervin, Henry George, Georges Sorel, s a baloldali érzésű tanárok közvetítette Marx és Lenin munkásságával), a baráti körben való szervez80

kedés, a tanácsuralom idején tanfolyamlátogatás az agitátorképző iskolán, majd a hadbavonulás, az összeomlás után pedig önfegyelmet és általános szellemi fölkészültséget igénylő illegális munka — mindezek valóban módszeres forradalmi kiképzést jelentenek szemünkben.
Tanulságos a későbbi Illyés ismerete szempontjából, hogy a világforradalomban és internacionalizmusban gondolkodó, kommunistákkal együttműködő fiatalember észjárása miként birkózik az olyan, eleinte érzelmi szinten jelentkező „mellékkörülményekkel", hogy a parasztkérdésben a tanácshatalom milyen súlyos mulasztásokat követett el. A kommunista fiatalok
balos-szektás magatartásában olyan megnyilatkozások zavarják, mint a tömegeket „emberanyagnak" tekintő doktrinérség, s általában, a kategorikus gondolkodás — például a „kispolgárok" és munkások merev szétválasztása, a feketén-fehéren ítélkezés; Illyésben a tapasztalat
akkor is előbbrevaló, amikor elméje teljességgel együtt mozdulna az elméletieskedésre hajlamos galileista társaival. (Mindezekhez kitűnő eligazítást kínálnak Fodor Ilona könyvének, a
Szembesítésnek idevágó fejezetei és jegyzetei, főleg a Wessely Lászlóval készitett interjúk.)
A forradalmár hős fejlődéstörténetéhez tartozik az ismerkedés a korszak szellemi vezetőivel. Portrékban — testi és szellemiekben egyaránt — rendkívül gazdag ez a könyv; Károlyi
Mihályról, Varjas Sándorról, Mauthner Istvánról, a jó barát Lusztig Imréről, Dembicz Gézáról — és még elsorolhatatlanul sok szellemi eszményképéről, vitapartneréről és mozgalmi szövetségeséről ad, ha csak gyorskezű vázlatrajzolóként is, bravúros képet. S ki mindenki megjelenik a lapokon, egy-egy villanásra! Az őt személyesen vizsgáztató Lengyel József, majd Sinkó Ervin és felesége, Rothbart Irma, Litván József, Pátzay Pál, Genthon István, a Ferenczy
testvérek, Károly és Noémi, s a korszak történelmi szereplőinek felsorolhatatlan sokasága.
Maguk a népbiztosok is néhányan, főleg már a bírósági tárgyalásokon, ahol Illyés ugyancsak
jelen van. S az asszonyportrék — a Varjas Sándor környezetébe tartozók, a vidékiesebb dombóvári „földi", meg az előkelő pesti polgárfeleség; a szép vasutaslány maga is — nevezzük
Beatricének, hiszen az ifjú Illyés a nevét sem tudja meg soha — és élénk ellenpontozásul a vasutaslányka sógornője, ki prostituáltként a „madonnaság" ellentéte, de lelkületében ő is makulátlan tiszta — letartóztatott férjéért önfeláldozó.
Felbukkannak a könyvben mindazok, akik a forradalomban együtt cselekedtek, vitában
bár, később egymás súlyos antagonistáiként az emigrációban és itthon, mégis egy eszme szolgálatában. Danton-Robespierre-i ellentétek is fel-felütik a fejüket, ám a közös ellenséget s a
közös célt ez sem közömbösítheti: attól az írótól kapunk ehhez megerősítést, aki fölibénk magasodó intellektusával mindig hű maradt Beatrice apródjához — jellemet, sorsot eldöntő ifjúságához. Ahhoz az ifjúsághoz, melyről a párizsi évekkel bezárólag, legtöbb epikai művét írta.
A számtalan társ és tanítómester mellett rendkívül jelentős szerepe van a családnak; nem
nehéz fölismerni édesanyjáról adott rajzolataiban a mindenkori nőideálját. A rokoni segítő
kezek szinte mindenütt kinyúlnak érte, s a szülőföld mindenkori hátországául, búvóhelyéül
szolgál már ekkor, az ellenforradalmi években éppúgy, mint később annyiszor, főleg 1944ben. Hozzá hasonlóan családias érzésű író, költő akad nem egy irodalmunkban, de egy sem,
akinek családja ennyire meghatározóan hatna „hajszálgyökerein" keresztül közösségi érzéseire, emberideáljára, gyermekkoron túli sorsára. Pedig mennyire nem „hatalom-védte" alaphelyzet ez! (Csupán a dombóvári főtisztviselő rokonról, Illés Gyuláról mondhatnánk effélét;
az ő igazoló papírjai védik a fiatalembert még akkor is, amikor Varjas, illetve Mauthner kiszabadítására vállalkozik.)
Mint minden jó fejlődésregény (gondoljunk a felvilágosodás koriakra), ez is tanító szándékú és hatású. Példát azért adhat, mert megadatott neki, hogy évszázadunk egyik legfényesebb történelmi kísérletében is részt vegyen, s ehhez a személyes körülményei is szerencsésen
(ha nem is éppen idillien) alakultak. A dicséret, a hódolat nemcsak az írót illeti (a Beatrice nemcsak irodalmilag értékelhető remekműként), hanem mindazt, ami születését lehetővé tette. De nem feledjük az író szavait, ki így értékeli az átélteket és megírottakat: „Egy-egy pillanat pusztán azáltal lesz nagy, hogy később mire használják az emberek, mit csinálnak belőle,
tudnak-e ú j korszakot nyitni vele. A pillanat csak alkalom, dicsőséggé vagy szégyenné az akaÓTiszatáj

81

rat, a munka, a bátorság teszi." Ezt 1939-ben írta; ma is így vélekedik — és ugyanarról az ifjúkorról vélekedik így.
A Beatrice apródjai úgy fejlődés- és kalandregény, hogy közben hiteles kordokumentum,
ha nem is a filmhíradók, hanem az irodalmi műalkotások realista hitelességével; a nevek föl
nem cserélhetők benne, a személyek történelmi nevek, vagy azzá válnak a lapokon. Tanító
szándéka egészen odáig terjed, hogy visszaadja nemzeti önbizalmunkat, melyet 1919 nyárvégétől 1945 tavaszáig annyi minden megtépázott, s amely azóta sem gyógyult meg. Az önbizalom nélkül nincsen önvédelem, emberséges szellemi fórumokon sem, ahol önmagunkat képviselnünk szükséges. „Ne mondj le semmiről" — a regénynek ez is nagy tanulsága.
Álhazafias szólamok pedig még nem kaptak hathatósabb arculvágást, mint a Beatrice apródjai elején: a fiatal mozgalmi munkás — a Vörös Segély elődjének küldetését teljesítve —
társaival azon mesterkedik, hogy a Kerepesi temető falán — átellenben a fal túlsó oldalától
alig egy-két méterre nyugvó Vörösmarty sírjával — a Hazádnak rendületlenül feliratú, ellenforradalmi szándékkal kiragasztott plakátnak á betűje fölé u betűt ragasszon, így: Hazudnak
rendületlenül.
Az éretlen kamaszkor szentségtörő tréfáira mindnyájan emlékszünk. Én úgy voltam velük, hogy a Családi kör vagy a Toldi trágár szavú elferdítésén sosem tudtam nevetni, pedig
még hitoktatásra jártam, amikor az Üdvözlégyet így mormoltam, eleinte tudatlanságból, később kajánságból — talán a tömjénillat elleni tiltakozásul: „Üdvöz légy Mária, malaccal teljes". (Tudtam is én, mi az a malaszt?)
Vörösmarty Szózatának ilyentén elferditése azonban: nem egyszerűen kamaszkori kísérlet a lelket megterhelő bálványok, tabuk ledöntésére, hanem tartalmas politikai tett; a plakát
szövegezői ugyanis — ellentétben a Nem! Nem! Soha! első előállítóival — Vörösmarty szavainak kisajátításával követték el a legnagyobb hazugságot: a hazaárulás szentesítését. Vörösmarty szavaitól is a lopott szellemi kincsek tára gazdagodott akkor — ezt nem bírta elviselni a
nagy költő híve — ezúttal is mondhatunk „apródot", vagy osztályhelyzetére áttéve;
„kisinast", esetleg népmesei kisbojtárt, aki az öreg király országát akarja menteni.
„A forradalmak legszívesebben a legendájukkal alakítanak: hogy mit hagynak az utánuk
következő nemzedékekre. Épp ezért afféle történelmi pedagógiai kívánalom, hogy a legendák
hősei fiatalok legyenek. A gyerekember hős az igazi!" — mondja Illyés, korántsem a saját fiatalsága iránti részrehajlással, hiszen megírhatná ugyanilyen részletességgel — például — a
Márciusi Front körüli tevékenységét is, ahogy a földosztás körülit már megírta. Sok ellenérvvel szolgálhatna az is — akárcsak a Beatrice-regény — Budapest 1944-es német megszállóparancsnokának jelentésével szemben, mely szerint a magyar „konspirációra alkalmatlan nép".
Az a történelmi mélyponton hangzott csupán ördögien igaznak. S a mélypont javarészt azért
következhetett be, mert a század addigi évtizedeiben túlságosan félelmetes volt az ellenség szemében a magyarok jobbjainak összefogása.
Egy nép lelkülete nem determinált, biológiailag vagy más végzetszerűséggel: pedagógiailag alakítható — jobbítható is tehát; régebbi korok egészséges modelljeinek felhasználásával
újrateremthető. A magyar nép lelkülete nagyrészt az, amivé költőink teszik.
Ilyen szempontból a Beatricénél fontosabb epikai mű aligha született Magyarországon.

82

KOVÁCS ISTVÁN

— Illyés Gyulának —
A népvándorlás kora ma is tart. A néppusztításoké is! — a népmozgások „örökletes",
egyre torzltóbb következményeként. Vagy tőlük függetlenül? Tragikus közhely, hogy nem irtottak ki annyi népet oly rövid idő alatt, mint éppen századunkban. Halottibeszédes jelképe
egy emberöltőnek, hogy háborúk jelzője lett a világ, amelynek, többek között olyféle jelentését adja a magyar nyelv értelmező szótára, hogy „a mindenség mint valamely Isten alkotása",
vagy átvitt értelemben: „értelmi tisztázottság, szellemi világosság". A világháború tehát azt is
jelenthetné: harc a szellemi világosságért? Eközben nemcsak a fegyverfajták gyarapodnak
nap mint nap, hanem az emberi szellem és lélek elpusztításának eszközei és módszerei is...
Mi kiknek halljuk utolsó lélegzetvételét, ha ránk szakad az éjfél utáni csönd? Himnusz
utáni gyász? Mi a kényelmesebb például: kiirtani egy közösséget vagy csak elűzni szülőföldjéről? így vagy úgy megváltoztatni számarányát? Matematikai műveletekkel ölni? Megválaszolatlan, érdektelen, félremagyarázott vagy elhallgatott elméleti kérdések... Miközben talpunk
alatt mozog a föld. A minden idők tömegsírjait beborító. A farkasvermek karóin haldoklók
„lélekgyűjteménye"... Ki írja meg e kérdések és válaszhiányok történetét?
1976 őszén előadást hallgattam az NSZK-beli Sonnenbergben arról, hogy, ami az Oszmán Birodalomnak nem sikerült a XVI—XVII. században, a valósággá lett napjainkban: a
törökök, mármint a vendégmunkások, elárasztották az országot. Még nem teljesen — de mint
előadónk jelezte — a hetvenes évek középső harmadában több mint egymillió török állampolgár várt a „paradicsomi" engedélyre, hogy a Szövetségi Köztársaságban munkát vállalhasson.
„Reményeiket, úgy tetszik, elmossa az olajválság, így a Bundesrepublik megmenekül a félhold
uralmától" — fűzte hozzá kesernyés tréfával, de láthatólag elégedetten, előadó professzorunk. Ki írja meg az otthonmaradottan is gyűlöltek történetét?
Az Egyesült Államok évente 200 000 embernek ad bevándorlási engedélyt, de ennek többszöröse szivárog át határain illegálisan. Ki írja meg az ő történetüket? Azokéét, akiknek megváltás, hogy elhagyhatták a szülői házat és a szülőhazát, s egyetlen vágyuk, hogy eltűnjenek,
felszívódjanak a jobblétet biztosítható ország arctalan tömegébe?
A népvándorlás és néppusztítás ideje tovább tart. Elmúlt a hősinek kikiáltott kor. A római limeseken átzúduló barbárok századai, a hun lovasok évei, az időben és térben szétrajzó
normann hajósok parttalan hónapjai. Az Amerikát felfedezők és nyomukban elárasztó úttörők fél évezrede. Akik, úgy mellékesen, az őslakosságot is kiirtották. Történelmi
igazságszolgáltatás-e, hogy azok, akik Amerika földjére léptek, részben önmagukat is elpusztították. Az emberibb élet sokszor csak a második nemzedéknek lett osztályrésze. József Attila magyarjai az emberibb élet reményében tántorogtak ki Amerikába. Mit tudunk róluk?
Azokról, akiket a múlt század második felének gazdasági válságai, az egyre pusztítóbb megélhetési gondok űztek a nagy vízen túlra. Mint annyi lengyelt, ukránt, litvánt, zsidót, észtet, csehet, szlovákot, szerbet, románt, horvátot ebben az időben. A nyomorúság hányszor végigboronálta Kelet-Európát. Iszonyú tüskéi nyomán lövészárkok, temetőgödrök, határmezsgyék
támadtak...
• Dojcsák Győző A kanadai Esterházy története című tavaly megjelent munkájának sikere
jelzi a nagyvilágban szétszóródott honfitársaink iránti érdeklődést. De milyen ez az érdeklődés? Nem rapszodikus-e? Szalmalángszerű? Vagy a tudat alatt állandóan bomló és újratermelődő? Tehetetlen döbbenettel hevített és hűtött?
6*

83

Mit mondhatnánk az elmúlt fél évszázadban fel-fellobbant érdeklődések tapasztalatainak
ismeretében?! Domokos Pál Péter öt évtizede emelte népünk tágabb tudatába a moldvai magyarok létét. (Azzal a szórvány magyar népcsoporttal ismertetett meg bennünket, amely már
Amerika felfedezése előtt századokkal falvakat, városokat teremtett idegen földön.) Megtámadhatatlan okán annak is, hogy a csángómagyarság hatalmas kulturális kinccsel gazdagitott
bennünket; balladáival, meséivel, dalaival. Vörösmarty Szózatának, saját évszázados élményéből föltörő, „előhangjával": „Idegen földre ne siess / Amíg hazádban megélhetsz..."
Nyelvünk múltjával. A herderi jóslat beteljesülhetőségének figyelmeztető példájával... És a
mi viszonzásunk? Kényelmes nemtörődömség... Megismerésük tehetetlen vágya... Cselekvő
igyekezetünk kapkodó szívdobogása... A tápászkodó érdeklődésnek és felelősségtudatnak
valószínűleg nem ártana az, ha intézményt húznánk fölébe...
Lengyelországban évtizedek óta szervezetten foglalkoznak az országhatáron túl élő lengyelséggel. Kulturális, erkölcsi, pszichikai támogatásuk társadalmi ügy. Polonia, a mai fogalmak szerint nem Lengyelország ismert latin neve elsősorban, hanem a határon túl élő lengyelség gyűjtőfogalma. Minden honi lengyel tudatának szerves része. Ezért a Poloniával kapcsolatos kiadványok nem keltenek olyan szenzációt, mint a nálunk kivételnek, egyedinek számító
kanadai magyar település históriájával megismertető feldolgozás, vagy Petrás Incze János levélüzenete a csángómagyarságról, amelyet három évvel ezelőtt Domokos Pál Péter adott közre „ . . . édes Hazámnak akartam szolgálni..." című könyvében.
Miért keltett hát mégis A kanadai Esterházy történetéénél is nagyobb visszhangot Jerzy
S. L^tka tavaly megjelent könyve saját hazájában, amely a lengyelek egy csoportjának etnikai
határaitól messze, idegenben alapított településével ismerteti meg olvasóit. Címe ugyanolyan
beszédes, mint Dojcsák Győző könyvéé: Adampol — Egy lengyel falu a Boszporusznál —
(Adampol — Polska wieS nad Bosforem). Ösztönösen fürkészni kezdjük a könyvben föllapozható térképet. Adampol nem található rajta. Isztambul közelében, de a kisázsiai részen rábukkanunk egy „gyanús" helységnévre: Polonezköyü. L^tka könyvéből megtudjuk, hogy ez
Lengyelfalvát jelent, azaz a tulajdonképpeni Adampolt jelöli, amelynek nevét 1923-ban hivatalosan Polonezköyre változtatták.
A falu legidősebb lakói e politikai indítékú névváltoztatás ellenére ma is Adampolnak
hívják községüket, ő k úgy tartják, hogy őseik Adam Mickiewicz nevéről keresztelték el a települést Adampolnak. A lengyel légió szervezése közben 1855-ben Törökországban elhunyt
Mickiewicznek azonban nem sok köze volt a faluhoz. Legfeljebb csak annyi, hogy tudott a létezéséről. Az, hogy halála után a lengyel emigráció egyes befolyásos képviselői „a nemzet hontalan bárdját" Adampolban akarták eltemetni, nem Mickiewicz végakaratából fakadt.
A törökországi lengyel település egy másik Ádámról, legfőbb protektoráról, az 1831 utáni lengyel emigráció konzervatív szárnyának nagy tekintélyű vezetőjéről, Czartoryski hercegről kapta a nevét. Az ö anyagi, erkölcsi támogatása, diplomáciai közbenjárása nélkül sohase
jöhetett volna létre ez az egyedülálló jelentőségű, sajátos, de jellemző sorsú emigráns lengyel
település.
Előtörténete valahol a XVIII. században körvonalazható. A történelem idegbajos fintoraként a két egykori halálos ellenség, a lengyel és a török állam kapcsolatában ugyanis az
1700-as évek második felében mélyreható változások következtek be. A Fekete-tenger északi
partvidékéről kiszoruló Porta és a területi szétdarabolással fenyegetett Nemesi Köztársaság
kereste egymás szövetségét. Az utolsó lengyel király, Szaniszló Ágost, 1777-ben, országának
első felosztása után négy esztendővel, követséget állított fel Isztambulban. A Portának a lengyelek iránti rokonszenvét jelzi, hogy sohasem ismerte el a Nemesi Köztársaság felosztását. A
török főváros diplomáciai testületeinek tagjai által látogatott ünnepségeken, akkor is fenntartották a lengyel követ helyét, amikor Lengyelország közepén Poroszország, Ausztria és Oroszország új határai futottak össze, és új szállóige lett ismert Európában: Finis Poloniae!
Adam Czartoryski, a Nemzeti Kormány elnöke, a fegyvert ragadott Lengyel Királyság
képviseletében 1831-ben követet menesztett Törökországba. Emigrációs diplomáciai tevé84

kenysége során is elküldte megbízottait Isztambulba. Érdekeit az általuk szervezett Keleti
Ügynökség (Agencja Wschodnia) képviselte. (Ez az ügynökség később, 1849-ben a magyar
kormány és a délszlávok, illetve a románok közötti megbékélési tárgyalások kezdeményezője
volt, és vállalta a szembenálló felek közötti közvetítést.)
Czartoryski híveinek — elsősorban Bemnek — nézete szerint, Európában, úgymond, készen kell tartani egy lengyel fegyveres erőt, amely alkalomadtán, a remélt „össz-európai háború" idején, a nemzet képviseletében harcba vethető lesz az angolok és a franciák mellett. Ennek szellemében a Keleti Ügynökségnek az is feladata lett, hogy az Oszmán Birodalom területén található lengyeleket számba vegye. Ezek egy része 1831-es emigránsként, másik csoportja
rabszolgaként vetődött Törökországba.
A rabszolgák száma elég tekintélyes volt, mégpedig azért, mert a függetlenségükért küzdő
cserkeszek az orosz hadsereg kezükre került katonáit „beváltották" sóra és puskaporra. Az
embertelen ember-árucsere főként a török birodalom területén bonyolódott le. Az 1831-es
szabadságharc leverése után I. Miklós cár közel tízezer lengyelt soroztatott be a kaukázusi
hadtestbe. A Lengyel Királyság területén berukkoltak egy részét az 1831-et követő évtizedekben is — „előírásosan" — a szabadságukért harcoló kaukázusi népek ellen vetették be. Az ellenséghez átállni pedig kockázatos volt, mivel a cserkeszek a hozzájuk szököttek és a hadifoglyok között — az esetek többségében — nem tettek különbséget. Jellemző a kaukázusi hadtest
tisztjei által — intésül — hangoztatott szentencia: „Ne dezertálj, mert rabszolgapiacra kerülsz!"
A Keleti Ügynökség szervezte meg a lengyel rabszolgák kiváltását. Szabadságukat visszaadván számított rájuk, s igyekezett őket befolyása alatt tartani. Főként azért, hogy belőlük
szervezze meg a törökországi lengyel haderő magvát. Ennek kapcsán merült fel egy állandó
lengyel település létrehozásának gondolata. Olyan, ahol a törökországi lengyelek állandó otthonra lelhetnének.
Földre volt szükség. A szükséges területet pedig olyan táji-földrajzi környezetben kellett
birtokba venni, amely — amellett, hogy megfelelő létfeltételeket biztosíthat a letanyázóknak
— a lengyel tájak hangulatát idézi, és közel fekszik Isztambulhoz. A franciországi Szent
Lázár-rend tekintélyes birtokkal rendelkezett Törökországban. Isztambultól 40 kilométerre,
közel a Boszporuszhoz. A lázáristák tehát, a Keleti Ügynökség közvetítésével, 1842. március
3-án szerződést kötöttek Czartoryskival, aki így jelentős területet bérelt tőlük. Adampol képlete talán a kelleténél is bonyolultabb: lengyel település egy francia tulajdonjogú birtokon —
Törökországban. Hogy a Szent Lázár-rend birtokát Párizs francia területnek tekintette, az is
jelzi, hogy az Adampolban gyökeret eresztett lengyelek évtizedeken át francia állampolgárságot kaptak. (A bérlemény az 1880-as években a Czartoryski család tulajdonába került.)
Kezdetben tizenkét lengyelt telepítettek le a Czartoryski-bérleményen. Érdemes, tanulságos egy pillantást vetnünk néhányuk Adampolig vezető kálváriájára:
Kazimierz Maciej az 1831-es szabadságharcban a 49. ulánusezredben szolgált. A bukás
után besorozták a cári hadseregbe. A Kaukázusban a cserkeszek fogságába esett, akik eladták
a kurdoknak. Rabszolgaságból rabszolgaságba jutott, mivel Sziriában útonállók kezébe került, akik ismét eladták — a gazdájával együtt. Sikerült Egyiptomba szöknie. Útja innen vezetett Törökországba.
Jakub Kfdzierski a krakkóiak első lovasezredében szolgált 1831-ben. Őt is besorozták a
kaukázusi hadtestbe. Mint hadifogoly, Perzsiában került „árverésre". Az ő szabadságát is a
Keleti Ügynökség adta vissza.
Grzegorz Szatkowski szintén 1831-es veterán, ő büntetésből a tengerre került. A görög
partoknál állomásozó orosz flotta egyik hajójáról szökött meg. Hat évig szolgált a görög hadseregben. Leszerelése után Törökországba utazott és Adampolban telepedett le.
Adampolnak hamar híre ment Európában. Erről a lengyel emigránsok hatásos propagandája is gondoskodott. 1847-ben már neves vendéget is üdvözölhetett elöljárósága. Liszt Ferencet, akit a magyar szabadságharc utolsó szakaszában lovassági ezredesként küzdő Wladyslaw
85

Zamoyski, Czartoryski tehetséges megbízottja, kísért el törökországi „lengyel kirándulására".
1849 decemberében a mohamedánná lett Bem József, Murád pasa is megfordult a katolikus
lengyel faluban. Egy évvel később itt ünnepelte születésnapját Gustave Flaubert, de ellátogatott ide egy kevésbé ismert francia író, Pierre Loti is.
A magyar történelmi emlékezet is némiképpen okkal-joggal tarthatná számon Adampolt.
Nem csupán azért, mert Liszt Ferenc és Bem József házai között időzött. Adampol a szabadságharc bukása utáni években, a magyar és a lengyel emigráció révén kötődik történelmünkhöz. A lengyel falura vonatkozó dokumentumok — nevek feltüntetése nélkül ugyan — megemlékeznek két magyar invalidusról. 1849 nyarán kerültek Törökországba, s Adampolban leltek átmeneti vagy végleges otthont. Több olyan lengyel is letelepedett itt, aki végigküzdötte a
magyar szabadságharcot. Erre a még álló sírkövek némelyikének felirata is utal. Érdemes őket
idéznünk, mivel az 1974-es ciprusi események által felkorbácsolt soviniszta indulathullám az
adampoli, vagyis polonezköyi lengyel temetőt sem kímélte: sírköveinek egy részét ledöntötték, meggyalázták.
Egy régi síremléken ez a felirat olvasható: ITT NYUGSZIK AZ ÚRBAN ANTONIWIERUSKI SZÜLETETT 1804-BEN MEGHALT 1868 JÚNIUS 10-ÉN AZ 1830-AS HADJÁRATOT FŐHADNAGYKÉNT AZ 1848-AS HADJÁRATOT KAPITÁNYKÉNT KÜZDÖTTE VÉGIG 1853-BAN A TÖRÖK KOZÁKOK ALEZREDESE 1863-BAN MINT EZREDES MEDZSIK SZULTÁN ÉRDEMRENDJÉVEL KITÜNTETTETETT E HŐSI ERÉNYES ÉLET TRAGIKUS BARÁTAI SZÁMÁRA SZOMORÚAN MEGRENDÍTŐ VÉGET
ÉRT
Ebben a vésetben kitapintható a felosztott Lengyelország legviharosabb szakaszának története, kiolvasható a kor cselekvő lengyelének sorsa, amelynek lezárásához szinte refrénszerűen visszatérő a „tragikus, megrendítő vég" is. Ezzel a tömör fordulattal lehet összegezni
1831, 1846, 1848, 1863—64 fegyveres megmozdulásait. Antoni Wieruski sírfelirata magyar
vonatkozásában azonban pontatlan. Ő nem századosként, hanem őrnagyként hagyta el a
„magyar háború" hadszíntereit. A szabadságharc számos ütközetében részt vett. Vitézségéért
harmadosztályú katonai érdemrenddel tüntette ki a magyar hadvezetés.
A másik sírfelirat így hangzik: ITT NYUGSZANAK KAROL SOBIECZANSKINAK A
MAGYAR HADSEREG FŐHADNAGYÁNAK AZ 1863-AS FELKELÉS KAPITÁNYÁNAK A TÖRÖK HADSEREG ORVOSÁNAK HAMVAI
Míg Wieruskiról a Lengyel Légió több veteránja megemlékezik memoárjában, Sobieczaúskiról csak annyit tudunk, hogy az erdélyi Lengyel Légió lovasegységében küzdött Bem
mellett.
Utalást találunk egy Horváth nevű egyénre vonatkozóan is — „És Horwatnak még sírkeresztje sincsen..." — aki vagy az első telepesek egyike volt, vagy a település megszervezésében
vett részt. Nevéből ítélve ő, vagy valamelyik őse magyar származású lehetett, vagy Magyarországról származhatott el.
1856 a „fordulat éve" Adampol történetében. A krimi háborúban Wladyslaw Zamoyski
tábornok parancsnoksága alatt török oldalon harcolt mintegy 1500—1700 fős lengyel-kozák
lovashadosztály feloszlatásakor a szultán török állampolgárságot, anyagi támogatást és adómentességet ígért a birodalma területén letelepedni kívánó lengyel harcosoknak. Ezt követően
több lengyel falu is szerveződött Törökország európai részén. Ezek a települések azonban rövid életűeknek bizonyultak. Felbomlásuk után lakóik egy része szétszóródott, mások Adampolban találtak végleges otthont. Adampol tehát már otthont, s nem csupán átmeneti fedelet
nyújthatott az otthontalanoknak. Jelképes vonzereje, megtartó szelleme volt. A lengyelek tudatában „a szabad Lengyelország falatnyi földdarabkáját" jelentette. Az volt a valóságban is.
L^tkát idézve: „ . . . lengyel falu, a patriotizmus kovácsműhelye, menedékhely, a cárizmus elleni konspirációs tevékenység bázisa..." Lakói tudatában voltak annak, hogy életük Lengyelországé, törökországi létükkel is az ő ügyét szolgálják. Helyzetüket és lakhelyüket tulajdonképpen átmenetinek tartották. Jellemző példaként idézhetjük azt az adampoli polgárt, aki még
86

1866-ban is a következőkkel indokolta meg honfitársának, hogy miért nem állít kerítést és miért nem ültet virágokat a háza köré: „Kinek állítsak kerítést és ültessek fákat? Holnap fegyverbe szólít a haza, visszatérek Lengyelországba, és akkor görög vagy török élvezze munkámnak gyümölcsét?"
E felfogás, a harc vállalásának kötelességtudata, az átmenetiség ebből fakadó érzete
azonban az 1863—64-es felkelés bukását követő évtizedekben elhalványodott. Ahogy a lengyel emigránsok politikai tevékenysége és a honi konspirativ mozgalmak is elveszítették sugárzó erejüket. A felosztott haza emléke azonban még a század utolsó évtizedére se haloványult
el az adampoliakban, amikorra pedig már virágzó településsé fejlődött az egykor pár viskóból
álló falu. A nagy történelmi események — az 1791. május 3-án kihirdetett alkotmány, az 1830.
november 29-én kitört „revolúció" — évfordulóján ekkor is rendszeresen emlékünnepséget
rendeztek.
A falu mezőgazdasági kultúrájával kiemelkedett a környezetéből. Háromnyomásos gazdálkodás modernnek számított a szomszédos falvak földművelési tradícióihoz képest. Az
adampoliak, sertéstenyésztésükkel monopóliumot élveztek az iszlám vidéken, így fő szállítói
lehettek Isztambul keresztény lakosságának. Gazdagodtak.
Házaik — építészetüket tekintve — a keleti Beszkidek lengyel házainak mintájára épültek. Arról a vidékről jöhetett az első ács, építőmester. A más és más vidékről származó lakosok viselete azonban sohasem volt egységes, de általánosságban véve az adampoliak megőrizték a lengyel öltözködési szokásokat. A húszas években, amikor a független lengyel állam,
korlátozva ugyan, de támogathatta őket, a krakkói viselet terjedt el.
A falu lakossága nemcsak azért őrizhette meg etnikumát, mert települése zárt volt és nehezen megközelíthető, hanem azért is, mert sem az emigráció, sem a hazai — főleg galíciai —
lengyelség nem feledkezett meg róla. Hosszú újságcikkekben, riportokban számoltak be életükről, mindennapjaikról, könyveket, folyóiratokat, esetenként jelentős pénzösszegeket küldtek az adampoliaknak. Ami mindezeknél fontosabb, gondoskodtak arról, hogy mindig legyen
papjuk. A pap, noha többnyire Isztambulból járt ki, a gyerekek tanítását is megszervezte.
1926-ig csak lengyel iskolája volt Polonezköynek. Ekkor rendeletileg megszüntették. A zárt
közösség nyelvébe ezután szüremkedtek be mind nagyobb és nagyobb számban a török kifejezések, fordulatok. A falu elöljárói és a lengyel követség munkatársai hiába fordultak a török
hatóságokhoz, hogy legalább a lengyel nyelv tanítását engedélyezzék, kéréseik makacs elutasításra találtak.
1937-ben a török államelnök, Kemal Atatürk is meglátogatta Polonezköyt. ő , az 1926-os
rendelet ellenére, köztiszteletnek örvendett a lengyel faluban. Az 1920—22-es görög—török
háború idején ugyanis, amikor az idegengyűlölő soviniszta különítmények a környék görög
falvait pusztították, Kemal Atatürk reguláris katonaságot rendelt Adampol védelmére. Látogatására a jelzett esztendőben egyébként azért került sor, mert figyelmét felkeltette a polonezköyiek kiemelkedő mezőgazdasági terméshozama. A lengyel elöljárók kihasználták az elnök
jelenlétét, és személyesen hozzá fordultak a lengyel nyelv oktatási engedélyének kérelmével.
Kérésükkel azonban mintha a sorsot hívták volna ki maguk ellen. Nem sokkal ezután ugyanis
a hatóságok felszólították Polonezköy lakosait, akiknek a független lengyel kormány állampolgárságot adott, hogy vegyék fel a török állampolgárságot, hiszen, úgymond, „a török köztársaságban élnek". Egy kivételével a falu valamennyi lakója lemondott lengyel állampolgárságáról. Gyermekeit azonban az, akinek anyagilag futotta rá, továbbra is elküldhette Lengyelországba tanulni.
A török állampolgárság felvételétől kezdve a hatóságok még az ünnepi misék celebrálása
elé is akadályokat igyekeztek gördíteni. Néhány évvel később, a világháborús helyzetre hivatkozva, elkobozták a lengyel nemzeti jelvényeket, s mindennemű rendezvényt — (a táncos mulatságtól a temetésig) — csak török csendőr jelenlétében lehetett megtartani. 1945 után, a lengyelországi rendszerváltozás ürügyén, a „vörös veszélyre" hivatkozva, Polonezköyt csak külön engedéllyel lehetett meglátogatni, s a faluban megjelent idegeneket a lakosoknak — szigo87

rú büntetés terhe mellett — be kellett jelenteni a csendőrségen. E rendelkezések ellen a lengyel
emigráció hiába tiltakozott.
A Lengyel Népköztársaság követsége csak az ötvenes évek második felében vehette fel a
kapcsolatot az adampoliakkal, s járhatott — úgy-ahogy — közbe érdekükben. Legfőbb igyekezete azonban: a lengyel nyelv tanításának engedélyeztetése — eredménytelen maradt. Ráadásul 1958-ban elhagyta Polonezköyt az utolsó lengyel pap is. Kot atya távozásával üressé
vált a falunak az 1910-es években felépített temploma, megszűnt az utolsó lengyel „intézmény". Elenyészett az egyház megtartó ereje...
A harmincas években a lengyelségét őriző adampoli közösséget a török állam bomlasztotta fel erőszakkal. A hatvanas évekre teljesen széthullott közösséget már csak a tőrök állam
gondos, tapintatos, a lengyel követséggel együttműködő, lelkiismeretes intézkedései foghatták
volna ismét egybe. Ennek felfedezhetők bizonyos jelei. Adam Rapacki külügyminiszter 1967es törökországi látogatása bizonyos mértékig ismét a török és a lengyel sajtó érdeklődésének
homlokterébe emelte Polonezköyt. A megjelent újságcikkek, elhangzott rádióriportok nyomán lengyelországi intézmények tucatjai, állampolgárok ezrei igyekeztek felvenni a kapcsolatot a polonezköyi lengyelekkel. Nem tehetnek róla: későn! Polonezköy kihullott Polóniából.
Maradt a tanulság: tragikus, ha bármilyen ok miatt is, de egy közösség megkésetten cselekszik
önmagáért...
A szétszóródás folyamata gyors. Közvetlen okai alig felmérhetők. 1956-ban közel kétszáz
lelket számlált Polonezköy. 1960-ban Ausztráliába vándorolt ki egy adampoli család, hogy
szerencsét próbáljon. Ha az ő példájukat nem is követték, de az NSZK gazdasági csodájának
már szép számmal kerültek bűvöletébe. Sokan vállaltak munkát a Szövetségi Köztársaságban,
s többségük már vissza se tért Törökországba. De elszívták a polonezköyieket a törökországi
nagyvárosok is. A kirajzottak közül csak kevesen járnak vissza szülőfalujukba.
A Czartoryskiak Londonban élő örököse 1970-ben lemondott földtulajdonának jogáról.
Ez a nemes, emberi gesztus kegyelemdöfésnek bizonyult. Ettől kezdve ugyanis a polonezköyiek szabadon eladhatták gazdaságaikat, telkeiket, szántóikat, legelőiket. Könnyen vevőre találtak, mert Polonezköy az utóbbi másfél évtizedben felkapott kirándulóhelye lett az isztambuliaknak, kelendő üdülőtelepe a módosabbaknak. Elszaporodtak a hétvégi házak, luxusvillák és panziók. Polonezköy ma már, neve ellenére, török falu, ahol ugyan hallik még a lengyel
szó, de az öregek távoztával egyre gyérebben.
Mit jelentett az 1842-ben alapított Adampol a hazai és az emigrációban élő lengyelség
számára? Életszomjat? Küzdeniakarást? Kétségbeesett illúziót? A kitaszítottak reménykedését? Vagy lemondást, kiúttalanságot? Jelképes közösségi sorsot? Vagy mégis: a valós és remélt cselekvés archimédeszi pontját? Hány, a magyar történelemhez kötődő idegenben alapított helységgel kapcsolatban tehetnénk fel hasonló kérdéseket mi is? Nem csupán Észak- és
Dél-Amerika időközben megszűnt magyar településeire gondolok. Moldva magyar alapítású
helységei villannak elém ismét. Köztük például a XV. század többszörösen is jelképes városa
— Hus, amelyet a Zsigmond király által Magyarországról kiűzött, és a Jó Sándor moldvai fejedelem által befogadott husziták alapítottak. A bibliafordítók és krónikamásolók. A hitüket
és nyelvüket megőrzők. Egy részük még Tatárországba is eljutott, s a Dnyeszter partján, Csöbörcsökön telepedett meg. Egyes források szerint magát Csöbörcsököt is ők alapították 1480ban. A középkort követő évszázadokban ez volt a legkeletebbre eső magyar település. A madéfalvi veszedelem után Moldvába bujdosó székelyek papja, Zöld Péter, 1767-ben még találkozott a csöbörcsöki magyarokkal. Erről, mint Domokos Pál Péter fél évszázada kiadott
Moldvai magyarság cimű munkájából megtudhatjuk, 1781-ben, csíkdelnei lelkészként jelentést is írt „Előljáró Urának", Erdély püspökének, gróf Batthyány Ignácnak: „Felszerelve a
moldvai fejedelem útlevelével, a kocsis szerepét majdnem mindenütt én, mint ifjabb vittem és
végre négy napi út után szombaton este megérkeztünk a gyakran emiitett Csöbörcsök városba, ahol ugyan a legnagyobb örömmel, de a magyarok bőséges könnyei között a missionárius
páter részére közköltségen épült és fenntartott házba vendégül láttatván, az éjszakát eltöltöt-

tük és ott maradtunk 14 napon át..." Jelentésének végén Zöld Péter szóvá teszi, hogy a nép
nem érti az őket pásztoroló olasz papok nyelvét: „Azonfelül csak egyedül az Isten tudja, hogyan hallgatják ki a leírt kérdésekből a nép gyónásait, amelyek szerintem, mint tapasztalt biró
szerint alig lehetnek valaha anyagilag teljesek mivel nem értik a magát vádoló nép bűneit
azoknak fajait és körülményeit, főképp azokat, melyek a fajt megváltoztatták, ezekről azon
szerencsétlen magyarokkal igen gyakran keserű könnyek között panaszkodván nekem azt
mondották, hogy a gyakran emiitett nyelvek nem tudása miatt talán egész életűkben nem
gyóntak." Félnek, hogy emiatt örök kárhozatra jutnak. Zöld Péternek ez a híradása egyben
búcsú a csöbörcsöki magyaroktól. Intés mindazoknak, akik nem érthetik anyanyelvükön Isten igéit se...
A szétszóródottak sorsa Illyés Gyula Hajszálgyökerek című írását idézi föl bennem. A
híradást egy etnikum időben és térben távolra szakadt tagjairól, tűzhelyeiről, településeiről.
Elveszíthető nyelvéről. Védtelenségéről. Vallomása vallomásom: „Nemzetemhez — bármely
végzet adta közösséghez — azzal óhajtok tartozni, hogy vállalom. Valósággal vállalni kényszerülök. Mégpedig minél sanyarúbb helyzetben van, minél kevesebb jóban tud részeltetni,
annál inkább."
Az álom költészet olykor. Ihletője lehet egy penge hasította arcvonás, szemünket fekete
rongyként eltakaró felhőfoszlány, az időtlenség eresztékein átszüremkedő és idegeinket megborzongató kenyérillat — Isten földi lehelete, egy pont a világban, ahová legalább egyszer életünkben el szeretnénk jutni. Nem, nem olyan tudattal, mint a mohamedánok Mekkába. Ők
egy életen át készülnek a nagy zarándoklatra. Mondhatni — ezért élnek. Az álom térképe csak
utólag rajzolható meg, s csak akkor jelölhető be rajta a helység, ahová öntudatlanul vágyunk.
Haza.

89

TÜSKÉS TIBOR

Az aforista
A TÁVIRATOK ÜRÜGYÉN
Az öregkornak nem az emlékirat a műfaja.
— Memoárt a fiatalok írnak — mondta nemrég egy gazdag életű, Európát járt, a nyolcvanadik évéhez közeledő festőművész, amikor arra kértem, vesse papírra emlékeit.
Ha jól belegondolunk, igaza volt. A fiatalok szeretnek tükörbe nézni. Az önvallomás, az
önarckép az ő műfajuk. Kazinczy ötvenhét éves korában fog bele Az én életem című emlékiratába. Rippl-Rónai József ötvenéves, amikor emlékezései megjelennek. Ugyanebben az életkorban — csak kétszázötven évvel korábban — kezdi el írni önéletírását a krími tatárok fogságában Kemény János. Amikor Mikes Kelemen első rodostói leveléhez tollat vesz kezébe,
mindössze huszonhét éves...
Köztapasztalat: a legtöbb prózaíró első, sikeres, bemutatkozó irása önéletrajzi ihletésű.
A tárgyias, objektív ábrázolás művészetét később tanulja meg.
Az öregkor műfaja az aforizma.
önéletrajzot lehet fiatalon írni, de aforizma írására csak az vállalkozhat, akinek van élettapasztalata, bölcsessége, öniróniája. Életszabályokat, erkölcsi igazságokat, életelveket az vet
papírra, aki nem évekre, hanem évtizedekre néz vissza.
Az aforizma a moralisták és a moralizáló életkor műfaja.
*

Illyés Táviratok című kötetéből 1981-ben, a Békés megyei Könyvtár házinyomdájában
száz számozott és a szerző által aláírt példány készült „bordázott diósgyőri papíron", de ezek
a példányok könyvárusi forgalomba nem kerültek. A kötet anyagát 1982-ben a Szépirodalmi
Könyvkiadó újból megjelentette, s az olvasók szélesebb köre számára is hozzáférhetővé tette.
A kötetbe foglalt néhány soros verseket, aforisztikus és epigrammatikus lírai „táviratokat" —
alkalmanként hármat-négyet fogva belőlük csokorba — először az Új Tükör közölte Kaján
Tibor szellemes, egyvonalú, a papír egyszeri érintésével készült rajzai kíséretében.
Az aforizmának éppen olyan nagy hagyománya van a világirodalomban, mint a memoárnak. Aforizmákban foglalta össze tanítását a kínai filozófiai gondolkodás nagy alakja, az időszámítás kezdete előtti IV. vagy III. században élt költő, Lao-ce. Aforizmák születtek a görög
és a római költők kezén. Kedvelték a műfajt a reneszánsz kor költői. A XVII. és a XVIII. század nagy francia moralistái valósággal fölvirágoztatták az aforizmát. Napjainkban is egy-egy
költő — magyar is — bátorságot vesz, hogy kipróbálja a műfaj lehetőségeit.
Illyés aforizmái nem hasonlítanak a Tao Te-king, Az Út és Erény könyve túlságosan általánosságban mozgó, homályos tartalmú, a cselekvésről lebeszélő, a szemlélődés fontosságát
hirdető tanításához. Nem követik Seneca sem sztoikus filozófiáját, sem a keresztény gondolkodással rokon szeretettanát. Aforizmái nem emlékeztetnek a humanista költő, Janus Pannonius csipkelődő, pajzán, gyakran erotikus tartalmú epigrammáira. Nem rokoníthatók La Rochefoucauld kiábrándult életbölcsességet tükröző maximáival. A Táviratok őseként nem hivatkozhatunk a német klasszicizmus íróinak — például Goethének — spekulatív, hideg-rideg
aforizmáira. S elütnek azoktól a vállalkozásoktól is, amelyekkel a kortársi és honi irodalom90

ban találkozhatunk, például Képes Géza kötetnyi „epe-grammá"-jától vagy Kálnoky László
kitűnő könyve, az Egy hiéna utóélete verseitől.
A Táviratok elődjét másutt kell keresnünk.
Illyés aforizmáinak egyik ősét minden bizonnyal az ancien régime arisztokrata származású, de forradalmian gondolkodó filozófusában, Chamfort-ban lelhetjük meg. Aforizmáinak
másik gyökere a magyar népköltészetbe nyúlik, ősei a tréfás sírfeliratok és a pattogó táncszók,
a szűkszavú parasztok és a magyar paraszti gondolkodást irodalomba emelő szépírók, Heltai,
Mikes, Fáy András lehetnek. Harmadik forrásként a magyar költészet néhány kevéssé ismert
és számon tartott aforizmaírójára mutathatunk; közülük egyre, Palágyi Lajosra, kit Illyés a
szocialista líra egyik magyar előfutáraként tisztel, név szerint hivatkozik Hajszálgyökerek című tanulmányában, s a gondolati rokonság okán idézi is egyik epigrammáját: „Magyar, ki
hónát megveti, / És mindent, ami nemzeti, / Mindegyre szid, mindegyre mar: / Oh az még
nem nemzetközi, / Csak rossz magyar" — írta Palágyi. „Ezt az epigrammát, mely ma is egyenest talál rejlő gennygócokba, a századfordulón ő köszörülte ilyen remekül hegyesre" — jegyzi meg Illyés.
És fogadjuk el — negyedik forrásként — Illyés magyarázatát, aki a kötet megjelenése
előtt annak tartalmáról, társadalmi, közéleti telítettségű verseiről szólva a klasszikus, görögrómai hagyományra, név szerint Martialisra hivatkozik: „Voltaképpen epigrammák ezek, s a
műfaj klasszikus tartalmi törvényeit is követik. Martialist annak idején Róma fő politikusai
között tartották számon, mert olyan nyilakat tudott — jó irányba — kibocsátani, amelyek hatottak úgy, mint a cicerói szónoklatok. Ebben az értelemben soron következő könyvem is társadalmi, közéleti verseket tartalmaz."
*

Illyés mai aforizmáinak előzményét mindenekelőtt magában az Illyés-életműben találhatjuk meg. A nyolcvanadik évéhez közeledő költő nem mások mintájára ír aforizmákat; a Táviratok közvetlen elődei a korábban írt Illyés-művekben bukkannak föl. A költő már évtizedekkel ezelőtt megteremtette azt a sajátos közlési formát, azt a verstípust, amelyből most egy
önálló kötetre valót nyújt át.
Már a legelső Illyés-kötetről, az 1928-ban megjelent Nehéz földről szólva észreveszi Németh László a Nyugatban írt kritikájában: „Elvontnak ez a konkrétba rögzítése olykor szigorú, szólamszerű kifejezésekben pattan ki: Árnyékom is már leszakad rólam. Ugyanaz ez a magas intellektus fokán, ami szólásmondás népi fokon. Kifejezés és konkretizálás sokszor azonos nála s valószínű, hogy költészetének idővel némi szentenciózus jellege lesz." A huszonhét
éves kritikus megfigyelése ez a nála egy esztendővel fiatalabb költőről. Meglátását a verseskötetből választott további példákkal támasztja alá: „A halálról így ír: Néz percig elszálló fénye
után a szem, azután lefordul emlékeivel. A halott: évszakok egy percnyi résén át mozdulatlan
tájra hullt. Az ő lelkét rossz burok veszi körül, de a lélek mint tojásnak héját a madár, kaparja
ezt a burkot és szállna, szállna már. Ugyanez a kép még szebben: Él, éhes a lélek, eszi lakását s
már átdereng hozzá a külső világosság." Gondolatmenetét így zárja: „Ki nem látja ezeknek a
hasonlatoknak az azonosságát s ugyanakkor a kijátszható árnyalatok töméntelenségét a mégsem vaskos realitástól a mégsem csupasz elvontságig? Ez az azonosság s ez a színváltó képesség a sokféle Illyés-hang egyik rokonsága."
A szigorú, szólamszerű kifejezés, a szentenciózus jelleg, az elvontnak konkrétba rögzítése, képeiben, hasonlataiban a realitásnak az elvontsággal történő összekapcsolása — az aforisztikus stílus e legfőbb jellemvonása! — Illyés művészetét a kezdetektől kíséri. Ez teremt rokonságot a korai és a kései művek stílusa között, ez vonja közös áramkörbe a különböző műfajú — Urai, epikai, drámai — alkotások kifejezésmódját. Az Illyés-vers és az IUyés-próza
kapcsolatáról írja Halász Gábor: a prózaírótól vannak „a markáns, összefoglaló mondatok
is, néha valóságos kis definíciók, élesen formulázott logikus vélemények, ahg-alig feloldva a
vers lazább, sejtelmesebb anyagában".
91

Illyés stílusa — prózában és versben — idővel egyre aforisztikusabbá válik. Egészen addig, amíg legutóbbi kötete, a Táviratok már csupa aforizmát — szám szerint mintegy száznegyven költeményt — tartalmaz. Illyés művészete úgy újul meg, hogy saját korábbi lehetőségeiből, adottságaiból merít.
A fejtegetésre, magyarázatra, elmélkedésre mindenkor hajlamos költő lírájában a Dőlt
vitorla (1965) óta nyomul előtérbe az axiomatikus fogalmazás. A kötet verseiből egy egész kis
csokorra való önálló aforizmát gyűjthetünk össze. „Vár a világ, — de rég nem szavakat! Tettet adj, író, élő magadat!" Vagy: „Nem minden búcsúzás szétszakadás. Távozni: csaknem
zenemű." Vagy: „Ami emberi: szúr, vág, csíp, mar — oh kirázni végre, mint férges ruhát
ember-bolháitól e tág föld-viseletünket, az volna j ó ! " Vagy: „Kapitány! Vezényszót! Merre
ezután? A legnagyobb bátorság a remény." Vagy: „Nincsen csoda; végzet van, nem lágyítható törvény: — predesztináció." Az illyési aforizma jellegzetes szerkezetét, sajátos építkezését, a kérdés-felelet formát is megfigyelhetjük ebben az idézetben: „Árboc s vitorla, nézd, előre mikor repül leggyőztesebben ? Amikor legmélyebbre dül!" A kötet egyik költeménye, a Villamosjegyekre jegyezve pedig nem más, mint a Táviratokból előlegezett bemutató: hat önálló
aforizmából összeállított versfüzér.
Prózájában — tanulmányaiban, esszéiben és önéletrajzi elemekkel átszőtt szépírói műveiben — még hangsúlyosabban van jelen az aforista. Az Ebéd a kastélyban (1962) legelső oldalán olvassuk: „Meglepett persze egy percre a meghívás. Nem volt semmi okom, hogy ne fogadjam el. Minden okom megvolt, hogy a meghívást elfogadjam." Ugyanitt egy fejezetindítás
így hangzik: „A földjeitől megfosztott magyar arisztokráciát különös tapasztalatok érték.
Emberközelbe jutott." A regény epikus anyagát szervesen egészítik ki az efféle tömör megfigyelések, didaktikus magyarázatok: „A magunk szerezte hatalom veszélytünetei a pszichopátia körébe tartoznak, az érdem s küzdelem nélkül kapott — az örökölt — hatalom veszélyei
már a pszichóziséba." Az igazi hazaszeretet és a nacionalizmus különbségéről elmélkedő író
egyik tanulmányában fejtegetéseit a Palágyi epigrammjára emlékeztető tömörséggel zárja:
„Nemzeti, aki jogot véd; nacionalista, aki jogot sért. Bármikor és bárhol." (Szakvizsgán nacionalizmusból, 1970.) Esszéregénye, a Kháron ladikján az aforisztikus fogalmazás valóságos
remeke. Az axiomatikus stílus előtérbe nyomulását jelzi a szöveg külső képe is: az író előadása
töredezetté válik, szépprózai művei közül alighanem egyetlen könyvlapra itt jut a legtöbb bekezdés. És laponként emelhetjük ki az efféle lakonikus, a gazdag élettapasztalatot tömören
megfogalmazó mondatokat: „Megbízhatatlan ügyfélnek tartom az időt, de alkalmazkodom a
gyanús algebrájához, hogy annál jobban megvethessem." Vagy: „Nem az idő velem, én rendelkezem az idővel; minél tovább, természetesen." Vagy: „A megöregedés illemtanának fővizsgája, hogy miképp húzzuk be magunk után az ajtót." A könyv utolsó mondatai: „Higgyétek, hogy a halál: legyőzhető, ha én, lám, elestem is. Ha mind elesünk is; kitartón, magányos
hátvédként, a végsőkig, ahogy megfogadtuk."
Az aforizma az Illyés-verset látszólag prózaivá teszi. Illyés prózája az aforisztikus fogalmazás következtében kerül a lírai kifejezésmód közelébe.
*

A Táviratok verseiből egy költői világkép rajzolódik az olvasó elé. Vagy fogalmazzunk
szerényebben: egy költői világkép esszenciája, néhány szelete, leglényegesebb eleme... Illyés
nem érzelmeit, hanem tapasztalatait osztja meg olvasójával. E versek „tartalma": erkölcsi
fölismerések, etikai igazságok, életbölcsességi elvek, életszabályok.
Az emberiség ügye, a közösség távlata éppúgy izgatja, mint az egyes ember sorsa, az egyéni
élet minősége. Eszménye: a helytállás minden helyzetben. „Emberi műbe csiszolva emelni föl
égre / azt, amitől meg-megrogytak az istenek is..." Életbölcsessége: a szenvedést, a mellőzöttséget vállalni kell, mert ez termeli ki az értéket, az emberi minőséget. Többször leírt szava:
„vigaszul". Jól tudja: a megosztott öröm megkétszerezi a boldogságot; a megosztott fájda-

92

lom felére csökkenti a szenvedést. Vigasztaló szava mindig meggyőző, mert személyes erkölcsi
hitele, etikai fedezete van.
A pozitív erkölcsi példákra éppúgy rámutat, mint a negatív emberi megnyilatkozásokra.
Az előbbiekről nem fukarkodik dicsérettel szólni, az utóbbiakat maró gúnnyal, gyilkos szatírával ostorozza. A dicséretnek is, a kritikának is persze sokféle változata van. Iróniája hol
szinte cirógatóan kíméletes: „Olvad a hó, erdőn a fák körül / — szemed méltán örül — / ezer
karikagyűrű kerekül. / Kezdi a csélcsap tavasz a világ- / ra szóló poligámiát. / Sietsz? / No
mégse bárkihez!" Hol keményen ostorozó a szava: „Kihúznád / sovány emlőd a kis szájból,
ha tudnád / ő majd bő bukszát / nyitni is un rád?" (Egy kismamának.) Haragját, iróniáját
főként az asszonyi hivatásról, a család szolgálatáról lemondó nők váltják ki; hasonlóképpen
rossz véleménye van az áltudósokról, a tábort váltó kritikusokról, a pöffeszkedő szerkesztőkről. Az emberi helytállás szép példáját néhány kortársában, írótársában látja meg. Elismerő
sírfeliratot kap Weszely és Pákozdy Ferenc, megindultan idézi Fülep Lajos és Veres Péter emlékét, a kortársak közül Vast és Jékelyt öleli magához. „»Halni a torlaszokon!« —: fiatal, vig
szívvel elesned: / testvér, hetvenöt év sebeivel — sikerült!" — írja Weszely László emlékére.
A maximák világa térben és időben egyaránt roppant tág: Batu kánt, 1848-at, Hölderlint,
Heidegger szellemét, Malraux-t, Francót, a „szorgos évezredeket", az időbeli végtelent emlegeti; kilát Olaszországra, Nápolyból, Nizzából „küld" úti jegyzetet, följegyzést, verseiben Párizsban, Uppsalában „jár", s szemhatárában benne van Ozora, Tolna, a Balaton s Debrecen is.
Bár a kötetben a versek nem követnek semmiféle tematikai elrendezést, az aforizmák jól
elkülöníthető csoportját alkotják a „sorsproblémák"-kal, a magyarság létével, helyzetével, jövőjével foglalkozó gondolatszikrák. Kevesebbszer fogalmazza meg pozitív tanácsát, magyarságféltését, az igazi hazaszeretet példáját, eszményét („légy — simulékony? / Nem! Tanulékony!", vagy: „ostyaként hitük megosztják", vagy: „ Mindannyiszor jelen!-t kiáltok, / ha
összegyűlve — összefértek"); hangsúlyosabb a „negatív hazaszeretet" elítélése: egyfelől a hazafiatlanok, a rossz kozmopoliták, a hamis internacionalisták, másfelől a búsmagyarok, a kétes nemzeteszméltetők bírálata. Éles kardvágást kap a kéretlen önbírálat: „Hajigál féléve követ rád / edzi gyalázásodban nyelvét: / s ikszünk máig se nyert még / tudós katedrát?" (A magyar nemtőnek); de az örökké siránkozókkal sem vállal közösséget: „Dehogy szaladok olyan
haddal, / hol előre csak a harag lát!"
A Táviratok lapjai nemcsak életelvekről, erkölcsi igazságokról, a patriotizmus eszméjéről, a költőnek a kortársakról, az irodalomról alkotott véleményéről tudósítanak; a versekből
kitapinthatók a költői önarckép vonásai is. Talán ezek a személyes hangú, önvallomás-értékű
aforizmák szólítják meg legmélyebben az olvasót. Ha a költő papírt terít maga elé az íráshoz,
az öregség „panaszfalán" kopog, de „odatúl konokul hallgat az Úr!" „őszi útfélén" jár, de
csak színtelen virágot talál, melynek nevét sem ismeri. Orvosok veszik körül, mert az érzékszervek egyre rosszabbul működnek. Esti séta közben az eléje pergő levelekről fenyegető üzenetet olvas le: „Mikorra, pontosan, a várt fogat?" Szavait „végső búcsúként" fogalmazza
meg... De a céltalan aggodalmaskodást elutasítja; „bekerítetten" is indulat fűti („lettem...
vadkan"), a mindennapi borotválkozás „hű hiúságát" táplálja; „a téli kínt" átvészelő körtefában reményt lát... S ami talán a legfontosabb: nem hagyja el öniróniája, humora, derűs kedélye. Életművére így tekint: „Míg Homér durmol: / dolgozom Darmol / sikere örvén / I.
Gy. össz-oeuvré-n..." Egy túltisztelőnek pedig azt üzeni: „Én, »kiemelkedő«? / Én »mintakép« ?! — Én? É n ? ! / Csak mint a kémény, / ha mind a háztető / leégvén."
*

Az aforizma prózai műfaj. Mi lényegíti mégis költészetté a Táviratok gondolati tételeit,
eszmeszikráit? Mi teszi igazi lírává még a kötet prózaverseit is?
Egyfelől: a személyesség. Az aforizma gondolati műfaj: a részletből indul ki, és abból általánosít, a jelenségből von le következtetést. Illyésnél ez a művelet mindig érzékletes és sze93

mélyes. Konklúziói nem elvont, spekulatív tételek, hanem költői igazságok. Következtetései
nem absztrahált megállapítások, hanem pontos, a lényeget megragadó, személyes gondolatok. Aforizmái az érzéki világba kötődnek, következtetéseinek feszült érzelmi töltése van.
Aforizmái egyszerre tárgyiak, mert érvényes igazság kimondói, és alanyiak, mert a személyiség jegye van rajtuk. Itt a vers alkalmazható filozófiai tartalmat hordoz, ugyanakkor külső és
belső formája a személyes gesztus nyomát őrzi. A Táviratok egy-egy darabja nem pusztán szónoki kérdés vagy filozófiai igazság kifejtése, hanem költészetté emelt vallomás. Itt a vers nem
a meztelen retorika formába öntése, hanem a személyiség kiáradása, strukturált megnyilatkozása.
A másik összetevője annak, ami költészetté lényegid a Táviratok darabjait, éppen ez: a
gondolat megformálásának módja, hogyanja.
Az Illyés-vers ereje nem a látomás, hanem a kimondás; nem a vízió, hímem a megfogalmazás; nem a költői kép, hanem a gondolat. Ez határozza meg a vers szerkezetét, a formát, a
ritmikát, a rímelést, a versmondatot. Ezekben az aforizmákban nincs semmi fölösleges; tömörek, élesen fogalmazottak, szellemes meglepetést tartalmaznak. Formailag kedveli a rövid,
csattanós végű epigrammát, a látszólagos ellentétet, a paradoxont és a parabolát.
A fejtegetésre, magyarázatra hajlamos költő itt a lehető legrövidebbre zárja a gondolatot. A versek szerkezetileg általában két részből állnak: az első rész, az expozíció az érdeklődést fölkeltő tényt, a megállapítást közli: a második rész a szellemes és meglepő konklúziót
tartalmazza. A két rész párhuzamos vagy (gyakrabban) ellentétes viszonyban van egymással.
Az első rész lehet állítás, a második tagadás (vagy fordítva), az első rész lehet kérdés, a második válasz (vagy fordítva). Az első rész tartalmazhatja a látszatot, a második a látvány mögött
föltárt többletvalóságot, vagy fordítva: épülhet az aforizma a valóság és a képzelet ellentétére
is. A két rész: a valóság színe és fonákja (vagy a fonákja és a szine). A kötet egyik legrövidebb
— mindössze öt szóból álló — s az Illyés-aforizma sajátos szerkezetét követő darabja: „Útravalónk, ha meghalunk? / Mit itthagyunk." (Egy aggódó művésznek.) S egy másik — még tömörebb! —. ahol a kérdés az állítást követi: „Ma: népietlenné. / Holnap: néptelenné?"
(Kollonics-fiúknak.)
Ahány aforizma, formailag annyiféle. Van itt disztichon, van prózavers (ahol főként az
ellentét a formateremtő költői alakzat), van rímtelen, de nyelvileg-poétikailag megszerkesztett
gondolatszikra, s leggyakoribb a zenei hatásokkal, sorvégi rímekkel, belső összecsengéssel, alliterációval átszőtt vers. Nemcsak arról van szó, hogy a sorvégek és a szókezdő mássalhangzók
sűrűn összecsengenek. Itt a rímek elhelyezkedésének, a rímképletnek és a különféle rímeknek,
a rímfajtáknak minőségi, a mondatszerkezet által meghatározott és a kifejezett gondolatra
visszasugárzó jelentése van. Egy négysoros vers például követi az egyik lehetséges, hagyományos rimképletet, a keresztrímes formát, s a sorok szótagszáma is azonos. Egy másik, ötsoros,
2 + 3 sor megoszlású, két szakaszból álló vers rímképlete viszont: a b b b a, s vegyük hozzá,
hogy a sorok szótagszáma is így változik: 12 4 10 6 4. Talán sehol másutt nem figyelhetjük
meg oly élesen Illyésnél a rím-zene jellemző erejét, mint a Táviratok verseiben. Van itt szellemes, játékos rimpár (a hang — harang, tudnád — un rád), meghökkentő tiszta rím (a költő —
elnökölt ő, egy élet — ítélet, költök — öltök), humoros rím (vacsorát — vicsori szád), négy
szótagra kiterjedő rím (elevenként — Kelemennék), s igen sok az ironikus hangulatú, kancsal
rím (lakáj — lokál, szentély — bordély, estély — Kastély: egyetlen, tízsoros költeményben!),
írjuk ide egyik remek, önironikus aforizmáját, amely egyetlen rímpárból áll, ahol a két sor
szöveg közt csupán egyetlen hang eltérés van: „Voltak, akik legyulázták. / Voltak, akik legyalázták." (Még egy ajánlat ti. sírkőre.)
Ahol a tömörség ilyen fokú, ott minden nyelvi jel — az írásjelek is — jelentést hordoznak. Illyés sűrűn szövi versébe friss, egyéni nyelvi leleményeit, sajátos szóalkotásait („elvkufárok bolhapiaca", „történelmi tüsszenet", „szamárszürke f ű " , „balekhit"). Van, ahol a versin94

dító ötletet egy-egy szó (eljár, kiállás, megindít stb.) valódi jelentésének keresése, megvilágítása adja. Itt a dm sem puszta megszokásból kertll a vers fölé: a legtöbb esetben az egész aforizma tóle kap értelmet (pl. Párizsi havazásról, 48 emléke Cecén, Egy urbánus velembelinek).
*

Mintegy száznegyven aforizma az olvasó asztalán: megindító ajándék az idős költőtől s
bizonyság az alkotó szellem ma is friss, szikrázó működéséről. De aligha az életmű csúcsa.
Ám arra mindenképpen alkalmas, hogy eltűnődjünk. Talán Illyés egész költészetének
megszólító ereje és maradandósága gondolati tartalmában, gondolkodó és gondolkodtató képességében vem. Ez a líra a kezdetektől mindmáig egy kivételes képességű, bölcs gondolkodó
befalazott szívének dobogását visszhangozza. Vigaszt kér, és vigaszt ad. „Kopogok, jeleket,
jelekért! / Odatúl konokul / hallgat az Úr! / Tovább! Halálig. Szóra bírlak, / panaszfalam,
papírlap!" (Panaszfal előtt.)

95

SWÍMZ/tí
A Magyar Rádió, a Tiszatáj szerkesztősége és a makói József Attila Emlékbizottság 1982. szeptember 30-án Tiszatájestet rendezett Makón, az úttörőház dísztermében. Bevezetőt mondott Lator László.
A műsorban közreműködtek: Benkő Gyula, Berek Kati, Havas Judit, Kovács István
és Szabó Gyula. A szerkesztő-rendező Dorogi Zsigmond volt.
*

guszUJL
Tiszatáj-est volt Marcaliban, október
11-én a Művelődési Házban. A lapot Vörös
László főszerkesztő, Annus József főszerkesztő-helyettes és Olasz Sándor főmunkatárs képviselte.
*

Lapunk főszerkesztője, Vörös László
— az írószövetség küldötteként — részt vett
az október végén Belgrádban rendezett hagyományos írótalálkozón.

CSIKÓS ANDRÁS RAJZA

96

