tiszatáj
1993. JÚL. *

47. ÉVF.

N é m e t h László regényei
a mai megközelítések tükrében
(Dérczy Péter, Domokos Mátyás, Fejér Ádám,
Fíizi László, Görömbei András, Olasz Sándor,
Sándor Iván tanulmánya)

Fried István és Lőkös István Krlezáról
Emlékezések Grezsa Ferencre

tiszatáj
I R O D A L M I FOLYÓIRAT

A szerkesztőség elnöke: V Ö R Ö S LÁSZLÓ
Főszerkesztő: A N N U S J Ó Z S E F
Főszerkesztő-helyettes: OLASZ S Á N D O R
Rovatvezetők: A B L O N C Z Y LÁSZLÓ
SZOKAI I M R E
Műszaki szerkesztő: E N G I M Á R I A

Főmunkatársaink:
BAKA ISTVÁN (Szeged)
D O B O S LÁSZLÓ (Pozsony)
KISS GY. CSABA (Budapest)
S Ü T Ő A N D R Á S (Marosvásárhely)
SZÉLES KLÁRA (Budapest, Szeged)
V E K E R D I LÁSZLÓ (Budapest)

tiszatáj
Kiadja a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Közgyűlése,
valamint a Művelődési és Közoktatási Minisztérium támogatásával.
Felelős kiadó: Kovács Miklósné, a kuratórium titkára.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Varga Ferenc.
Szerkesztőség: 6741 Szeged, Rákóczi tér 1. Tel. és fax: (62) 312-670. Terjeszti a Magyar Posta.
Előfizethető bármely postahivatalnál, a hírlapkézbesítőknél, a Posta hírlapüzleteiben és a
Hírlap-előfizetési és Lapellátási Irodánál (HELIR), Budapest, Lehel u. 10/A - 1900, közvetlenül
vagy postautalványon, valamint átutalással a HELIR Postabank Rt. 2 1 9 - 9 8 - 6 3 6 pénzforgalmi
jelzőszámra. Egyes szám ára: 40 forint.
Előfizetési díj: negyedévre 120, fél évre 240, egész évre 480 forint.
ISSN 0133 1167

Tartalom
XLVII. ÉVFOLYAM, 7. SZÁM
1993. JÚLIUS
Németh László regényei a mai megközelítések tükrében
SÁNDOR IVÁN: Századvég, regénykezdet

4

DOMOKOS MÁTYÁS: Bűn és lelkifurdalás - alulnézetből

9

FŰZI LÁSZLÓ: Németh László és a tizenkilencedik század (vázlat)

15

GÖRÖMBEI ANDRÁS: Egy magatartás buktatói

21

DÉRCZY PÉTER: Regényút: a Gyásztól az Iszonyig

27

FEJÉR ÁDÁM: Az Iszony mint kultúrtörténeti parabola
OLASZ SÁNDOR: Változatok az egzisztenciális regényre
(Egy analógia körvonalai: Kosztolányi és Németh
László)

39

47

NÉZŐ
100 éve született Miroslav Krleza
FRIED ISTVÁN: „Ein Kroate aus Altösterreich"
LŐKÖS ISTVÁN: A Kerempuh-balladákról

53
67

TANULMÁNY
MONOSTORI IMRE: Széljegyzetek egy időszerűtlenül
időszerű könyvhöz (Agárdi Péter: Kortársunk, Mónus
Ülés - Metszet az 1930-as évek magyar szellemi életéből)

74

ÖRÖKSÉG
BÍRÓ ZOLTÁN: Találkozás a gondolattal

84

OLAS7 SÁNDOR: A mai magyar irodalom vonzásában
(Grezsa Ferenc, a kritikus)

87

KRITIKA
GYURIS GYÖRGY: Életmű(bibliográfia) szilánkokban ...
VARGA EMŐKE: Az író rejtettebb birtokán (írások Németh Lászlóról)

Szerkesztői asztal

91
93

a belső borítón
ILLUSZTRÁCIÓ

ENYEDI ZOLTÁN fényképe Németh Lászlóról a 3. oldalon.

4

tiszatáj

Németh László regényei a mai megközelítések tükrében
SÁNDOR IVÁN

Századvég, regénykezdet
Mikor elgondoltuk mai tanácskozásunk témáját, tudatában voltunk annak, hogy
irodalmi-szellemi világunk java képviselőit foglalkoztatják a századvég kultúrájának,
korszakunk regényének problémái. Az sem szorul külön magyarázatra, hogy a
Németh László-regények értelmezési lehetőségei, illetőleg a századvég szellemi nézőpontjai, regényelméleti kutatásai között termékeny kapcsolatok teremthetőek. Megkerülhetetlen azonban egy zavarba ejtő kérdés. Vajon az ön- és egymást pusztító, vérző
Közép- és Kelet- és Dél-Európa mezsgyéjén, a rázúduló recesszióban új bizonytalanságai elé néző, polarizálódó érdekrendszerú Európa szélén, továbbá egy olyan új század
küszöbén, amely minden bizonnyal a modernitás utáni népvándorlás és benne az elmaradt világzónák, a kiszolgáltatottságot kompenzáló fundamentalizmusok előtérbe
nyomulásának százada lesz, nos tehát ilyen tér-időben szabad-e egyáltalán túl nagy
figyelmet fordítani olyan kérdésekre, mint a kultúra állapota, egy irodalmi műfaj problémái, az írói életművek feletti meditáció?
Hát persze hogy szabad. Ugyanis köztudottan a kultúra tesz képessé bennünket arra, hogy a reménytelien feltisztuló, miközben máris reménytelenül befelhősödő századvégről bármit észleljünk és észleleteinket értelmezzük. A szellem működésén át reflektálható csak egy kisebb, akár nemzeti közösség közérzete, készültsége-készületlensége,
létegészségének hőmérséklete. Az ilyen szellemi-művészi reflektálás mindig sajátja volt a
magyar gondolkozásnak és irodalomnak, s jó volna elringatni magunkat azzal a fennkölt érzéssel, hogy ma is megvilágítja a kor, az emberi lét jelenségeit. Csakhogy a kilencvenes években a probléma lényege éppen az, hogy amit korszellemnek nevezünk,
az mintha teljességgel kimerítette volna önmagát. Nemcsak működésképtelen, de tanácstalan is. Észlelései zavarosak, fogalomhasználata hitel nélküli, szókészlete lejáratott.
Valaminek a felfedezésére azért mégis alkalmas: kifejezi mint az évtized traumáját, az ember végleges és totális szabadsághiányára való rádöbbenést. Annak a felismerését, hogy persze mindenáron demokráciát akarunk a diktatúrák helyett, ám ez nem
változtat azon, hogy „minden egyes szabadság egy másik valaki rabságát hozza magával, kizárva a testvériséget, de kizárva az egyenlőséget is. Ezért a szabadság minden
csalás gyökere abban az esetben, amit olyan gyakran tapasztalunk, hogy szabadságát az
ember az ember ellen használja". (Török Endre) A kvázi-szabadság mint a lét maximuma egy a szabadsággondolatot zászlajára író század végén, ennyi ma a szellem még
használható, megrázó felismerése.
Most megkérdezhetik: de hogyan kapcsolódik ide a regény? Nos, éppen ezen
a ponton nagyon is idekapcsolódik. Ennek a kapcsolatnak a világossá tételéhez azonban tisztáznunk kell valamit. Mint köztudott, a regény nem valóság. A regény: regény.
Az emberi lét, s e lét lehetőségeinek - bármilyen poétikai változatban, az úgynevezett
realistában is - vizionált birodalma. Minden megtörténhet benne. Ez a szabadsága.
Ha olvasnak még az emberek regényt, ha fognak még olvasni, akkor talán ezért. A fullasztó-megnyomorító szabadsághiányt, a társadalmi-történelmi-politikai-lelki-tudati sza-

1993. július

5

badsághiányt, a szabadságot, mint az egyik ember számára való megvalósulása közben,
a másik ember ellen fordítható csalást is világossá tudja tenni az önmaga szabadságát
megőrző és a legkülönbözőbb formákban megvalósító regény. Ezt jelenítette meg a
változó kultúrhistóriai korszakokban, miközben hol a mítosszal, hol a hétköznapokkal, hol a lélekkel, a tudattal, a történelemmel, az emberi egzisztenciával szembesítette,
vizionált birodalmába csábítva az olvasót. És ezt az élet, az emberi teljesítmény egyik
legnagyobb és legmaradandóbb lázadásának tekinthetjük. Egy megvalósított szabadság
lázad a regénnyel, az emberi szabadsághiány ellen.
E lázadás ténye azonban nem mindig szembetűnő. Leginkább akkor világosodik
meg, amikor a régi formák bomlása idején a soha nem ismert utak kutatása kerül előtérbe. A lázadást ilyenkor még szenvedélyesebbé teszi, hogy korábban vitathatatlan
értékek kétségessé válnak, korszakokról, művekről, stílusokról alkotott vélemények
relativizálódnak, és ez együtt jár a művészetek, esetünkben a regény elméleti alapjainak
megerősítésére irányuló törekvésekkel, az ösztönös - éppen a lázadásban kifejezésre
jutó — rátalálások tudományosan összegező megalapozásával.
A kérdés az, hogy mi vár az ilyen szenvedélyes törekvésekre, mi várhat magára
a regényre, mint a még elnyerhető szabadságért indított lázadásra akkor, amikor a korszellem olyannyira dermedt, mint ma? Mit tud, mit akar, egyáltalán mire képes a regény, ha ezt a lázadást érvényre kívánja juttatni? Milyen formákat talál, milyen hangon
szólal meg szabadságának kifejezésére? Mit lát meg tradícióiból, milyen nézőpontokat
keres a hosszú előtörténetét jelentő művek, stílusok relativizálódása közepette? Milyen
eredményekre jut a regény elméleti alapjait feltáró törekvéseiben?
Ülésszakunk témakörének első rétegénél tartunk. Haladjunk tovább.
Köztudott, hogy a mindenről, az általánosról könnyebb elmélkedni, mint gondolkodásunkat ráirányítani az egy vagy több kérdés fókuszában álló problémákra. Szeretném elkerülni a csábító kitérőket. Ha addig szűkítünk, ameddig a feladatra való közelítés megkívánja, akkor a rákoncentráló gondolkodást egy ilyen variolencseként
fogva fel, máris kinagyíthatjuk azt a korszakot, amelyben a század elején a szellem legnagyobb teljesítményei már szembenéztek azzal a létválsággal, amelynek ma a totális
kiterjedésével együttjáró új jelenségei között élünk. Ez az a hosszan elnyúló pillanat,
amikor a regény is - nálunk leginkább a harmincas években - keresni kezdte új útjait,
formáit saját szabadságának megvalósítására, mindenekelőtt az idő, a tudat, a nyelv
másféle használatával, illetve mindezeknek elméleti megközelítésével.
Az nem kíván különösebb bizonyítást, hogy mit jelentett a magyar regény soksávos sztrádáján Móricz, Kosztolányi, Krúdy, Márai, Kassák, Kodolányi, Szentkuthy,
Németh különpályája. Ideje volna azonban tudatosítani, hogy volt a korszaknak regényteoretikusa is - akkori szerényebb megnevezéssel esszéírója - , aki már fiatalon
mindazt összegezte, amit akkor a modern regényről egyáltalán összegezni lehetett.
Eredményeit bizonyára csak azért nem mélyítette és tágította tovább, mert az történt
vele, ami a lázadó szellemmel elég könnyen megtörténhet: mivel szolidaritást vállalt
azokkal a pusztulásra szántakkal, akikhez tartozott, megölték. Kényszerűen tömörítve
elmondhatjuk, hogy Szerb Antal volt az - és nemcsak a Hétköznapok és csodák című
hatalmas esszéjében - , aki kifejtette, hogy a regény maga a civilizáció, illetőleg annak
megmerevedett formái ellen lázad, s így ez a lázadás a lényegéből következik: „a regény
az, amelyik az új csoda, az új szabadság formáját keresi". O volt, aki ehhez hozzátette,
hogy minden nemzet regénye „a saját civilizációjának megmerevedett formája, a saját
nemzeti tulajdonságainak túlsága, a saját életellenes gátlásai ellen hadakozik". O rend-

6

tiszatáj

szerezte továbbá azt, hogy a modern regény ezen az úton járva lázad a racionális világfelfogás, a racionális lélekábrázolás, valamint a racionális stílus ellen: érvényesítette az
elemzés eszköztárában a tudatregény fogalmát, valamint - Szentkuthy éppen akkor
megjelent Prae-jére hivatkozva — leszögezte: ellentétben a regény korábbi egysíkú vizsgálati szemléletével, vizsgálandó a regény funkcionális jellege is, az, hogy milyen emberi, kultúrhistóriai szükséglet hozza létre, és milyen koronként változó új formákkal
válaszol az ilyen kihívásokra.
Most megkérdezhetik: de hogyan kapcsolódik ide Németh László? Nos, éppen
ezen a ponton nagyon is idekapcsolódik. Ülésszakunk témakörének további rétegénél
tartunk.
Volt ugyanis egy Szerb Antalhoz akkor hasonlóan fiatal, éppen ugyanolyan korú
író, aki kortársai közül a leggyorsabban és legmélyebben reagált Szerb rendkívüli esszéjére, és egy hasonlóan széles horizontú írásban, amelynek a Powys regényére utaló
A Glastonbury Románcé és a huszadik századi regény címet adta, kifejtette a pályatársához sok vonalon kapcsolódó álláspontját a modern regényről. De Némethnek ez
a munkája már csak lezárása egy nagy esszésorozatnak, amelyből a legismertebbek a
Proustról, a Gide-ről, a Powysról, a Joyce-ról szóló kiváló írások, s amely sorozatból
kevésbé emlegetettek a Huxley-ről, Claudelről, Lawrence-ről, Virginia Woolf két
könyvéről szóló hasonlóképpen kiváló beszámolók. Ezek annyi újraolvasás után is
rejtegetnek felfedeznivalót, s ma jóleső érzéssel nyugtázhatjuk, hogy Némethet ugyanúgy egzisztenciálisan érintette meg az 1915 és 1935 közötti két évtized modern regényirodalma, mint Szerb Antalt; ugyanúgy átformálta nemcsak a regényről kialakuló véleményét, de egész írói látásmódját.
Az újabb Németh-életműkutatóknak bizony illő lesz foglalkozni azzal is, hogy
ennek a tükrében miképpen módosítandó Németh László viszonya a modernitáshoz,
illetőleg milyen, belső konfliktusoktól egyáltalán nem mentes az út, amelyen saját felfedezéseit követi, esetleg eltávolodik azoktól, vagy éppen visszavesz belőlük néhányat.
Azt mindenesetre talán az istenkísértés vádjának magamra idézése nélkül elmondhatom, hogy Szerb és Németh körülbelül ugyanazokban az esztendőkben, netán hónapokban hajolt az említett szerzők művei fölé; s ha persze Szerb a Hétköznapok és csodákban, és máshol is tágabb-teljes látképet adott, viszont Németh egy-egy ponton,
mindenekelőtt a Proust- és Gide-esszében mélyebbre jutott, miközben mindketten az
első megszólalók szenvedélyével fordultak a problémák felé. Állításom: a modern regény kezdeti művei jelentőségének, formáinak feltárásában-elemzésében sem akkor,
sem azóta nem volt nemesebb versengés a magyar irodalomban, mint a kettőjüké; holott személyes kapcsolatuk nem volt, egymás műhelyének munkarendszerével nem
foglalkoztak. De mégis érdekelte őket a másik felfedezése, izgatta mindkettőjüket a
másik eredménye. Ezt Némethnek a Hétköznapok és csodákról írt sorai vagy Szerbnek
az Irodalomtudományi Társaságban elmondott mondatai is bizonyítják.
Némethnek a modern regényről írott felismeréseiben persze a legfontosabb az,
ahogyan ő rá tudott hangolódni kora új prózájára: „A regény ma vemhes valamivel...
alaktalanságában új alak vívódik..." írja; vagy: .,míg nálunk a regény napról napra szegényedik, merevedik..., külföldön a műfaj a zseniális kísérletezés korát éli". Kiállva a
modern regény jövője mellett - Proust regénye kapcsán - , jóslatot téve, mint mondja,
annak legalább öt-hat nemzedékre maradandó hatásáról, ezt is leírja: „...a művek meghalnak és feltámadnak. Hogy fel tudnak támadni, ez a halhatatlanságuk."

1993. július

7

Mindez nem maradhatott következmények nélkül a regényíró Némethre. A modern regénnyel való foglalkozásának legtermékenyebb szakasza idején kezdi el, hagyja
abba, majd fejezi be a Gyászt. Ne tartsanak attól, hogy ebben a bevezetőben elemezni
kívánom a regényt. Megteszik ezt majd itt a nálam erre hivatottabbak. Arra szeretném
csak a figyelmet felhívni, hogy a Gyász első és utolsó sorainak leírása közötti időben
írja Németh a modern regényről készített beszámolóinak jórészét. A Gyász megkezdése előtt fejezi be Az eltűnt idő nyomában olvasását és a benne folyamatosan élő hatásáról 1932-ben, regénye befejezésének hónapjaiban írja: „Két éve, hogy Proust olvasását
befejeztem, és két év alatt együtt nőtt az ember és az árnya." Egy látszólagos ellentétre
szeretném továbbá felhívni a figyelmet, amely abban áll, hogy Németh nagy megszakításokkal írja ezt a regényt - akárcsak az Iszonyt - , ám mégis pályája legegységesebb regénye lesz a Gyász (illetőleg majd az Iszony). Találunk erre a problémára némi magyarázatot önkommentárjaiban is. „Az ember regénye meséjét nagyjából tudja - írja - , de
mítoszát írás közben kell kapnia - tudomást azonban még akkor sem szabad vennie
róla." Ezt az állapotot - teszi hozzá - az Iszonyban, megközelítette, ám - mint mondja - a Gyászban még inkább.
Ez a regény elsősorban a szerzői pozíció megváltozásában, a hős tudatába való
belehelyezkedésben, s ennek nyomán az időkezelésben hoz újat a magyar regény számára. A formában megteremtett egységgel a saját énje, saját civilizációs környezetének
megdermedő formája elleni regénylázadás történik meg. Hogy mennyire az énje elleni
lázadás ez az út, azt szépen megvilágítja Némethnek egy, a Proust-esszében leírt, igen
mélyre hatoló és távlatos problémára rámutató mondata: „Elvész az ország, amelyben
elfogynak az aszkéta szívek, olvastam, mint gyermek Adyban, s Proustot olvasva úgy
érzem, kár volt annyira szivembe fogadni ezt az igét." Ennek a nagy, az irodalommal,
a regénnyel, a modernitással, önmaga helyével összefüggő általános (és persze befelé is
irányuló) lázadásnak - az eddig nem kellőképpen értékelt - tényét igazolja az is, hogy
a modernitással megteremtett kapcsolatának, a Proust-olvasmányélmény rögzítésének,
a Gyász elkezdésének és befejezésének két esztendeje egyben a Tanúra való felkészülésének is az ideje. A Gyász utolsó sorai antropológiai magányképéből, a dermedt éjszakában megvillanó lámpások fényét kutató pillantásból teljesedik tovább a Tanú-bevezető univerzális magányában a támpontokat adó csillagok fényét kutató szellemtekintet.
Nem titkoltam, hogy legkedvesebb Németh-regényemet emlegetem. De ugyanilyen határozottan mondanám: a regénypoétikai vonzódás nem értékrendi kérdés. Sem
az irodalmi művek megítélésének általános nézőpontjaiban, sem a Németh-regények
tekintetében. Abban az összefüggésben, amely a kritikus és a szépíró Németh Lászlónak a modern regényhez való kapcsolatát vizsgáljuk, számomra megkerülhetetlen
ennek a regénynek mint a magyar irodalom egyik első tudatregényének az előtérbe
állítása. De az idő érésével Németh többi regényeit is új tapasztalatok birtokában
vizsgálhatjuk. A bennük lévő szociális érzékenység - mindenekelőtt a Bűnben - , az
értelmiségi ember lelki-szellemi számkivetettségének rajza, a mentalitás csomorkányizmusának ábrázolása, és minden regényében az elesettekkel való szolidaritás mint lázadás, évtizedünkben új kapcsolatokra mutat rá az élet lényegi kérdéseiben. A jövő kutatói számára megkerülhetetlen lesz az, hogy mi a genezise a különböző formaelemek,
a különböző kompozíciós megoldások váltakozásának Németh regényeiben. A regényelmélet, a regénykritika újabb eredményeinek felhasználásával az a kérdés is válaszra

8

tiszatáj

vár, hogy vajon milyen társadalmi, illetve személyes okokból, ehhez kapcsolódóan
milyen poétikai megoldásokból vezethető le az, hogy ő bevallottan regényíróként az
Eszmék írója akart és kényszerült lenni.
Azt hiszem, hogy ennek a problémának a magját segíthet megvilágítani egy tizenkilencedik századi, illetve egy huszadik századi regényíró két egymásra felelő gondolata. Flaubert mondja: „A regényíró az, aki el akar tűnni a műve mögött"; Kundéra
mondja: „Eltűnni egy mű mögött annyi, mint lemondani a közéleti szerepről." Tudjuk, hogy Németh a szó mai értelmében sohasem vállalt politikusi hivatást. Ám sorsának, életművének organikus és súlyos része az, amit ő a nemzetével, a történelemmel
való sokoldalú viszonyában - nem egy munkájának még a címében is megfogalmazva szerepnek nevezett. Méghozzá olyannak, amely nem engedte meg a számára, hogy
„eltűnjön" a műve mögött.
Tudjuk, hogy ez mennyi termékenyítő és megrázó kettősséggel járt az ő számára.
De tudjuk azt is, hogy milyen erkölcsi erővel tartotta ébren, sőt gerjesztette énjének
azt a kettősségét, amelyet a Gide-esszében mint egyszerre működő felhajtó- és lehúzóerő tárgyalt. Regényformációiban a kettősség hol a modern tudatregényre való rátalálásban, hol a hagyományos nevelődési regényben, illetőleg e kettő átmeneti változataiban mutatkozott meg; életében és gazdag művében pedig hol a művek mögött való
„eltűnésben", hol ennek az eltűnésnek a különböző szerepvállalásokkal való ellentételezésében. Amivel nemcsak utókora elemzőinek adta föl a leckét, hanem önmagának is,
hiszen ismerjük az ebből a termékeny ambivalenciából született örökös belső vívóállását, amelyben énjének kétfelé húzó alaptörekvései szembesültek egymással. Még a jelentős öregkori műveknek is ez adta a lázát, gondoljunk A vallásos nevelésről, A történelem eszközeiről című meditációira vagy A két Bolyai zárómondataira.
Kérdések: abban, hogy a modernitásra ráhangolódó szabadságvágyának, a Gyászban formát nyert regénylázadásának útján nem ment következetesen tovább, miféle
helye volt a közéleti szerepről való lemondani nem tudás mellett annak, hogy a Gyászt
csak jóval befejezése után jelentethette meg?; miféle szerepe volt továbbá annak, hogy a
korabeli kritikák - még az elismerők is - teljesen süketek maradtak annak a meghallására, amit meg kellett volna hallani?; nos, ezt nem tudhatjuk. Lehet, hogy igazságtalanok is vagyunk némileg, ugyanis valami olyanról gondolkozunk, amiről mai tudásunk
alapján, a regény mai helyzetének, kérdéseinek, új nézőpontjainak ismeretében lehet
már töprengeni.
Ha tehát némileg igazságtalanok volnánk, akkor arra egyetlen mentségünk van:
a regény, tágabban a kultúra mai válaszútjának, késői lázadásának problémái foglalkoztatnak. Olyan kilátópontot keresünk, amelyet a modern magyar regény a harmincas
években kezdett alapozni. És talán tudtuk azt is bizonyítani, hogy ebben az alapozásban Németh Lászlónak nem akármilyen szerepe volt.
Köszönöm vendégeink, az érdeklődők idelátogatását. Hálásan köszönöm mindazoknak a munkáját, akik előadást vállaltak.
Van társaságunk névadójának egy elhíresült mondata arról az ambíciójáról, amely
a szellemi életben betöltendő organizátori szereppel kapcsolatos. Tudjuk, hogy a szellemi élet, miként maga a szellem is, organizálhatatlan. Ereje, hatása, lázadni tudása
éppen ebben van. Nem mond azonban ellent ennek a szabadságtudatnak az állhatatosság. Ezt vállaljuk is. Itt és a jövőben, a századvég szellemi-irodalmi problémáival való
lépéstartásban, a mai dilemmák eredeteire irányuló vitákban, olyan szellemi klíma
ápolásában, amelyben lehet dolgozni, mesterré csiszolódni.

1993. július

9

DOMOKOS MÁTYÁS

Bűn es lelkifurdalás
/

alulnézetből

Eléggé köztudott, úgy hiszem, hogy hivatalos irodalomtörténet-írásunk „alkotmánybírósága" a hetvenes évek közepétől fogva a „Móricz utáni kor legnagyobb realista elbeszélőjét" látja és méltányolja Németh Lászlóban, hatályon kívül helyezve ezzel
korábbi elmarasztaló és megfellebbezhetetlennek tekintett ítéleteit, amelyeknek egyébként - csak a túl könnyen feledésbe merülő történeti hűség kedvéért jegyzem meg ezt 1945 után Lukács György és Király István voltak a megszövegezői, ügyésze pedig Horváth Márton. Nos, akár elfogadjuk, akár kétségbe vonjuk magunkban ezt a sommás
irodalomtörténeti rehabilitációt, az valószínű, hogy aki például majd négy évtizeden át
kísérte más indítékú kritikai figyelmével Németh Lászlót írói útján, s akitől az idézett
összegezés is származik: bizonyára Sőtér István sem elsősorban a Bűnre gondolt, amikor írója helyét kijelölte a 20. századi magyar regény értékhierarchiáján belül.
Miért érdemes mégis újból kézbe venni ezt a Németh László-i életműben sok tekintetben rendhagyó, de írója világszemléletére és elbeszélő művészetének a természetére mégis oly jellemző regényt, amelynek Németh László 1935-ben épült, s az ostrom
alatt elpusztult Törökvész úti háza volt az „eredeti helyszíne", s amelyről megírása
után húsz esztendővel szerzője azt nyilatkozta, hogy benne az írói feladat, amit meg
kellett oldania, mint regényeiben általában, „nem a világ, hanem egy tudat kialakítása
volt"; éspedig az, „hogy látja a mi társadalmunkat alulról a csavargó szolgalegény." Úgy
érzem, ezért az alulnézetért érdemes 1993-ban is újraolvasni a Bűnt, mert ennek a
társadalomalatti pozíciónak, mint „point of the wieux"-nak, mint az írói ábrázolás kizárólagos nézőpontjának, ha jól meggondoljuk, nincs párja, nincs folytatása az életműben. Újbóli szemügyre vételének nem csupán irodalomtörténeti tanulságai lehetnek,
s nem kizárólag az, hogy esetleg jobb betekintést nyújthat az író sajátos vívmányaiba,
mert „szinte anatómiai tanulmányok végezhetők" rajta, amiben maga Németh László
is látta az ilyen stúdiumok értelmét, például Dosztojevszkijnek a fő művei közé nem
sorolható regényeivel kapcsolatban. Persze, az irodalomtörténet-írás számára is érdekes, tisztáznivaló feladatot kínálhat, hogy miért nem támadt folytatása ennek az alulnézetnek epikájában, jóllehet, a regényt ihlető csillapíthatatlan szociális érzékenység,
lelkifurdalás és a nyomában járó bűntudat egész életén végigkísérte Németh Lászlót.
De az igazán forró kérdésnek a mai olvasói élmény hatásmechanizmusának a felderítését vélem: vajon milyen érzékenység - netán lelkifurdalás - visszhangozhat a regény
mai olvasójában arra a félig fénykép-, félig látomásszerű képre, amelyben a két háború
közti úri magyar középosztály élete, emberi faunája tükröződik egy faluról Pestre felszökött nincstelen, árva parasztfiú tudatának a periszkópján keresztül? A Bűn ugyanis,
a harmincas évek lírájának jellegzetes metaforáival szólva, azt tárja elénk, milyennek
tűnhetett „a kacsalábon forgó várak" világa, a magyar szegényparaszti tengerfenék felől
nézve? S hogy milyen erkölcs vezérelte az élet szövődését, az emberek elhelyezkedését
családban, társaságban, közösségben, méghozzá a Bűn esetében „abban a mérhetetlen
vízszintkülönbségben, amely kultúrtájaink és lézengő, munkanélküli ötödik rendünk
egymás közötti viszonyára oly jellemző." Az író nemzedéktársa, Illyés Endre kritikája a regény témájának „lávamagját" ugyanis éppen ebben jelölte meg annak idején,

10

tiszatáj

a Nyugat hasábjain: „a társadalmi osztályok közlekedőedényének eldugulásában", ami
eleve kilátástalanná teszi Kovács Lajos görcsös erőfeszítéseit és reményeit, hogy az
épülő rózsadombi villához a maga pária-létének kis fecskefészkét: álmát a muskátlis
ablakú házmesterlakásról odaragaszthassa.
A Bűn a műfajban igen ritka korhozkötöttséggel, irodalmunkban legfeljebb
Móricz Zsigmond némely munkájával rokonítható naptári egyidejűséggel ábrázolja ezt
a folyamatot (de mondhatnám úgy is, Németh László eszmevilágához jobban illeszkedő kifejezéssel: „üdvösségharcot"), hiszen a regény a házépítést követő esztendőben,
1936 nyarán készült, ötheti munkával, szeptemberben került nyomdába, s novemberben már az első kritika is megjelent róla. (Mindezt egyébként Grezsa Ferenc monográfiájának a mű keletkezéstörténetére vonatkozó adatai alapján összegezem.) Németh
László tehát ebben a regényben valóban a szó szoros értelmében is a „jelen történészeként" járt el, mint a múlt század realista elbeszélői, Balzac vagy Stendhal; bár az említett példanevek epikus világához, írói törekvéseihez sokkal közelebb áll, megítélésem
szerint a közvetlenül a Bűn megírása után keletkezett Utolsó kísérlet Jó Péterének emberi története, mert az ő útja mindenesetre a század első negyedének magyar társadalmán belül vezet az idea-ember és a valóság drámájához, míg ellenben Kovács Lajost
a legnagyobb jóakarattal se nevezhetnénk idea-embernek, de ami ennél lényegesebb:
életének koordinátái, mintha szökött jobbágy volna, mindenestül kívül vannak kora
társadalmán.
Kétségtelen, hogy Németh László regényírói ihletét a Bűnben az idő közvetlenül
megélt keserű tapasztalatai - a harmincas évek közepének reformábrándjai és bukásuk
- késztették gyors válaszadásra. „A magam életében azt tapasztaltam - mondotta évtizedekkel később, egyik interjújában Németh László - , hogy az emberrel a körülmények íratják a műveit", s a Galilei bemutatójára készülő színészekhez írt levelében
megemlítette azt is, hogy éppen a Bűn volt az a munkája, amelybe életének az eseményei „a legnyersebben" kerültek be - talán éppen a mű foganása és születése, az életélmény és az írói megformálás közt eltelt idő rövidsége folytán. De hát a regénynek
csak az egyik, s talán nem is a legfontosabb mozgatója annak a családi kelepcének az
ábrázolása, amibe - Németh László jellemzése szerint - a magát „rabnak és árulónak
érző férfi" kerül. Ennek ellenére kérdés, hogy a körülmények kínzó kényszerére adott
gyors válasz milyen mértékben teszi lehetővé a rózsadombi villa építése körül felgyülemlett szociográfikus élettények és a házastársi csaták kulcsregényszerű elemeinek kellő művészi érlelését, amely jó fél évszázad múltán is képes lehet legyőzni az olvasóban
a „mi közöm hozzá?" rosszkedvű kérdését, mert a történelmivé vált szociográfiai anyag
könnyen úgy viselkedhet, mintha bauxitbetonból készült realizmuspótlék volna.
Hiszen „az időből kiemelt élet: éppen ez a művészet"; állapította meg éppen Németh
László Proust-tanulmányában arról a regényíróról, aki a 20. századi prózában először
emelte ki a legradikálisabb módon az életet az időből, azáltal, hogy az időt az
emlékezet alá rendelte, s az emlékezet metaforákkal dolgozó élettanát tette meg műve
szerkezetévé. Márpedig a Bűn szerkezete, külső történetenek a fonala mindvégig
hűségesen tapad a harmincas évek szociográfiai-társadalomtörténeti téridejéhez, mintha
egy „húsz-harminc óráig tartó film forgatókönyve" volna (amilyennek regényei szerkezetét Németh László maga is látta), s ennek a filmszerű elbeszélésnek a naturalisztikusan pontos és hiteles valóságszála még az egyik baráti érzületű kritikusára, Gulyás
Pálra is úgy hatott, mint egy „mélyvénába adott eszmei injekció."

1993. július

11

Mit lehet a debreceni költő-barát kritikájával szemben fölhozni? Mindenekelőtt
talán azt, hogy a regény bendője rugalmasan befogad sok mindent, ami más műfajok
számára emészthetetlennek tűnik, ezért a regényben a közvetlenül megnyilatkozó,
vagy rejtett módon, az emberi sorsok alakulásában ható eszmék éppoly fontosak lehetnek, akár a jellemek, s a regényben ábrázolt drámai helyzeteknek is éppoly lényeges
elemeit alkothatják, mint a hőseik. - A Bűnben „megfogott valóság" (Németh László
kifejezése) regénybeli szerepére és esztétikumára érthető módon jóval érzékenyebbnek
mutatkozott a kor Magyarországának valódi, s elkendőzött társadalmi arculatának felfedezésére irányuló írószociográfiai irodalom egyik elindítója, s azóta klasszikusa:
Szabó Zoltán, aki éppen az „eszmei injekcióban", a parasztbarát doktor úr és a mezőföldi parasztlegény állandó súrlódásában érzékelte a regény igazi drámáját: „Hallatlanul
izgalmas és érdekes, ahogyan a parasztbarát úr és a parasztlegény világa összekerül a regényben. A parasztlegény a vele együtt a kertben dolgozó úrban természetesen nem a
demokratikus hajlandóságot fedezi fel, hanem azt, hogy így akarja minél előbb kitúrni
biztos kis búvóhelyéről. Az úr a parasztlegényben a muskátlis házmesterlakásért való
vágy mellé szeretné a könyvolvasás iránti vágyat is felfedezni. A kétfajta ember érintkezése tele van tragikus félreértésekkel. Elfojtott feszültséggel a parasztíegény és félszeg
szeretettel az úr részéről. Javíthatatlanul két malomban őrölnek ketten, és abban, hogy
ez a regény magja, válik a Bűn egészen különleges és egészen új regénnyé."
S valóban: ez a kritikai interpretáció és aspektus vezethet el a Bűn jelentésének
a leglényegéhez; másfelől ez a kettősség magyarázza különleges helyzetét a Németh
László-i életművön belül. Mindez nem tagadja Németh Lászlónak a tulajdon munkássága jellegéről kialakított vélekedését: „...az én munkásságom egy mű - mondotta 1969ben az Elet és Irodalom hozzá látogató riporterének - , s az egyes munkák annak csak
a fejezetei... Műfajaim csak egy egyetemes kifejezőkészség különféle irányú megnyilatkozásai s nem a műfajok, hanem az egész felől kell megközelíteni őket." De ez a virtuális egy mű különböző műfajokban - esszékben, drámákban, regényekben, versekben és
novellákban — valósult meg, s az „egész felől" visszatekintve válik igazán szembeszökővé a Bűn szokatlansága és rendhagyó jellege, anélkül, hogy ez Németh László munkásságának vezéreszméiből bármit is elvenne vagy visszavonna. A rendhagyó jelleg jobb
megértése érdekében még egy írói önjellemzést tanácsos felidézni Németh László tollából. (Közbevetőleg: tudatosan reflektorozom körbe ily szokatlanul sok idézettel
a Bűnt, de hát az életműben valamennyire is járatos olvasót, aki számtalanszor megtapasztalhatta maga is, hogy a Németh László-műveknek, kiváltképpen pedig a regényeknek legjobb elemzője maga az író, nem lepheti meg ez a gyakori hivatkozás
a Bűnre és általában a regényírás problematikájára vonatkozó, s az életműben mindenfelé szétszórt megállapításokra.) „Én sosem váltom a koordinátarendszert - jegyezte
meg Németh László 1955-ben, az Égető Eszter első kiadása korrektúrájának a javítása
közben, regényeinek belső szerkezetével kapcsolatban - , események, alakok mind a főhőshöz viszonyulnak, az ő szemléletében jelennek meg." S mivel ez az egyetlen Németh László-regény, amelynek a főhőse nem idea-ember, az író életművének egészére
jellemző „üdvösségharc", amivel dr. Horváth Endre ki akar törni - persze sikertelenül
- a kettős kelepce verméből, bármennyire is drámai életteljességgel eleveníti meg motívumait a szerző, szükségképpen kívül reked annak a tudatnak a koordinátáin, amelyen
keresztül mindez beszüremkedik a regénybe. Lajos a helyzeténél fogva sem értheti meg
az értelmiségi ember bűntudatának és lelkifurdalásának eredőit, ezért annak a megnyilvánulásait és következményeit az úr életvitelének hétköznapjaiban is legfeljebb csak

12

tiszatáj

értetlen gyanakvással szemlélheti. „Az egész állapot, amelyben élünk, bűnös", vallja dr.
Horváth Endre, amelyből erkölcsileg akár egyfajta önfelmentés és cinikus vagy rezignált belső különbéke is következhetnék, ha fő hóhéra, a lelkiismeret, s felesége rosszmájú megjegyzése szerint alkata, természete nem állítaná mindig törvényszerűen a
vesztesek oldalára. Nehéz megmondani, hogy az úr életének mi az igazi neurotizáló
tényezője: a Hegyi Beszéd szellemében gyökerező társadalmi, emberi ideák és a harmincas évek magyar társadalmi valósága közötti szakadék, vagy tulajdon helyzetének
mindjobban tudatosuló skizofréniája? Hiszen egyre világosabban látja, hogy mi van az
országban, s mégis azokkal kell egynek lennie, akik „odabenn táncolnak". S a villa
építését dirigáló mérnök rokon kertelés nélkül rá is mutat, fő okával együtt erre az
idegbajra: „En kővel dolgozom, ti szellemmel. - Mondja egy alkalommal az ásóra támaszkodó boldogtalan tulajdonosnak, nagy meleg markába fogva az úr keskenyebb
kezét. - A kő jó anyag, legföllebb fejére esik az embernek, a szellem azonban csupa
kényszerképzet, fóbia, látomás. Olyan rendes emberi dologból, mint egy családi ház,
kínzókamrát tud csinálni. Az azonban, hogy visszajöttél ide, sőt, a szívedben sosem
mentél el komolyan, azt bizonyítja, hogy a világ e ház nélkül s ami benne van, még
nagyobb kínzókamra volna a számodra. Tibennetek sokszor lázong az eszme, amikor a
szív, a tüdő, a gyomor kitűnően érzi magát." Horváthot a lázongó eszme hajtja az üdvösségharcra; Lajosban ellenben a mindennél hatalmasabb struggle for life kényszere
tölti fel a nap huszonnégy órájának minden egyes pillanatát a puszta túlélést leső készenléti állapot állandó feszültségével - persze hogy két malomban őrölnek ők ketten,
s persze hogy nem élhetik meg az elemi emberi szolidaritás melegét, sem Adyban, sem
a kertásásban. Németh László egy kórboncnok szenvtelenségével és kíméletlen realizmusával festi meg e két ember életének esszenciális különbségeit, és éleslátását nem
korlátozza az sem, hogy látleletének bizonyos értelemben a saját személyes sorsa a laboratóriumi kísérleti anyaga. (S ebben a vonatkozásban a Bűn csak megerősítheti Sándor Iván találó megfigyelését, miszerint analitikus fegyelmével Németh László mindig
a regényeiben értette meg önmagát a legteljesebben.)
Nem nehéz észrevenni, milyen különleges és érzékletes esztétikummal rendelkezik a regénybeli alulnézet perspektívája mint írói nézőpont, amelynek köszönhetően
„dús, mondanivalókban és remekműrészletekben gazdag regény"-nek érezte Szabó
Zoltán is a Bűnt annak idején. Az egyes mondatok analitikus hálóvetésének a módjában ugyanis minduntalan benne rezeg a Proustban megcsodált, s tőle eltanult metaforikus alapozású ábrázolás, csakhogy nem Proust hőseinek a hiperesztéziáján, hanem
ellenkezőleg: egy lefokozott élet lefokozott tudatán keresztül, amely - Németh László
jellemzése értelmében — úgy látja csak a világot, mintha „a tyúk szemén képződő hályogon" keresztül nézné, csodálatosképpen azonban ez a szinte biológiailag korlátolt
szűrő se szegényíti meg az ábrázolás teljes valóságának a gazdagságát. A regény előadásmódjában a hangsúly nem a paradox nézőpontból adódó módszeren van; a lényeges
nem a regényben megteremtett lélek felfogóképességének, mondhatni: szervi korlátozottságával gúzsba kötött regényírói talentum leleményes erőfitogtatása, hanem e teremtő ellentmondás feszültségéből támadó központi fény, amely a gyomor létharcának
és az eszme üdvösségharcának az emberi világban sehol sem találkozó párhuzamosát
bevilágítja. Németh Lászlónak ebben a regényben a valóságérzék megsértése nélkül sikerül megéreztetnie a két világból mindazt, amit főhőse a maga egydimenziós életének
koordinátái között nem érthet meg.

1993. július

13

Mi ennek a páratlan művészi bravúrnak a titka, lehetséges magyarázata? A regény
fejlődéstörténetéhez kell visszanyúlnunk a magyarázatért: kezdetben az elbeszélés a
mese újdonságával és izgalmával hatott, a történet azonban fokozatosan kezdett veszíteni vonzerejéből, amilyen mértékben a világ ábrázolásának, vagy ha tetszik: újrateremtésének a módjára tevődött át, előbb ösztönösen, majd tudatosan az epikai hangsúly; arra a folyamatra, amelynek során a történet mind jobban beágyazódott egyfajta
helytálló és a realitás tökéletes illúzióját nyújtó „kvázi-realitásba", ahogyan ezt, ugyancsak Dosztojevszkijjel példálózva, Ortega állítja. A regény ugyanis megkívánja, az idő
által megteremtett „kvázi-realitás" révén el is éri, hogy olvasás közben ne tartsák regénynek. A Bűnben Németh László ezt a kvázi-realitást szinte prousti módszerrel építi
föl, s közben nem sérti meg egy lefokozott tudat és psziché befogadóképességéről ösztönösen kialakított olvasói elképzelésünket. Egyetlen példát - valóban remekműrészletet — idézek ennek a módszernek és eljárásnak az érzékeltetésére, amelyben a natura:
a való világ empirikus képe, a városba érkező, s az itteni világgal teljességgel ellenségesidegen érzelmi viszonyban lévő hontalan csavargó emócióinak az előhívó fürdőjében
válik láthatóvá, át- meg átszőve azokkal az animális sóvárgásokkal, amelyek Lajost ide,
a hajnali Duna-partra űzték. Ebben a leírásban, a Németh László-i kvázi-valóságban
a „kint" és a „bent" képe, a külső látvány és az empíria színét meghatározó érzelmek
egymásba olvadnak, mint az ujjaink közt forgatott érme két lapjának a rajzolatai:
„A Dunánál aztán egyszerre világos lett. Mintha nem is az égtől kapta volna a folyó a
fényt, hanem ő maga hozta volna széles medrében: a híd sárga pillére bizakodón nyúlt
föl s a vörös sávú sziklák és az ébredő vár fénytől csurogva könyököltek fel belőle.
A hajókat is az a fényes hajnali ár sodorta a parthoz; sötét torkukból emberek és
hordók szálltak föl s az uszályok fedélzetén, ahol emberek és hordók egymásnak
akaszkodtak, Lajos szeme láttára kezdett el csírázni a nagyvároson elharapózó
futónövény: a munka. Amíg a külvárosok gyér lámpái s ritkuló csillagai alatt kutyagolt: szinte csak mentségül hajtogatta: akármi lesz, nem megyek a nővéremhez. Most,
hogy a Duna-parton meglátta a sziklák piros sávját s az uszályról kifele görgő
hordókat: igazán megnyugodott. A rakodón nemsokára csikorognak a kötelek, fönn
az éttermekben kőporral dörgölik a kést, körül az épületekben felhúzza az inas a redőnyt. Lehetetlen, hogy ekkora városban a Marira szoruljon." - Kell-e mondanom,
hogy a modern prózavers expresszivitásával, Laji sorsának börtönébe bújva, a „megölt
költő" fogalmaz így.
„Regényeimben szeretek kozmikus elemeket ábrázolni - mondotta élete vége felé
egy rádióinterjúban Németh László. - Vagyis: apró vonásokat, amiken át kibontakozik valami mitikus ábra." Mint regényei Medici-kápolnájának négy nőalakja mögött
négy sorsképlet, amelyek a görög mitológia vízjelét hordozzák, miközben a magyar
valóság különböző korszakaiból elővarázsolt élet tölti meg alakjukat vérrel a papiroson. A Bűn Kovács Lajijának azonban nem a mitikus ábra ad távlatot, hanem egy mitikus — vagy ha tetszik: ontologikus - szituáció. A magyar próza jellemző fogyatékosságát Németh László abban ismerte föl, hogy - mint írta - „konokul természetrajzi:
az élet alaktanát adja, s az embercsoportokat mint faunákat írja le", de hiányzik fölüle
„az örök problémáknak az a kék ege, amely nélkül a nemzeti irodalom csak egy néptörzs irodalma lehet." A nagyvárosba sodródott parasztfiút minden arra predesztinálná, hogy a „bennszülött" néptörzs képviselőjeként az ily módon értelmezett „törzsi"
irodalom egyik alkotásának legyen a reprezentánsa. De a regény fölött, Lajos nyomorúsága mögött ott van az általános emberi sors egyik nagy metafizikai-ontológiai kérdé-

14

tiszatáj

se, amely a regény első harmadának a vége felé így ölt testet egy éjszakai pillanatban,
amikor Lajos, az önkéntes éjjeliőr az építkezésen részint a hidegtől, részint a szorongásaitól nem tud elaludni: „Nem bántotta semmiféle kellemetlen gondolat, csak az
egész élet nehezedett meg benne: fölhúzott térdére szorította a homlokát, s kikémlelt
a kunyhó üres résén. A csillagok úgy néztek rá, mintha a koporsójában ült volna fel.
Kikúszott a lucernára s fölállt. A mélységben ott ragyogott az egész város. Nem maradt meg semmi belőle, csak ami villanykörte volt, de az is elég hozzá, hogy messzefutó, összevissza vetett pontsoraival henteskirakatokra, női harisnyákra, automobilokra, kávéházi pincérekre, csipkés ágyneműre, kockaházakra, lampionos kertekre, kékes
fényű utakra, esti kioszkokra emlékeztesse. Egy ház tetején óriás reklám ugrált - elsötétedett s kigyúlt, mint az ember mellében a dobogó szív. Lajos a kihordókocsira
gondolt s az eszme kicsinységére az élet végtelenségében. Mikor viszi ő annyira, hogy
legalább egy saját villanykörtével világítson bele ég és föld tündöklésébe? Nagyon
szomorú volt, ahogy itt állt a villanyözön felett, de volt valami nagyszerű is ebben a
szomorúságban. A lélek megtelt és kifeszült tőle, mint a mellkas egy nagy sóhajtástól."
Ha elfogadjuk az egyik lehetséges és emberileg mindenképpen jogosult ontológiai
célképzetnek Tamási Áron Ábeljének nevezetes megállapítását, miszerint azért volnánk a földön, hogy valahol otthonra találjunk benne - s miért ne fogadnánk el, hiszen
az otthontalanság didergető érzése, mint kóstoló a világűr hidegéből, a század egyik
tömegélménye - , akkor azt kell mondanunk, a Bűn legmélyebb rétegében mindkét
embernek ezt a közös nagy gondját fogja körül; alapbaját, amelyben azonban nem ismernek egymásra, s Lajos ösztönei mélyén halálbiztosan sejti, hogy minden ügyeskedése ellenére se fog egyetlen saját villanykörtével belevilágítani soha a nagyváros éjszakájába. Mint aki legfeljebb ideiglenes létbejelentővel rendelkezik ebben a világban.
Érdekes, helyesebben: törvényszerű módon még egyszer előjön ez a pillanat a
Bűnben-, másodszor azonban inkább szociális vetületében, amikor egy este váratlanul
megjelenik az úr az építkezésen, ahol már csak Lajos vigyázza a félig kész épületet, és
a teraszról nézi a kilátást, a lenti város panorámáját: „Az úr a két karjával a korlátra támaszkodott s egy pillanatig dicsőséges arccal bámult a város felé. Lajosban, ahogy hátulról nézte őt, érzés emelkedett fel, amely sem irigység, sem hódolat, sem elragadtatás
nem volt, legalább egyik sem egészen. Az ő agya ezzel a szóval fordította le: az övé.
Hogy mi az övé: a ház, a kilátás, Teri, a világ, nem volt megmondva ebben az érzésben. Egyik emberfaj érzése volt ez a másik előtt abban a pillanatban, amikor természetét egy mozdulattal elárulja. Az úr is rajt érhette magát, mert hirtelen hátat fordított
a városnak s gyerekesen Lajosra mosolyodott: - Hát ez szép innen. Ha maga volna az
ördög, most megkísérthetne..." - De hát Lajos nem a Sátán jelképes követe a Bűnben,
csak egy szegény ördög, akinek a sorsában a metafizikai pillanat: az otthontalanság tényének szociális végzete hat, az úréban pedig az erkölcsi erőfeszítés kudarca. S nem
könnyű eldönteni, hogy melyik jár brutálisabb következményekkel.
Németh László az új kor, a modern idők legfontosabb műfajának tekintette a regényt, s nemcsak azért, mert a nemzeti sors szűk burkából való kilépés nagy művészi
lehetőségét látta benne, a „kis népben nagy lélek" megnyilvánulásának legtermészetesebb és legalkalmasabb terepét, hanem amiatt is, amit a regényírónak mint a „jelen
történészének" a szerepéről mondott. Amit ugyanis a regényíró egy kor valóságából
föltár és az ábrázolás révén megörökít, az alá van vetve az ő felfogása értelmében
„a lelkében szüntelenül működő valóságjelző készülék" minden történészi forráskritikánál hitelesebb és igazabb működésének, ezért mindig többet jelent önmagánál,

1993. július

15

mert kimondatlanul is magába zárja a megélt idő törvényeit. így például annak a nagy
társadalmi népvándorlásnak az emberi finomszerkezetéről, hogy a magyar társadalom
történetében miért és hogyan következett be időről időre az a szorongató folyamat,
hogy „hátán kis batyuval, kilábol / a népségből a nép fia", ahogyan József Attila írta,
a Bűn születésével szinte egy időben, vagy hogy miért vár szinte „ezer éve útrakészen /
ez a falu, ez az ország, / ez az egész Magyarország" ahogyan Illyés írta a Magyarok című
versében; arról semmiféle utólagos történészi rekonstrukció nem képes megközelítően
se oly hiteles és pontos képet adni, mint egy jó regény, amelynek időtálló elevenségét
azonban nem a pontos történelmi illusztráció adja, hanem annak a bizonyos „emberi
tényezőnek" a rögzítése, amelyre csak a világ írói elemzése és kifejezése képes. Ezért
írhatta Németh László a Karenina Annáról szólva a Sajkodi esték ben; „a társadalmi regények kiválóságának biztos jele, hogy idők múltával történelmi regényekké válnak.
Aki koráról elég széles képet fest s abban a valóban lényegeset emeli ki, végeredményben ugyanazt a munkát végzi el a jelenen, amit a történelem a múlton." - Az ezredfordulóhoz közeledve újraolvasva a harmincas évek közepén keletkezett társadalmi regényt, amelyet a közös ihlet hajszálgyökerei kötnek össze József Attila és Illyés Gyula
akkoriban írt verseivel, vagy Móricz, Nagy Lajos, Kodolányi rokonanyagú prózáival,
azt kell megállapítanunk, hogy a Bűn anyagának: a társadalmi-szociális síkon megjelenő
metafizikai-ontológiai problémának; az emberi világban tömegesen jelenlévő otthontalanság és létbizonytalanság érzésének a magyar életben, úgy tűnik, nincs tartós történelmi érvényű megoldása. Ha 1993-ban kilépünk a metró Moszkva téri épületéből,
azonnal szembetaláljuk magunkat a fekete munkára leső, ezredvégi Kovács Lajosok
seregével, miközben a Rózsadombon szerteszét épülő, új kacsalábon forgó várak is idelátszanak. A regény új ráolvasásának az élményét tehát egy elgondolkodtató és szorongató déjà vu-élmény is színezi. Mintha a Bűn újból visszaváltoznék „sorsvádló" társadalmi regénnyé napjainkban.

Fűzi LÁSZLÓ

Németh László és a tizenkilencedik század
VÁZLAT
I.
Az európai irodalom története című munkájában Babits Mihály a világirodalmat az
„emberiség tudatra ébredéseként" értelmezte, ám e könyvben nemcsak a „tudatra ébredés" megvalósulásait, az „egészen nagyok" munkásságát mutatta be, hanem azt a folyamatot is, melynek során az egységes európai kultúra és irodalom elvesztette egységének és egyetemességének érzését. A tizenkilencedik század végére-huszadik század
elejére létrejött helyzetet így írta le: Az író „eszménye nem az irodalom volt, hanem az
»élet«... Nem volt többé felülről néző szemlélője a világnak, hanem leszállt az életbe,
a harcba. Nem akart többé normákat adni a valóságnak. Ellenkezőleg, a valóság lett
művészetének egyetlen mértéke s normája. Ez a művészet egyre testibbé vált, földszagúbbá és véresebbé. A tudatlanság csak előny itt, s az intelligencia tehertétel.

16

tiszatáj

Azelőtt az író a magas szellemiség embere volt. Most mindinkább a nyers tények
hódolója, a vak erő dicsőítője, a vér és ösztönök szerelmese. Értékét s létjogát csak az
élet szolgálatában tudja elképzelni. De az aktuális szolgálatban nagyon kevéssé bizonyul hasznosnak. Hajdan szellemi hatalom volt; ma gyönge harcos és megvetett fegyver. Művészetét maga kicsinyítette le az élet előtt, és sok helyütt már eszközül adta
magát azoknak az irányoknak, melyek leginkább ellenkeznek lényegével, és a szellemi
élet egész lehetőségét veszélyeztetik."
A folyamat elemeit Babits a tizenkilencedik századból eredezteti: a tizenkilencedik század által megszült kollektív jelszavak, amelyek nemzetre, pártra, osztályra hivatkoztak, lassú munkával bomlasztották szét az „emberi egyének közösségét", s tették
részérdekek szolgálójává. Bármelyik, a harmincas évek elején írt Németh László-esszét
vagy tanulmányt is ütjük fel, hasonló gondolatmenettel találkozunk, ekkori írásaink
szinte visszatérő refrénje a tizenkilencedik század tagadása. Ez a század - Németh gondolatmenete szerint - a racionalista századok örököseként a hasznosságot hangsúlyozta. Az enciklopédistáknál a szellem alapösztöne és az ismeretek öröme még egyensúlyban állt egymással, míg a tizenkilencedik században ez az egyensúly „meghibbant":
„A »szakszerűség«, mint minden szellemi tevékenység eszménye és törvénye: e század
sikereinek és zavarának a titka. A szakember az ismeretek remetéje. Kámzsával és szöges övvel űzi ki magából a szellem ördögét, hogy annál alázatosabban közelíthesse meg
a tényeket. O nem egy közös műveltség nyelvén szól a tényekhez, hanem minden
tényhez a maga külön nyelvén." A végeredmény ismert - ha máshonnét nem, hát
Babits szavaiból: eltűnt a szellem valódi kohéziója, az ember számára kínált világnézetek rátelepszenek az emberre, a társadalomba való belehelyezkedés a valódi döntéstől is
megfosztja az embert. „A mai ember a megértés bénája. Olyanok vagyunk, mint a villanytábla, amelynek a váltakozva kigyúló körtéi hol ennek, hol annak a cégnek a reklámjában lesznek engedelmes fényforrás. Minden lehetőség ott szunnyad bennünk,
csak a választás kényszere hiányzik. Nincs világnézetünk, csak világnézeteink" - mondta Németh 1930-ban, amikor a század nagy világnézet-csatái, amelyben az emberek
valóban apró pontoknak számítottak csak, ha egyáltalán számítottak valaminek, még
csak a kezdetüknél tartottak, mert hiszen a fasizmus és a bolsevizmus még csak az első
lépéseket tette meg Európa leigázására. S ha kitérő is, azért hadd kérdezzük meg: nem
az itt kezdetét vevő leépülésnek a terméke az a mostani eszközember, aki váltig hangoztatja, hogy Csurka István a legnagyobb magyar drámaíró, de a kérdésre, hogy mondjon egy másikat is, már nem tud felelni...
Babits a tizenkilencedik századot az egységes európai kultúra szétesése okozójának tartotta; Németh a szellem valódi kohéziójának elvetőjét látta benne. A látlelet
szintjén számos rokon vonás akad világképükben, ez mind a kultúra, a szellem huszadik század eleji állapotával kapcsolatos — hol vagyunk azóta már azoktól az állapotoktól - , a lehetőség számbavétele terén azonban már különbözőségeket is találunk. Tulajdonképpen Babits és Németh is a korral állt szemben: ám Babits az elvonulásról,
a tragikus harcról, a héroszi irodalomról beszélt; az ezüstkorról, s egy olyan klasszicizmusnak az ígéretéről, amely (ahogy Lackó Miklós írja) „az »aranykorból« — Babits századából és ifjúságából - átszármazott, a barbárságba hanyatló világban itt-ott még föllelhető, számára kétessé vált értékek gyűjtögetéséből és zsugorgató őrzéséből áll" - ;
Németh viszont rendszert épített a „szellem valódi kohéziójára": a látleletet követően
a század új erőit kívánta a szellem fennhatósága alá vonni, s magának a század szellemiségének kívánt új irányt szabni.

1993. július

17

A szellemellenes „hangulat" irodalomba való betörését ő is érzékelte. „Az írónak,
halljuk - írta Az irodalom önkormányzata című írásában - , csatlakoznia kell a szembenálló világnézetek valamelyikéhez. Amikor egy eszme népeket, családokat szel ketté,
a szellem embere, aki világéletében eszmékkel társalgott, nem menekülhet fölfelé, a
»tiszta művészet« felhőibe. Ha ő nem akarja megmondani, hogy jobbra vagy balra, hát
kicsoda? Az író a tömegek tanítója, mit ér az olyan írói munkásság, amely milliók legunszolóbb ügyét hagyja érintetlenül?". Az újabb irodalomban ő is a jobbak, az élő irodalomtörténet választását tartotta helyesnek, azokét, akik a „művészet belső területei
felé törnek, művészetüknek nincs pontszáma, szikrázó jégrácsokkal zár el magától
minden olcsó aktualitást." Kimondja: „A művészi igazság nemcsak másféle, de határtalanul bonyolultabb is, mint a politikai." Ugyanakkor egy, a politikaitól tisztább és
szélesebb körű társadalmi felelősségérzetet regisztrál az újabb irodalomban: „A modern
irodalom a mai társadalom problémáiban nem ismer azokra az igazán aktuális problémákra, amelyeken ő rágódik, ezért veszi be magát a »tiszta művészetbe«, ott iparkodik
tisztázni egy szellemi rendszert, amely ki tudja, mikor és hol talál rést a tömegek felé."
Feltételezhetően ez az utóbbi mondat a kulcsmondat Babits Mihály és Németh
László gondolkodói pozícióinak különbözőségében. Babits az egyedüli szellemiséghez
ragaszkodik a szellem szétszakadozottságával, sorhoz tapadásával s az eltömegesedéssel
szemben, Németh új szellemi rendszert keres, amely megtalálja - megtalálhatja - a kapcsolatot a tömegekkel. Nem tarthatjuk véletlennek, hogy Az irodalom önkormányzata
című írás az Új nemzedék, 1931 című tanulmánysorozat része - még akkor is, ha az
életműsorozat megfelelő kötetéből annak idején kimaradt ez az írás; azé a tanulmánysorozaté, amelyik kapcsán Babits Mihály és Németh László gondolati és személyes
szakítása véglegessé vált. De kulcsmondat a fentebb idézett Németh László pályáján is:
először itt fogalmazta meg egy egységes szellemi rendszer kialakításának szükségességét, s a rákövetkező esztendőkben már készen is álltak a rendszer főbb elemei. Új tudomány, új művészet, új politika - így írta le Németh az 1931-32-33-ban keletkezett írásokban a kulcsfontosságú kifejezéseket. Az új tudomány a tizenkilencedik század végének pozitivista tudományfelfogását, az új művészet az előző század kiüresedett
ábrázolásmódját, az új politika pedig a tizenkilencedik században megfogant politikai
irányok (köztük a marxi alapokon álló szocializmus) radikális kritikáját adja. Láthatjuk, a rendszer valamennyi eleme az előző századdal való szembefordulást hordozza
magában. Mélyen a tizenkilencedik században - még ha annak más vidékén is - fakad
azonban az egész rendszer mozgatója. Németh ugyanis az új tudományt, az új művészetet és az új politikát is az élet megélési lehetőségeinek rendelte alá: lázadását - ahogyan A minőség forradalma című írásában is mondja - a munka és a szenvedély kettéválása váltotta ki. A munkamegosztás a maga végzetes következményeivel a tizenkilencedik század eredménye, de az a valamikori harmóniát önmaga számára visszaigénylő
ember is. Németh László gondolkodásában egyfelől jelen van a tizenkilencedik század
tagadása, de ott munkál benne a múlt században a világot még a maga teljességében átélő ember ösztöne is. Végső soron ez magyarázza, hogy gondolkodása az e századi kategóriákba nem gyömöszölhető be. Lázadása az új század életformaválságából eredeztethető, s az élet tisztelete, az élet megélésének minősége fontosabb számára minden
gondolati konstrukciónál és magánál a műnél is.
A huszadik századi szellemiségnek kívánt új irányt szabni Németh László —
s láttuk, e törekvés mélyén nagyon erősen ott élt a tizenkilencedik század élettisztelete.
A tolsztoji indíttatás végig - bár talán helytállóbb itt azt mondani, pályája kezdetétől - ^

18

tiszatáj

ott munkált benne: „A vallásban Dosztojevszkij és ő - mármint Tolsztoj - teszik oda
az ékezetet, ahova tenni kell: nem a hitre, hanem a vallásos érzésre. Nem azt kérdi, hiszed-e, hogy Jézus kiszállt a csónakból és lebegett a Genezáret taván, hanem: az élet-e
az utolsó bírád, vagy felelős vagy az életen túl is valakinek. A vallás neki nem az értelem halálugrása, hanem egy élet fölötti szellemi tendencia elismerése" - írta egy szinte
pályakezdő írásban Tolsztojról, s ezt a tizenkilencedik századi indíttatást akkor is
megőrizte, amikor a huszadik századi szellemi élet kérdéseit elemezte. Mi több, ahogy
az új század szellemi jelenségeit igyekezett egybefogni, abban is látunk tizenkilencedik
századi vonást. Gondoljunk csak irodalom és politika összekapcsolására, az író politikai szerepvállalására, a nemzettanítói szerepre, vagy arra az irodalom-felfogásra, amely
az irodalmat nemzetreprezentációs feladattal ruházta fel. Amikor pedig az általa kiküzdött szellemi konstrukció - amelyért magatartásával felelt - belekerült a történelem
viharaiba, ezek a tizenkilencedik századi vonások fel is erősödnek. Domokos Mátyás
szólt arról, hogy „írói pályájának termő színtereit többnyire egész életén végighúzódó
exodusok során találta meg; hol Sátorkőn, hol a kecskeméti homokon, Kisnyíren, hol
a debreceni Bocskay-kertben, majd a második világháború utáni években Hódmezővásárhelyen", majd pedig Sajkódon. Imre László arra hívja fel a figyelmet, hogy „egymást felváltó, egymást kiegészítő kultúrpesszimizmusa és tudományhite ugyancsak
XIX. századi gyökerű." Ugyancsak Imre Lászlóé az a megfigyelés, hogy „XIX. századi
tárgyú írásainak túlnyomó többsége 1936 és 1944 között keletkezett, egy egyre súlyosabb helyzetbe sodródó, viszonylag elmaradott országban a múlt század eszmevilága és
irodalomfejlődési kérdései válnak aktuálissá".
1945 után még inkább felerősödnek Németh László gondolkodásában a tizenkilencedik századi példaadókhoz történő vonzódások. Pályájának „tolsztoji" fordulata
kötődik ezekhez az esztendőkhöz: egyre inkább az etikai vizsgálódás és a civilizációs
szemléletmód lesz a jellemzője írásainak. Láttuk, a harmincas évek elején a század új
szellemiségének kívánt irányt szabni, most azok válnak példaadókká, akik - mint például Gandhi vagy Schweitzer - „szembeúsztak" századukkal... Ekkor már erősen különbözik szellemi pozíciója attól, amelyet a harmincas években - akár Babits Mihállyal
vitatkozva is - elfoglalt. Erre utalt egy Fenyő Miksához írott levelében Kerényi Károly. 1968-ban, kézhez kapva Németh Kiadatlan tanulmányai két kötetét, nem tudta
megállni - kommentálja a levelet Lackó Miklós - , hogy ne utaljon arra: mily üdülés
volt számára a kötetekből sugárzó »fiatalabbkori fiatalos hang«, nem úgy, mint a mostani (1968-as), amikor a „még mindig kedves, öreg hang is kénytelen vigyázni magára...
Éppen mert Laci olyan nagy író, tanúsítja akaratlanul is nemzete életvonalának kígyózását a mélyen át."

n.
Amennyire ambivalens a gondolkodó Németh László viszonya a tizenkilencedik
századhoz, legalább annyira ambivalens a kritikus-teoretikusé és a szépíróé is. Említettük már, hogy a harmincas évek elején munkálta ki az új politika, új tudomány, új művészet címszavakkal jellemezhető szellemi koncepcióját, ebben természetszerűen foglalkozott a tizenkilencedik és a huszadik századi irodalmisággal is - annál is inkább, mert
a művészet kérdéseit legtöbbször az irodaloméival azonosította (az irodalmon belül
pedig a regényt emelte ki, s ruházta fel nemzet-reprezentációs szereppel).
A harmincas évek elején Németh a kortárs európai irodalmat tanulmányozta s ebből szűrte le azokat a tapasztalatokat, amelyeket aztán teoretikus jellegű írásaiban

1993. július

19

összegzett. A Napkeletbe írott Kritikai Napló című sorozatát önmagában még senki sem
elemezte - igaz, teljes és pontos kiadása is várat még magára. Mostani gondolatmenetünk is csak a sorozat pármondatos említését engedi meg. Németh szemléjében három
irodalmi irányra figyelt fel. A tizenkilencedik századi korábrázoló hagyományt folytató munkáktól elhatárolta magát. Az ábrázolás azt jelenti - írta —, hogy az írók „éreztetni akarják a különbséget, amely a sub speciae aeternitatis élet, s a szemük előtt lévő élet
között keletkezett. Ebben a korábrázolásban mindig van valami hamis: az ember nem
láthatja történelemnek a jelent..." A másik irány az ún. nagy szörnyetegeké - pl. Joyce,
Proust tartozik ide - , akik „ironikusan" felbontják a formákat. Németh - sajátos küldetéstudata alapján - az iróniát nem tudta elfogadni, így szinte predesztinálva volt arra,
hogy az újklasszicista mintát fogadja el. „...a mély, zseniális, eredeti művek csömörével
a szánkban egyre jobban vágyunk a tökéletesség után. A mai író legnagyobb problémája: a kor szellemi zűrzavarából örökkévaló formákba menteni a lényegest" - idézi
Lackó Miklós Némethet, majd így kommentálja az idézetteket: „Mi hát a megoldás,
van-e egyáltalán megoldás? Némethben földereng, hogy két válasz lehetséges. Az egyik
az a válasz, amit egy hosszú életszakaszában Valéry adott a modern művészi lehetősé-,
gek problémáira: az elhallgatás. A másik: a modern viszonyok között is fenntartott,
tehát utópisztikus hit egy »igazi«, azt mondhatjuk, morális úton elérhető klasszicizmus
lehetőségében". Ismeretes, Németh azt a második utat választotta - így jutott el a remekmű-esztétikához, magának a műnek a középpontba állításához: „Remek az a mű,
amely írója nélkül is megél" - mondta, s felismerte a mű struktúráinak, belső mozgástörvényeinek a fontosságát is: „A műalkotás a belső terv, amely a mű minden elemét
egy elképzelt középpont felé irányítja. A műalkotás belülről determinált, minden eleme egy közös góc világításában áll." Ennek a felfogásnak a jegyében íródott — nem
utolsósorban az újraértelmezett görög hagyomány felújításával - a Gyász című regénye,
amely szinte csak az életérzés kivetítése révén érintkezik írója belső világával, s valóban
önálló, teremtett világgal - méghozzá gazdagon strukturált világgal - bír.
Az ellentmondás azonban nyilvánvaló: az egyik oldalon Németh vallomásos alkata, amely az életnek, az üdvösségügynek rendeli alá az irodalmat, a művet - a másikon a már idézett kijelentés: „Remek az a mű, amely írója nélkül is megél." Bizonnyal
elképzelhető az ellentmondás feloldása: olyan írónál, akinek ideje, lehetősége, hajlama
van legbelsőbb kérdései önmagától való eltávolítására. Németh azonban nem akarta
eltávolítani s művé szublimálni élete - s kora — problémáit, hanem azonnali megoldást
keresett azokra.
Nem tarthatjuk véletlennek, hogy a Gyász előtt már megíródott az Emberi színjáték, amely nagyobb jelentőséggel bírt Németh hajlamainak, gondolatainak bemutatásában, mint amennyi az esztétikai hozadéka volt. Az Emberi színjátékkai és a Gyász című
művel aztán ki is bontakozott a Németh László-i regény sajátos kettőssége, a körkép és
a monódia. Mindkettő egy lélek rajzát adja: fontos kiemelni, hogy egyetlen leiekét:
Németh ezzel leszűkíti vizsgálódása tárgyát, talán ez a legfontosabb különbség, amely a
tizenkilencedik századi regénytől elválasztja. A különbség a körkép és a monódia között az, hogy míg az egyik a hős társadalmi környezetét is bemutatja, s szemlélődését is
ábrázolja, addig a másik állapotrajzot ad, s a világot is a hős világán szemlélhetjük.
Az újkori módszert, az analízist - amely a tizenkilencedik századi prózairodalomnak is
kedvelt eszköze - a regények sorában végig megőrzi Németh. Általában előbb van a
történés, s ezt követi annak értelmezése. Célja sosem a valóság ábrázolása, ám mindig
nagy gondot helyez a valóságelemek műbe emelésére. A regény feladatát az ábrázolással

20

tiszatáj

szemben a lélekteremtésben látja. „Minden műfaj tud valamit, amit a többi nem: létét
épp ez igazolja. A regény emberi lelkeket tud teremteni" - mondja. A realizmust a regény feltételének, de nem bilincsének tartja. Regényeiben az általa személyesen megismert világ elemeit használja fel - hogy azok a valóság érzését keltsék fel, ám ezekkel
szabadon bánik: a lélekteremtésnek rendeli alá. Ez magyarázza a Mező földi novellák és
a regények világa közötti különbözőséget, pedig a novellákban és a regényekben megörökített külső világ ugyanaz. A novellákban az ábrázolás azonban öncél, a regényekben pedig csak eszköz a teremtett lélek társadalmi hátterének megrajzolásához.
A regények belső világában is számos, a tizenkilencedik század által fölmutatott
sajátosságot figyelhetünk meg. Többek között azt, hogy - s itt visszautalok arra, amit
élet és mű viszonyáról mondtam - ez a regény mindenképpen üdvösségkereső, tehát
célja az eszmeiségben, vagy még inkább a művön kívül található. Persze, minden Németh-regény más és más, önmagában is zárt világ. Az Emberi színjáték - mint minden
későbbi Németh-regény őse - önmagában hordozza a társadalomábrázoló, a lélekteremtő, az üdvösségkereső és a fejlődésregényt is: ez az eklektika később talán csak az
Utolsó kísérletben jelentkezik. Talán nem véletlen, hogy éppen ebben a két regényben
jelennek meg a tizenkilencedik századra legerősebben visszautaló momentumok.
Cs. Varga István az Emberi színjátékban Tolsztoj- és Dosztojevszkij-inspirációkat mutatott ki, Kulcsár Szabó Ernő pedig az Utolsó kísérlet kapcsán írta: a mű regénymodellje
„nem a század jellemrendszereket átformáló epikai mintáinak rokona: a magyar verses
epika, a János vitéz, a Toldi hagyományvonaláról közelíti meg a személyiségteremtés
egy másik huszadik századi modelljét. A történeti, mítoszi aspektust is hordozó vagy
kifejező médiumszerű hősalkotás ama változatát, amelyet talán a Varázsheggyel vagy a
Doktor Faustus-szal jelölhetnénk." A többi Németh-regényben - a társadalomábrázoláshoz talán legközelebb álló Bűn kivételével - tisztábban valósul meg a történetelvűségnek és a lélekábrázolásnak az egysége. Mi több: a regények hősei „mítoszi fényt"
kapnak, s az „alkati antimónia megőrzése időtlenebb képzetek felé mozdítja el az értelmezést." (Kulcsár Szabó Ernő)
III.
Aligha követhetnénk el nagyobb hibát, ha az elmondottak alapján a tizenkilencedik századból visszamaradt gondolkodónak vagy regényírónak tartanánk Németh
Lászlót. Arról van egyszerűen szó, hogy célkitűzésünknek megfelelően a tizenkilencedik századra visszautaló momentumokra próbáltunk írásunkban utalni. Hasonló megfelelések a huszadik századi írók munkáival való összevetés után is összegyűjthetők.
Ám éppen az inspirációk, párhuzamok, megfelelések nagy száma húzza alá, hogy Németh szuverén gondolkodó, aki százada nagy, más írók és gondolkodók által is közvetített kérdéseit saját világán, alkatán „szűrte át", s azokra így próbált választ adni.
Mindig a másság jellemezte: nemcsak egy-egy politikai rendszerhez, berendezkedéshez,
hanem a századhoz és a világhoz való viszonyában is: „...ha ilyen a valódi, a várható,
az egészségesnek mondott élet, ami a század emberének jut, akkor nincs más út, mint
vállalni a mást, a különcnek kikiáltottét, azét, aki »gyászában«, »iszonyában«, »édenkeresésében«, »sántaságában« különbözik a többiektől, ám: mégis benne menekül, védi
magát az, ami az emberiből megmenthető." (Sándor Iván) Feltételezhetően éppen ez
a szembenállás segít értelmezni Németh sokáig rejtett tizenkilencedik századhoz való
vonzódásának valódi okát is. Németh átélte a huszadik század szétesettségélményét
(egész életműve erről szól: „...Mintha ... az egész társadalom azért rohanna így, hogy

1993. július

21

minél jobban széteshessen" - értelmezi a maga körül lévő világot Kertész Ágnes, az Irgalom hősnője), de a tizenkilencedik századi teljességtudat vonzásában élte át. A hősidea-cselekvés hármasságának áhítata kísértette, az idea azonban nála már nem torkollhatott cselekvésbe: az utópiák világába záródott, míg a hősök - láttuk - önmaguk világát, másságát is védeni kényszerültek. Németh feloldhatónak vélte a szétesettségérzetet,
ha túlozni akarnánk, akkor azt mondhatnánk, hogy szinte minden írása újabb kísérlet
az ember és a világ közötti harmónia megteremtésére. Ám mivel a harmónia az ő számára sem adatott meg, ezért folytonos pokoljárásra kényszerült. így valójában pokoljárásában és nem ideáiban lesz rokon Tolsztojjal, s pokoljárásai, kudarcai többet
mondanak a mi századunk lényegéről, mint folyamatos édenteremtő kísérletei. Nem
az egyes gondolati konstrukciói, esszéi, regényei és drámái hordozzák pályájának főbb
tanulságait, hanem az életút egésze. Akinek kedve van hozzá, rá is vonatkoztathatja
Török Endre Tolsztojról írott szavait: „Értelmezése, feltéve, ha mint jelenséget akarjuk
értelmezni, nem lehet külön csak a művészé és külön csak a tanítóé és prédikátoré, hanem magáé az úté, amelyet megtett..."

GÖRÖMBEI ANDRÁS

Egy magatartás buktatói
i.
A remekműveknek sok-sok hiteles és egymást kiegészítő olvasatuk van. A Gyász
e remekművek közül való. Eddigi elemzései sok-sok lényeges vonását feltárták már,
összeillesztésük e regény lenyűgöző gazdagságát mutathatná meg. Németh László életművének a legtömörebb és legmélyebb értelmezését maga Németh László adta Negyven
év című pályaképrajzában. A Gyász elemzései szinte szükségképpen abból a néhány
sorból indulnak ki, s ágaznak sokfelé, melyet maga Németh László írt róla ebben a tanulmányában: „A legnagyobbat, nőalakjaimat azonban Szophoklésztől s tán Olümpia
szobraitól kaptam: attól a férfiak fölé nőtt női nagyságot (mely szép egységet kínált a
bennem levő férfiszenvedélynek s nőies érzékenységnek), ezektől a becsvágyat, hogy az
emberi külsőhöz ragaszkodva isteni lényeget teremthessenek. Az első mű, amelyben ez
- amennyire korunkban lehetséges - sikerült is: a Gyász volt. Indítást rá első kislányunk halála adott, záróképét, a temetőjáró szép fiatalasszonyt férjét-fiát vesztett unokanővérem történetéből kaptam. A regény helyes címe mégis inkább Büszkeség lehetne;
ez dermesztette bele a falu szemétől ellenőrzött parasztasszonyt, aki méltó akart a csapáshoz maradni, a vágyakozó élet egy-egy moccanása után mind vadabb elzárkózásban,
míg csak élő szobor nem lett belőle."1 Együtt van ebben a jellemzésben a közvetlenül
személyes élményi háttér és a modell, a görögség ösztönzése, a szoborszerűség, a gyász
és a büszkeség bonyolult kapcsolata és a paraszttársadalom természetellenes magatartásra kényszerítő hatása. Arra pedig A Gyász elé című tanulmányában utal Németh
László, hogy bár regénye a mező földi novellákban megismert embervilágból nőtt ki,
azoktól mégis lényegesen különbözik, mert közben az író - görög korszaka révén távlatot nyert ahhoz a világhoz, s így a realizmusból kiinduló, de azon túlmutató tö-

22

tiszatáj

mörítés, jelképteremtés lett a regény leginkább jellemző műfaji jegye.2 A jelképteremtés felé vezetett Németh Lászlót s saját élethelyzete is a harmincas évek legelején: elidegenedve Babitstól és a Nyugattól, önmagát kirekesztve az írótársadalomból, a publikálást is abbahagyva, magába záródik. „A parasztasszony vad gyászában ez a száműző
büszkeség talált szócsövet, Szophoklész nőalakjaiban pedig bátorítót s egyben klasszikus fékezőt, hogy a megütött hangot vállalni merjem, s a szenvedélyt szoborszerű
formába szorítsam."3
Eme alapvető eligazítások mellett Németh László még igen sok ötletet, gondolatot adott a későbbi szakirodalomnak ahhoz, hogy Kurátor Zsófi görögös vonásait föltárja, s körültekintően elemezze. Egész életművének egyik alapkonfliktusa, a nemes
minőségű személyiség és a hozzá méltatlan környezet tragikus ütközése Szophoklész
drámáiban örök érvényű mintát talált éppúgy, mint a nagy hőfokú szenvedély és az
emelkedett, hősi erkölcsi tartás konfliktusa. Nyilvánvaló, hogy maga Németh László
regényének ezt a görögös vonását tartotta legfontosabbnak, mert ebben talált támaszt
életlátomásának feloldhatatlan tragikuma.
A regénynek ezt a görög tragédiákra emlékeztető vonását igen gazdagon, árnyaltan bemutatta már a szakirodalom. Kurátor Zsófi szoborszerűségét, melyet egyébként
a szöveg is hangsúlyoz, már Schöpflin Aladár fülszövege is kiemelte, Illyés Gyula a drámai szerkezetre, az antik görög és a protestáns vonások egymásba simulására, a görög
kórusok és a „kiskapuk mögött összehajló vénasszonyok" szövegének jellegbeli és
funkcionális hasonlóságára mutatott rá.4 A görög jellegre vonatkozó megállapításokat
összegzi Cs. Varga István A rchetípus és regényforma: a Gyász című tanulmánya, melynek
részben Németh Lászlótól vett alcímei is a görögös és balladai vonásokat emelik ki:
Regényemben Elektra lázadoz, Archaikus istennőtorzó, illetve Balladisztikus atmoszférateremtés. 5
A görög vonások a főalak szoborszerűségét, tömbszerűségét hangsúlyozzák. Kurátor Zsófi személyiségét két alapérzés határozza meg: a gyász és a büszkeség. A görög
drámai jelleget erősíti az is, hogy a regény játéktere szűk, világmetszete zárt, az események, történések benne fátumszerűek, és ilyen értelemben emelkednek meghatározó
érvényűvé. Németh László regényírói újítása azonban nemcsak annyi, hogy a hagyományos realista mesélő epika cselekményességét leszűkíti, alakjait és eseményvilágát
mitikus távlatokkal jelképszerűvé emeli. Legalább ennyire fontos az, hogy a görög jelleget mezőföldi alakban ismeri fel, s abban kelti életre. Más szóval: életszerű, anyagközeli ábrázolásmódot egyesít jelképteremtő stilizációval. Ezért teljes jellem Kurátor
Zsófi kényszerű jellemredukciója ellenére is. Az érzékletesen megjelenített belső lelki
folyamat révén válnak a regény fátumszerű elemei a lélektörténet reális mozgatóivá,
így az eseménysor „végzetszerű következetessége, mitikus-drámai töltése... a külső eseménysor akauzális (nem realisztikus) kapcsoltsága ellenére mégis határozott oksági viszonyokat észlelünk a regényben", mert „a belső történés, a »lelki« reakciók és állapotváltások szintjén szerves a kifejlet, folyamatos, organikus az épülés."6
Mítosznak, jelképiségnek és közvetlen, anyagszerű, életes elevenségnek a zavartalan harmóniáját azáltal teremti meg Németh László, hogy a redukált cselekményre a
realista tudatregény rendkívül gazdag reflexív boltozatát építi. Az elemző tudat láttatja
és értelmezi az eseményeket. Az eseményeknek önmagukban is van az olvasó számára
jelentésük, itt azonban ez a jelentés igen nagy mértékben kitágul, megváltozik, ellenpontozódik, rétegeződik, többdimenzióssá válik a reflexív réteg révén.

1993. július

23

Ezt a rétegzettséget sokirányúvá, feszültté, disszonanciák által szervezetté teszi
Kurátor Zsófi tragikus léthelyzete: a férjét, majd kisfiát is vesztett fiatalasszony egyedül
küzd ellenséges környezetével. Látószögét és viselkedését tehát az állandó hadiállapot,
s nem a személyiség belső erőinek önazonossága, nyugalma határozza meg.
Az önelemzés és környezetelemzés ezért kegyetlenül éles, sokszor szarkasztikus,
de - éppúgy mint az Iszonyban - „a tudattörténet hátterében álló lélektani eljárás empirikus-kauzális természetű".7
A főhős önvédelmező küzdelemhelyzete természetszerűleg leplezi le környezetének - az ő megítélése szerint - ellenségeinek egész világát. Nem véletlen, hogy a Gyász
elemzői oly nagy nyomatékkal mutattak rá társadalomképének hitelességére és mélységére. „Németh Lászlónak gazdag és ritka értékű élményei vannak raktáron a módos
parasztok életéből; az adatokat úgy önti mint Móricz, a keserűséget és reménytelenséget mint Kodolányi. Épp, mint felülről, egy külön szempont magasságából nézi: a magyar gazdag parasztságról megdöbbentően éles és hiteles látleletet készít... Szenvedélyes
éberséggel figyeli alakjai mozdulatait, egy fintorukat nem hagyja éles megjegyzés nélkül. A két vidéki orvos éppúgy lelepleződik, akár a parasztok: semmiben sem különböznek tőlük" 8 - írta Illyés Gyula a Nyugatban. Gaál Gábor a Korunkban a regény
mélylélektani módszerét és „faluvonatkozásai"-t egyszerre dicsérte, lélektani elemzésében a magyar falu fojtottságát, kibírhatatlanságát észlelte.9
A későbbi elemzések is árnyaltan világították meg a Zsófit önpusztító szerepbe
hajszoló környezet egyes alakjait és egészének jellegét is: Kovács Kálmán az egyes alakok jellemzése után állapítja meg, hogy „nyomasztó hős és deformáló környezet licitált itt egymásra, s a kölcsönhatás révén bontakozott ki a lélekfejlődés íve".10 Bakonyi
István pedig a szűkebb környezet, a család „vagyoni érdekei"-t és a tágabb kör, a faluközösség egyéniségelnyomó hatását világítja meg az elidegenedés jelenségét vizsgáló
tanulmányában.11
A görög tragédiák ösztönzése nyomán megteremtett jelképiség és az elemző társadalomrajz egyaránt a legfőbb célt, egy nagyformátumú személyiség lélekábrázolását
szolgálja a Gyász ban.
Németh László éppen azáltal teremtette meg a lélektani regény új változatát,
hogy lélekrajz, társadalomrajz és mítosz egységét hozta létre. Regényei „középpontjában egy emberi tudat- és érzelemvilág részletesen elemző leírása áll, s körülötte fokozatosan bomlik ki a környező világ képe. Hosszadalmas leírást, az alak, tárgy vagy helyszín külön jellemzését sehol nem adja. Mégis eléri, hogy főhősének belső ábrázolása
a világ mind nagyobb köreit vonja magához."12 Kurátor Zsófi kivételes személyisége
sokat foglalkoztatta az irodalomtudományt. Nagyformátumú hős, akinek tragikus
életútja, eleven emberi személyiségből élettelen szoborrá merevedése büszkeségből önként vállalt sors is. Nagyságában vonzó, végletes deformációjában tragikus. Egészében
mégis egy torz magatartás sorsképe, s mint ilyen, örök érvényű tanulságok foglalata is.
Személyisége a regény nagy részében küzdelemben, környezetével való harcban mutatkozik meg. Tragikuma, hogy csak igen rövid ideig képes azonos lenni önmagával, szerepbe kényszerül. Személyisége és a magára vett szerep között igen hamar rés támad.
Tragikuma, hogy nem a személyiségéhez, hanem a közeg által ráerőltetett szerephez
ragaszkodik erősebben. Büszkeségében, értéktudatában a rossz reagálások, rossz válaszok egész sorát követi el önpusztító módon. Személyiségképe hiteles és sorsszerű. Ez
utóbbi vonása nem gátolhat meg abban, hogy sorsának tragikus logikáját értékóvó

24

tiszatáj

gonddal tudatosítsuk. Akár mai, mindenkori emberi helyzetünkre fordítsuk át. Úgy,
ahogy Németh László nemcsak bátorítást, hanem „klasszikus fékezót" is kapott Szophoklész alakjaitól.
II.
A magatartást minősítő tűnődést ösztönzi Németh László regénypoétikájának az
a talán mindmáig nem eléggé értékelt korszerű vonása, hogy fölöttébb összetett, ironikus, szatirikus, sőt olykor szarkasztikus esztétikai minőséget sem nélkülöző, sokszempontú tudatelemzése, reflexiója többféle magatartás, többféle reagálás lehetőségét jelzi.
Ezt a szemléleti nyitottságot az állandóan „hadi zónában lévő", sérelmet, veszélyhelyzetet érzékelő elemző tudat szűkíti le a regényben oly módon, hogy kikapcsolja a természetes életlehetőségeket, s egyre jobban a sértett személyiség romboló és főként önpusztító indulatának engedi át a lét terepét.
A regény teremtett valóságképe a reflexív tudat differenciált tevékenysége eredményeként jelenik meg, az olvasónak sok-sok, olykor gyökeresen ellentétes vélekedésből kell azt összeraknia. Viselkedés és őszinte vélemény között igen nagy a különbség,
de ezt a Kurátor Zsófi tudatával azonosuló elbeszélő folyamatosan leleplezi, nemcsak
azt közvetíti, amit a szereplők mondanak, hanem azt is, amit gondolnak, amit éreznek.
Céljaik érdekében hazudnak, kitalálnak történeteket, eltúlozzák a pletykákat, állandóan manipulálnak, célszerű beállításokat alkotnak. A regényvilágban egyszerre jelenik
meg valamely esemény és annak összetett, leleplező értelmezése. Olykor az esemény és
az értelmezés között alig van kapcsolat, hiszen az értelmezést, beállítást, pletykálkodást
egy olyan szokásrend és érdek képviselői végzik, akik föl sem fogják Kurátor Zsófi
jellemének sajátosságait. Nem számolnak a különbözés, a sajátosság lehetőségével, csak
a megszokott rítusok szerint történő eseményeket tudják elképzelni. Emellett pletykaéhségük mérhetetlen, önös céljaiknak alárendelt torzítási kedvük gátlástalan. Ilyen értelemben a regény a falu szarkasztikus rajzának is tekinthető. Az írói elemző tekintet
valóban a szereplők veséjébe lát, hamis magatartási mechanizmusokat leplez le.
Ebben a leleplezésben igen fontos szerepe van az úgynevezett „átképzeléses tudattükrözésnek",13 az önelemzés ama sajátos formájának, amikor Kurátor Zsófi elképzeli,
hogy családtagjai vagy a „népek" miként vélekednek róla, mit mondanának bizonyos
helyzetekben. Ez az átképzelés igen könnyen sikerül, hiszen minden ízét-árnyalatát
ismeri saját életközegének. Amikor Mari bevallotta Zsófinak az őrmester iránti vonzalmát, Zsófi hallgatott. „Ha most az a lélek mozogna benne, amelyet az otthoni gerendák itattak bele, összecsapná a kezét: Jesszus, Te Marink, az őrmester; hova gondolsz,
édesanyám megöl, ha megtudja." így kellett volna ennek történnie annak ellenére,
hogy az apjuk is előre süvegeli és őrmester úrnak szólítja Balázst. Zsófi megveti ezt a
képmutató világot, s minden ponton ellenkezik vele: „Zsófi azonban nem csapta össze
a kezét, s nem sopánkodott, sőt édes káröröm zsibbasztotta a szívét, mintha neki
magának sikerült volna kijátszani a Mari szerelmén át a hazai gerendákat." Hogy milyen jól elképzelte Zsófi a hazai vélekedést, az igen hamar igazolódik: az apja azzal fenyegeti meg Marit, hogy elpofozza a háztól, ha még egyszer az őrmesterrel meglátja.
A szereplők igen gyakran önmagukat leplezik le. Kiszelánénak egyenesen két
élettörténete van, az egyik jól kidolgozott eszményített szerep, a másik a keserűségben
őszintén bevallott sors. De a faluba érkezését már megelőzik a róla szóló pletykák, tehát az önmaga által rajzolt eszményi képről már eleve nem hiszi az olvasó, hogy az

1993. július

25

igaz. A két élettörténet közötti váltás egy pillanat alatt megy végbe Kiszela Imre viselkedése miatt: „Ekkora szívtelenség, de különösen a kétszáz pengő évtizedekre visszamenőleg megváltoztatta Kiszeláné felfogását a tulajdon életéről." Később pedig minden
erejével azon munkálkodik, hogy miképpen tudna megint közelebb kerülni az eszményi élettörténet-változat elhitetéséhez.
A Zsófit körülvevő közeg átvilágítása tökéletes, e közeg minősége gyarló, Zsófi
számára egyre elviselhetetlenebb. Ennek a közegnek a regény zárt világában mégis meghatározó, szinte predesztináló szerepe van Zsófi életére. Ez személyiségének végzetes
tragédiája: olyan közeg által kényszerített szerepet vesz magára, mely közeget gyűlöl és
megvet. A szerepe tehát a saját normái szerint lényegében abszurd, mert értelmileg
indokolatlan, indulatból táplálkozik.
Azt többen elemezték már, hogy milyen gazdag, mély lélekrajzot ad Németh
László, midőn összetetten megmutatja azt a lelki folyamatot, melynek során a vonzó,
életrevaló, szép asszony - a környezet által reákényszerített szerepet embertelenül eltúlozva — a gyász szobrává válik. Férje halála után néhány hónappal természetes
módon megkezdődött benne az oldódás, felejtés. Egyre nehezebben rakta össze emlékezete az egykori eseményeket, megkezdődött benne házasságának átértékelése is, önkéntelenül fellobbanó érzéshullámai férfiak vonzásának örömét is jelezték. Már azzal
a gondolattal nézegette színes ruháit, hogy a gyászév fele letelt, jövő húsvétkor fölveszi azokat...
A közeg azonban szerepre kényszerítette. jóllehet, először szinte megsemmisítő
képet ad férje anyjáról, aki mások előtt megjátssza a teljesen összetört öregasszonyt,
bottal jár, sajnáltatja magát, pedig „nagy bánata mellett olyan szép piros a bőre". Zsófi
e közeg ellenében önként, büszkeségből vállalja a maga szerepét - érzésénél jóval nagyobb gyászát - oly mértékben, hogy végül azonosul a torzzá túlzott szereppel. Fiatalasszonyi mivoltából teljesen kivetkőzik.
Végzetesnek bizonyuló szerepvállalását dacból, büszkeségből, a vizsgáló tekintetektől, majd a hitvány pletykák által megsértve veszi magára. Éppen ebben a vonatkozásban mély figyelmeztetés a sorsa. Tragikus vétsége, hogy nem a saját személyiségéhez, hanem az általa is megvetett közeg által megkívánt szerephez ragaszkodott,
sérelmeire a szerep túlhajtásával reagált.
A regény egyfelől leleplezi ezt a közeget, másrészt azonban az önmegsemmisítés
tragikus folyamatát tárja fel.
Ha ez utóbbi vonásra figyelünk, az elhibázott, téves reagálások egész sorozata tárulkozik föl előttünk.
Az első szinten az ép lélek, egészséges test vágyainak és a vállalt szerepnek az ütközése e vágyak természetellenes lefojtásához, visszaszorításához vezet, s ez fokozatos
önkirekesztés a társadalomból is. Egy több vonatkozásban értendő börtönszituáció önmagára erőltetése. Pedig hogy önkorlátozó fegyelme alatt ezek a vágyak milyen erősen
élnek, arra később is igen sok jel, egész kidolgozott motívumsor mutat rá: álmai Kiszela Imréről, testének spontán biológiai-pszichológiai reakciói egy-egy pajkos tekintetre vagy a párna hűs érintésére; még nyelvi kifejezésmódja is gyakran utal erre, midőn fogalmazásában negatív ítélettel is sok az erotikus elem („mégis van, aki számon
tartsa, ki jár be hozzám éjszaka, ki sem"; „hátha egy este mégiscsak behívtam volna az
őrmestert"). A vágyak jelentkezésének motívumait legtöbbször önironikus felhang kíséri annak jelzéseként, hogy olyan régióba merészkedett, amelyik számára tilos, jóllehet, természetes volna.

26

tiszatáj

A torzulás másik motívumsorát Zsófi hazugságai, dolgokat eltúlzó beállításai,
„elhatalmasodott vádaskodó szenvedélye", „mániákus vádjai" képezik. Ezekben a deformálódó lélek lealjasul a saját közegéhez. Eljut addig, hogy már még Kiszeláné is szeretné visszavezetni „ezt a képzeletbeli gonoszságot az életbeli komiszság megszokott
formáihoz".
Az önsebzésnek is sok-sok változatát figyelhetjük meg ebben a romboló folyamatban: Zsófi egy idő után eleve szenvedni, fájni akar, rosszul esik neki, hántásnak érzi
azt is, amivel egyetért: „Igazat adott az apjának, és mégis megsértődött." O teremti meg
az olyan helyzeteket, amelyektől aztán szenvedhet. A testvére lakodalmában akadt
volna beszélgetőtársa, de ő eleve azzal ment oda, hogy „nincs rá itt senkinek szüksége",
s aztán „fájdalmas gyönyörűséggel kapott rajta, ha a vőlegény rokonai kisegítő aszszonynak nézték". Ugyanilyen önsebző módon túlozza el az őt ért valóságos sérelmeket, pletykákat.
Különösen erősen működik az úgynevezett projekciós ösztöne, a személyiségnek
az a torz tulajdonsága, hogy bajában a hozzá legközelebb állókon tölti ki bosszúját.
Mari volt az egyetlen ember, aki minden álság, képmutatás nélkül, őszintén feltárulkozott előtte, akinek szerelméről szóló vallomását előbb ő is megértéssel, szeretettel, egy
kicsit önmaga vágyait is élve hallgatta. Amikor azonban anyósa és anyja aljas rágalommal illette Zsófit, ő Marit kegyetlenül kidobta, udvarlóját szarkasztikusan minősítette:
„Csak énhozzám ne gyere. Nem azért őrzöm tisztán az uram nevét, hogy miattad hozzanak hírbe mindenféle lópofájú béresnéppel." Ugyanezzel az indulattal utasította viszsza saját kisfiának a kérését száraz, idegen hangon úgy, hogy a gyerek elrémült tőle.
„Bogárszemeiben ijedt ámulással ment a megváltozott gondviselés nyomán." Kegyetlenné aljasodva csúfolja kisfia előtt a púpos Irmát, kiszámítottan elhelyezett sértésekkel
bántja meg, majd megalázza és elzavarja. Hasonlóképpen semmisíti meg azokat, akik
egy-egy pillanatra mégiscsak megmozdítottak benne valamiféle női érzést: „Szegény
őrmester megsántult, a válla leesett, az álla megdagadt, a szemei kilógtak az üregükből.
Zsófi borzalmas bosszút állt rajta azért a pillanatért, amelyben a kerítésre könyökölt,
és egy kicsit megolvasztotta a szíve körül a vért."
A minden jelenségből csak a saját sérelmét kiolvasó, csak sérelmei ápolására koncentráló személyiség előbb próbál képzelődései álomszigetére bezárkózni. A jórészt
maga teremtette börtönből az irrealitás szférájában kiszabadulni. Sérelmeinek ápolása,
örök viaskodása azonban egyre inkább az őrületbe vezeti.
Környezete sértő, kényszerítő kihívására az önrombolás különféle módjaival válaszolt.
Kurátor Zsófiban is föl-fölvetődik a természetesebb emberi reagálás igénye, de sérelmei ösztönösen sebző és még inkább önsebző indulatokat váltanak ki belőle.14 Sorsa
ily módon az eltévesztett reagálások tragikumával figyelmeztető. Autonómia-igényű
személyiség, de autonómiáját csak egy önrombolássá torzított magatartásban képes
megvalósítani. Sorstörténete éppen ezért vált ki az olvasóból katartikusan ellentétes
hatást: a pozitív, életelvű reagálások megtalálásának az igényét, szükségességét erősíti bármely körülményben.

1993. július

27

JEGYZETEK
1.
2.
3.
4.
5.
6.
7.
8.
9.
10.
11.
12.
13.
14.

Németh László: Negyven év - Horváthné meghal - Gyász, 1969. 13.
Németh László: A Gyász elé. In.: Németh László i. m.: 549.
Uo. 551.
Illyés Gyula: Németh László: Gyász. In.: I. Gy.: Iránytűvel I. 1975. 437.
Cs. Varga István: Archetípus és regényforma: a Gyász. In.: Cs. V. I.: Tanújelek, 1987. 59-81.
Kulcsár Szabó Ernő az Iszony esetében mutat ki hasonló vonásokat: K. Sz. E.: A regényfikció három modellje. In.: K. Sz. E.: Műalkotás - szöveg - hatás, 1987. 202.
Uo.
Illyés Gyula: i. m.: 437-438.
Gaál Gábor: Németh László és Kurátor Zsófi. In.: G. G.: Válogatott írások, I. Bukarest,
1964. 579.
Kovács Kálmán: Németh László: Gyász. In.: K. K.: Eszmék és irodalom, 1976. 294.
Bakonyi István: Elidegenedés Németh László Gyász és Iszony című regényében. Literatura,
1977. 2. 84-85.
Béládi Miklós: Németh László. In.: B. M.: Érintkezési pontok, 1974. 176.
Kulcsár Szabó Ernő i. m.: 209.
Kurátor Zsófi viselkedésének ösztönösségét Kocsis Rózsa is elemzi: Kocsis Rózsa: Németh
László világképe és regényszemlélete a Gyászban. Alföld, 1980. 63.

DÉRCZYPÉTER

Regényút: a Gyásztól az Iszonyig
Öreg barátom,
Szabó László emlékének

Németh László e két regényéről alighanem már elég nehéz bármi újat mondani,
állítani. Nemcsak a szakirodalom foglalkozott mindkettővel meglehetősen behatóan,
részletesen, de maga az író is nemegyszer kommentálta őket, mintegy kulcsot adván
értelmezésükhöz. Persze, a szakirodalomnak sem kell elhinnünk minden állítását, s főleg nem kell bíznunk - nem egyszerűen Németh László, hanem általában az írók - önkommentárjaiban, önértelmezéseiben. Tanulmányom így természetesen nagy újdonságokat nem mondhat ki egyik műről sem, a kisebb részleteket azonban az eddig megszokottakhoz képest talán sikerül legalább más megvilágításba helyezni.

A keletkezésről
Tudjuk - éppen Németh László írásaiból, nyilatkozataiból - , hogy mindkét mű
konkrét magánéleti, illetve tágasabban értett rokoni kapcsolatok, események következményeként született. A Gyászban közrejátszott egy távoli rokon-ismerős alakja, valamint Németh László gyermekének halála. Az Iszony Kárász Nellijét szintén egy „atyafi
asszony, gazdatiszt lány"-ról mintázta. A két regény motivációja tehát egymáshoz

28

tiszatáj

nagyon közel esik, egymásra szinte rímelnek. A Gyász ugyan sokkal közvetlenebbül
magánéleti indíttatású, mint az Iszony - s ennyiben nyilvánvalóbban „önéletrajzi" - ,
de mint látni fogjuk, az Iszony, ha áttételesebben is, de szintén önportré is.
A két regényt időben mintegy bő tíz év választja el egymástól: a Gyászt Németh
László 1930-31-ben kezdte írni, 1931-ben fejezte be, de a mű csak 1935-ben jelent meg.
Az Iszony első harmada 1942-ben jelent meg, majd szakaszosan további részei, a Válaszban, míg 1947-ben maga a teljes regény. A két mű között tehát látszólag nagy a különbség, mégis hangsúlyosan látszatnak kell ezt neveznünk. A Gyász - mely Németh
Lászlóhoz, más írásai erre a tanúk, oly közel állt - 1935-ös megjelenése, valamint az
Iszony elkezdése már meglehetősen, különösen regényírói szempontból, egymáshoz
közel esik. Ezért is megkockáztatható az a feltevés, hogy a két regény mintegy egymásból következik, mintegy egymás folytatása. Ez azonban természetesen csak filológiai
állítás, ha közelebbről vizsgáljuk a műveket, akkor a poétikai elemzés már teljesen
nyilvánvalóan mutathat rá arra a tényre, hogy a Gyász és az Iszony között nagyon
szoros, közeli megfeleltetések, kapcsolatok lehetségesek, sőt vannak.

Az elbeszélés grammatikája, elbeszélői perspektíva
A Gyász elbeszélője még elsősorban és döntő módon a XIX. századi omnipotens
elbeszélőkre emlékeztet. A szöveg grammatikája főleg harmadik személyű, az elbeszélő, kiről nem lehet tudni, ki, olyan fordulatokat is használ, alkalmaz elbeszélésében,
melyek kifejezetten egy múlt századi elbeszélőt sejtetnek. Például: „Csakhogy azoknak
a színes ruháknak nem az volt a sorsuk, hogy Zsófi még egyszer fölvegye őket".
Az ilyen „durva", szerzői kiszólás jellegű megfogalmazások a regényben ritkák, de
mégiscsak előfordulnak. Ezek nem egyszerűen az auktoriális elbeszélésmódot erősítik,
de a regény egész grammatikáját is erősen befolyásolják, s kívülről határozzák meg az
elbeszélői perspektívát. Az elbeszélő úgy tűnik föl, mindent tud a történetről - az idézet éppen arról szól, hogy ismeri már előre a történetet, sőt annak végét is - , fölényben
van tehát mind az ábrázolt világgal, mind a befogadóval szemben. Ugyanakkor mégsem ilyen egyszerű a Gyász grammatikája és elbeszélői perspektívája. Az elbeszélő és az
elbeszéltek ugyanis gyakran - egy XIX. századi regényszerkezethez képest túl gyakran
- csapnak át részben a perszonális elbeszélésmódba, részben a függőbeszédszerű,
a tudatábrázoláshoz közelítő vagy éppen azt teljesen imitáló beszédbe. Kurátor Zsófi
ábrázolása ezért hol külső, a harmadik személyű elbeszélő által megjelenített, hol maga Zsófi az elbeszélő, az ő tudatának, belső világának a képeivel találkozunk, mintegy közvetítés nélkül. Sajátos kettős perspektíva figyelhető meg tehát, ami azt jelzi,
a Gyász valahol mezsgyén, határon áll egy tudatmegjelenítő, illetve egy külső realisztikus ábrázolásmód között. Hagyomány és újítás szorításában születik a regény szövege.
Ezt az ambivalenciát persze más poétikai tényezők is erősítik, melyekről majd későbben szólok. A Gyász újszerűségét azonban nem pusztán Kurátor Zsófi alakjának az
előbb jelzett sajátos megjelenítése adja. Hasonló eljárásmód érzékelhető szinte az összes
kitüntetettebb szerephez jutó regényalaknál, leginkább Zsófi mitologikus méretűvé
növelt lakótársánál, Kiszelánénál, de még Zsófi kisfiánál is megfigyelhető, hogy a harmadik személyű elbeszélő szinte belehelyezkedik a fiú tudatába, s e tudatból szemlélhetjük azt, amit egy gyermeklélek átél, érzékel, és mintegy közöl az elbeszélés folyamatában. Az auktoriális, a perszonális és a tudatábrázoló elbeszélésmód egyébként - az
idézett kivételt, ill. kivételeket nem számítva - szinte tökéletesen olvad egybe, míg a

1993. július

29

regény egyéb szerkezeti-poétikai jellegzetességei inkább ez utóbbit erősítik. Mindebből
az következik, hogy az olvasó recepciója inkább hajlik afelé az értelmezés felé, hogy ha nem is a klasszikus „tudatfolyam" esetével van dolga - mégis csak a belső, tudatszerű
ábrázolás a domináns a műben. Persze ezzel ellentétes mozgású, irányú az elbeszélőszerkezetnek az a vonása, hogy az ábrázolt világból a befogadó sokkal többet tudhat meg, ismerhet meg, mint ami például Zsófi tudatán keresztül közvetíthetődik.
S ugyanez áll a többi, hasonló módon ábrázolt szereplőre is. A regény belső, elbeszélésbeli feszültségét többek között éppen ez az eljárásmód, ez a sajátos kettős perspektíva
okozza. Látjuk egyfelől azt a világot - a szereplőktől mintegy függetlenül —, mely a
falu közösségét alkotja, de mellette hangsúlyosan láttatja Németh László azt a világot
is, mely szereplőinek részben belvilága, részben az ő tudatuknak a valóságra való vonatkoztatása. Tudjuk azt, amit egy kívülálló átfogóan tudhat a történetről, szereplőiről s a történet kimeneteléről, s tudjuk azt is, amit a szereplők, különösen a főhős
korlátozott tudása jelent. Ez a beszédmód, grammatika ugyan még nem teszi igazán
próbára a befogadót, nem állítja, hogy úgy mondjam, szinte megoldhatatlan feladat elé,
a befogadást és az értelmezést mégis relativizálja, többféle megoldásmódot kínál neki.
Az előzőekhez képest más képletet kínál az Iszony. A regény grammatikája az
egyes szám első személyű elbeszélőé, azaz a főhős, Kárász Nelli első személyben
mondja el történetét. Ez a grammatika, ellentétben a Gyásszal, mindvégig következetesen megmarad, noha egy-két helyen - de ez elenyészőnek nevezhető - itt is rábukkanhatunk olyan elbeszélői fordulatra, mely a regény elbeszélői szerkezetétől idegennek
látszik. Ilyen például az a megállapítás, mely így hangzik: „Az asszonyok - főként
Dányiné — fejében meg már olyan nagy szavak kavarogtak, mint csalás és rajtaérés".
Miután a regény teljes szövege Nelli szövege, azaz az ő tudatán át áramlik minden információ, mely a történetet szervezi, az előző mondat nyilvánvalóan szerzői, tehát
külső beavatkozás eredménye, hiszen honnan is tudná Nelli, hogy mi forog az őt körülvevő asszonyok és férfiak fejében. Ez azonban szinte a szövegnek és az elbeszélésnek
egyetlen ilyen megbicsaklása. Az Iszony elbeszélői perspektívája tehát leszűkül - s itt
egyértelműen és kizárólagosan - egyetlen tudat nézőpontjára: ami látható és tudható,
azt kizárólag Nelli tudatán átszűrve kapjuk. Ebben az értelemben az Iszony homogénebb, zártabb, egységesebb elbeszélői módot és világot tár befogadója elé. Igaz, hogy
ezzel egyúttal veszít - legalábbis elbeszélői szinten - abból a feszültségből, mely a
Gyász kettősségéből, ambivalens elbeszélésmódjából származik. Közelebb kerül viszont a modern epika korlátozottabb és ezért bizonyos fokig hitelesebb elbeszélésmódjához. Ám az Iszony perspektívája, illetve elbeszélésmódja, grammatikája sem annyira
egyszerű, mint az első pillantásra látszik. A Gyászban mint láttuk, az auktoriális és
perszonális elbeszélésmód keveredésének lettünk tanúi, eldönthetetlenül érezvén azt,
vajon végül is melyik a dominánsabb, még akkor is, ha a befogadó hajlamos fölülértékelni a függőbeszédszerű tudatmegjelenítés jelentőségét. Az Iszonyban ez egészen másképpen merül fel, hiszen itt is első személyű előadásmóddal van dolgunk, mégis ez az
elbeszélői magatartás sok tekintetben tart rokonságot a harmadik személyű, szerzői elbeszéléssel, hiszen Nelli - s erről majd más aspektusból, de még lesz szó - saját történetét utólagosan meséli el: azaz, e történetről ő valóban mindent tud. A tudatmegjelenítés tehát az ő esetében is meglehetősen korlátozott, a különbséget a Gyászhoz képest
csak a grammatika jelenti. Persze, az Iszony mégis közelebb áll egy tudatfolyam megjelenítéséhez azzal, hogy a visszatekintő elbeszélő, Nelli, az elbeszélés folyamán igen
gyakran mintegy beleéli magát a már elmúlt események meséjébe, s a múlt időből át-

30

tiszatáj

vált jelen idejű beszédmódba (mintha újra jelen lenne az eseményeknél), s ekkor valóban egy tudat érzékelésével, illetve ezen érzékelés közvetítésével állhatunk szemben.
Az egész szöveg elrendezése azonban mégis inkább a szerkesztettség benyomását kelti,
arról már nem is beszélve, hogy a felidéző, visszatekintő elbeszélésmód egyszersmind
magában foglalja a kommentár, az értelmezés, önértelmezés lehetőségét is. Végül is tehát az, hogy egy regény milyen elbeszélésmódot és grammatikát alkalmaz, önmagában
nem döntheti el: vajon mennyire áll közelebb vagy távolabb a modern epikai alakzatokhoz/tól. Az Iszony más jellegzetességei azonban mégis megerősítik azt az akár
előzetes feltevést is, hogy ez a regény inkább modellértékű a magyar prózában, mint a
Gyász, noha az is kitüntetett jelentőséggel bír a harmincas évek prózájában, sőt előrevetítve, a további évtizedekben is.

Az elbeszélő viszonya a történethez, cselekményhez
Ez a prózapoétikai probléma a Gyászban viszonylag egyszerű. Kurátor Zsófi elsősorban, mint utaltam rá, szerzői elbeszélésben áll az olvasó elé, nem reflektálja a
történetet, legfeljebb a történet egyes részletei az ő tudatán keresztül jelennek meg.
Az auktoriális elbeszélés azt is jelenti, hogy maga a történet kezdőponttól a végpontig
tart, ennyiben - bár más vonatkozásban is, erre majd még kitérek - imitálja a
klasszikus szerkezetű és elbeszélésmódú regényeket. A mű bármely részletét vesszük
külön vizsgálat alá, az önmagában csak az előző eseményekre fog utalni, azokat
tartalmazza, az eljövendőket csak igen ritkán előlegezi meg; olyan ritka kivételként
például, mint az óriássá növesztett Kiszeláné alakjában, ahol is az özvegyasszony Zsófi
tudatában úgy jelenik meg, „mint kegyetlen, földöntúli hatalom, akinek mindenét oda
kell dobnia, csakhogy árnyékából büszkén nézhessen a világ szemébe. A Lakó volt az
erény, aki mindörökre ráteszi az ő zavaros özvegységére a csontos kezét, s az igazán
erényes emberek makacs elszánásával követelte, hogy minél előbb rávesse az árnyékát,
megfojtsa, tönkretegye." S szintén a regényből való idézet, hogy az elbeszélő az
özvegyasszonyt „a mitologikus Kiszelánénak" nevezi. Már az özvegyasszony Lakóként
való megnevezése is valamiféle különösről ad számot, valamiféle többletjelentést
sugalmaz, szinte az abszurd drámák mintájára, szimbolikus, valóban mitologikus erejű
emberré növeszti, noha ekkor még semmit nem tudhatunk a történetből sem
Kiszelánéról, sem arról, ami majd be fog következni. E szövegrészletek tehát előrejelzések, előreutalások, de ilyennel a Gyászban alig találkozhatunk. Ebből a szempontból az Iszony egészen másképpen épül föl. Míg Kurátor Zsófi mintegy követi a történet menetét, tehát legfeljebb csak részben van tudatában annak, ami bekövetkezik,
annak, ami a történet zárlata lesz, Kárász Nelli már egy mindentudó pozícióból,
viszonyból meséli el élete történetét. Az előző részben már kifejtettem, hogy az
elbeszélői perspektíva az Iszonyban a felidéző, visszatekintő nézőpont. Erre számtalan
szöveges példa hozható: igen gyakori az olyan megfogalmazás, mely azt idézi meg,
hogy egy elmúlt, lezárt történetről van szó: „később", Sanyi „halála után" stb. Kurátor
Zsófi viszonya a történethez tehát nagy általánosságban reflektálatlan, míg Kárász Nelli
- már csak az elbeszélésmódból következően is - kénytelen reflektálni, kommentálni,
magyarázni azt, ami a múltban történt. A Gyász ilyen értelemben végig jelen idejű történet, a főhős - aki ugyan sok mindent lát, s ezt tudatából a befogadó is látja - mégsincs tudatában annak, hogy van-e irányultsága a történetnek; a befejezés befogadó és
főhős számára teljesen egyidejű. Kárász Nelli viszont tudja, hogy a történet zárlata, sőt

1993. július

31

perspektívája éppen e befejezés felől értelmezhető igazán, mint ahogy ő maga is ebből a
pozícióból meséli el életét. A Gyász szerkezete ezért bizonyos fokig - noha mindvégig
érezzük a sors, a végzet hatalmát s ennek a történetre gyakorolt hatását, befolyását mégis nyitottabb, hiszen sem Zsófi, sem az olvasó elvileg nem tudhatja, hogyan végződik e történet. Kárász Nelli élettörténete viszont szinte az első mondatoktól kezdve
behatárolt, zárt; a történet kimenetele nem is lehet kétséges: a végzet, a sors dominanciája mindvégig olyan erős a szövegben, hogy az lenne a meglepetés, ha a történet
másképpen végződne, mint ahogy végződik. A Gyász ezért talán feszültebb, vibrálóbb
szöveget produkál, az Iszony ezt a hagyományosan feszültségképző elemet eleve elveszi
befogadójától. Ebből viszont kétféle következtetés vonható le: a Gyász a hagyományosabb feszültségkeltő elemekkel operál, azaz nagyobb hangsúlyt helyez a történetre és
annak kimenetelére, arra tehát, hogy az olvasó - minden előzetes várakozása ellenére
is - „izgul", vajon mi lesz, mi történik Kurátor Zsófival. Az Iszonyban ez a szerkezet
és az elbeszélői perspektíva miatt elképzelhetetlen. Mit állíthat viszont szembe Németh
László a Gyász feszültségkeltő elemeivel az Iszonyban? A válasz szerintem kézenfekvő:
a Gyásznak azt az oldalát, elemét fejleszti radikálisan tovább, mely egy tudatba való
belehelyezkedés és az azzal való sajátos azonosulás révén születik meg.
A történet így mindkét esetben (történeten itt most természetesen a fabulát értem) valamilyen módon redukálódik. A Gyászban dominánsabb szerepet tölt be a hagyományosabb elbeszélésmód és perspektíva miatt, de itt is csökkentett az érvénye
azáltal, hogy Zsófi tudata sokszor kerül előtérbe, az Iszonyban pedig szinte semmilyen
klasszikus szerepet nem tölt be, hiszen, hogy úgy mondjam, a történet a kezdetektől
tudvalevő. Utóbbinál csak az az érdekes, hogy hogyan „ölt testet" e történet. A Gyásznak a tudatábrázoláshoz való közelítése, az Iszonynak szinte kizárólag tudatjellegű elbeszélése természetesen eredményezi, hogy egyik regényben sem beszélhetünk cselekményről. Nincsenek fordulatok, nincsenek előrelendítő események; a két regényben
pusztán elbeszélés van, pusztán belső történés van - különböző mértékben. Ebben a
vonatkozásban a két regény teljesen hasonló jegyeket mutat: különböző intenzitással
ugyan, de mindkettőben megjelenik a külső világ - mindkettőben egy falu világa - de
ez csak másodlagos szerepet képvisel. Más-más megoldásban, de mindkettőben a külsőről a belsőre helyeződik át a hangsúly. Ennek és a két regény sajátos időkezelésének
köszönhető, hogy a regények radikálisan csökkentik a történet fabuláris részét, s ezáltal növelik mindkét mű statikus, állapotszerű világképét.

Időkezelés a két regényben
Ha távolról szemléljük a műveket, akkor föltűnhet az, hogy mindkettőben meglehetősen hasonló az idő megjelenítése. Közelebbről vizsgálva azonban jelentős különbségek adódhatnak. Nézzük előbb az első variációt. A Gyász egy boldognak tételezett házasság kiindulópontjából tart egy végérvényes magányosság megszületéséig. Ez
mindenképpen valamiféle belső, időbeli ívet sejtet, azt, hogy a főszereplő valahonnét
valahova jutott el, s ez mindenképpen az időben zajlott le. Igen ám, csakhogy a Gyászban számtalanszor találkozhatunk olyan kifejezésekkel, amelyek éppen csak érzékeltetik az idő múlását, azt is elsősorban bizonyos természeti képek révén: most tavasz van,
tél van, most nyár, majd ősz és újra tavasz. A regényben az összes többi „konkrét"
időmeghatározás ennél sokkal bizonytalanabb, meghatározhatatlanabb: uralkodóak az
olyan meghatározások, mint: „egyik vasárnap", „ekkor", „olyankor", „mostanában",

32

tiszatáj

melyek mind a regény időtlenségképzetét erősítik. S végül így is van: tudjuk ugyan
- hiszen van rá utalás - , hogy Kurátor Zsófi özvegységének története körülbelül öt év,
tehát a regény 20 éves korától 25 évesig követi nyomon az életét, de ez alig tűnik föl,
s főként a regény szövegében, jelentésében, szerkezetében egyáltalán nem játszik szerepet. A történet ugyanilyen joggal játszódhatna le két vagy három év alatt is. A regény
egész ideje tehát sajátos módon „lebeg", alig-alig határozható meg, miközben mégis
tudjuk, hogy az időben előrehaladtunk. A Gyász jó értelemben vett feszültségét ez a
furcsa ellentmondás is erősíti: főként természeti képek közvetítik az idő múlását,
egyáltalán azt, hogy van idő, miközben a történetnek mégis csak van egy időbeli ívelése. Statikusság és dinamika jellemzi így a Gyászt. Ami metaforikusán úgy fordítható
le: sorsszerűség és végzetszerűség, kontra kiszámíthatatlanság.
Az Iszony ehhez képest más típusú regény, noha nem alapvetően más. A mű
ideje ugyan nagyjából kikövetkeztethető, sőt eléggé pontos meghatározással indul: vízkeresztkor; a befejezés pedig már arról szól, hogy Nelli Zsuzsikája iskoláskorú, tehát a
történet kb. hat évet vagy valamivel többet ölel föl. Sőt, olyan egészen konkrét, pontos
meghatározással is találkozhatunk, mely így szól: „Azokban a napokban tört ki teljes
erővel a gazdasági válság." Ez a külső idő, mely a Gyászhoz hasonlóan részben a természet változásaiból érzékelhető, részben nagyon is általános, bizonytalan időmeghatározásokból, sokkal inkább belső idővé válik. A cselekmény tartama és a történet tartama
meglehetősen elválik egymástól. Nelli elbeszélésében nemcsak erről a közelítően hat
évről szerzünk tudomást, de elénk tárul a kislánykora, sőt a család korábbi életének is
egy-egy részlete. Az elbeszélői perspektíva azonban megszabja, hogy a történet külső
ideje mennyi; az elbeszélés számára a fontos a Nelli által feldolgozott idő. Itt is, mint
a Gyászban, nagyon sok a nem konkrét időmeghatározás, olyannyira, hogy végül is
a történet értelmezésében ez szinte nem játszik szerepet, még akkor sem, ha a befejezés
valamiféle nyugvópontra helyezkedést sugall, tehát tudjuk, a kezdetektől a befejezésig
eltelt egy bizonyos időmennyiség, sőt az elbeszélő pozíciója az időben még későbbi.
Miután azt tudjuk - szinte a kezdetektől -, hogy mi a történet és kimenetele, következménye, az Iszony még inkább egy statikus világállapotot tükröz vagy legalábbis
sugall. Szerkezete még inkább állapotszerű, mint a Gyászé. Ami más aspektusból azt
sugallja, van Kárász Nelli és van a világ, és ez kettő. A világ sem változtatható meg, s a
belévetett nagyformátumú hős sem változik. Nem is változhat. Örök ellenségek maradnak. Nincs kompromisszum, vagy a világ, vagy a hős. Németh László sugallata szerint természetesen a hős az, aki az értéket képviseli, és természetesen ez a hős, csakúgy,
mint Kurátor Zsófi, magányos, és az egész világgal szemben áll.

A két regény szerkezete
Németh László a Gyászt nem tagolta hagyományos fejezetekre, a szöveg úgyszólván végig folyamatos, bár megtalálhatunk benne bizonyos elválasztásokat is. E csillaggal jelölt tagolások a regényt elvileg 12 részre bontanák, ám ez csak látszólagos, a mű
menetében, a szövegalakításban nincs igazán komoly szerepük. Nagyobb jelentősége
van viszont annak, hogy e tizenkét részen belül a regény lényegében csak három nagyobb egységre bontható: az első Kurátor Zsófi férjének halála s az azt követő gyász kialakulása, a második Zsófi kisfiának, Sanyikának a halála, mely az addigra kialakult gyászérzést végérvényessé teszi, a harmadik nagyobb egység pedig e gyásznak mitologikus
méretűvé való fejlődése, mely ponton maga a regény is véget ér. Az első és a befejező

1993. július

33

egység mintegy körkörös szerkezetet ad a regénynek azzal, hogy lényegében azonos
évszakhoz kötődik mindkettő: Zsófi férje a februári körvadászaton hal meg (baleset),
a mű zárlata pedig így szól: „Aztán a sírkövet is beeste a hó..." Az évszakok szerkezetképző jelentőségéről már szóltam korábban, igazi súlya ennek éppen itt és most érhető tetten. Annál is inkább fontos ez megítélésem szerint, mert e körszerűségen belül
- s erre is utaltam már - a regénynek van egyfajta belső dinamikája is, hiszen mégiscsak
egy előrehaladó történetszerűséget kínál befogadójának. Itt is egy újabb feszültségteremtő mozzanattal találkozhatunk tehát: a körszerűség bezártságával, eleve elrendeltségével, megbonthatatlan statikusságával, s az ezzel szemben álló „mozgalmassággal".
Az Iszony szerkezeti felépítése már eleve egyfajta klasszikus hármas tagolásra
épül, itt a fejezetek címet is kapnak - Az esküvőig, A házasság története, A történet
vége - , mely címek előtt ott áll: Első rész, Második rész, Harmadik rész. Ha tehát
a Gyászt figyelmesen olvassuk, akkor világossá válhat, hogy mindkét regény hármas
tagolású, s ez a szerkezetképzés nagyon hasonló vonásokat mutat mindkettőben.
Az Iszony más poétikai jellegzetességeiből már korábban is tudhattuk, hogy e szerkezet zárt, statikus vonásai a dominánsak, ez magából az elbeszélői szituációból, perspektívából adódik. Ám az Iszonyban is fellelhető a statikusság mellett a dinamikának egy
halvány mozzanata. Ugyanis: bár mindvégig tudjuk a történet kimenetelét, látjuk Nelli
alakjának a változatlanságát, attól mégsem tekinthetünk el, hogy az elbeszélői módot,
perspektívát a regény zárlata valamelyest módosítja a korábbiakhoz képest. Mert igaz
ugyan, hogy Nelli a felidéző, visszatekintő beszédmódot alkalmazza, nem mindegy viszont, hogy a felidézés a történet mely pontjáról valósul meg. Az elbeszélő történetrekonstrukciója - s ezt talán a legpontosabban Kulcsár Szabó Ernő látta meg - nem a
valóságos történet lezárulása pillanatában születik meg. Ez a pillanat ugyanis az, amelyben Nelli a maga sajátos, természeti módján szembenéz a gyilkosság tényével. A regény
zárlata azonban már egy időben későbbi pontot jelöl meg, egy olyan pontot, amikor
Nelli már teljes egészében túljutott azon, ami történt. A világ számára ekkor már
világos képlet, pontosan tudja helyét benne, vagy épp azt, hogy igazában nincs helye
ebben a világban. Ahogy Kulcsár Szabó fogalmazta, az Iszony ebből a szempontból
egy krízistörténet, de ennek a krízisnek a felidézése már abból az elbeszélői pozícióból
történik, amikor az elbeszélő, Nelli végérvényesen túljutott e krízisen. A regény zárlata, ez a pozíció, tehát a regénynek mint szerkezetnek a jelentése azt sugallja, mégis
változott valami. Röviden: a zártságot, a statikusságot a regény befejező oldalai
valamilyen módon mégiscsak dinamizálják, mintegy kilépnek az addig megjelenített
világból, s azt érzékeltetik, hogy ettől kezdve valami más fog kezdődni. Teljesen más
módon tehát, de az Iszonyban is megvalósul, létrejön egyfajta statikusság és mozgalmasság között a feszültség.

Jelentésrétegezettség a két regényben
Az alcímben felvetett kérdés szempontjából mindkét regény példaértékű nemcsak
Németh László életművén belül, de a korszak - a 30-as, 40-es évek - prózairodalmában
is. A Gyász és az Iszony ilyen nézőpontból is feltűnő hasonlóságokról árulkodik.
Mindkét mű szövegében legalább 3-4 réteget különíthetünk el, noha ez az elkülönítés — tán mondanom sem kell - hipotetikusnak nevezhető, hiszen a Gyász és az
Iszony modellértéket, esztétikai kvalitásait éppen az határozza meg, erősíti meg, hogy
szövegeik különféle rétegei valójában együttesen minősítik a regényeket.

34

tiszatáj

A Gyász tűnik az egyszerűbb képletnek. Alapvetően kétféle jelentéshordozó szövegtípust különböztethetünk meg benne, s ezeken belül képzelhetők el még egyéb variánsok. Eszerint a Gyász például egy falu, a módosabb paraszti társadalom, ha tetszik,
akár mikrorealista rajza. Bár Németh László nem sok szót veszteget e társadalmi réteg
szociológiai megjelenítésére, ábrázolására — hiszen sokkal nagyobb figyelemmel fordul
az egyes személyek, alakok hiteles megformálására - , mégis tökéletes képét kapjuk a
20-as évek végi, harmincas évek eleji magyar falu szociológiai rétegződésének, belső,
merev társadalmi hierarchiájának. Mindez elsősorban a szereplők külső és belső beszédének megformálásából derül ki, kevésbé az auktoriális beszédmódból. Feltűnnek a
módosabb gazdák és a szegény rétegek ellentétei, hiteles képekben rajzolódik egy zárt
közösség minden belső konfliktusa, mely az emberi életre bizonyos értelemben szinte
alkalmatlanná teszi mind az elbeszélésben szereplőket, mind magát a kisközösséget.
A korszak falukutató mozgalma s az ebből születő szociográfiák sem közölnek ennél
hitelesebb képet a magyar parasztság - itt egy sajátos rétegének - életéről. Manapság
ugyan nem túl divatos mindezzel szembenézni, a Gyászban azonban súlyosan jelen van
ez a probléma, melyet a regény szociológiai referenciájának nevezhetünk. Bármennyire
hiteles és erőteljes azonban a szociologikum, a társadalomrajz, a mikroközösség megjelenítése, ez önmagában a regényt aligha emelné akár a móriczi epikaképzés, akár a falukutató szociográfiai irodalom fölé. A jelentésbeli többletet itt ugyanis az adja, hogy e
szociológiailag hiteles háttér előtt egy olyan pszichikai előtér képződik, mely a társadalomrajzot már eleve elemeli a szokványos - s az utóbbi negyven évben annyira
preferált - társadalomkritikától. A regény ezen része, tehát Kurátor Zsófi sokoldalú
lélektani ábrázolása összefonódik e szociologikummal, s e két réteg már bizonyosan
többletjelentéssel bír együttesen, mint külön-külön. Ha e két réteget vesszük figyelembe, akkor sem jutunk azonban túlzottan messzire a regény értelmezésében, legfeljebb
addig, hogy a harmincas években a magyar prózában is felerősödik a lélektaniság, ami
önmagában még a magyar epikában sem túl nagy újdonság, gondoljunk Kosztolányi
műveire, vagy egyáltalán, a századelő freudi alapokon születő novellisztikájára. Mégis,
még ez az egyszerűbb értelmezési megközelítés is döbbenetes szociológiai-lélektani
elemzésekhez visz közel bennünket. Kurátor Zsófi ugyanis a regény kezdetén nem az,
aki majd a záráskor lesz; hatalmas lélektani fordulatokon megy keresztül, melyeket
többek között, ezt nem lehet nem látni, a falu társadalma okoz. Ebből a szempontból
Zsófi egy sajátos fejlődés - részben szenvedő - alanya: a regény azt sugallja, milyen
lehetőségei vannak egy súlyos, szuverén egyéniségnek egy olyan környezetben, mely
kizárólag a szokásrenden alapul, s aki ebből kilép vagy valamilyen módon „kilóg", azt
öntudatlanul is kiközösíti, kidobja magából. A Gyászban azonban még ez sem ennyire
egyszerű: Zsófi ugyanis egyszerre harcol a maga belső késztetéseivel - hajlana a felejtésre, hajlana tulajdonképpen a falu ítélőszéke előtti behódolásra - , és harcol (felemás módon ugyan) a falu szokásrendjével is. Egyre végzetesebb, végzetszerűbb gyásza ugyanis
végeredményben abból is származik, hogy lélektani motivációiban két ellentétes
irányú mozgás tapasztalható. Az egyik, s talán alapvetőnek nevezhető, hogy kezdetben
azért gyászol s hordja a gyász külsőleges jelképeit, mert a falu közössége megszólná, ha
nem így tenne. Ebben az irányban tehát mintegy megpróbál alkalmazkodni egy
közösségi normához; Kiszelánét is azért veszi magához, noha sejti, tudja előre, hogy ez
végzetes lesz, hogy ne tegye ki magát és életét a szokásrend megítélésének. A gyász
azonban egy ponton átbillen az alkalmazkodásból a nyílt ellenszegüléssé; amikor a szokásrend már nem követelné meg a gyász szigorú megtartását, Zsófi éppen akkor merül

1993. július

35

el véglegesen halottai közé (itt a kisfiú halála egyébként a racionális magyarázat); akkor, amikor a közösség már feloldaná a szokásrend kötöttségei alól. Mindkét, ellentétes
irányú lélektani motivációban végül is a környező világgal áll szemben, hiszen, ha
tehetné, jóval korábban elfelejtkezne a történtekről, de ekkor erre még nincs módja;
amikor már megtehetné valóban, akkor viszont saját elhatározásából nem teszi meg,
s így is szembekerül környezetével. Ez utóbbi, a gyász dacos, akaratos, az önpusztításig
vállalt ténye viszont már nem magyarázható sem szociológiai tényekkel, sem egyszerű
lélektani indoklással. Itt lép be a Gyász harmadik jelentésrétege: a Gyász a főhősnek
mint egy sajátos, magyarázhatatlan, bizonyos értelemben irracionális alkatnak a regénye is. Az ugyanis tagadhatatlan, hogy bármennyire életszerű is Kurátor Zsófi alakja,
mégis mindvégig érezheti a befogadó, hogy személyében, személyiségében van valami,
ami emberi számítás szerint indokolhatatlan. Nem más ez, mint amiről Németh László
oly sokszor szólt a Gyásszal kapcsolatosan, párhuzamot vonva a görög tragédiák nagy
hősei és Zsófi megformálása között. A harmadik réteg így egy sajátos mitologikus
jelentés, mely a regényt és hősnőjét mind a szociológiai referenciák köréből, mind a hagyományos lélektani ábrázolásmódból kiemeli, s végül így a három réteg egyesítésében
szinte emberen túli metaforikus hőssé avatja Zsófit egyfelől, a regényt pedig metaforikus sorstragédiává másfelől. Hogy ez utóbbi réteg milyen módon értelmezhető, arra az
Iszony néhány jellegzetességének ismertetése után térnék vissza. Az mindenesetre a
Gyászról megállapítható, hogy benne Németh László olyan regénytípust alkotott meg,
amely annyira összetett, oly sok szinten értelmezhető, hogy teljesen nyilvánvalóan
vetíti előre a modern magyar epika egy sajátos útját. Mindehhez még talán annyi tehető hozzá, hogy Kurátor Zsófi alakja bármennyire is mitológiai nagyságú, személyiségében mégis annyira keveredik a természeti lény és a szociológiai korlátozottságú társadalmi lény alkati, ill. külső meghatározottságú karaktere, hogy az, amit átél, amin
a regényidő tartamában „átmegy", az számára mintegy olyan predesztináció, melyet értelmezni, magyarázni teljesen felesleges. Nincs is erre, hogy úgy mondjam, „felhatalmazása". A történet egyszerűen megtörténik vele, s ő azt elszenvedi, még akkor is, ha a regény utolsó harmadában ez a szenvedés önként vállalt is.
Az Iszony a Gyásznak teljesen kézenfekvő folytatása, poétikai hasonlóságaikról
már volt szó, most részben a főhős személyét kell összevetnünk Kurátor Zsófiéval,
részben a regény többféle rétegét hasonlítanunk a Gyász jelentéstartományaival. Az
értelmezési lehetőségek igen hasonlóak a másik műéhez. Az első körben itt is a szociológiai referencia a feltűnő. Nemcsak abban a vonatkozásban, hogy az Iszony is tökéletes társadalomrajzot ad egy falu életéről, vagy arról, hogy milyen életek lehetségesek
a módos gazdák, illetve a lecsúszott, „előnévvel" rendelkező Kárászok életében, környezetében. Németh László itt is hatalmas megjelenítő, ábrázoló erővel rajzolja fel a
Gyászéhoz képest kissé más elrendezésű kisközösségi világot, illetve a társadalmi
hierarchiában némileg magasabban elhelyezkedő falusi „arisztokráciát". A szociológiai
referenciát itt még az is felerősíti, hogy az Iszony egy közvetlen, minden áttétel nélkül
való értelmezésben igen konvencionális regénynek tűnhet. Története ugyanis nem
más, mint egy kényszerházasságnak, egy érdekházasságnak a története, mely történet
már önmagában is szinte indokolja azt, ami végül is bekövetkezik. E tényből egyenesen következik a második jelentésréteg, nevezetesen az, hogy egy kényszerből született, s épp ezért eleve lehetetlen házasságban, két ember pszichologikus rajzát is
nyújtja a mű. A lélektani ábrázoláshoz tartozik még egy - ha szabad ezt így fogalmazni
- alsóbbrendű lélektani sík, hogy a házasság egyik résztvevője, Kárász Nelli nemcsak

36

tiszatáj

hogy egyszerűen nem szereti férjét, de fizikailag iszonyodik tőle; ezt nem lehet
kerülgetni, az Iszony egyik szöveg- és jelentésrétege egy frigid nő lélek- és jellemrajzát
fogalmazza meg. A Gyászhoz képest azonban az Iszony eleve más kiindulópontból
szerveződik meg. A szociológiai referenciák sokkal kevésbé kapnak hangsúlyt, sőt,
a lélektani motivációk is háttérbe szorulnak ahhoz képest, amit Kárász Nelli az egész
regény folyamán változatlan, sőt változni képtelen személyisége sugall. Kurátor Zsófi
valahonnét elindul, hogy majd eljusson valahova, ahonnét természetesen nincs tovább.
Kárász Nelli erről a végpontról mutatkozik meg befogadójának - s bár a regény zárlata, mint utaltam rá, bizonyos válságfeloldást tartalmaz - , a személyiség változatlan marad: a végén is az, ami az elején. Az Iszonyban tehát a szociológiai és a lélektani sík
mellett a Gyászhoz képest jóval erőteljesebb, hangsúlyosabb a mitologikus sík. Kárász
Nelli már valóban a görögös tragédiák hőseivel azonos; nem azonossá válik velük,
hanem eleve azonos volt velük. Ezért sérti minden, ami ezen a síkon belső világát sérti,
vagy amit ő sértésnek érez. S mivel ez a fajta személyiség mindent sértésnek érez,
minden, a legapróbb hétköznapi tény, momentum fölsebzi személyiségét, ezért alakja
már nem is mérhető sem esztétikai-poétikai, sem lélektani eszközökkel - csak a mitológia isteni mércéjével. Megkérdőjelezném tehát például Kulcsár Szabó állítását ebből
a szempontból: a krízistörténet valóban nyugvópontra jutott-e a regény zárlatában;
valóban önmagára talált-e a főhős, ha mégoly sajátos, ember nélküli belső világában?
Sőt, az is föltehető - természetesen már csak hipotézisként - , hogy Kárász Nelli boldog
lett-e attól, hogy megszabadult a személyiségét sértő kapcsolattól, s nem fog-e újra ölni,
ha valami - akár más módon, az előzőekhez képest - újra megsérti szuverenitását?!
De ez már túlmegy a konkrét szöveg értelmezésén.
Az Iszony hőse tehát már abban a helyzetben néz elébe a történetnek, ahova Kurátor Zsófi eljutott; számára ez már evidencia, és nem is fog ebből se kitörni, s nem fog
megváltozni. A két hős között itt érhető tetten az óriási különbség: Zsófi külső kényszerek hatására is lesz az, ami, Nelli már eleve az. Zsófit még befolyásolja a környezet,
a külső világ, Nelli viszont így beszél: „Nem ismerem el a bíróitokat..." Zsófi a regény
végén úgy all előttünk, mint egy szobor: „S a fehér kő úgy állt ott a síron, mint egy
megdermedt emberi alak. Mintha ő maga állt volna ott, s őrizné kővé váltan a halott
gyereket." Kárász Nelliről már eleve ezt az információt kapjuk, Takaró Sanyi közvetítésében: „Hát ilyen vagy? Mint egy szobor." Az előbbi egy folyamat eredménye, az
utóbbi - mintha mindennel leszámolt volna - egyszerűen ilyen. Személyiségük különbsége is ez. Kurátor Zsófi külső-belső szorítások, korlátozások következtében nem
lehet más, csak szobor. Kárász Nelli már nem is akar más lenni, mint ami lényege: újra
csak szobor, akinek már semmi köze az emberi léthez, ezért nincs benne sem bűntudat, sem bűnbánat, ezért nincs feloldás, nincs katarzis. Kurátor Zsófi még bizonyos
fokig esendő ember is, Kárász Nelli már igazán a Németh László-i szent szörnyetegek
közül való, embertől, világtól teljesen idegen, aki csak szentenciákban képes megnyilvánulni, s aki annyira taszító, amikor az emberiségről nyilatkozik meg: a regény utolsó
mondata, saját gyerekével kapcsolatban olyan, mintha már nem is ő lenne, ő beszélne,
hanem a szerző, aki eddig türtőztette magát, és háttérbe vonult: „Mert mi ő is, ez a kezem közt ficánkoló Sanyi? A lányom tán? Egy darab rám bízott, szegény emberiség."
S ezzel elérkeztünk a végső konklúziókhoz, mindkét regénynek egy olyan síkjához,
melyről tudomásom szerint ez ideig kevesebb szó esett.

1993. július

37

A Gyász és az Iszony mint művészregény
Az alcímben szereplő kifejezés arra utal, hogy az eddigiekben elemzett vagy legalább jelzett regénysíkok, értelmezési lehetőségek mellett - talán különösebb erőltetés,
erőszakosság nélkül - föltüntethető egy negyedik „dimenzió" is, s talán az is megkockáztatható, ez utóbbi a legfontosabb mindkét regényben: noha eltérő súllyal, minőségben szerepel is. Kevésbé feltűnő ez ugyanis a Gyászban, jóval nagyobb hangsúlyt kap
az Iszonyban. Mégsem akarnám szembeállítani a két regényt, annál is inkább nem,
mert még egyszer meg kell erősítenem azt a tényt: a két regény egymás következetes
folytatása. Mindkét regény metaforikus szintjét kell megvizsgálnunk ahhoz, hogy az
alcímben előrevetített megállapítást igazoljuk; mindkét regénynek, mint láttuk, van
egy olyan síkja, amelyről elvileg csak megállapíthatjuk: a görög tragédiákra emlékeztet,
de felmerül az a kérdés, hogy jó, rendben van, Zsófi és Nelli például Antigonéhoz hasonlít, de mit kezdjünk ezzel a hasonlítással. E rejtély megoldását elsősorban az
Iszonyban kereshetjük. Talán első olvasásra nem is tűnik fel élesen az a tény, mennyi
irodalmias, fikcióra utaló szövegrészlet található az Iszonyban. Soroljunk tehát néhányat: a legkézenfekvőbb, hogy Kárász Nelli - s itt egyúttal a beszédszituáció megoldását is megtaláljuk — nem valakinek mondja el élete történetét, hanem írja: „Mialatt ezeket a füzeteket írtam...", szól a regény befejezése; tehát Nelli nem valakinek mondta el
élete történetét, mint ahogy az egyébként egy hagyományos, mondjuk keretes szerkezetű regényben megszokott lenne, hanem maga jegyezte le valamilyen okból. De miért, tehetnénk fel a kérdést? Egy volt gazdatiszt lánya, bárhogyan indokoljuk is, ezt
aligha teszi, itt tehát lélektani „bukfenccel" találkozunk, mégsem tarthatjuk igazából
annak. Azért sem, mert az Iszony szövegében már korábban számtalan irodalmias
utalással találkoztunk. Ilyen például: a már idézett füzetírás; aztán: korábban az olyan
megfogalmazások, mint: „Mindig csodálkoztam a regényhősökön..."; vagy az egyértelmű utalás Dosztojevszkij Bűn és bűnhődésére, vagy még sorolhatnám a burkolt
vagy éppen nyílt idézeteket. Csak még egy utolsót: amikor Nelli arról szól, hogy
„Mióta műveltebb barátaim vannak...", akkor már végképp nem gondolhat a befogadó
másra, csak arra, hogy az Iszonynak van egy olyan szövegrétege, mely túllép minden
addigi jelentésszintjén, s egyértelműen mutat rá egy olyan metaforikus jelentésre,
melyre első pillantásra nem gondolnánk. A regény végén még egy mondat ezt teljesen
megerősíti, így hangzik: „Ezzel a látogatással új regény kezdődik az életemben." (Kiem.
tőlem - D. P.). Nyilvánvaló tehát, hogy az Iszonyban a fikcionalitásra, az irodalmiságra, s mindezen túl ezek alanyára igen-igen nagy hangsúly helyeződik. Példaként még
olyan távolabbi utalást is hozhatnék, amikor Nelli azt írja füzetébe: „A színpadról
mondják, hogy sűrített élet." A regény szövegtestében e néhány elszórt mondat, kijelentés szinte fel sem tűnik; ha logikai sorba állítjuk őket, akkor viszont nagyon is
ambivalens érzéseket keltenek: egyrészt kilógnak abból a hitelesített világból, melyről
korábban beszéltem, másrészt megmagyarázhatatlanok lesznek. Nelli bármennyire is
okos, talán valamelyest művelt is, ilyen megállapításokra nem juthat. Ezek már
„becsempészett" szerzői magyarázatok, kiszólások, melyeket csak úgy tudunk értelmezni, ha tágasabb kontextusba helyezzük őket, ez a kontextus pedig nem lehet más,
mint Németh László sajátos - az én értelmezésemben - életidegen, valóságidegen
filozófiája, művészképe. A művész eszerint - csakúgy, mint Kurátor Zsófi vagy Kárász
Nelli — magányos hős, aki az egész világgal szemben áll, az egész világgal szemben
képvisel - akár az önpusztításig, vagy mások elpusztításáig - bizonyos értékeket. Ezen

38

tiszatáj

értékképviseletnek számtalan szöveges példája idézhető meg: a legfeltűnőbbek azok,
melyekben a főhős önmagát minősíti, nem is akárhogyan: „nemes természet"-nek
nyilvánítja önmagát, többszörösen is visszatérően. S egyáltalán: nem hagy kétséget
afelől, ő képviseli a világban az értéket, a jót, a szépet. Mindez már nem magyarázható
egy lélek bensőségével. Mindez már Németh László világképéből következik, s nyilvánul meg alig leplezett nyíltsággal. Az Iszony és főhőse, Kárász Nelli tehát a mindenkori, Németh László által - nyilván saját sorsából is „derivált" - alkotó egyéniség sorsát,
végzetét és végletes boldogtalanságát jelképezi. A Gyász ehhez a metaforához úgy
viszonyul, hogy benne még egy, az elbeszélő számára is kétséges útra lép a főszereplő;
a zárlat azonban itt sem hagy már kétségeket. Az Iszony e kétség nélküli, meggyőződött magányos útról ad számot; a Gyász tehát egy vívódásokkal telített művészregény, melyben az elbeszélő azzal küszködik, mi is a helye a világban. Az Iszony ezt
a kétséget már teljesen mellőzi, s ebben az értelemben bármennyire is érzéki regény,
szöveg, súlyosan terheli Németh László ideologikus elképzelése életről, társadalomról.
Az Iszony pontosan magában foglalja elméleti írásainak mindannyi kikezdhető, a közösség érdekében született, s mégis mindig egyetlenegy vezérre, hősre visszavezethető
gondolatmenetét. Igen, Németh László, ahogy Kurátor Zsófi, majd még inkább Kárász
Nelli, mérhetetlenül idegen volt mindentől, ami élet. Ahogy Nelli nem tudta megbocsátani az „életben gázolódok" kisszerűségét, emberi esendőségéből származó melegségét, Takaró Sanyi szánalmasságában is emberi lényét, úgy nem tudta megbocsátani
Németh László mint alkotó, művész sem a világnak, ha nem fogadta el erkölcsi ítéletét.
S nem evvel az ítélettel volt baj, szerintem, hanem az ítélet végletességével. Kurátor
Zsófi eljut egy pontra, mely a művész magányosságát, világgal való szembenállását jelképezi. Kárász Nelli viszont már olyan intranzigens erkölcsi alapokon áll, melyek a
hétköznapi ember számára elfogadhatatlanok. Igaz, a regény nem is ezt akarta „illusztrálni", hanem éppen azt, a magányos hős — a regényíró, a versíró - többet és jobbat tud
az életről, miközben (teszem én hozzá) elutasítja ezt az életet. Amiben talán igaza van
etikailag, de megkérdőjelezhető, hogyan folytatható akkor az élet. A Gyász és főleg az
Iszony alig néhány lépésre van azoktól a Németh László-írásoktól, melyek elméleti
síkon hirdetik a magányos hős, az egyetlen ember és a világ összes erőinek konfrontációját. A két regény más-más módon e művészlét sajátos metaforája, mindkettő óriási
írói teljesítmény, ha az érzéki oldalukat nézzük, de különösen az Iszonynál nem feledkezhetünk meg arról, hogy benne megjelenik - néha egészen durván - Németh László
nem fikciós, hanem elméleti megfontoltságú világképe. A Gyász és az Iszony azonban
végül is ettől függetlenül Németh László regényírásának a csúcsai; más, és későbbi regényeiben, hogy drámáiról már ne is szóljak, az ideologikum sokkal nagyobb, mondhatnám döntő szerepet játszik. A Gyász és az Iszony mindennek ellenére a magyar
epika csúcsai közé is tartozik, de nagy valószínűséggel állítható, hogy a világirodalomban is megállják helyüket. Annál is inkább, mert az idegen olvasó nem tudhat arról,
milyen elméleti-ideologikus megfontolások is befolyásolták mindkettő elbeszélésmódját, szerkezetét és példázatosságát.

1993. július

39

FEJÉR ÁDÁM

Az Iszony mint kultúrtörténeti parabola
Hogyan értelmezendő az a tény, hogy a Kárász Nelli történetében megnyilvánuló fátumnak nincs értelmes, világosan átlátható föloldása? Vajon nem teljesen magától értetődő-e az a megállapítás, hogy ha az élet perifériájára kerülésétől, társadalmi
helyzetének elvesztésétől tartó lány elfogadja az érte rajongó fiatalember hódolatát, házassági ajánlatát, akkor neki ezt, a rajta segítő és magát az ő gondjaira bízó embert meg
kell kedvelnie, nem lehet, nem normális nem szeretnie kétségtelen gyengéivel, fogyatékosságaival egyetemben, és személyisége integritásának, a másiknál kifinomultabb, értékesebb érzés- és gondolatvilágának védelmét mindenekelőtt nem a tőle való tartózkodás, idegenkedés által, hanem a személyes meggyőzés, a szeretetteljes befolyásolás,
vagyis a szellemi, érzelmi közösségvállalás útján kell biztosítania, a saját személyes értékeihez való hűségét - a másik lényének, adottságainak elismerése közben is - megtapasztalnia, kinyilvánítania? És nem teljesen magától értetődő-e az is, hogy ha valaki
nem érez magában elég erőt, kedvet és szeretetet a másik ember elfogadására, ha úgy találja, hogy ez a másik ember visszataszító önteltséggel és gonosz elszántsággal az ő
szellemi-lelki szabadságának megtörésével kísérletezik, s ha ezért a tőle való idegenkedés, az általa keltett undor és megvetés őt magát érzelmileg és szellemileg megbénítja,
egész lényét megmérgezi, akkor vállalnia kell a magányt, az élet mozgalmas, szórakoztató közegéből való kiszorulást, és éppen ez a világosan motivált vállalás, a problémák
értelmes áttekintése adhat neki erőt helyzetének elviselésére, sőt esetleg éppen tartalmassá, gazdaggá tételére?
Ezen alternatíva egyértelműsége, világossága, illetve ezen egyértelmű és világos
alternatíva regénybeli fölvetésének elmaradása, az a körülmény, hogy sem a hősnő nem
hárítja el segítségével az őt sújtó fátumot, sem az elbeszélés nem ítéli meg az elvárható
világossággal és egyértelműséggel annak elmulasztása miatt a hősnőt; mindez minket
arra a belátásra juttat, hogy Kárász Nelli története önmagán túlmutat, nem önmagában, önmagaként értendő, benne nem csupán az egyszer volt lány, majd asszony egyébként elemző gazdagsággal és naturális részletességgel ábrázolt - alakját kell látnunk, az csak példáz valamit, ami bizonyos mértékig természetesen az ő sorsában is
megmutatkozik, de ami ott, az ő életének eseményeiben, az ő gondolkodásában nem
tárul föl a maga teljességében, amire az ő története csak utal, ami az ő személyes-egzisztenciális kérdéseinek összefüggésében nem értelmezhető. Lehetett volna Kárász Nelli
történetét úgy is ábrázolni, hogy a figyelem középpontjában az ő boldogulása, személyes-egzisztenciális kérdéseinek elrendezhetősége álljon. Németh László azonban
szemmel láthatóan nem ezt az utat választotta, őt olyan kérdések érdekelték, amelyek
hőse sorsára ugyan hatottak, s abban zavarokat idéztek elő, amelyek azonban nyilvánvalóan túlmutatnak a polgári értelemben vett boldogulás, a tulajdonképpeni személyesegzisztenciális problémák körén. Miként például lehet úgy vizsgálni a Neptunus bolygót, hogy célunk a Nap körüli pálya szabályainak leírása legyen, és lehet úgy is, hogy
minket nem elsősorban a Nap és a bolygó kölcsönhatásából adódó szabályok érdekelnek, hanem azok a szabálytalanságok, zavarok, amelyek nem a Neptunus természe-

40

tiszatáj

téből, hanem egy másik bolygó, a Plútó közelségéből, egy másféle szabályosságnak,
a Plútó keringési szabályainak a vizsgált bolygó mozgását meghatározó törvényekkel
való ütközéséből erednek.
Az a másik rendszer, az a másik szabályosság, amely Kárász Nelli személyes-egzisztenciális kérdéseinek világában zavarokat okoz: a magyar kultúra, a maga sajátos
huszadik századi állapotában és a személyes-egzisztenciális kérdésekhez való sajátos viszonyában. Ez a gazdag lelkű és kifinomult szellemű, de a szellemi élet problémáiban
megfelelő módon mégsem tájékozódó, kellő látókör híján, vidéki magányában a kérdéseket nem elég átfogóan, világosan fölvető nő tulajdonképpen hibázik, amikor az őt
kilátástalanul gúzsba kötő tényezőktől nem igyekszik privát egyéniségét megszabadítani, amikor ezen, tőle lényegében idegen, számára ismeretlen erőt és a maga személyes
igényeit naivan egybefogni próbálván, elfogadhatatlan alkukat köt, méltatlan helyzetekbe sodródik. Merőben másképp éli meg ugyanezt az, a kultúráért, ezen másik,
a személyes-egzisztenciális szemponthoz képest külsőnek, idegennek mutatkozó tényezőért felelősséget érző értelmiségi, aki szerepének betöltése érdekében a saját egzisztenciális nyitottsága és a kultúrában adott intenciók követése közötti feszültséget
programszerűen, tudatosan vállalja, akinek feloldhatatlan ellentmondásoktól terhes
helyzetét ugyanakkor mégis Kárász Nelli alakja példázza, aki Kárász Nelli sorsában
tragikomikus módon mégis a maga sorsát látja. Ugyanis a helyzet az, hogy különös
módon még a kultúra ügyét tudatosan vállaló értelmiségi sem képes kivédeni a kultúraképviselet föladata és a saját egzisztenciális szabadsága között támadó konfliktusokat,
ő azonban, tudván, miről van szó, azok túlzott megélését magától ironikusan elhárítja,
és a bennük leselkedő fátumot Kárász Nelli - egyfelől nagyon is komolyan vett, másfelől mégis a maga személyes pozíciójától elkülönített - alakjára ruházza át.
Az egzisztenciális szabadság és a kultúra közötti feszültség a magyar gondolkodásban legalábbis Ady óta ismert, és Adyhoz hasonlóan a liberális hagyomány szellemében annak oldását úgy általában, közelebbről meg nem határozott módon a civilizáció
előrehaladásától, a polgárosodástól szokás várni. Nincs ez másképp Németh Lászlónál
vagy a népiek mérvadó megnyilatkozásaiban sem. Mi a magunk részéről nem tartjuk
kielégítőnek, vitatjuk ezen zavarok okának ilyen meghatározását. Az elméleti fejtegetésektől egyébként nem idegenkedő Németh László minden bizonnyal azért is regényben dolgozta föl a problémát, mert a számára adódó magyarázatot nem találta alkalmasnak annak teljes körű intellektuális megvilágítására. A civilizációs haladáshoz, a
polgárosodáshoz kötődő várakozás adott vonatkozásban való illuzórikusságát jól mutatja, hogy az orosz irodalomban, az orosz gondolkodásban ez a probléma az orosz társadalom egyébként kétségtelen civilizációs elmaradása ellenére nem ismert, az orosz
kultúra szempontjait teljesértékűen kifejező orosz gondolkodás, orosz irodalom a nyugati irodalmakhoz hasonlóan a szuverén, szabad szellemi megnyilatkozás terének
mondható, az orosz író, az orosz értelmiségi magát az európai szellemi élet integráns
részének tudja, és az európai szellemi élet az orosz író megnyilatkozását így is fogadja.
Az orosz író nem érzi, sosem érezte úgy, hogy országának civilizációs elmaradása, a
polgári viszonyok kialakulatlansága őt szellemi lehetőségeinek kibontakoztatásában,
eredményeinek elismertetésében korlátozza.
Ennek a sajátos ellentmondásnak - amelyet tudomásunk szerint igazában eddig
még nem vettek fontolóra - az a magyarázata, hogy az orosz kultúra a magyarral és
Kelet-Közép-Európa más nemzeteinek kultúrájával szemben, illetve a némethez, a fran-

1993. július

41

ciához, az angolhoz stb. hasonlóan olyan, úgynevezett nagy kultúra, amely az európai
kultúrtörténet rendjében egzisztenciális nyitottság és kultúraképviselet összhangjának
megteremtése tekintetében valamely önálló pozícióval rendelkezik, sajátos, önálló pozíciót érvényesít a maga gondolkodásában, viszonyainak alakításában, olyan úgymond
birodalmi eszmét mondhat magáénak, amely az illető kultúrát az európai kultúrtörténet egy pontján mind politikai, mind szellemi-kulturális értelemben meghatározó
tényezővé teszi, s amely a körén belül állókat az európai történelem és kultúrtörténet
áramába akadálytalanul bekapcsolja. Ami a kelet-közép-európai kultúrákat és velük
együtt a magyar kultúrát illeti, közös sajátosságuk abban áll, hogy miközben, mint említettük, önállóan nem tudnak gondoskodni egzisztencia és kultúra összhangjáról,
kulturális önmeghatározásukra a dolgok rendje szerint csak akkor kerül sor, amikor a
romantika által egzisztenciális nyitottság és kultúraképviselet konfliktusának tapasztalata az európai gondolkodás problémakörébe már bevonódott, s amikor esetükben ez
a konfliktus egyfelől az egzisztencia kulturális leigázásának, másfelől a nemzeti-kulturális szempont szellemi érvényesíthetetlenségének, elismertethetetlenségének nyomasztó tudatával járt. Az úgynevezett kelet-közép-európai nyomor nem fatális történelmi
véletlenekből vagy tárgyiasságukban nyomasztó gazdasági-földrajzi stb. adottságokból,
hanem ezekből a szellemi-kultúrtörténeti problémákból, azok elrendezetlenségéből
adódott. Tökéletesen kifejezi ezt a helyzetet az a tény, hogy a kelet-közép-európai irodalmak nemzeti önmeghatározása végeredményben mindig csak az egzisztenciális szabadság és a nemzeti önazonosság igényét szenvedélyesen kifejező, ezen igény szubjektív
erejét és szubjektív érvényét jelző romantika, de igazában sosem olyan teljesértékűen
arisztokratikus szellemű klasszika, amilyen az orosz vagy a német (1. Puskin, Goethe),
amelyet ezen igény teljesülésének, életbeli érvényesíthetőségének biztos tudata jellemez.
Ha századunk irodalmi jelenségeit vizsgáljuk, azt találjuk, hogy a régió más irodalmait ugyancsak jellemzi a szellemi-egzisztenciális földhözragadtságnak (1. Reymont
és Hasek világát) vagy a nemzetsors chimérájával való viaskodásnak (1. Krleza: Zászlók,
Crnjanski: Örökös vándorlás) a problémája. Ugyanakkor azonban nem akarjuk azt
mondani, hogy a magyar irodalomban érvényesülő szemlélet a szomszéd népek
irodalmait átható szemlélettel teljesen azonos volna. A magyar kultúrának a régión
belül sajátosan egyedülálló, kitüntetett szerepet biztosít, hogy míg a többiek ezt a
kínos helyzetet többnyire elszenvedik, tudomásul veszik, s az adottságokat föltétleneknek tekintve, megkísérelnek hozzájuk alkalmazkodni, a magyarok mintegy nehézségeiket azzal tetézik, hogy a „józan ész" szerint megváltoztathatatlanba sem hajlandóak
belenyugodni, hogy egzisztenciális szabadság és kulturális hivatástudat ellentétét
valamiféle szent megszállottsággal előtérbe állítják, kiélezik. Erről tanúskodik Németh
László regénye, az Iszony is, amelynek példázatszerűségében, vagyis az egzisztenciális
szabadság kontra kultúraképviselet ellentétnek a közvetlen ábrázolás körén kívül
hagyásában, a tematikusan be nem vezetett értelmiségi kultúraképviselethez rendelésében egyfelől az ellentét közvetlen, életbeli föloldhatatlanságának határozott tudata, másfelől a jelen kultúrtörténeti állapotba bele nem nyugvás szándéka fejeződik ki.
Mennyire más adott vonatkozásban a Reymont- vagy a Hasek-regény koncepciója,
amely a parasztokban, illetve Svejk figurájában a lengyel, illetve a cseh kultúra, mentalitás szimbolikus-tipikus kifejezését látja, amely tehát nem néz szembe az ellentétek
polgári, életbeli, immanens beszabályozásának lehetetlenségével, vagyis nem tartja

42

tiszatáj

szükségesnek a kultúrtörténeti transzcendenciára utaló értelmiségi pozíció bevezetését,
és annak következményeként a közvetlen ábrázolásra kínálkozó immanens polgári létezés jelentőségének lefokozását, puszta példázattá minősítését.
Németh László sem példázatot akart írni, az Iszony írójának szándéka ellenére, az
alkotótevékenység során nem tudatosuló intenciók szellemében példázat lett. Németh
László tudatos programja valami egészen más, a tényleges eredménnyel bizonyos értelemben éppen ellentétes volt: olyan „igazi" regény létrehozására törekedett, amely az
elemző lélek- és társadalomábrázolás erényeivel, a műfaj legjobb európai vívmányaival
ékeskedik, amely a történelmi szerepet betölteni akaró, és szerepbetöltési képességének
korlátait megtapasztaló polgári létezés, gondolkodás minden drámaiságát magába sűríti, s amely a sehogyan sem polgárosodó, a polgári szerepbetöltés esélyeit komolyan
venni sehogyan sem hajlandó magyar társadalomban, gondolkodásban nem adódott.
Vállalkozását annyiban siker koronázta, hogy az elemző lélek- és társadalomábrázolás
mélységét, gazdagságát az Iszonyban a korábban nem ismert színvonalra emelte, és abban az értelemben is, hogy programjától vezettetve valamiképpen tényleg talán a legjelentősebb, a műfaj lehetőségeit leginkább kiaknázó és egyben a magyar kultúra
sajátos tapasztalatát a legátfogóbban kifejező regényt írt. Amennyiben azonban azt a
célt tűzte maga elé, hogy regényével áttöri a korlátot, amely a magyar világot az
európai kultúra szellemi egységéből kirekeszti, hogy regénye révén a sajátos magyar
mentalitást mint valamely határozottan kitapinthatót, az európai fogalmakhoz és
tapasztalatokhoz viszonyíthatót fölmutatja, magunk és mások számára legalább úgy
érthetővé teszi, hogy azt lengyel és cseh viszonylatban Reymont és Hasek tették, azt
kell mondanunk, lehetőségeit illuzórikusán mérte föl, műve minden erénye, a maga
nemében való tökéletessége, a magyar irodalomtörténetben elfoglalt elsőrangú helye
ellenére nem lett, és nem lehetett alkalmas e várakozás beteljesítésére. Hibás az a
föltételezés, hogy az európai irodalmi közvéleményt valamiféle kicsinyes elfogultság
vagy gyakorlati nehézség (például a nyelv) akadályozza az Iszonynak a Parasztokhoz
vagy a Svejkhez hasonló elismerésében, de téves az az állítás is, hogy a magyar regény
esetleg nem lenne méltó erre az elismerésre. Be kell látnunk, az akadály szellemi
természetű: a magyar kultúra sajátos tapasztalatának a jelenlegi kultúrtörténetihermeneutikai horizonton kívül maradása, a fentebb említett fal áttörésének szükségszerű elhalasztódása.
Az Iszony jelentősége nem abban áll, amit írója programszerűen elérni akart vele,
s amit elérnie önhibáján kívül nem sikerült: a regényműfaj európai sztenderdjének teljes értékű meghonosítását, s általa a minket Európa egészétől elszigetelni látszó fal lerombolását, hanem abban, hogy az erőfeszítéseinek nyomán előálló mű ezen cél adott
eszközökkel való elérésének lehetetlenségét megtapasztaltatta, illetve az elképzelés illuzórikusságának fokát beláthatóvá tette. Véleményünk szerint így értelmezendő az
Iszony példázatjellege, az egyébként legteljesebb szakmai ambícióval kezdeményezett és
kifogástalan módon kivitelezett, analitikus lélek- és társadalomábrázolás merész, meghökkentő lefokozása, önértékvoltának kétségbevonása, valamint így értelmezendő a
kultúraképviselet értelmiségi szólamának kiemelése az ábrázolás köréből, annak érzékeltetése, hogy az mint a dolgokhoz képest transzcendens kultúrtörténeti tapasztalat
megszólaltatása, nem rendelhető az analitikus, kritikai szemlélet hatálya alá, továbbá,
hogy ennek az értelmiségi szerepvállalásnak - a dolgokba való beágyazhatatlansága dacára - megvan a maga létérvénye, ontikus-kultúrtörténeti megalapozottsága.

1993. július

43

Bár egzisztenciális szabadság és kultúraképviselet föloldhatatlan ellentétének kiélezése jellemzi már Ady költészetét is, az & szecessziós-dekadens világában ez a probléma a katasztrofális sorsú, a fátumos lírai én szubjektív tapasztalata marad, és egyben
persze e nemzeti lét időtlen tragédiája, amely mint örökkévalóság és abszolút jelenvalóság tér és idő viszonylatait, a differenciálásra módot adó mozgás, változás lehetőségét
eleve kizárja. Kárász Nellinek a cigányosan érzelmes beállítottságtól, a Takaró Sanyi
által rákent „nyáltól, zsírtól", fajtájától való undora nem lett volna ábrázolható vagy
érthető a saját fajtája börtönébe zártságnak Ady kidolgozta élménye nélkül, de micsoda
újdonság, mekkora szemléleti változásra utal, hogy Németh László regénye kilép a fátum keltette hipnózis köréből, és a kultúrtörténeti önazonosság igényének legteljesebb
vállalása mellett is fölveti az egzisztenciális szabadság biztosításának reális lehetőségét.
Ha az Iszony szerzőjének célját elérnie nem is sikerült, ha egyelőre mind a mai napig
nem is világos, hogy a magyar kultúrában miképpen jön majd létre egzisztenciális
szabadság és kultúraképviselet összhangja, az ő jóvoltából e problémáról a korábbinál
jóval többet tudunk, sőt egyáltalán az ő teljesítménye révén Adyval szemben mi már
bízhatunk ezen összhang megteremtésének lehetőségében. Tudjuk azt, amit a 19.
század szellemiségén belül álló Ady még nem tudott, hogy az élet véges dolgait
elrendezni hivatott polgári, valamint a kultúrtörténet - transzcendenciát adó, az
emberlét végső kérdéseit megtapasztaltató - problémáját kezelni hivatott értelmiségi
szerep nem vegyíthető egymással, hogy az úgynevezett magyar sorskérdéseknek
immanens (polgári) megoldásuk nincs, vagyis hogy a magyar társadalom belső
harmóniája csak ezen megkülönböztetés következetes érvényesítése esetén biztosítható. Amikor Németh László „igazi", a műfaj legjobb lehetőségeit mozgásba hozó
regény írásához fogott, kétségtelenül az egzisztenciális szabadság polgári igényének
érvényesítését vette célba. Mint tudatos programja elárulja, a saját maga számára nem
volt belátható, hogy a kultúraképviselet föladatát vállaló értelmiségi egzisztenciális
szabadsága nem az ő privát polgári-emberi jogainak elismerésétől, hanem szerepe
transzcendens-kultúrtörténeti jellegének belátásától függ. Az Iszony kultúrtörténeti
példázat jellege ezt a belátást fejezi ki.
A „kultúrtörténeti példázat" szokatlan kifejezése nyilvánvalóan utal azokra az
egzisztencialista példázatokra, amelyekből olyan sok van, s amelyekről olyan gyakran
szokás beszélni. Az egzisztencialista példázat nem a kultúrát képviselő értelmiségi, hanem az élet, a gyakorlat dolgaiban elmerülő, az ideológiák rabságába eső polgár egzisztenciális szabadságának lehetőségeit, illetve veszélyeit elemzi. A példázat, a parabola
mindkét esetben a közvetlen, a konkrét ábrázolástól való valamiféle eltávolodást jelent,
de míg az Iszony esetében megfigyelt kultúrtörténeti példázat az értelmiségi szerepben
adódó kultúrtörténeti transzcendencia irányában távolodik el a polgári létezés közvetlen, elemző ábrázolásától, az egzisztencialista példázat - nyilvánvaló elfogultsággal a polgári létezési módot az emberlét végső kérdéseivel azonosítva, intellektuális eszközökkel véli elérhetőnek az egzisztenciális szabadságát biztosítani képes transzcendenciát. Gondolkodásunk sajátos paradoxona, hogy míg a megoldást hibás irányban
kereső, bár kétségtelenül jogos igényt kifejező egzisztencialista példázat néhány
évtizede az európai irodalmi élet általánosan elismert jelenségének számított, a megoldás tényleges irányát megsejtető kultúrtörténeti parabola jelenségére homály borult,
és elismertetése ma is nehézségekbe ütközik.
Meg kell mondanunk, hogy Németh László regényének példázat voltát az irodalom nem tudatosította. Minthogy esetében valóban nem egzisztencialista vagy avant-

44

tiszatáj

gárd alkotásról van szó, az Iszonyrz mind a mai napig úgy szokás nézni, mint realista
regényre, Kárász Nelli történetét pszichologikus-szociális közvetlenségében szokás olvasni. Tulajdonképpen arról van szó, hogy mint annyi más esetben, a művet létrehozó
írói koncepció egyelőre itt is elfedi magát a művet, hogy értelmezői azt a polgári
értékrendet alkalmazzák vele szemben, amelynek viszonylagosságát ez a regény megtapasztaltatja. A koncepcionális előföltevés ellenállása, merev konzerváló ereje közismert, képes lehet akkor is tartani magát, ha a tapasztalati tények mind ellene szólnak.
Jóllehet, a pszichikai motívumok a múltban, a klasszikus regényben azért vonódtak be
az ábrázolás körébe, mert a történések motiválására, értelmezésére alkalmasnak bizonyultak, a huszadik századi regény fordított logikával többnyire valóban az emberi
megnyilvánulások motiválatlanságának, megmagyarázhatatlanságának, értelmezhetetlenségének bizonyítékaként mutat rá a tulajdonképpeni, eredeti szerepükben alkalmazhatatlanná vált pszichikai, illetve most már többnyire inkább mély lélektani motívumokra. Béládi Miklós például az akadémiai irodalomtörténetben az Iszony szövegére,
témáira támaszkodik, amikor megállapítja, hogy „Nelli cselekedeteit nem az értelmi
elszánás irányítja, a hősnő a maga vegetatív, meg nem magyarázott, át nem világított,
de belülről biztonsággal érzett tulajdonságait és értékeit rejti gőg és hidegség mögé...
Nelli mindenekelőtt egy biológiai végzetet, saját természetének megmásíthatatlan tulajdonságait hordja magában... Az élettani végzetesség okait és okozatait oly messziről
eredezteti az író, hogy az értelem is hasztalan próbál utánuk nyomozni és titkait
megfejteni. Legfeljebb a mitológiai képek metaforája tájékoztat ősi és mélyebb tartalmát illetően. A mitológia az emberiség közös alapjait önti emberi formákba és jelképekbe, jelölve az általános emberit, a távolit, homályost és megfoghatatlant is.
Németh László nőalakjainak... mindig van mitológiai sugárzása is, valami »az emberi
lényegből«; bennük az emberiség »ősképeit« is keresi, és próbálja az epika nyelvén újrakölteni. Az Iszony első részének írásával nagyjából egy időben méltatja Jung munkásságát: »a mítoszok nem haltak és nem halhatnak meg bennünk«. Meg akarja szólaltatni
a léleknek, az embernek azokat az arche-típusait, amelyben a világ, a lét ősi lényege ölt
alakot. Nelli is egy darab emberiség, benne a világ egyik természete, miként Artemiszben a magány, a kényesség, elvegyülve a szorgalom, szolgálat erénye a világidegenség,
az emberi rosszaságtól irtózás fölényével s a bűnre való hajlammal, mert ez a kényesség, ha természetét veszélyeztetik, pusztulóvá, de pusztítóvá is válik."
Mindez tulajdonképpen elegendő is volna az Iszony világának a leírására, ha Németh László műve csupán a saját történelmi szerepvállalását beteljesíteni nem tudó
polgári tudat és polgári létezés válságának finom, részletes, szubtilitásokba bocsátkozó
ábrázolása volna. Németh László regénye azonban, a kelet-közép-európai, valamint a
magyar kultúrtörténeti közeg lehetőségeit kamatoztatva, a polgári örökség legteljesebb
vállalása mellett sem nyugszik bele a hanyatlás, a pusztulás állapotába, a polgári felelősség föladásába, és a problémák huszadik századi bonyolódásának teljes tudatában, a legcsekélyebb naivitás vagy bármiféle önkényes voluntarizmus nélkül az okok tisztázásának, a felelősség kiderítésének igényét morálfilozófiai szigorral fönntartja. Az Iszony
írója tudomásul veszi azokat a jelenségeket, amelyekről a mélypszichológia vagy a
modern mítoszkutatás tudósít, de elutasítja azokat a kibúvókat, amelyeket a felelősség elől menekülő, azzal szembenézni nem hajlandó ember számára kínál. Ennek a
mélyértelmű differenciálásnak az eszköze az értelmiségi szerepvállalási készség kiemelése az egykor tartalmas polgári pozícióból, amazzal való bizonyos mértékű szembeállítása és következményeként a szimpla elemző ábrázolási mód példázattá magasztosí-

1993. július

45

tása. Bármilyen gazdagon, sokoldalúan is kezeli Németh László a mítoszkritika és a
mélypszichológia vívmányait, azok művének csupán ábrázolt tényei, tematikus elemei,
de semmiképpen sem meghatározó, koncepciózus elemei, világképi-kultúrfilozófiai jelentőségű tényei. Az Iszony tehát sokkal inkább leleplezi a modern pszichikai tanítások
magyarázó erejének elégtelenségét, semmint hogy bennük minden emberi probléma
megoldásának kulcsát keresné. Ez nem is lehet másképp, hiszen a 19. századi pszichológia világképét elutasító mélypszichológia a polgár kultúraképviseleti igényeinek feladása nyomán keletkezett, a magyar írót pedig elsősorban mégsem az foglalkoztatja,
hogyan lehet a polgárt megszabadítani ettől a nem rászabott szereptől, hanem az, hogy
miképp lehet ellátni a kultúraképviselet gazdátlanul maradt föladatát.
Nem kevésbé elfogadhatatlan az Iszony konfliktusainak szociális kulcsban való
értelmezése, mint ahogy nem kielégítő a pszichológiai értelmezés sem. A hősnőt igazoló „arisztokratikus" fölfogás ugyanúgy tarthatatlan, mint a Takaró Sanyi iránt megértést igénylő „plebejus, demokratikus" pozíció. És nemcsak azért, mert kielégítően
igazolni egyik nézőpontot sem lehet, hanem mert világos, határozott elválasztásuk
nem megoldható: a nála alacsonyabb rendűtől úgymond gőgösen elzárkózó és
dzsentrihagyományokat őrző, de ugyanakkor szigorú munkamorált kialakító, az élet
dolgait keményen kézbe venni akaró Kárász Nelli vajon nem a legjobb polgárerényeket csillogtatja, és az úrhatnám, lusta, fellengzős, gyenge férj vajon paraszti származása
ellenére nem éppen a magyar úri társadalom hibáit testesíti-e meg? Vajon miféle arisztokrata az, aki minden idegszálát megfeszítve, éjt nappallá téve dolgozik, tesz eleget
legprózaibb kötelezettségeinek, és miféle paraszt az, aki állandóan a lábát lógatja,
szüntelenül fellengős terveket kovácsol, és lépten-nyomon érzelgős előadásokat tart?
Szempontunkból tanulságos Balzacnak az a jóslata, hogy az orosz regény előtt
nem lát komoly lehetőséget, mert mint helyesen észrevette, az orosz kereskedő,
az orosz polgár nem karakterisztikus. Balzacnak igaza is lett, meg nem is, mert valóban, az orosz irodalom nem oldotta meg a polgár ábrázolásának föladatát, viszont ezen
föladat megkerülése ellenére is elsőrangú, európai érvényű eredményt produkált.
Minden bizonnyal Németh László regénye esetében is az a helyzet, hogy a magyar
polgárosodás annyira nem karakterisztikus jelenség, hogy direkt ábrázolása nem nagyon messze vezet. Az Iszony szerzőjének zsenialitása véleményünk szerint abban áll,
hogy miközben - mint egyébként Tolsztojt, Dosztojevszkijt, Turgenyevet, Csehovot
is - a polgárosodás problémája foglalkoztatja, közvetlen ábrázolásának föladatát tulajdonképpen okosan megkerüli. A polgári szempont viszonylagos érvényét megtapasztaló orosz klasszikusok esetében a polgárosodás ábrázolásának megkerülése úgy történt, hogy a polgárosodás fölvetette kérdéseket, ezeket az úgymond szociális problémákat a regényben ábrázolt hősök lelki-szellemi problémává emelik. Németh László
viszont a magyar kultúra tapasztalatát érvényesítve, egyáltalán a kérdés intellektuális
mérlegelhetőségét is kétségbe vonja, vagyis az immanens polgári pozícióval az értelmiségi transzcendens kultúraképviseletet szembeállítva, a regényt példázattá változtatja.
Ha egyszerre állítjuk az Iszony teljes értékű esztétikai alkotás voltát egyfelől, másfelől pedig azt, hogy ez a regény, mint a magyar kultúra teljesítményei általában, az európai gondolkodás jelenlegi hermeneutikai-kultúrtörténeti horizontján kívül áll, akkor
nemcsak azt állapítjuk meg, sajnálattal, hogy ezen teljesítmények el nem ismertsége, az
európai kultúra egészéhez való - egyébként kétségtelen — kapcsolódásuk egyelőre még
mindig be nem látható módja számunkra, a magyar kultúra hordozói számára feszültségeket, gyakran igen nehezen elviselhető megpróbáltatásokat okoz, hanem azt is,

46

tiszatáj

hogy egészen nyilvánvalóan a magyar kultúra az európai kultúra egésze számára bizonyos meglepetéseket tartogat, hogy kultúránk a jövőben hozzájárulhat Európa szellemi horizontjának szélesedéséhez, s hogy talán az európai szellemi életben esedékes soron következő fordulatot éppen a magyar kultúra fogja, lehet képes kezdeményezni.
Úgy tűnik, így kell érteni a már-már Európa-szerte elveszni látszó értelmiségi pozíciót
újszerűen megalapozó kultúrtörténeti transzcendenciát, amely Németh László példázatában megtapasztalható, s amely a gyakorlatiasságba reménytelenül, perspektívátlanul
belesüllyedő, önmaga számára sem kielégítő polgári létezésnek értelmet, horizontot
adhat, amely a szellem működése előtt szabad teret nyit, amely az igazság életbeli érvényesítésére esélyt lát, s amely az idealitás iránti normális emberi igényt a jövőben démonikus megszállottsággal nem zárja ki. Különös jelentősége lehet mindennek Európa
keleti fele számára, ahol a polgárosodás a jelenbeli immanens, gyakorlatias koncepcióban az élet rendezett, civilizált kereteit nem tudta biztosítani, és még fokozottabban
Kelet-Közép-Európa önálló kultúrtörténeti szereppel nem rendelkező kultúrái számára, amelyek kulturális tudatuk kidolgozottsága ellenére az Európához való tartozásuk
mikéntjét nem tudhatták kideríteni, és amelyek ennek következtében valamiféle másodrendű kultúráknak mutatkoztak. És természetesen a legfontosabb mindez számunkra, magyarok számára, akik különös makacsságunk, egy .sehogyan sem érvényesülő
szemponthoz való ragaszkodásunk miatt már azt sem tudjuk, vagyunk-e egyáltalán,
mint ahogy mások aztán még kevésbé hiszik el létezésünket.
A kultúra jelenbeli képviseletének akadályaival, lehetetlenségével foglalkozik egy
Németh Lászlóhoz térben és időben közel álló szerző, a szerb Crnjanski műve, a London regénye is. Mint modern kelet-közép-európai, kelet-európai író, Crnjanski is ismeri
a kultúra transzcendenciájának problémáját, s ennek megfelelően egyfelől a kultúraképviseletet meg nem engedő, önmagába záruló polgári létezést groteszk hangon ábrázolja, másfelől tudja, hogy a kultúraképviselettel a polgári közegben kísérletező arisztokratikus értelmiségi szempont is bevonódik akarata ellenére ebbe a groteszk miliőbe.
Crnjanskinál azonban ennek ellenére sem vetődik föl a kultúraképviselet igényét hordozó értelmiségi pozíciónak az immanens polgári közegből való kiemelése, számára
nem megoldható a transzcendens kultúraélmény teljes érvényének érzékeltetése: a
szerb író nem példázatot ír, hanem életbeli tragédiát, pontosabban tragikomédiát ábrázol. A Németh László és a Crnjanski eljárásmódja közötti eltérés magyarázata az, hogy
míg Crnjanski, az arisztokratikus hagyományokkal nem rendelkező szerb kultúra
képviselője számára teljesítmény egyáltalán ennek, az élet trivialitásával magát szubjektíve szembeállítani hajlandó arisztokratikus-értelmiségi pozíciónak a megképzése, az
Ady által fölemlegetett úri bűnöktől megtisztulni akaró magyar író, a népiek mellé
álló, a népiek programját valló Németh László legfőbb gondja az, hogy ez a szubjektíve ideális, arisztokratikus igényű kultúraképviselet az ontikus szempont érvényesítése, a polgári és az értelmiségi szerep világos elválasztása révén valóban, objektív
szempontból is, minden következményével egyetemben ideális legyen. Nem véletlen,
hogy egyfelől Crnjanski regénye színhelyéül a civilizált nyugatot választotta, ahol a
kulturális szempont életbeli érvényesítése föl sem merül, másfelől Németh László magyar közegben bonyolítja a cselekményt, ahol a polgárosodás felemássága, s ugyanakkor a kulturális hagyománynak a tradicionális magyar társadalom összeomlása ellenére
sem lebecsülendő ereje következtében civilizáció és kultúra szempontja reménytelenül
összebogozódott.

1993. július

47

OLASZ SÁNDOR

Változatok az egzisztenciális regényre
EGY ANALÓGIA KÖRVONALAI: KOSZTOLÁNYI ÉS NÉMETH LÁSZLÓ
A cím, mely nyílt allúzió Sükösd Mihály két évtizeddel ezelőtti könyvére, jelezni
próbálja, hogy ami itt következik, nem a teljesség igényével készült. Inkább kérdéseket
vezet föl, megfelelések és eltérések, analógiák és különbségek szövevényét kívánja érzékeltetni két 20. századi magyar író életművében, s ehhez - mintegy viszonyítási
pontként - hívja segítségül az európai regény- és gondolkodástörténetből a klasszikus
modernség (André Gide) és az egzisztencialisták művészi létértelmezését és epikai
ábrázolásmódját. Távol áll tőlem, hogy akár Kosztolányit, akár Németh Lászlót az
említett létszemléletek és regényírói gyakorlatok körébe utaljam. A párhuzamok azonban (talán) lehetőséget adnak a modern regény némely műhelyproblémájának átgondolására.
Felfogásunk szerint Kosztolányi és Németh László az egzisztenciális regény két,
egymással sok szempontból ellentétes változatát teremtették meg. Mindketten olyan
epika feltételeit keresték, melyben a végső dolgokra lehet rákérdezni. A magyar literatúrában az ilyen típusú szerző nem tartozott (s talán még ma sem tartozik igazán)
a kedvelt alkotók közé. Camus (Sartre Az undor c. regényéről szólva) jelenti ki, hogy
„egy regény nem más, mint képekbe áttett filozófia". A Sziszüphosz mítosza „Filozófia
és regény" c. fejezetében pedig azt hangsúlyozza, hogy „mennyire önkényes a művészet és a filozófia eddigi szembeállítása". „A nagy regényírók filozófus írók..." mondja, s természetesen nem a tézisregényeket állítja mintaképül. „Akikről azonban
én beszélek, illetve akiket elképzelek, azok tisztán látó gondolkodók. Műveikben egy
bizonyos ponton túl - amikor a gondolkozás már önmagára irányul - képekben
kezdenek beszélni: a korlátozott, halandó és lázadó gondolat nyilvánvaló szimbólumaiban." Míg az ember helyéről, szerepéről a filozófia általánosító kategóriákban fogalmaz, addig a regény a fikció szintjén, egyéni sorsokban, de nem pusztán filozófiai tételek egyedi megnyilvánulásait ábrázolva. Ez a fajta regény tehát nem illusztrálni akar
valamely gondolatot, hanem önállóan próbálja a lét és a létezés helyzetét elemezni.
Kosztolányi Esti Kornélja is olyan író akar lenni, aki „a lét kapuján dörömböl". Hamvas Béla Regényelméleti fragmentuma (1948) szerint „a regény a nyelv egy neme lett",
„a létezés általános és egyetemes értelmezése", „nem oly módon, hogy egy a többi
között, hanem az egyetlen értelmezés, amely az összes többit magába olvasztja". Ezt
akár Ottlik híres kifejezésével, a „létezésszakmával" is összevethetjük. (Az író „a létezésszakmában dolgozik".) Sokan megállapították, hogy Németh László regényei is
valójában létábrázoló regények (Kocsis Rózsa), s „a létezés mélyebb rétegeire utal itt
minden" (Sándor Iván). Ugyanakkor azt is látnunk kell, hogy Németh László regényírása nemcsak erre az ontologizáló, filozófiai tudattal átszőtt, egzisztenciális műfajra
lehet példa, megvan benne a kortárs regény három másik törekvése is: a személyesvallomásos, a realista és a mitologizáló.
Kosztolányi a világ rendjét az állandóságban, a reménytelen körforgásban, az emberi létnek abban a vonásában látta, mely a permanens ismétlődésben nyilvánul meg.

48

tiszatáj

Jellemüket, azonosságukat fokozatosan elvesztő (vagy már elvesztett) hősei kimondvakimondatlanul megválthatatlan és megváltoztathatatlan siralomvölgyként élik meg helyzetüket. „Miért folyik a születések nagyüzeme, mikor csak ilyen egymáshoz hasonló,
jól működő, de unalmas gyári áruk, ilyen szeretetre méltó semmis portékák kerülnek
ki a műhelyből? Miért is az egész?" (Aranysárkány) De a Pacsirta is a reménytelenség
metaforikus megfogalmazásával zárul. („Kis ősz ez, alattomos,^fekete, sárszegi ősz."
Mintha Babits „különös hírmondója" jelentené a nagy hírt: „Ősz van".) Van-e vagy
nincs értelmes válasz az emberi létezés értelmére? Abból, hogy a Kosztolányi-hősök
nem találnak ilyen választ, még nem az értékekről való lemondás, nem a nihilizmus
következik, inkább a tragikus értékképviselet. Akárhogy gondolkodik valaki az imént
föltett kérdésekről, a totális értelmetlenségben sem mindegy, hogy az ember milyen.
(Jóllehet, ez a csapdahelyzeten mit sem változtat.) A világkép megrendülése, az egyén
új, megváltozott helyzete, az érvényüket vesztett célképzetek és kategóriák Németh
László létélményében is meghatározók. Ő sem állt ellen a modern szellemi áramlatoknak, válságfilozófiáknak (noha ezt nem föltétlenül hatásként, hanem a korélmény
azonosságaként is fölfoghatjuk), de az életmű különféle korszakaiban valójában a maga
harmonikus közösség- és emberképéért folytatott harcot látjuk. Ám Kosztolányi
pesszimizmusa ellenében Németh csak annyiban optimista, amennyiben megvan benne
a bizalom, hogy - minden baj ellenére - bizalommal nézhetünk a jövőbe. Igaz, ebben a
várakozásban is lehet csalódni. Az Égető Eszterre gondoljunk, arra a jelenetre, amelyben a hősnő kifejti, az élet ugyan pokol, de (talán) megszelídíthető, elviselhetőbbé és
(bármilyen képtelenül hangzik) otthonosabbá tehető.
A tragikum Németh László világában sem föltétlenül kívülről jön, benne rejlik az
már a létezés természetében. Kosztolányi sárszegi regényei: a tér és az idő merev kategóriává dermed. Gyász, Iszony (utóbbi a befejezés kivételével): a változáshiány, az állapot statikussága a lét gyógyíthatatlan betegségeként tűnik föl. A lét mint elvetélt dráma
itt is, ott is a katarzis nélküli tragikum esélyeit kínálja. A kiszolgáltatottság, a bénaság
Nóvák tanár urat az öngyilkosságba, Kurátor Zsófit az önfelszámolás és önredukció
reménytelen kalandjába löki. Ám a hasonlóságokkal, akár az azonos szóhasználattal
nem árt vigyáznunk. Mert beszél Németh László a belátásról, olykor egészen ugyanúgy, mint Kosztolányi a részvétről, de az egyiknél emögött én és világ (az önazonosságról persze nem lemondó) egyeztetése, míg a másik az úgysem tehetünk semmit
sztoikus nyugalma (bölcsessége? tehetetlensége?) felől veszi szemügyre ugyanazt a jelenséget. A szóhasználatok közötti különbségekkel egyébként Németh Lászlónak is
szembe kellett néznie. Simoné Weil-esszéjében például azzal, hogy mit jelent a pesanteur (nehézkedés), és mit az ő „ellengravitáció" fogalma. (Az előbbinél a transzcendenciáról van szó, Németh viszont a „természet s az erkölcs" fejlődésirányító szerepére
gondol, amely „kilicitálja az ember lehetőségeit... s egyre magasabb célok felé törve,
ő rázza le... a nehézkedéshez szükséges okosság mechanikáját".) Az emberben működő
ellentétes erőkről beszél Németh is, meg az az Unamuno, akinek L 'agonie du christianisme c. könyvét ismerteti 1930-ban. Az agónia (itt: harcolva élni) az üdvösségvágy és
a történelem, a civilizáció birkózásából születő keresztény agónia, Unamuno „protestáns színezetű katolicizmusa". A fogalmazás rokonit - különösen filozófiai gyökerű
szépírók esetében, akik hol az író, hogy a bölcselő szolgálatában állnak. Ráadásul
bonyolítja a dolgot, hogy nem egyvonalú kapcsolatrendszerről van szó, hanem keresztirányú értelmezéseken át bekövetkező viszonylatokról. A továbbiakban ezek érzékeltetésére teszünk kísérletet.

1993. július

49

Első viszonyítási pont: a gide-i irónia
Amikor Németh László 1928-ban megírja híres esszéjét André Gide-ről, már ismeri a francia író Dosztojevszkij-könyvét, mely azóta sem jelent meg magyar nyelven.
Miért írt Gide Dosztojevszkijről? Ugyanazért, amiért Németh László Gide-ről. Gide
a francia regény nyomasztó hagyománya és elsősorban Zola öröksége elől kívánt szabadulni. Németh a magyar regény bizonyos tradíciói és elsősorban Móricz öröksége elől.
Dosztojevszkij felszabadulást kínál Gide-nek, Gide a magyar irodalom hagyományában
ismeretlen lehetőséget kínál Némethnek. B. Nagy László alapvető tanulmányai óta
szinte irodalomtörténeti közhely, hogy Gide szabadította föl Némethben a művészt és
a gondolkodót. Ez azonban az érem egyik oldala csupán. Mert Németh László az iróniát sem világlátásként, sem az elbeszélés formateremtő elveként nem követte. Pedig
a dilemmát - ironikus vagy nem ironikus regényt írni - mélyen átélte. Az Emberi színjátékhoz irt kései előszót idézem: „Az emlékezetemben úgy maradt meg, hogy... ironikus műnek készült: azt akarta éreztetni, hogy a szentség igen sokszor testi-lelki csonkaságok következménye, a korlátozott ember ebben a fajta tökéletességben talál utat
korlátai fölé. A regény azonban visszaütött; az írás, az író szándéka ellenére, a hős
pártjára állt..."
Németh László regényhősei - Kierkegaard kifejezésével - nem „ironikus individuumok". „Az ironikus számára az adott valóság teljesen elvesztette érvényét" mondja a dán filozófus. Az ironikus a valóság semmiféle korrekcióját, javítását nem
vállalja, mert úgy véli, hiábavaló minden ilyen szándék. Kosztolányi műveiben - különösen a késeiekben - nagyon fontos mentalitásbeli összetevő ez az újkori agrioszticizmusra is olyannyira emlékeztető álláspont. „Az újat homályos és elmosódott körvonalaival a távolban" az ironikus individuum ellentéte, a prófétikus fedezi föl. Számára
már nemcsak a valóság érvényessége veszett el, hanem maga a valóság is, mivel szemeit
szüntelenül a távoli jövőre függeszti. Ha Németh László regényeire gondolunk, a prófétikus út példájaként az Emberi színjáték Boda Zoltánja jut eszünkbe: az „erkölcsi beállítású félkegyelmű", a sok 20. századi átlagember közé keveredett heroikus elitember.
Az Emberi színjáték írásakor Németh László a prófétikus úton jár. De mennyire eltér
ez a magatartás is a harsány váteszekétől. Ez a modern szent elsősorban mégiscsak
a maga drámájaként éli meg sorsát, tele van kétellyel, ellentmondással. A Gyász hősnője
is valójában hatni akar, javítani, de mivel végzetesen elszigetelődik, helyzete a cselekvés
nélküli szemlélődőé. Ez a konok abszolútumra törekvés végül (egyébként Gide nem
ironikus kisregényéhez, A mennyország kapujához hasonlóan) már csak az egyéni tökéletesség iszonyatát példázza. A kísérletnek tehát legföljebb önmegváltási jellege lehet,
de az az állapot, amelybe Zsófi kerül, már az egyszemélyes üdvözülés esélyét sem adja.
Az Utolsó kísérlet Jó Pétere sem prófétikus: egy közösség képviselője ugyan, de szerepéről, küldetéséről mennyire másként gondolkodik, mint például (a Németh László
által korán megtagadott) Szabó Dezső bármelyik hőse. Utóbbiak a régi jó messianizmus „gesztikulálásokkal és recitativókkal való megismétlései" (Fülep Lajos), Németh Jó
Pétere viszont minden emocionális túlfűtöttség és vezérkedés nélkül hisz az érték,
a minőség, a kultúra által berendezhető világban. A sort talán nem is szükséges folytatnunk ahhoz, hogy igazoljuk, a regényíró Németh morális felelősségtudattól áthatott
világában — a korai művek (Akasztófavirág, Emberi színjáték) kivételével - a középút
újabb példáját láthatjuk. Németh regényhősei az ironikus individuum ellenpontjai, de

tiszatáj

50

(egy-két kivételtől eltekintve) nem práfétikus individuumok. Németh választását ezen az
újabb csongori „keresztúton" leginkább talán egy goethei típusú alkat és mentalitás
egyensúlykeresése, harmóniaigénye magyarázza.
Kiindulópontunkhoz visszatérve: az egyik oldalon Kosztolányi, a tragikus homo
ludens, a másikon a játékosabb hajlamait elfojtó (szépen beszél erről Garcia Lorca
színpada c. esszéjében), a kötelesség, a felelősségtudat elvét valló Németh László. Ez
a kettősség még görögség-élményükben is megfigyelhető. Németh azért rajong a görögökért, mert a minőség látványosan gyors megvalósítására adtak példát. Kosztolányi
meg azért, mert a görögök mertek felületesek - kosztolányis paradoxonnal szólva - , a mélységekig felszínesek lenni.
A jelzett szemléleti, gondolkodástörténeti kérdéseknek, a fölvillantott összefüggéseknek természetesen messzemenő poétikai következményei vannak. Hiszen a személyiségfelfogás, a létértelmezés, a gondolkodástörténeti szituáltság nyilvánvaló kapcsolatban állnak a szövegalkotási elvekkel. Az ironikus alakítás az ambivalenciát, a kettősségre épülő beszédmódot hozza magával. A próféta csak a definitív egyértelműséget
ismeri, a többértelműséget nem. Németh László regényeiben megfigyelhetjük - ha
hiányzik is belőlük a például Kosztolányi Esti Kornéljéból oly jól ismert viszonyítási,
viszonylagossági, az olvasót tudatosan elbizonytalanító technika - , hogy a megváltozott létérzékelés kikezdi az elbeszélői státust. Tudatregényekről lévén szó, az elbeszélő
nincs a körön kívül, nincs mindent átfogó magatartása, nincsenek abszolút igazságai.
Az elbeszélés nem külső, hanem belső nézőpontú. Megtartja ugyan a hagyományos
történetközpontúságot, de tudjuk, a lényegi történés emögött, a mélyrétegben rejlik,
s ez már valójában a mítosz területe. Márpedig a mítosz mindig többértelmű állítás,
még akkor is, ha Németh regényeiben a tér és az idő „lebegtetése" nem oly mértékű,
mint azt a 20. századi mitologizáló regényekben megszoktuk. Németh törekvései így is
a realista epikai alapstruktúra meghaladását jelentették.

Második viszonyítási pont: az egzisztencializmus
A Nyugat első nemzedékének alkotói számtalanszor megfogalmazták, hogy az
egyik ember nem ismerheti meg a másikat. Legszebben talán Tóth Árpád a Lélektől lélekig c. versében. Az inkognitó Camus-nek is kedves gondolata. Ebből az egybecsengésből semmiképpen sem következtethetünk Tóth Árpád egzisztencializmusára, de
még Kosztolányiéra sem. Kosztolányinak a jaspers-i „határszituációban" föltűnő hősei
az emberi létezés alapvető tartalmaként a Semmit érzékelik. Ehhez azonban nem kellett Kosztolányinak Heidegger létértelmezését ismerni. Hima Gabriella is megállapítja
Kosztolányi és az egzisztenciális regény c. könyvében, hogy ez az élmény inkább belső
fejlődés, s nem külső hatás következménye. Az Aranysárkány hőség- és undormotívumának már csak az időbeliség miatt sem lehet kapcsolata Camus Közönyévé 1 és Sartre
Az undor c. regényével. Mialatt a hős az élettől fiziológiailag és filozófiailag elfordul,
s pszichikailag is megrendül, valóban átéli (a Kosztolányi által is becsült) Unamunónak
azt a gondolatát, hogy „minden vitális antiracionális, s minden racionális antivitális".
Összeegyeztethető-e a ráció és az élet? Németh László én-világ oppozícióiban (1. még
Ember és szerep, alkat, természet és szerep kettőssége) is ott találjuk a hősök csonkaságtudatát: többnyire mindig billen az egyensúly valamerre.
Az egyik Esti Kornél-novellában olvashatjuk: „O nem értette az életet. Fogalma
sem volt, miért született erre a világra. Úgy gondolkozott, hogy akinek részévé jutott

1993. július

51

ez az ismeretlen célú kaland, melynek vége a megsemmisülés, az minden felelősség alól
föl van mentve, s jogában áll, hogy azt tegye, amit akar..." Ebben a rövid szövegben
több jellegzetesen egzisztencialista fogalmat mutathatunk ki: az élet káoszként, kalandként való felfogása, végén a megsemmisüléssel, a szabad választás. Az elbeszélő
azonban így folytatja: „Ha valaki öt percig beszél neki okosan, hogy térjen át a mohamedán hitre, ő áttér rá, föltéve, ha megkímélik a cselekvés nyűgétől." Esti Kornél tehát
nem akar cselekedni, nem akar választani. Más kérdés, hogy azzal is választhatunk, ha
nem választunk semmit. De ez már Sartre gondolata, aki L 'existencialisme est un humanisme (Az egzisztencializmus: humanizmus) c. könyvében nagyon pontosan megvilágítja a választás és a Gide-féle „action gratuite" különbségét. Az utóbbi - fejtegeti
Sartre — „nem ismer adott helyzetet: nála csupán a szeszély az úr. Nálunk viszont az
ember egy megorganizált, adott helyzetben mozog, melybe önmaga révén került bele;
választásával az egész emberiséget elkötelezi és nincs módjában nem választani..." Majd
így folytatja: „Az ember önmagát alkotja meg, előre rendelve nem létezik, morált
választva alkotja meg önmagát és a körülmények nyomást gyakorolnak rá, hogy nem
lehet meg anélkül, hogy morált ne választana." Úgy tűnik, ez a felelősséget, az erkölcsöt hangsúlyozó eszmekör sokkal inkább rokona Németh László gondolatvilágának,
mint az az életérzés és létprobléma, amely A Vatikán pincéi anarchikus kiszakadásában
vagy A pénzhamisítók megtervezett kalandjaiban, mesterségesen spontán (vagy spontánul mesterséges) életkísérleteiben nyilvánul meg.
Amikor 1946-ban Sartre említett munkája nálunk is megjelenik, Németh László
és a magyar szellemi élet jelentős része érezhette magát olyanformán, mint Moliére
Jourdain úrja a prózával. Németh alig talál a könyvecskében olyan problémát, amelyben ne volna otthon. De így emlékezik vissza erre az időszakra a Föld, fold!...-et író
Márai is: „...van valami az emberben, amit a természetéből következő iszonyatosságok
és esetlegességek sem tudnak megmásítani: nem »jobb«, mint amilyen, de mindig, minden szörnyűségen túl »más«: lehetőség... Az egzisztencialisták azt hiszik, az ember nem
az, akinek születik, hanem az, aki lesz belőle. Homályosan és megszövegezetlenül, de
azt hittem, az ember nem az, akinek születik, nem is az, aki aztán lesz belőle, hanem
mindig, mindenen túl permanens lehetőség." Márai, aki a naplókban meglepő módon
Németh Lászlóhoz hasonlóan követeli a minőséget, az egzisztencializmushoz való viszonyában közel kerül kortársához. Nem szeretnék nyilvánvalóan meglévő különbségeket egybemosni, de látnunk kell, hogy a Nyugat ún. második nemzedékének
antropológiája, de esztétikája, regényszemlélete — határozottan eltér a klasszikus modernségnek a magyar irodalomban például Kosztolányi, az európai irodalomban
például Gide nevéhez köthető hullámától. Ám az ösztönök után a ráció jogait visszakövetelő generáció az egzisztencialista szemlélettel is csak részlegesen azonosulhatott,
mert a követ reménytelenül görgető Sziszüphosz heroikus pesszimizmusa a helytállás
nemes gesztusát jelenti ugyan, de a teljes reménytelenséget és a permanens kudarcot is.
Ezzel szemben Németh azt mondja: „Az életnek egy célja van, hogy győzzön."
Az egzisztencialista írók műveit érdeklődéssel olvasta Németh, de rendkívül árulkodó,
amit 1948-ban Camus regényéről, A pestisről írt: „Az alakok egy intellektuális tipológia
bőrrel bevont vázai..." Ezt a regényt puszta absztrakciónak fogta föl az elvont
mondanivaló miatt.
Ennek az újabb szellemi találkozásnak az eredményeit azonban nem tagadhatjuk.
A Bűn értelmezésénél minden bizonnyal megidézhetjük a bűntelen bűnösség egzisztencialista problémáját. A Sartre-kötetet ismertető 1947-es esszé, A választásról az

52

tiszatáj

Iszony gondolati háttereként is fölfogható. Németh azonban úgy gondolja, „az egzisztencialista azért szabad, mert a lénye nem mögötte, hanem előtte van; neki nincs mihez
kötve lennie, mert hisz még most teremti, amihez hű lehetne. Azonban ez nyilvánvalóan nincs így." Kárász Nelli mögött van az egész múltja, a természete (a retrospektív elbeszélő ezt „büntetésnek" tartja), az alkata, az erkölcse, s ezt a nem társadalmi,
szociológiai, még csak nem is ösztöni, biológiai erők által már kialakított „másságot"
védi, s ez a normától eltérő, „degenerált lélek" talál magának érvényesülési teret a férj
halála után. Míg az egzisztencialisták tettei „ideges ugrások", addig Németh az emberi
erkölcsöt „növéstervként" képzeli el: „a világot nem ellenségnek, hanem tápláléknak
tekinti, nem bebizonyítja magát vele szemben, hanem kifejlődik őáltala: létét nem
tettekkel, hanem tevékenységgel valósítja meg..." A regényíró Németh László fordulatát is megvilágítják az idézett mondatok. A fordulat persze már korábban érlelődött
Németh regényszemléletében. De nemcsak az övében. A magyar irodalmat „móricztalanítani" akaró Németh újból Móriczért lelkesedik. A Proustot Némethtel egy
időben fölfedező Halász Gábor pedig Balzac példáját emlegeti.
A szakirodalom visszatérő megállapítása, hogy Németh érzékelte a 20. századi
ember tragikumát és elidegenedését, de „a gyógyulás sajátos kelet-európai formáját" kínálta (Kocsis Rózsa). A kérdést (mármint ennek a kelet-európaiságnak a mibenlétét)
most valószínűleg nem tudjuk eldönteni. Csupán Németh sokat emlegetett „üdvtanával" kapcsolatban villantunk föl egy párhuzamot. Hamvas Béla a Regényelméleti fragmentumban írja: „Az Üdvtörténet az a fogalom, amely elég szilárd és rugalmas ahhoz,
hogy létünk két végső távlatát, azt, hogy mindenki közülünk egy és sok (meghatározhatatlan), meg tudjuk érteni. S a személy a közösséggel sajátosképpen itt egybeesik.
Éppen ezért a regény, amely a személyiség, ugyanakkor az emberiség formája is."
Mindkét író fölvetette egyén és közösség, individuum és kollektívum viszonyának
kérdését, s erre próbált válaszolni. Ez a tény azt igazolja, hogy a kollektivista, üdvtörténeti és küldetéses hajlamok bizony sokféle irányzat jellemzői lehetnek. Iszony és
Karnevál: egzisztenciális regény mindkettő - és közép-európai. Noha utóbbi a hagyományos regényforma fölrobbantása, és semmiféle gyógyulást nem kínál.

Néhány megjegyzés a hagyományról
Az egyes eszmetörténeti, prózapoétikai jellegzetességek eredetét is nézhetjük, de
azt is, hogy hová mutatnak előre, milyen utóéletük van, vagyis mi lett belőlük.
Az utóbbi évtizedek regényírói között valószínűleg alig akad olyan, aki Németh
Lászlót közvetlenül mesterének tekinti. (Ám ne elégedjünk meg a sommás kijelentésekkel. A kolozsvári Szilágyi István két regénye - Kő hull apadó kútba, Agancsbozót - a
Németh László-i regényforma folytatásának is tekinthető. Mindkettő más szempontból. Az első a Gyász epikai alaphelyzetét, fojtó légkörét és nyelvi megformáltságát idézi, az utóbbi az egzisztenciális és a mitologizáló regény ötvözete.) A mai magyar próza
hagyományszemléletében Kosztolányi és Ottlik a favorit, mert az újabb irodalom
tájékozódásának ők felelnek meg jobban. Ha nagy folyamatokban - az irodalomtörténet objektivitását tiszteletben tartva - gondolkodunk, nem feledhetjük a regényíró Németh kivételes helyét. Csak igazat adhatunk Thomka Beátának, aki már több
mint egy évtizeddel ezelőtt - a formafegyelem és a reflexív ábrázolás miatt - a modern
magyar regény (igaz, nem közvetlen hatású) előkészítőjének tartotta Németh Lászlót.

1993. július

53

N É Z Ő
100 éve született Miroslav Krleza
FRIED ISTVÁN

„Ein Kroate aus Altösterreich"
„Az ész, ilyen körülményekben, magányos kevesek adománya. Különc bolondok ezek, szenvedők, költők, akikre a későbbi nemzedékek csodálattal tekintenek föl, mint rossz bronzszobrokra, melyek alatt, vasárnap délelőttönként,
tűzoltó-zenekar
csinnadrattázik "...
(Feljegyzések ezerkilencszáztizennyolcból)

A Tiszatáj sok meglepetésszerű vihart megélt olvasóit nem a meghökkentés szándékával riasztgatom német nyelvű címmel, szerző nélküli mottóval. Miroslav Krlezára,
aki horvát, magyar, közép-európai, európai, monarchiabeli évszázadunk leghívebb
tanúi közé tartozik, ilyen hangütéssel lehet talán legméltóbban emlékezni: németül,
magyarul, magyarra még le nem fordított beszélgetései, naplói, versei, legendái ismeretében, nagyon hosszú mondatokkal, illatok, szagok, színek, porrá szétesett diktátorokdiktatúrák felidézésével, mindenképpen barokkosan, nem rettenve vissza szavak kitekerésétől akár karneváli fényben-tűzben látva-láttatva az általa gyűlölve szeretett
Kelet-Közép-Európát, amúgy Bahtyin módjára, felfordult világként szemlélve délszláv
válságot, balkáni antinómiákat, amerikanizálódást és dekadenciát, nyomorba taszított
népeket és pöffeszkedően parvenü újgazdagokat, többszörös rendszerváltások sokszoros haszonlesőit-élvezőit...
Százesztendős lenne a magyar katonaiskolában Krlezsa Frigyesnek nevezett horvát Miroslav Krleza; a világirodalomból ama ritka kevesek közé tartozó művész, aki
több irodalomban, több kultúrában volt bensőségesen otthon; akinek vitathatatlanul
horvát elkötelezettsége kitűnően megfér a magyar, az osztrák, az olasz (és kissé távolabbra tekintve: a francia meg az orosz és némileg a skandináv) irodalmak, kultúrák
beható, magatartást formáló ismeretével. Aki egyként volt otthon Petőfi Sándor és
Ady Endre, Kari Kraus és Hermann Bahr, Kosztolányi Dezső és Adam Mickiewicz,
Andrej Belij és Friedrich Nietzsche, Gabriele D'Annunzio és Ibsen meg Strindberg világában — hogy csak néhány alkotót említsek azok közül, akiknek olvasása, tanulmányozása mély nyomot hagyott a roppant méretű, barokkosan-megtévesztőn sokrétű,
gazdag krlezai életműben. S még mindig a ráhangolás szándékával.
Ismeretes, hogy Németh László mily örömmel fedezte föl magának és a magyar
olvasóknak az Adyról író Krlezát, majd családregény funkciójú elbeszéléskötetét, a
Glembayakat, rácsodálkozva a Monarchia-képlet pamflet-ízű, oknyomozó, nemzet-

54

tiszatáj

közivé torzuló arisztokrata-historikumának lehetséges ábrázolására. Tudjuk azt is,
hogy Fejtő Ferenc Érzelmes utazása szintén hírül adta a zágrábi Ady-értekezés indulatos
szerzőjének rokonszenves elfogultságait. Azt azonban nemigen szoktuk tudomásul
venni, hogy a szlavista Bajza József már 1930-ban kivonatolta Krlezának Ady Endre,
a magyar lírikus című tanulmányát, méghozzá szakemberek számára, az Irodalomtörténet című lapban.
„Krleza a horvát irodalom háború utáni generációjának legnagyobb képviselője, aki
mint a pécsi hadapródiskola és a pesti Ludovicaeum növendéke teljesen elsajátította a magyar nyelvet. Novelláiban, drámáiban gyakoriak a magyar vonatkozások, ha nem is mindig rokonszenves beállításban. Ady költészetét a rokoniélek megértésével melegen méltatja."
Idézetünk egyben szükséges és megjegyzendő életrajzi adalékokat is tartalmaz. Ez
is az oka annak, hogy az 1947. húsvét vasárnapján érkező (akkor még lehetett ezt
mondani) „jugoszláviai" íróküldöttség résztvevőjeként magyar nyelven szónoki beszédet mondó Krleza mondatait szó szerint adom közre:
„Harminc év után most jöttem először Budapestre, hogy írótársaimmal megkeressük
azt az utat, amely a magyar-jugoszláv kulturális kapcsolatok felvételéhez és kiépítéséhez
vezet. Nagy szeretettel fogadtuk a meghívást és jöttünk a magyar fővárosba. Reméljük, hogy
munkánk nem lesz hiábavaló."
Az április 9-i irodalmi esten Csuka Zoltán (költő-fordító, Krleza és Ivo Andric
levelezőtársa) a Glembay-ciklusból olvasott föl. A horvát író a szlovén Misko
Kranjeccel együtt kora ifjúsága tűnt tündérvárosába, Pécsre is ellátogatott; ennek alkalmából Vándor Gyula beszámolója köszöntötte Jugoszlávia íróküldötteit. Felidézve
Krleza pécsi diákéveit, emlékezik meg arról, hogy a gyermekifjú Krleza írta osztályában egy ízben a legjobb magyar (irodalmi) dolgozatot. Tanára ekképp kommentálta a
horvát tanuló teljesítményét: Fiam, belőled igen nagy író lesz. A dolgozat így kezdődött: „A színpadon az őszi falevelek sokkal szomorúbban hullanak, mint a valóságos
természetben." Szívem szerint innen indítanám Krleza-idézőmet, emlékeztetvén arra,
hogy milyen szerepe van a színpadiasságnak, a színészi retorikának Krleza jellemrajzaiban; a Monarchia szecessziójából kinövő írásművészete mily mértékben merít a
színpad és a valóság egybejátszásának késő XIX. századi, XX. századi megjelenítéséből;
játék és valóság nemcsak az ifjúkori jóbarátnak, a rendező-szerzőnek, Tito Strozzinak
(vagy az osztrák írónak, Schnitzlernek) színműve szerint cserélődhet föl, ez a kiindulópont, amelytől fokozatonként elmozdulva lehet fölgombolyítani a Krleza-színművek
Ariadné-fonalát (hogy ismét az ő stílusában szóljak, s a képzavar határáig merészkedve,
egy tudatosan álcás, mert leleplezendő — ok és okozat ismét fölcserélve! - világ tökéletes ismerőjét értékeljem Krlezában). A Pécsi Színház tervezte a Glembay-színműciklus egy darabjának, az Agóniának bemutatását, Herceg János tolmácsolásában; Major Tamás a Nemzeti Színház műsorára szerette volna tűzni a Glembay-urakat, Dudás
Kálmán fordításában. A történelem, a „Tájékoztató Iroda" közbeszólt, Krleza és Magyarország kapcsolata megszűnni látszott, csupán a titkon vezetett naplókból, majd
a készülődő nagy összegző regényből, a Zászlókból érezhető ki, hogy Krlezának
Magyarország és a magyar kultúra iránt tanúsított figyelme nem szakadt meg, ha a
politikai viszonyról, a sérelmezett (szerinte: provokatív) magyar feliratú MAVszerelvények század eleji horvátországi útjaitól az 1950-es évek elejének láncoskutyázó
magyar bértollnokaiig bezárólag a magyar hivatalosság magatartásáról kifejtett
véleménye, olykor indulatrohama nem egy túlfeszített, bár nem magyarázhatatlan
kijelentésre késztette is. S minthogy délszláv szerzők magyar tolmácsát, Csuka Zoltánt

1993. július

55

is elnyelte az ötvenes évek börtönhomálya, így a Krleza-recepció története sem nélkülözi a szakadozottságot. Térjünk tehát vissza e tanulmány címéhez, kíséreljük meg
értelmezni a Salzburger Nachrichten nekrológját.

Egy horvát a régi Ausztriából
Két megjegyzés kívánkozik előre. Elsőként egy anekdotikus, a Krleza-naplók
egyikében följegyzett német nyelvű beszélgetés kivonata. Ön a horvát kisebbséghez
tartozik, ugye? - kérdezte a társaságban egy előkelő(sködő), főúri származású hölgy.
Nem! - vágta oda dacosan Krleza, én a szláv többséghez tartozom. A másik megjegyzés
ennek látszólag ellene beszél; tudniillik: Krleza horvátsága oly hangsúlyos, hogy nekrológ címébe kívánkozik. Talán ott lelhetjük meg a hitelesnek ható magyarázatot, ha
előbb Krleza ifjonti Piemont-álmáról, szlávegység-elképzeléséről, horvát-szerb tudatáról szólunk. Arról nevezetesen, hogy a Habsburg Monarchiából Európa felé kitörni
igyekvő horvátokról, ugyanakkor a déli szlávok szerepéről, az elavult kontinens-műveltség helyébe az elhasználatlan népek erejével új kultúrát teremteni kész szlávságról
szőtt ábrándja lényegében különbözött például a szintén horvát poéta, Vladimír Nazor
horvát-szláv mitológiájától. Krleza más megfontolásokra építve a szláv egység európai
(politikai és kulturális) szerepét mindaddig megvalósíthatónak hitte, míg nem találkozott szemtől szembe ennek az egység-elképzelésnek két egymással végletesen ellentétes
irányzatával: a „nagy"-horvát meg a „nagy"-szerb elképzeléssel. Rövidebben: a horvát,
illetőleg a szerb hegemóniát érvényesíteni erőszakoló Jugoszlávia-tervekkel. Krlezát
ifjúkori szerbiai kalandja egyszer és mindenkorra kijózanította: a horvát lényeg
keresése maradt írói-gondolkodói munkásságának lényege; Adynak a „mit ér az ember,
ha magyar?" - önkínzó kérdését visszhangozva, a horvát disznófejű nagyúrral és
Oskajánnal viaskodva kiáltja bele a pannon sár éjszakájába: „mi a horvát?" Meg másutt
ezt: „Mit ad nekünk Európa? kötelet mindétig..."
Ezzel a két megjegyzéssel azonban a nekrológcímben jelzett „horvát" minősítést
csak jelentéktelen részben világíthattuk át. Kimaradt belőle az, amit talán a nekrológ
szerzője nem érzékelt: Krleza nyelvi elkötelezettsége. Azé a Krlezáé, aki novelláiban,
egyik-másik regényfejezetében magyar verseket magyarul idéz (például Petőfi Sándor
Befordultam a konyhára... című, népdalnak és Petőfi capriccióneAa minősített költeményét éneklik mulatozás vagy éppen vonatozás közben). Meg azé a Krlezáé, aki az egyik
Glembayról, Ivan Krizovecről írva mintha saját, utálkozva is feledhetetlen iskolai tanulmányait elevenítené meg, felidézve a bemagolt magyar hexametereket, Kisfaludy
Károly Mohácsit meg Vörösmartyéit „párduckacagányos Árpádjáról". írónk horvátsága
egymást kizáró érzelmek, tudatok harcából kristályosodott ki. Ingerülten utasítja el
becsült és méltán számottevő alkotónak tartott elődjének, Anton Gustav Matosnak
„barrésizmus"-át, éktelenül tajtékzó nacionalizmusát, amely nem annyira tartalmában,
mint inkább tagolatlan indulataiban rokon a „hivatalos" horvát nemzeti érzéssel.
Ugyancsak Krleza az, aki kíméletlenül rója föl a hazafiaskodó poétáknak, hogy frázissá, konvencionálissá sekélyesítették a horvát költészetet, a „megkésett romantika"
megbocsáthatatlan bűnében marasztalva el a tankönyv-líra vagy az önáltató ellenálláspoézis dalnokait. Nem kevésbé ostorozza a kallódó horvát értelmiséget, amely egyként
meg tudott békélni az 1868-as magyar-horvát „kiegyezés" örökségével meg az új állam,
az SHS Királyság diktatórikus-igazságtalan rendjével. A „szabadon lebegő" horvát értelmiségi helykeresését iróniával mutatja be, csipetnyi részvétet elegyítve az ábrázó-

56

tiszatáj

lásba. Jiacic egyike volt azoknak a horvát értelmiségieknek - olvasom a Három honvéd
című elbeszélésben - , akik sokat akartak, de sehol sem tudtak gyökeret verni-, mikor aztán
a nagy özönvíz elkövetkezett, úgy felkapta, mint a kanálisokban lerakódott rothadt szemetet, s magával sodorta őket" Krleza mélyen megveti a „Makart-stílű ebédlók"-ben pompázó, Strauss keringőire, a Déli rózsákra meg a Kék Dunára ellágyuló, a Medgyaszaykuplékban (igen, Medgyaszay Vilmáról van szó, aki előtt Babits Mihály a Gáláns
ünnepséggel hódolt, túlzó-tréfásan énekelve meg a kabaréban a magyar költők megzenésített verseit, később Kodály Zoltán népdalfeldolgozásait népszerűsítő énekesnőt:
„Messze hagyja Dérynét"...), tehát a Medgyaszay-kuplékban szórakozást találó főrangú
vagy középnemesi, horvát eredetű jó társaságot, amely jobb esetben Párizst, rosszabb
esetben Bécset vagy Budapestet majmolja, Tisza István felé tájékozódik, jelentéktelen
külsőségekben horvát csupán. Emlékekben, gyermekkorból felidézett mozzanatokban;
nyelvük éppen úgy magyar, német vagy francia, mint Tolsztoj nemeseinek a francia
vagy a német, a XIX. század első fele magyar nemeseinek a német volt. Züllött mentalitást és hagyománytalanságot (illetőleg hagyománytagadást) egyképpen vet szemükre
Krleza: szűklátókörűséget, bezárkózottságot, Bécs-utánzatot, tartalmatlanná híguló divatműveltséget hasonló módon tesz nevetségessé. Mintegy leltárba veszi, halmozza ennek a vesztébe rohanó világnak tárgyi anyagát, színpadias kellékeit, talmi gazdagságát:
a „Makart-stílű ebédlők" nem csupán egy sznob magatartás, kiüresedett kultúra, felületes
és látszatra épülő művészeteszmény jelzései, hanem tere és ideje is a Krleza-művek
morbid erotikával átszőtt eseménysorának; a Krleza-alkotások téridős szerkezetét a
„Makart-stílű ebédlők" határozzák meg. Giccses ez a dús vegetációt imitáló, barokk(os)
pompát, nagyvonalúságot hirdető, szobabelső formára kiképzett színtér. Valójában
kulissza, dekoráció, amely mögött fájón tátong az üresség. Azokkal értek egyet, akik
például a Krleza-színművekben színi utasításként és színpadbelsőként jelzett Makartképekben a Monarchiával együtt széteső, írónk szerint szétzüllő horvát-magyar-osztrák nemesi világ ízlésének, művészetfelfogásának, sőt, ezen túl, dekorációval leplezett
tartalmatlanságának közvetlen jelzését fedezték föl. Mindez nem jelenti, hogy Krleza
számára a magyar (országi), a bécsi, az osztrák, az olasz a dekadenciával (melyet olykor
értékelni is tud) volna azonos. Mindenekelőtt a Monarchiába tartozó, a Monarchiához
idomuló ál-horvát pszeudo-államiság képzetére derít több oldalról fényt, a szobabelső
hazugságától az általános horvát élethazugságig világítva át az önáltató horvát társadalmi élet belső ellentmondásait, torzultságát, írónk vízióját a pannon lápon.
Még mindig csupán töredékét, egy lényeges, ám nem a leglényegesebb rétegét
derítettük föl a „horvát" minősítés Krleza által adott változatának. Közelítve Krleza
életmű-labirintusának rejtettebb zugai felé, egyre inkább szembetűnik történelmi dimenziója, a horvát nyelvfejlődéshez kötöttsége és ezzel kapcsolatban a nyelvi önazonosság megannyi kétsége. A látszólagos több kulturáltsággal (a horvát értelmiség osztrák-magyar-olasz műveltségmozaikjával) szemben a „mi a horvát?" a történelmében és
nyelvében meghasonlott értelmiségi tévedéseire és tévelygéseire is kérdez; nem a Monarchia nyelvfilozófiájának szellemében, nem azt firtatva tehát, hogy szó és gondolat,
hangcsoport és értelem, jelenség és jelentés szétválni látszik, vagy ha mai kifejezéssel
akarnók festeni: jelölő és jelölt között nő az értetlenség távolsága. Ez a Fritz
Mauthnertől Hofmannstahlig, majd Babitsnak a hűtlenné vált szavakon kesergő sóhajáig ívelő, Márai Sándornál a szó kiüresedettségét panaszló írásaiban testet öltő gondolat Krlezánál csupán színezőelem, leplezi (vagy megkísérli leplezni) a lávaként zúduló
szavak árja, a körmondatok végtelenjébe rejti az író kétségbeesését a nyelvvesztés tra-

1993. július

57

gikuma miatt: a szenzualista szerző számára a világ, a megjelenített lét minden darabja
egyformán lényegesnek tetszik; mintha semmit nem szeretne veszni hagyni; gondolat
vagy használati tárgy, Strauss-keringő vagy irodalmi emlék, szerelmes iángolás vagy
illatszermárka: mind-mind része a Krleza-regény(b)irodalomnak, amely a századelő
Horvátországának, Monarchiájának horvát szemszögből fölvázolt képlete, majd a két
háború között létezett diktatúrák és féldiktatúrák hiteles természetrajza.
A pazarlónak látszó Krleza-stílus a halmozást és a körülírást, a fokozást és a szinte öngerjesztéssel mind harsányabbra formált túlzást részesíti előnyben, felhasználva a
szecesszió stilizálásra és a látszólag funkciótlan dekoráció részletezésére törekvő formáit, merítve az expresszionizmus szándékoltan túlfeszített, izgalmi állapotot szerepjátszóan és mesterkélten egyedi nyelvhasználattal érzékeltető módszereiből, olykor
visszautalva a naturalizmusnak a testiséget festő, anatómiai hitelességet mímelő eljárására; ám Krleza nem tartóztatja meg magát az önmagát értelmező esszé regénybe (vagy
akár egy színdarab szcenikai utasításába) iktatásától sem. A sokműfajú Krleza - főleg
első korszakában - akár a horvát nyelv lehetőségeivel kísérletező, nyelvi-versbéli bravúrokat is bemutatni képes író szerepében is leírható; miképpen Nietzsche Imígyen szála Zarathustra című művének ritmikus prózába átcsapó, extatikus előadásmódját is adaptálja (lehet, hogy Andrej Belij Nietzschétől szintén nem független szimfóniáitól is
ihletve?) a maga versprózájába. Mégis, mindezek ellenére, Krleza útja, a „mi a horvát?"
kérdés igazságának mélyebbé-egyetemesebbé válása mentén a nyelvvesztés tudatosulásával párhuzamos. A mind teljesebb rádöbbenéssel a „valahol utat vesztő" horvátság
nyelvkrízisére, amely annál tragikusabb, minél inkább érzékelteti a rossz kompromisszumok, a látszatsikerek, a kényszerpályák traumájában kirajzolódó horvát történelmet. Az ebédlőkbe felakasztott Makart-kép, a térzenéken fölcsendülő Strausskeringő: az idegenség, a távolról érkező, felületes kultúraélvezés jelzése; a horvát
érdekeket érvényesülésért vagy gazdagságért megtagadó réteg kulturális (presztízs)
nyelve; mint ahogy az a hivatalok bürokrata-osztrákja; a MAV magyar érdekeltséget
képviselő feliratai hasonló vonzáskörben értékelhetők. Mindez azt a benyomást keltheti az olvasóban, hogy nincsen jelentéktelen eseménye, mozzanata, zuga, darabkája
ennek a világnak, mind-mind megörökítést, följegyzést igényel. Csakhogy ez a részleteket tekintve is teljességre törekvés éppen az igazi érték hiányát van hivatva
palástolni, a Hermann Broch által föltárt „érték-vákuum"-ra hívja föl a figyelmet,
a jelenségek villózásával megelégedő világ „vidám apokalipszisbe" fúl: az érték elvész,
elfoglalja helyét a semmitmondás, a frázis, amelynek nincs szüksége hiteles nyelvi
formára - amely a nemzetközi (osztrák-magyar) zsargonból kölcsönöz fordulatokat.
Ehhez azonban még valami járul; s ez egyértelművé teszi Krleza meghatározó élményét, a nyelvvesztést. A horvát „nemzeti ébredés" képviselői a XIX. század húszas
éveire válaszút elé kerültek: a három - standardizáltnak mondható, mindenesetre számottevő irodalmi múlttal rendelkező - nyelvváltozatból egyet kellett általánosan használatos, irodalmi nyelvvé avatni. Valójában a háromból kettőnek volt esélye arra, hogy
elfogadtassék: a magyar elemekkel és a magyar kulturális kapcsolatokkal telített „kaj"horvátnak, valamint a szerb nyelvhez közelebb álló „sto"-horvátnak, amelyet kiválóan
lehetett a Vuk Karadzic reformja által megtisztított-megújított, népnyelvre alapozott,
délszláv testvér nyelvével egyeztetni. A nyelvi-kulturális szempontot keresztezte egy
politikai-államjogi elgondolás, amelynek ötlete és részleges megvalósulása Napóleon
periódusába vezet vissza. A francia császár ugyanis Illíria néven hozott létre (horvát
és szlovén nyelvű területekből) délszláv (báb)államot, francia típusú közigazgatást

58

tiszatáj

honosítván meg, példát adva egy délszláv jellegű államra. Ez a tény (hogy ti. lehetséges
délszláv állam) elgondolkodtatta és fellelkesítette a szlovén és a horvát írástudókat; még
inkább foglalkoztatta a horvát értelmiséget a „magyarok jó példája", amiképpen ezt
egy értekező kifejezte. Nem egy német nyelven verselni kezdő poéta-hazafi váltott át
horvátra; majd a szláv kölcsönösségeszme jegyében fordult egyre több figyelemmel, az
egységesítés szándékával a „sto"-nyelvhez, mint közös délszláv nyelvhez. Jelentette ez a
nyelvjárási sajátosságok megszüntetésére való törekvést, a terminológiai váltást, a magyar kulturális orientáció helyett a „jugo"-szláv megoldást. Mindez az „illír" mozgalom
jegyében bontakozott ki, átstrukturálva a társadalmi gondolkodást meg a frazeológiát,
csökkentve a magyar jogi felfogás súlyát, hátat fordítva egy széles körű és jelentőségű
barokk hagyománynak, amely a horvát népies költészetben, a népköltészetben meg az
imakönyvekben szinte az irodalomtörténeti kánon „alatt" (és ellenére) élt tovább.
Amikor Krleza gyermekkori élményeire réved vissza, a nagyszülői örökség nyelvi értékeit, az önmagával azonos nyelvi magatartás nemzetivé emelt jelentőségét hangsúlyozza; nemcsak „agrami" gyermekkorának a valláshoz és a népénekhez fűződő
„kaj"-horvát emlékeit mutatja föl, hanem a már emlegetett Ivari Krizovec címszereplőjének „kaj"-horvát régmúltjáról is szól: a nagyapa „kaj"-horvát szavakat vegyített beszédébe, a nagymama a lepoglavai pálosok XVIII. századi imakönyvéből küldi fohászait
az Egek Urához. Az 1930-as esztendők közepén pedig Petrica Kerempuh balladái című
verseskötetében - szemben az árral - elátkozza a horvátság árulóit, akik elhagyták a
„kaj"-horvátot, majd holmi vélt előnyökért Bécsbe járogatnak. „Sötét mélységekből egy
hang belém döbbent" - zengi Krleza,az ősi kaj szó végzeté "-t. A Planetáriom apokaliptikus-történelmi látomásában a zsákutcás horvát (nyelvtörténet elevenedik meg; a „sto"
kedvéért elhagyott „kaj" panaszolkodik, másutt 1590 „véres farsang"-ja kísért, a zagorjei szláv parasztnak sem akkor, sem „most", az 1920-as, az 1930-as években nem volt,
nincsen hazája.
„Ezeket a mi horvát embereinket nevezték el magyar honvédnak, a Császárság a Királyság a Háromegy Királyság a Magyar Királyság és haza nevében beszélnek nekik, s ebből
a hazájukból teremtettek vágóhidat, és zúzták széjjel otthonukat."
Zagorje népe támad föl a Krleza-regények tévelygő értelmiségi hőseinek gondolatában: ők a haza, az ő „kaj"-horvátjuk a nyelv, amely a hivatalos, a diplomatikai, az
irodalmi nyelv alá szorult, tájnyelvi esetlegességgé lett, a nagyszülők ritkán lapozott
imakönyvének, nyelvtörténeti kuriózumoknak nyelvévé. Krleza hirtelennek tetsző
visszatérése a gyermekkor nyelvi kultúrájába, a barokkba, a magyar barokk irodalommal érintkező, egyes esetekben onnan fordított művek, szatírák, verses paszkvilluszok,
históriás éneket imitáló költemények horvát XVII-XVIII. századába a nyelvvesztés panasza egyben, a teljes értékű megszólalás elveszített és elvesztegetett lehetőségeinek
visszaperlése. Kísérlet az ősinek, a hitelesnek, az önazonosságot lehetővé tévőnek felmutatására. Tragikus Krleza vállalkozása: a visszahozhatatlant hozza vissza egy irodalmi-irodalomtörténeti pillanatra; a történelembe hulltat emeli jelen időbe; a régimeghitt frazeológiát állítja szembe a jelen üres-hívságos nyelvhasználatával.
A „mi a horvát?" kérdésben ott munkál és ott kesereg a rossz választás miatt felzokogó költő kétségbeesett kiáltása: a délszláv egység nem több teljesül(het)etlen ábrándnál, a mesterkedéssel létrehozott közösség elemeire, eresztékeire látszik széthullani. A horvát - majdnem rituális - nyelváldozat hiábavalóságok hiábavalóságának
bizonyult. A horvát tudat megoldatlannak és immár megoldhatatlannak minősíti a
nyelvben felmutatható identitást, hiszen a szerbhorvátként vagy horvátszerbként neve-

1993. július

59

zett államnyelv egyben a horvát kultúra jelentős teljesítményeinek félretételét, felejtését jelenti. Például azt, hogy „kaj"-horvát szövegeket már csak magyarázó szótárral
képes olvasni az olvasó, akárha megtanult-megtanulandó idegen nyelvi szövegek között
kellene eligazodnia. A „mi a horvát?" olyan horvát írónak kérdése, aki a kodifikált irodalmi nyelv mellé helyezi a nagyszülői nyelvet; mindkettőn alkot, a nagyszülőin
archaikusnak hangzó verseskötetet, a kodifikált nyelven regényeket, novellákat, színműveket, költeményeket, itt-ott „kaj"-horvát elemeket vegyítve az előadásba.
Még néhány figyelemre méltó tényre utalok az alábbiakban, amelyek részint
Krleza „zagorje"-i, „kaj"-horvát elkötelezettségét állítják az előtérbe, részint a horvát
író előadásában („kaj"-horvát) nyelvi-mentalitásbeli természetességgel szembeszegezik
az európainak hirdetett, valójában a „Szolgálati Szabályzat" ostoba nemzetköziségével
jelezhető és igazi valójában vezényszavakkal, káromkodásokkal, sztereotip fordulatokkal önnön ürességét eláruló „nyeivtelenséget". A meghitten ismerős nyelv révén a háború poklában a föld, a jószág, az asszony emléke támad föl, míg a százados úr nyelvi
fantáziáját oly lapos hasonlat minősíti, mint „Az egész harmadik szakasz olyan görbe,
mint egy kifli! Csak nem vagyunk pékek?" Vagy a „vállra" vezényszóra végrehajtandó
mozdulattal elégedetlen százados szemléletes magyarázata: „Úgy balanszíroztok vele,
mint úrikisasszonyok a napernyővel!" A következtetés méltó a hasonlathoz: „Ez nem
napernyő, az anyátok zagorjei istenit".
Más jellegű szembeállítást olvashatunk (mintegy történetfilozófiai fejtegetés keretébe helyezve) a dekadens, végnapjaihoz érkező európai és a feltörekvő szláv
„civilizáció" párhuzamos szemléletekor. Aligha kétséges, hogy ennek forrása egy
Herdertől Spenglerig húzódó képzet, ám olyan kitérőkkel, mint Mickiewicznek a
Collége de France-ban elmondott előadásai az 1840-es esztendőkből, Cyprien Róbertnek írásai szintén ebből a periódusból, majd a Vuk Karadzic által kiadott népköltési
gyűjtemények német-francia-orosz visszhangja nyomán kialakított „szláv" legenda; s
talán nem utolsósorban Dosztojevszkij Puskin-emlékbeszédének messianizmusa mintegy láthatóan és érzékletesen körvonalazta a „szláv" mítoszt, amely szerint a Nyugaton
megtapasztalt Európa-fáradtság, a társadalmi-polgári Európából való „kivonulás" igénye jelzi, hogy a Spengler által elfáradottnak minősített fausti ember és kultúra lassanlassan átadja helyét az új igét hirdetni képes, az Igének eredeti jelentését visszaadni tudó
kultúrának. S ennek a kultúrának lennének méltó képviselői az eddig a történelem alá
szorított, romlatlanul tiszta népek, a szlávok. Krleza részben elfogadja és továbbgondolja ezt a XVm. század vége óta formálódó, a XIX. század közepétől hangsúlyosan
küldetéstudattal párosuló tézist, részben - s ebben már benne rejlik a szlávizmus apologetikus felfogásától való eltérés gesztusa - a „zagorjei atyafi"-ra alkalmazza, aki a Monarchia hasonló elnyomottjaival megleli a beszéd lehetőségét, csupán tisztjeihez és a
tisztek által képviselt beszédmódhoz nem leli föl a megértés útját. S ha a tisztek szókincsének forrása „a katonai reglama ilyen és ilyen paragrafusa", akkor az emlegetett
zagorjei atyafi hol Svejk módjára töpreng: miképpen lehetne a legolcsóbban megúszni
a kiképzést és a háborút, hol önkéntelenül defetista magatartásában a természetes önvédelem mellett a külön érdekeltség fejeződik ki. A „szláv elem" látta Athén és Róma
pusztulását - hangzik a szerző monológja a Magyar királyi honvéd novellában. - , miként
„a mai, kapitalista Európa hanyatlását is látja". „Valamennyi európai ideológia teljesen hidegen hagyja, s ma ugyanúgy iszik, mint ahogy ezredévekkel ezelőtt tette, faekével, keserves
verejtékkel műveli a földet, mint ahogy ezer évvel ezelőtt keserves verejtékkel művelte, s
ugyanúgy pergeti a mézet, szövi a vásznat, és szereti asszonyát, mint ahogy ezredévekkel

60

tiszatáj

ezelőtt cselekedte." Krleza rövid leírása a teljes életet élő, a világ jelenségeit a maguk
megjelenésében ismerő (s megnevező, de erről másutt szól az író), a természetben és
természet által létező embert mutatja be, míg színművei majd a természetnek hátat
fordító és egy művilágba simuló létforma morbidan szatirikus rajzával szolgálnak.
Ez vezet át a Salzburger Nachrichten nekrológja címének második tagjához: Krleza
mint a régi Ausztria lakója, polgára, ott szerzett élményeinek megörökítője. Akár
Krleza művészetéhez méltó paradoxonként is értelmezhetjük a horvát íróval kapcsolatban a régi Ausztria ilyen mértékű kiemelését. Annyival kell pontosabbá tennünk a
nekrológ címét, hogy Ausztrián az Osztrák-Magyar Monarchiát kell értenünk, a régin
meg az 1914 előtti világot, azt a néhány évtizedet, amely Krleza számára a hanyatlás és
a művészeti virágzás, a pusztulásba rohanó, ön-megsemmisítésén munkálkodó államihivatalos ostobaság és a forradalmas eszmélés korszaka: Krleza számára így élete végéig
kigúnyolni való kihívás és nosztalgikus emlékezés, elátkozásra érdemes „anti"-világ és
művésszé érés, gondolkodóvá emelkedés; mindennek színhelye, ihletője, gátja: az Osztrák-Magyar Monarchia trializmussá átalakulni képtelen periódusa. Helyzetelemzésként előbb Krlezának Az irodalom ma című dolgozatából idézek:
„Akkor még az osztrák császárságban éltünk, és schönbrunni, Mária Terézia-i távlataiból mindannyiunk fölött még Első Ferenc József Fáraónk és királyunk trónolt a polgári
jólét töpörtyű-, virsli-, diótorta- és cukrászkrém-hegyein. Gulyás-, pörkölt-, pilzeni sör- és
rizling-folyók hömpölyögtek, csobogott a báni tanácsosi, magyar királyi nyilvános rendes
egyetemi ész paradoxiája..."
S ha szándékoltan triviális is Krleza Monarchia-képe, az általa érzékelt látszatállam jellemzéséhez megtalálja a megfelelő formát: a külsőségek részletezésével az egyetemessé mélyülő tartalmatlanságról hoz hírt. S hogy nem Krleza az egyetlen, aki ilyennek látta a századforduló legjelentősebb közép-európai államát, arra legyen példa a nem
kevésbé szatirikus éllel diagnózist készítő Musil, akinek A tulajdonságok nélküli ember
című regényéből hasonló paradoxonra épített, „imagologikus" részletet emelek ki:
„Ez az osztrák-magyar államérzület olyan különös szerkezetű fenomén, hogy csaknem reménytelennek tűnik megmagyarázhatni mindazoknak, akik maguk át nem élték.
Mert nem osztrák meg magyar részből állt, mint hihetnők, melyek egymást kölcsönösen
kiegészítik, hanem állt egy egészből és egy részből, jelesül egy magyar és egy osztrák-magyar
államérzületből, és ez utóbbi Ausztriában volt honos, minek következtében maga az osztrák
államérzület hontalannak bizonyult. Osztrák ember csak Magyarországon létezett, ott sem
másképp, mint ellenszenv tárgyaként; odahaza az ilyen úgy tartotta számon magát, mint az
Osztrák-Magyar Monarchia birodalmi tanácsában képviselt királyságainak
állampolgára
[...J tette pedig mindezt nem azért, mintha lelkesedne érte, hanem egy eszme kedvéért, amely
ellenére volt, mert éppúgy nem szenvedhette a magyarokat, ahogy ezek sem őt [...] Sokan
ezért egyszerűen cseheknek, lengyeleknek, szlovéneknek vagy németeknek nevezték magukat [...]"
Az Ausztria-paradoxon Krlezánál és Musilnál is fantomérzületként jelentkezik;
Musilnál az öngúny és birodalmi vágyképet cáfoló realitásigény keretében, Krlezánál
előbb egy horvát-szláv eszme tagadó gesztusaiban, majd radikális elkötelezettségű írói
életműben. A szatíra tárgya egy ideaként önmagát konstituálni képtelen állami küldetéstudat, amely történelmi emlékeibe merevedve fennállásával egyre inkább a kiüresedést példázza. A látszat és a valóság ellentéte a századforduló gondolkodását a jelenségek mélyén rejtőző okok kutatására ösztönözte, az emberi cselekedetek motivikus
láncolatában a szorongás miatt elfojtott vágyak kirobbanni készülődését tárta föl.

1993. július

61

A látszat és a valóság ellentéte a művészi törekvéseket is válaszút elé állította: a dekorativitás - Krleza és jórészt Musil felfogásában - a lényeg elfedése, a külsőség
uralma a belsőből fakadó megnyilatkozás fölött, vagy - nyelvi szinten - a frázis, a
jelentésétől megfosztott szó, a kicirkalmazott előadás diadala a jelenségeket néven
nevező beszéd fölött. Krleza ezt a fajta nyelvi dekorativitást rója föl kora bécsi-osztrák
művészeinek, az önmagáért való írás öngerjesztő túlzásait marasztalja el; nem különb
Musil regényének ítéletmondása sem; a regényszereplőkben felismerhető regényírók
megméretéskor ugyancsak könnyűnek találtatnak. Ugyanakkor Krleza regényei ezt a
dekorativitást örökítik meg, innen szemlélik a Monarchia-világot, ezt a fajta, látszólag
teljesen funkciótlan ornamentikát képezik le regényeinek indázó mondathalmazai.
Musil regényfolyama szintén visszautal a vegetációszerűen burjánzó, vonalakból,
arabeszkekből képzett műalkotásokra: a mimézist tagadó művészetelképzelésre, amely
a megszerkesztettségnek biztosít előnyt, az irodalomban a hagyományos történetfejlesztéssel szemben az eszmeregény egy változatával szolgálva. S ha Krleza a zagorjei
tudat hontalanságát ecsetelte drámai erővel, Musil iróniája az Ausztria-érzület hontalanságára céloz, egyben egy nem létező (vagy: már nem létező) gondolat fantomizálódását érzékelteti. Krleza és Musil Ausztriája mindenképpen kétes értékké vált örökség,
pervertálódott birodalmi képzet; egy végjáték tünete.
Krleza A horvát hadisten című kötetéhez magyarázó jegyzeteket írt; itt k. u. k.
frazeológiát értelmez, a horvátra fordított „Szolgálati Szabályzat" kifejezéseit magyarázza, a szövegből kibukó német és magyar nyelvű szavakat, versrészleteket (például
Petőfiét) fordítja anyanyelvére, másutt rövidebb-hosszabb esszében nyilvánít véleményt a szövegben jelzésszerűen előbukkanó fordulatról.
„Gassenhauer-civilizáció; Gassenhauer: népének vagy banális operett-ária, amelyet az
utcákon énekelnek és fütyörésznek. A Gassenhauer-civilizáció emellett operett-civilizáció,
hazug, ál-civilizáció, mai nyugat-európai, nagyvárosi civilizáció, a nyilvános házak, a
Práter, az operett, a keringő, a cirkusz bécsi, franciszko-jozefinus civilizációja."
Krleza erővel sugallja az általa látott-láttatott, dekadens Monarchia-képletet,
a régi Ausztria természetrajzában az operetté (mint az értékvákuum megtestesüléséé) a
legrikítóbb szín, a trivialitás, a rossz értelemben vett köznapiság, alpáriság a megkülönböztető vonásai ennek a világnak. S ezzel a rajzzal csupán látszólag ellentétes ennek
nagypolgári-főúri változata. Az alább idézendő részletből akár Krleza nemzedéki gyónását is kihallhatjuk, a későbbi időszak (mintegy húsz esztendő) távlatából, mindenesetre egy világháborút megélt, az új európai rendből a világháború előtti évtizedekre
visszatekintő ítélkező szemszögéből teszi mérlegre egy generáció műveltségeszményét,
magatartásváltozatát. Ez az oka annak, hogy Ivan Krizovec köré fölrajzolja ,azt a gazdag ifjúságot, amely nem az apák mesterségét, a rongyszedést és csonthulladék-árusítást űzte
immár, hanem angolul és franciául csevegett Wilde-ról és gobelinekről. Sznobul gyűjtött
antik porcelánt és műkincset, egyiptomi motívumokat festegetett selyemre indiai batikolással, és német monográfiákat olvasott az impresszionizmusról és posztimpresszionizmusról.
Reynolds portréi, Rahmaninov egy holland zongoraművésznő előadásában, Ady Endre lírájának első sikerei..."
Külön-külön hosszas fejtegetést érdemelne a századforduló művészetlátását jelző
egyes mozaikok elemzése: miként vonul be a (közép-európai) művészeti gondolkodásba a távol-keleti festészet és iparművészet; miféle új irányok jelentkeznek az értelmiségi tájékozódásban; hogyan internacionalizálódik és válik nemzetek fölöttivé egy
periódus művészet-önmeghatározása. A közép-európai új-értelmiségi feltörekvő lendü-

62

tiszatáj

letében felejteni látszik az apák (és a nagyapák) világát, hogy mohóságában a magáévá
élje a korszerűnek és modernnek tudott európai festészetet és költészetet, a hazai
(romantikus, késő romantikus) bezárkózottság ellenében, nem kevés sznob igyekezettel az újban és a legújabban önmagában értéket keresve és látva. Ebben az összefüggésben Ady Endre a korszak legdivatosabb költői közé emelkedik, egyben a közép-európai térségben irányjelzőként minősítetten egyfelől a sznob művészetélvezés kétes
tárgyává, másfelől azonban a korszerűség mércéjévé válik. S ha Krleza természetszerűleg ironikus távolságtartással mutatja be a gyanús egzisztenciájú apáktól elforduló,
sznobériájával többnyire befogadó, igen kevéssé teremtő generáció útkeresését, aligha
téveszthető szem elől, hogy a maga tévelygéseit is rálátja a „krizoveci" nemzedék keresésére és gondolati kalandjaira. Nem annyira a századfordulós műveltség tartalma, mint
inkább annak merő használati értékké sekélyesítése, sznob időtöltéssé silányítása ellen
volt-van Krlezának kifogása. Azt bírálja, hogy éppen úgy epigon-magatartás lesz ennek
a típusú megismerő-élvező eljárásnak eredménye, mint ahogy azzá torzult az elmúlt
évszázadok megannyi hazafias ideálja. Amit Krleza kiváltképpen fontosnak tart hangsúlyozni: hiányzik ennek a műveltségnek nyelvi fedezete, nyelvi azonosságtudata, nem
ágyazódik hagyomány és távlat egymást kiegészítő, egymásnak felelő és egymásra utaló
nézőpontja szerint szerveződött nézetrendszerébe. Minthogy Krleza átélte a horvát
nyelvfejlődés paradoxonét (ti. azt a tényt, hogy a nyelvi nacionalizmus egy nyelvről
való — önkéntes - lemondást, egy más nyelvhez való alkalmazkodást igényelte, amelyet
a szerb-horvát nyelvi megállapodás követett), a századforduló Horvátországa értelmiségi szaknyelvében nem a nyelvkrízisnek az irodalom stilizációs eljárásaiba menekülő
önazonosság-keresését látta, hanem egy hibásan és torzul felfogott realitás nem kevésbé
torz kifejeződését. Ezzel együtt a Monarchia zenei köznyelvének („zsargonjának")
tartott operettet minősítő tényezőként emlegette; s a szerinte „nemzetközi" jellegű
(osztrák, illetőleg „ausztriai") művészet reprezentánsaival szemben méltatta a társadalmilag-politikailag elkötelezett, a Monarchiával szembeforduló írók korszak-meghatározó jelentőségét. Kései beszélgetései során úgy véli, hogy az úgynevezett „középeurópai komplexum" valójában fantom; s ha Kafkát és Joseph Rothot közép-európai
íróként tartják számon, miért ne lehetne idesorolni lengyeleket és cseheket, Tuwimot,
Parandowskit, Kaden-Bandrowskit vagy Vancurát. Dodererről, Csokorról, Schnitzlerről, Bahrról, Hofmannstahlról úgy emlékezik meg, mint akik „apologeti austrijske
mistike", velük szemben Kari Kraus érdemeire hivatkozik a k. u. k. világ leleplezésében. Rilkének a francia szimbolizmusból eredezteti korábban oly becsült líráját, míg
- szerinte - Wyspianski és Ady Endre hívebb kifejezője egy közép-európai tudatnak.
Aligha téveszthető szem elől, hogy Krleza átértékeli és főképpen átminősíti a
XX. századi, Ausztria- vagy Monarchia-középpontú Közép-Európa-fogalmat, és ennek
során a magyarok és a szlávok felé nyit, s a magyar-szláv-osztrák (s némileg: olasz)
együttesben a nemzeti kultúrák egymásra vonatkoztatható és egymást értelmező irodalomközi csoportját, régióját fedezi föl. A horvát író tanulmányaiban, naplóiban és
beszélgetéseiben megvetéssel és iróniával nyilatkozik a Monarchia évszázadainak
hozadékáról, nem kevésbé gúnyosan ábrázolja a kiüresedett Monarchia-tudat reprezentánsait, az osztrák-magyar szoldateszkát (a Svejk c. regényben megjelenő tisztikarhoz hasonló, bár jóval komorabb színekkel és véresebb következményekkel
beutatott hadsereget), a Monarchia-tagadás szerves részévé illeszti a mind tartalmatlanabbnak érzékeltetett kultúra önfeladását is. Csakhogy a szépirodalmi művek ebből a
megtagadott, sokszorosan megcsúfolt műveltséganyagból nőnek ki: úgy is megfogal-

1993. július

63

mazhatnók, hogy a Krleza-művek „előszövege" (praetextusa) a Monarchia kultúrája,
éppen az 1890 és 1914 közé eső periódus, a szecesszió, az impresszioniz-mus, az újromantika, a szimbolizmus és a kezdődő avantgarde különféle művészetek-ben európai
visszhangra lelő osztrák-magyar-cseh együttese. Bár Krleza mintegy idézőjelbe teszi,
sznob irodalmiaskodásba fullasztja több ízben emlegetett figurájának, Ivan Krizovecnek érzelmi iskoláját, az ironikus külső mögött alig leplezetten ott búvik meg a szerző
megannyi irodalmi-bölcseleti reminiszcenciája, az egykor olvasottak-átéltek, az intellektuális élmények hazajáró lelke:
„ott érezte meg Iván és Zelma az örökkévalóságot oly líraian, mint egy Hérédiastrófa patetikus ahítatában ";
„A sárga és óriás telihold úgy megnőtt a hegyormok fölött, akárcsak Nietzsche
Zarathustrájában"...
Mintha egyetlen nagy - kulturális - szöveggé tömörülne az a rendkívül összetett,
a Krleza-nemzedék által a századelőn megismert irodalmi-művészeti-bölcseleti anyag,
amely egyszerre tárgya Krleza ironikus világábrázolásának és ezen belül: Monarchiaképének, valamint térideje is; a művésszé érés nem a Monarchia ellenére, hanem a Monarchia keretei között, a Monarchia művészeti korszakára reagálva-reflektálva játszódik le.
S ha - mint idéztem - Gassenhauer-civilizációként emlegette is Stefan Zweig tegnapjának világát, hasonlóan színművei és regényei művészhőseihez, Leonéhoz és Filip
Latinoviczhoz, majd a magyar motívumokkal zsúfolt összegző regény, a Zászlók
Kamilljához, Krleza nemcsak szigorúan, elszántan és olykor a méltányosság legapróbb
szikrája nélkül ítélkezett a Monarchiáról, hanem foglya is volt a Monarchia-élménynek, egyszerre építve meg a Monarchia-mítoszt, és rombolva szét a Habsburg- és Monarchia-legendáriumot. Amit értekezőként, naplóíróként mint megfigyelés, racionális
levezetés rögzített, azt regény- és színműlátomásaiban művészetté, a századforduló
örök emlékezetévé formálta. Krleza nemcsak az őt fölnevelő világgal, hanem önmagával is állandó ellenkezésben állt, nem szabadult sosem az oly fogékony ifjúkor
szellemi kalandozásainak emlékétől, úgy lélegzett együtt a szecessziós életérzésből
kinőtt művészettel, hogy küzdött ennek a művészi fénykornak számára oly vonzó,
elveszejtően csábító hatása ellen. De innen értelmezhető az is, hogy Krleza a régióban
oly korán felfigyelt Proust írásművészetére, és aligha dönthető el, hogy emlékidézésének technikáját a prousti írásművészet megismerésével egy időben, de attól függetlenül, vagy a hirtelen rácsapó olvasmányélmény igézetében alakította ki. Ilyen részletre
gondolok (az 1924-es Tomo Bakran halálából idézek):
„Öreg nagynénikéjének valami egészen különleges illatú kétszersültje volt, s ahogy a
tanti piskótájára gondolt, egyszerre egész sor esemény és tárgy merült föl agyában, mintha
erős reflektorfény árasztotta volna el a rejtett és rég feledésbe merült jelentéktelen dolgok
egész tömegét, s pontosan, világosan tárta elébe őket..."
Krleza nem járja végig az emlékezés asszociációk szegélyezte útját; inkább eljátszik azzal a gondolattal, miként lehet ízek, színek, szagok, tűnő érzéki benyomások
múltat felelevenítő leírásával egyszerre érzékeltetni nosztalgiát, spleent, vágyképeket,
szorongást, hirtelen támadt örömöt. Az illatra ismerés szomorkás boldogsága tölti el
festő-regényhősét, Filip Latinoviczot: a gyermekkorba való visszatérés kettős funkciójú
Krlezánál (is). Egyrészt a kezdethez való visszavágyódás beteljesüléseként értékelhető,
a felejtésre ítélt vágykép feltámadásaként, valamint a világgal való harmónia helyreállításának ígéreteként. („Ugyanazok a régi, változatlan illatok![...] Nézegetve ezeket a régi,

64

tiszatáj

olyan bizalmas, ismerős dolgokat, Filip megszagolta az ujját, megérzi-e rajta a nedves szivacs illatát, s tűnődött, hallja-e a palavessző nyikorgását, amint otrombán és nehézkesen
mozog a palatábla nedves lapjánMásrészt
a régi, meghitt világgal való találkozás ráébreszti illúzióinak tarthatatlanságára, az emlékidézés kijózanodáshoz, a hit, a vágykép
szétfoszlásához is vezethet. Krleza Proustnál kimértebb, ám indulatosabb és éppen
ezért céltudatosabb emlékező; emlékezete eleve eltökélten szelektív, jóllehet, a reáliák
bősége az epikus teljesség képzetét kelti az olvasóban. Az ízeknek és illatoknak a
múltba révedés láncolatát megindító leírása valóban a prousti módszerrel rokon írói
eljárásra engedhetne következtetni, itt azonban figyelmeztetnem kell arra, hogy bármennyire hadakozott Krleza az általa „kései verlaine-izmusnak" nevezett szimbolista
hagyomány ellen, ebből a szimbolista hagyományból sokat merített, a tárgyi és szellemi világ „korrespondenciáinak" szinesztéziával megközelíthető jelenségét regényeiben és színműveiben (olykor verseiben is) világismerete szerves részévé avatta. Krleza
csak annyira él az antikvitásból és a Bibliából származó képes - jelképes — beszéddel,
amennyire a századforduló művésze általában, ugyanakkor a művészet révén történő
világteremtés nála is a szorongást legyőző, a világot extatikusan átélő aktus.
Proust felé mutat Krleza törekvése, hogy a hagyományos regényformával szakítson, a XIX. századi típusú, a társadalom egészét átfogó regényalakzatot olyanfajta regényfolyammal helyettesítse, amelynek megkülönböztető vonása nem terjedelme, nem
a figurák társadalmi típusjellege, nem a konfliktusok társadalomba ágyazottsága, hanem a főhős tudatárama szerint alakuló, egyetlen nézőpontból kiágazó, de több egyenrangú - szólamot tartalmazó, kettős jelentést érvényre juttató szerkesztés. Az
első, látható, némileg leegyszerűsített szerzői üzenet az eseménytörténeté, amelyben az
értelmiségi főhős szembekerülve szűkebb környezetével, véres, grand guignolba illő
befejezés cselekvő résztvevőjeként vagy érintett tanújaként a világ újabb csapdái elé
kerül, tapasztalván: nem létezik megnyugtató meg- vagy feloldás; az értelmiségi kifosztottan, megrablottan, számos illúzióval szegényebben áll további életének fordulatai
előtt, amelyek nem kecsegtetik azzal, hogy több értelemmel, magvasabb gondolatokkal, bölcsességgel vagy megértéssel gazdagítják. A történet nem zárul le, a történet lezárhatatlan. A második, rejtettebb jelentés szerint a megidézett gyermekkor és a
kielégítetlen művészlét ring egybe Krleza művészfiguráinak sorsában, az előbbi a tűnt
Éden közkeletű századfordulós képzetének emlékidézéses-asszociációs formáiban kél
életre, az utóbbi a Glembay-végzet, az antiművészet és művészi vágykép összefonódásában ölt testet. Rilke költészetéről elmélkedve kissé váratlanul lép át vallomásértékű,
lirizált reflexióba Krleza: „Ez a szublimált, mélységes, problematikus, ismeretlen, titokzatos gyermekkor mélyen elásva él bennünk freudi komplexusaink homályában, s ez a beteges
emlékezés és ez a majdnem perverz elidőzés holt gyermekségünk térségeiben egyike azoknak
az erős ösztönöknek, amellyel le akarjuk lassítani mindazt, ami mulandó bennünk." Ez
visszavezet a régi Ausztriába, a Monarchiába, amelynek olyan alkotójával érzett rokonságot, mint a szatirikus Kari Kraus, s amelynek olyan alkotójáról írt bensőséges ismeretek alapján az elutasítás hangján, mint Hermann Bahr.
Proustról szólva sem mulasztja el, hogy Rilkét, Blokot, Adyt ne foglalja gondolatmenetébe, másutt Rimbaud és Ady között húzza meg az összekötő vonalat (onnan
Matosig, Ujevicig viszi tovább!); Kranjcevic lírájának értékeiről elmélkedve motivikus
rokonságot vél fölfedezni Zichy Mihály Madách-illusztrációja és a horvát költő egy
műve között, majd szintén Kranjcevic egy poémájának Petőfi Sándor, Az őrült című
verse felé mutató vonásait említi meg. Krleza idegenkedése a közép-európai régió téte-

1993. július

65

lezésétől elsősorban annak szól, hogy Ausztria- vagy Habsburg-monarchia-centrikus
Közép-Európát tagad, és egy dinamikusabb irodalomközi együttes léte mellett teszi le
szavazatát.
Tehát amikor a Salzburger Nachrichten nekrológjának szerzője Krleza horvátságát
nemcsak állampolgársága miatt hangsúlyozta, hanem az önmagára szüntelenül reflektáló, de mindenképpen nemzeti elkötelezettsége miatt, akkor egyensúlyként a régi
Ausztriát téridős fogalomként kezelte (ha akarata ellenére is); egy olyan művészet született a kelet-közép-európai válságperiódus viszonyrendszerében, amely egyfelől „homályos és kuszált állapot"-tal jellemezhető, „századok és civilizációk határán" önmaga
létének jogosultságát kérdőjelezte meg, másfelől - ha úgy tetszik - a romlás virágait
növesztette túléretté, a szépség kábító vonzerejét erősítette, megteremtette azt a gondolatrendszert, amely Krleza számára is lehetővé tette, hogy közvetlenül és bensőségesen
reagáljon a Nietzschétől Bergsonig ívelő bölcseleti fejlődésre. Krleza - Bergsonhoz hasonlóan — hozzá legközelebb álló regényfiguráiban, a Bankett Blitvában és a Zászlók lázadó lelkületű főszereplőiben megkísérelte annak ábrázolását, miként játszhat össze
valamennyi tudatfajta egy hatalmasnak tetsző életfolyamatban. S ha sikerül ezeknek a
tudatfajtáknak összejátszása-összejátszatása, akkor állhat helyre a teremtő erő képessége. Az általa kipellengérezett művészfigurák (akár a néven nevezett László Fülöp,
a festő, akár a több ízben bírált és a Bankett Blitvában c. regényben méltánytalanul kigúnyolt Mestrovic) nem jutnak el addig a Bergson által leirt életformáig, amelyet elemző-távolságtartó viszony jelez, ti. a valóságot a művész (Krleza felfogásában) a följebbi
módon kell hogy felfogja. Csak a Nielsen- vagy a Kamill-típusú értelmiségi ér el az
intuícióig, általuk valósulhat meg az a fajta tudatminőség, amely egy önnevelési,
öntudatra ébredési és ezen keresztül nemesítési folyamatnak az eredménye.
A dolgozat mottójában idézett keserű-önironikus Krleza-írás a kallódó-magános
(horvát vagy közép-európai) értelmiségi értelemre és ezáltal meg nem értettségre ítéltetését hangoztatja. Az örök ellenzéki, örök tiltakozó Krleza egyetlen reménye a felvilágosult ész győzelme maradt - „a felvilágosodás dialektikája" ellenében.

Függelék helyett
Az V/B barakk haldokló szerencsétlenei között is a legszerencsétlenebb Vidovic,
aki látomásában a horvát Krisztust vizionálja, a horvát népet a keresztfán:
„O, igen! Láttam én a kocsmáink előtt kereszten függni Krisztust! O volt az igazi horvát Krisztus, mind a harminchárom bordáját eltörték, és számtalan sok sebéből csorgott a
vér! En pedig sohasem hittem benne! Krisztus az országúton, amelyre trágyáié csöpög; aki
mellett egyetlen részeg el nem halad anélkül, hogy átkot ne szórna rá; afféle fából faragott
horvát isten, mezítelen és nyomorult, akinek a bal lába hiányzik, a katonasipkás isten ő..."
Az első ízben 1921-ben, a világháborúból a háborút megnyerő, a békét csúfosan
elveszítő Horvátországban kiadott elbeszélésre két év múlva (anélkül, hogy olvasta
volna) válaszolt a magyar költő, Juhász Gyula, A tápai Krisztus című versével:
Az ország útján függ s a fóldre néz [...]
A magyar Krisztus, a falusi szent [...]
Feje fölött a nyárfa is magyar,
A fecske is és egy a zivatar,
Mely őt paskolja s a falut veri
Es folyton buzgó öt szent sebei
Nem a magyarság sorsát hirdetik?

66

tiszatáj

A horvát poéta a horvátság, a magyar költő a magyarság sorsának megtestesülését
látja az útszéli kereszt emberiségre tekintő szenvedőjében. Csak a fohász azonos, amelyet Juhász Gyula minden népek és minden szenvedők nevében kiált az ég felé:
És ki segít már, ha ő nem segít?
Méltó emlékjelet akkor adna a világ a horvát és a magyar költőnek, ha egyszer,
valamikor lehetővé tenné, hogy pusztán esztétikai szempontból, a líra- vagy a prózaelmélet elvont és magas tudományos eszközei szerint, modern és posztmodern elméleti
megfontolások segítségével jelölhetnők ki helyüket a világ népeinek irodalmában. És
nem kellene szüntelenül humanitásukat idéznünk, hivatkoznunk arra a morális erőre,
arra a - sajnos - mindig és mostanában egyre erőteljesebben időszerű figyelmeztetésre,
amely őszinte múltértékelésre, önismeretre és öntudatos szerénységre int (rámutatva —
right or wrong: my country - , hogy mifelénk kisebbrendűségi érzést nagyhangú-patetikus demagógia palástol); amely ostoba bezárkózottságot és tartalmatlan idegenmajmolást egyképpen elítél. Krlezára emlékezni annyit (is) jelent, mint a horvát-magyar
közös századokra emlékezni, az elhagyatott, magyar elemekkel is gazdag „kaj"-horvátra
és irodalmára, az együttélés elmulasztott lehetőségére, az egymásra találás esélyeire. Az
Ady- és Jászi-hívő Krleza véleménye a horvát és a magyar kultúráról, az értelmiségi
választásairól, Közép-Európáról időszerűbbnek tetszik, mint valaha volt.
JEGYZET
A Krleza-idézeteket a közkézen forgó kiadásokból idéztem, de néhány helyen az eredetihez közelítettem, a magyarul még nem olvasható írásokat magam fordítottam. A Krleza-életmű
egyes darabjairól, továbbá Krleza és a magyar irodalom kapcsolatairól több helyen írtam, az ott
érintett problémákat ebben a dolgozatban nem vetettem újra föl. Az érdeklődő olvasó számára
idejegyzem Krlezáról írt értekezéseim lelőhelyét:
Balladák nyomában. Alföld, 1984. 12. szám.
Miroslav Krleza's Anti-Utopia. Acta Litteraria 1987. 163-178., Miroslav Krleza magyarirodalom-képéhez. Palócföld, 1989. 2. szám.
Miroslav Krleza Monarchia-karneválja. In: Monarchia-karnevál az irodalomban. Szeged,
1989. 98-114.
Miroslav Krleza komparatisztikai szempontból. In: Utak és tévutak Kelet-Közép-Európa
irodalmaiban. Bp., 1989. 297-307.
Miroslav Krleza és Márai Sándor Monarchia-élménye. Új Horizont, 1990. 6. szám.
A Monarchia, a magyarság, a századelő - horvát szemmel. Tekintet, 1990. 4. szám.
Két gyermekkor a Monarchiában. In: A Monarchia a századfordulón. Szeged, 1991. 39—46.

1993. július

LŐKÖS

67

ISTVÁN

A Kerempuh-balládákról
1936-ban, egy ljubljanai kiadónál látott napvilágot Krleza legtalányosabb, nyelvi
hangszerelésében is nem kevés rejtvényt hordozó műve, a Petrica Kerempuh balladái c.
verseskötet. Horvátul íródott, ráadásul egy regionális dialektusban, ám mégis: nyelvi
specifikussága ellenére üzenet gyanánt mindazoknak, akik szűkebb régiónk, a középeurópai térség megismerésére vágytak és vágynak. Persze: „Habent sua fata libelli",
azaz: a könyveknek megvan a maguk sorsa - így e balladáskönyvé is, amelynek egykorú kritikai fogadtatása tartózkodó, jóllehet: a megjelent bírálatok száma több mint
tucatnyi volt. Egy év múltán ez is tízre esett vissza, aztán évtizedeken át hallgatás
övezte. Pedig Horvátországban a kortárs átlagolvasó is bizonyára megsejtette: a balladák jelentésvilágának, jelképrendszerének egyik markáns eleme a protestálás, a történelmi tematika ellenére a jelen és a közelmúlt belviszonyainak reakciója. Az a bő
másfél évtized ui., amely az 1918-as délszláv egyesülést követte, az újabb kori horvát
történelem egyik legvéresebb fejezete volt. Még jóformán egy évtized sem zárult le
horvátok, szerbek és szlovénok állami egységének megszületése óta, s a belgrádi
parlamentben már eldördültek Punisa Racic revolverlövései. Az áldozatok: Pavle és
Stjepan Radic, a horvát ellenzék képviselő-politikusai, s még néhány sebesült, s a
szintén meggyilkolt Djuro Basaricek. Aztán elkövetkezett 1929. január 6., a királyi
diktatúra bevezetésének napja, s vele a parlamentarizmus száműzetése, a diktatúra
mindennapjai, velük olyan események is, mint az 1931. február 19-i. Ismét egy politikai gyilkosság. Zágrábban ismeretlen személyek agyonverték a nemzetközi hírű, nagy
tekintélyű horvát albanológus-professzort, Milán Sufflay-t. Ez már nemzetközi botrány, a tudósvilág is tiltakozik: Albert Einstein és Heinrich Mann az Emberi Jogok
Nemzetközi Ligáján keresztül szólította fel a civilizált Európát: protestáljon az államilag szavatolt brutalitás ellen.
Felesleges a példákat szaporítani. Tény, hogy Krleza a Kerempuh-balladákban e
„véres konstelláció" történelmi vetületét rajzolja a tanúságtevő horvát költő elkötelezettségével. Tudatosan vállalt célja a történelem, pontosabban a horvát história ama
fejezeteinek megidézése, amelyek kulcsszava - és tragikus szimbóluma - a vér.
„Hallgassátok szavát véres krónikának, / / napján ég és pokol szörnyű haragjának..." énekli Kerempuh Anno Domini 1590., hogy aztán dalaiban újra és újra efféle képek sorakozzanak: „Véres köd a vér ködében, / / hulla lenn a sárban", majd meg a történelem
feladta véres nagy kérdések: „Vér, az a sós, jobbágyi / / sztubicai vér, / / a fekete,
skárlátszín, / / bűzlő, sűrű vér, / / miért csorog ez a süket, zsíros, / / vak iszonyún langyos vér? / / Iszamosan, sötéten és búsan, hová, miért csurran a vér?" A feltett kérdésekre a Kerempuh alakját idéző Krleza apokaliptikus látomások sorában keresi a választ. Víziói nyomán a horvát nemzeti múlt négy évszázados históriája elevenedik meg,
benne Gubec Máté lázadó parasztjainak tragikus végkifejletű története.
A sztubicai urak jobbágyából lett parasztvezér alakja és sorsa nem először lett
tárgya horvát irodalmi műnek. A 19. században Mirko Bogovic drámájában (Matija
Gubec, kralj seljacki - Gubec Máté, a parasztkirály), August Senoa, regényben (Seljacka
buna - Parasztlázadás) dolgozta fel, így Krleza egy tradíciót követve tehette azt bal-

68

tiszatáj

ladáiban a 20. századi horvát sors jelképévé. S mert a balladák a kötetben monumentális történelmi tablóvá szerveződnek, a Gubec alakját idéző versek némiképp annak
arányait is megszabják: bravúros megoldással a barokk zaklatottságát idéző kompozíció gerincévé lesznek. A vonatkozó költemények alcímében évszámadat jelzi a pontos
16. századi tematikai kötődést, s a balladák kötetbeli sorrendjét e dátumok nyomán átrendezve, a 16. századi horvát parasztdráma, a lázadás megtorlásának eseménytörténete
elevenedik meg. Nem érdektelen e sorrendiség címek szerinti ismerete: Vigília avagy
éjtszakai strázsa, 1530; Petrica és az akasztottak, 1570; A Medvednicán, 1570; A kínpadon,
1573; Khevenhiller, 1579; Krónika, 1590; Sziszeki sírásók temetési éneke, 1593; Carmen
antemurale sisciense, 1594; Szelek szárnyán a hír, 1594.
A figyelmes olvasó számára az sem marad rejtve, hogy ez az időkeret a kötet
egyik kulcsversének tekinthető Werbőczy című balladával visszamenőlegesen tovább
tágul, s ezáltal a parasztdráma máris közép-európai távlatot kap: a vers minden sora
- ha áttételesen is - az 1514-es Dózsa-féle parasztfelkelésre, illetve annak letörésére utal.
Van persze más, direktebb Dózsa-utalás is a kötetben, mégpedig a Lamentáció az adókról című balladában.
Dózsa Györgyöt ebekként
jobbágyok tépték szét...
Magyarázzák meg ezt nekünk: ez volt az emberség*
Gubecet a Püspek galambként serpenyőn süttette,
s Püspeket az égbe vánkosokon angyalsereg vitte.
(Csuka Zoltán fordítása)

S bár Krleza itt nem közöl a címben évszámadatot, ám mert Dózsa és Gubec a 16.
századi jobbágysorsot szimbolizáló alakokként kerülnek egymás mellé, ezt a balladát is
a mondott közép-európai konstelláció tényének tekinthetjük. Azt már a felsorolt balladák megannyi részlete példázhatja: mit jelentett az 1514—1594 közötti nyolcvan esztendő a régió jobbágyainak. Egyik tanulságos summázatként A Medvednicán A. D.
1570. alábbi sorait idézhetjük:
Minden áldott napon száz ördög pusztítja,
serceg a paraszt, mint tepsiben a pulyka.
Félreverik a harangot Jézus úr tornyában...
Hallottátok már komák: Sziszek vára lángban!
Varazsdon a Dráva mentén valamennyi házra
csóvát vetett a török, Kanizsa pasája.
Ungnád spanyoljai Szanobort ellepték,
éjidőtt harminc pár ökrünket elvitték.
Tahy meg Sztubicán átlukasztott három szüzet,
mert a pórok nem őrölték adóba a lisztet.
Az esperes meg tegnap a klérus nevében
elhajtotta utolsó tehenünk adó fejében.
(Csuka Zoltán fordítása)

1993. július

69

A pannon régió valóságát, múltját és jelenét egy maga teremtette, a műfaj régibb
változatainak kötöttségeit tudatosan elhagyó balladai formában megjelenítő Krlezában
nem először merült fel a térség 16. századi irodalmi víziója. 1925-ben Kaproncai levél
(Pismo iz Koprivnice) című írásában, majd - újabb variációként - a Krizsovec Iván
alakját rajzoló elbeszélésben (U magli. Nekoliko reci o Ivanu Krizovcu, jednome od tuznih lica ove historije - Ködben. Néhány szó Iván Krizsovecről, e történet szerencsétlen
alakjainak egyikéről), 1926-ban, textológiailag csaknem azonos formában villannak fel a
Dráva menti történelmi látomások, mint a Kerempuh-balladák 16. századi vízióinak
előképei. S míg a versekben Dózsa és Gubec Máté alakjában ölt testet a pannon, azaz
a horvát és a magyar paraszt 16. századi kálváriája, addig a prózai szövegekben a
bruegheli allúziók lesznek ugyanennek kifejezői. A Kaproncai levél vonatkozó részletét
idézzük: „Brabant és Flandria az Antwerpeni Köztársaság és az északi reneszánsz virágzása idején bizonyos tekintetben a mi tájainkkal rokon. Valahányszor téli időben átutazok ezen a vidéken, úgy tűnik: a vonat valamiféle bruegheli kompozíció hatalmas
keretébe fúródik. A parasztviskók zsúpfedelei, amelyek alól tódul a füst, az élet, amely
primitív bonyolultságával éppen hogy a föld alá jutott és éppen csak fejlődésnek indult,
a kőből rakott harangtornyok, a római katolikusok temetői, a zsíros, fekete, dúsan
termő brabanti föld és a parasztok, a marhapásztorok, a piros arcú, vérbő szőlősgazdák
a boroshordóval, a kolbásszal és hagymával. Valaki mindig vizel, valaki mindig elokádja magát, valaki mindig lóg az akasztófán. A terepen pedig vértesek menetelnek és
sárga ruhás zsoldosok vonulnak át. Spanyol muskétások, zsoldosok, örökös háborúk,
szekérnyikorgás, győztes csőcselék, részegek és agresszívek, átcaflatnak a tájon, kifosztanak, s felgyújtanak, amit elérnek."
Ez a Brabant-Zagorje, tágabban Brabant-Pannónia párhuzam - mert hiszen erről
van szó — a szépíró Krlezának arra ad alkalmat, hogy - a szöveg későbbi változatával
együtt - figyelmeztessen: a meggyötört zagorjei-pannóniai parasztnép sorsa mit sem
változott a 16. és a 20. század között. Krizsovec Iván tudatában (ő a fent mondott,
Ködben című novella hőse, sokban Krleza alteregója), valamikor a századunk húszasharmincas éveinek fordulóján, már épp ezért ilyen transzpozícióban jelenik meg
a Dráva mente Flandriával rokonítható képe: „Krizsovec doktor már... úgy ismerte a
vasút menti jegenyefákat, falusi tornyokat, grófi kastélyokat Dráván innen és túl egyaránt, mintha saját birtokán utaznék... Ebben a felsőhorvát stratégiai bázisban, amelyet
rendszerint Flandriával vetettek össze, volt valami brabanti, valami az északi reneszánsz olajfestményekről áradó primitív erejű nyers egyszerűségből..." (Dudás Kálmán
fordítása.) A „spanyol muskétások, habsburgi zsoldosok, württembergi lándzsás gyalogság" egységei Krizsovec látomásában is életre kelnek, hogy aztán a valóság egyszeriben ráébressze a táj múltba révedő szemlélőjét: itt most „az állomásokon Brueghel és
Callot koldusai", a „nyavalyatörősök", „részeg... koldusasszonyok" mellett, „vasravert
parasztok és szuronyos, élesre töltött fegyveres csendőrök" jelennek meg, a királyi Jugoszlávia hatalmának élő szimbólumai. Ahogy Bori Imre fogalmazott: „a jelenről van
szó, amelyben azért van ott annyira a múlt, mert olyan évszázadok előzték meg, amelyek »múltak«, de alapvetően semmit sem változtattak Zagorje népének életén, s ennek
a népnek a küzdelmeiben nagyon közel van egymáshoz a 16. és a 20. század."
A textusokból kitetszik az is, hogy Krleza már ekkoriban keresi a módot: adekvát formában elbeszélni ezt a több évszázados paraszttragédiát, amely most már egyre
inkább a nemzeti tragédia szinonimája lesz számára. Nemigen tévedünk; ha azt állítjuk:
ez az útkeresés mozdítja tollát az 1922-es, Petőfit és Adyt méltató tanulmányát írva,

70

tiszatáj

annak is ama passzusait, amelyekben Ady Dózsa-képét s kurucverseinek archaizmusát,
litániás szépségét ismeri fel és dicséri. Aztán később, amikor a lírai hangszerelés egyik
első Adys variációjának kísérleteként a Sírni, sírni, sírni c. Ady-vers ihlette Templomi
énekét (Tuzaljka nad crkvom) megalkotta. Ez a kísérlet megint csak egy jelentős ösztönzés „az autentikus lírai eszközök" keresésére, amelyeket a régió valahai irodalmi nyelvében, a kaj-horvát dialektusban meg is talált. Nem volt nehéz meglelnie. Anyai nagyanyjától, Tereza Goricanectől élő változatát tanulta meg gyermekként, később pedig
horvát irodalmi erudícióját oly szenvedéllyel gyarapító íróként, a 16-17. századi
szövegemlékek beható tanulmányozása révén. A verses műforma megválasztásában is
ez a nyelvi anyag segítette: Jakov Lovrencic 1834-ből való Thyl Ulenspiegel-átköltése,
amely már ezt a címet viselte: Petrica Kerempuh. Ez a kroatizált garabonciás némiképp
az ugyancsak a kaj dialektust használó drámaíró, Titus Brezovacki teremtette hős,
Matijas, Grabancijas dijak, azaz Mátyás, a garabonciás diák alakmása.
Amikor persze Krleza ehhez a különös orkesztrációjú nyelvi anyaghoz nyúl, azt
az illirizmus nyelvi reformja már jó száz esztendő előtt „kiüldözte az akadémiákból és
a katedráról az előszobákba, fészerekbe és udvarokba" (Slavko Batusic szavait Bori
Imre nyomán idézzük). Ám épp ez a százesztendős „csend és megvetés", amelynek következtében „mindenfelől sebeket kapott, összevissza törődött és perforálódott", s már
„inkább érzelmes sóhaj a sírok fölött, semmint élő szó", nos épp ez tette alkalmassá az
életvalóság igazságainak kimondására.
Egyszer a jeles horvát szlavista, Josip Badalic emlékezett meg arról a következetes és kitartó munkáról, amellyel Krleza beásta magát a 16-17. századi kaj
írásbeliségnek ebbe a különös akusztikájú nyelvkincsébe, amely az északi horvát tájak
késői reneszánsz és barokk kori literatúrájának adott formát. A balladák magyar olvasójának pedig azt is érdemes tudni, hogy ez a kaj dialektusban testet öltött északhorvát irodalom megannyi szállal kötődik az egykorú magyar írásbeliséghez, a magyar
kultúra egészéhez is, egyben a térség reneszánsz és barokk műveltséganyagának egyik
legszínesebb szegmentuma. Kezdetei a 16. század végén jelentkeznek. A varazsdi jegyző, majd megyebíró Ivanus Pergosic ekkor fordította le Werbőczy Tripartitumit kajhorvát nyelvre Decretum, koteroga je Verbewczi István diachki popisal, vagyis: Decretum,
amelyet Werbőczy István írt deákul címmel, s adta közre ezzel a szép ajánlással: „Nagyságos és Felséges... Zrínyi György úrnak, Zrinj örökös urának, a Császári és Királyi
Felség magyarországi tárnokmesterének, tanácsnokának és kapitányának az Istentől a
mi nagyságos Urunknak minden jót kívánva." S mert Pergosic megvallottan többet
akart nyújtani olvasóinak egy a maga idejében korszakos jogtudományi munkánál, azt
is elmondja: a keresztény Európa, de még a pogányság példája is arra biztatta, hogy
anyanyelvén könyvet adjon honfitársai kezébe. Európaiság és nemzettudat ily egyértelmű revelációja önmagában is tekintélyes expozícióvá tette ezt a munkát, amelynek
folytatását - több más pályatárssal együtt - egy Antun Vramec, egy Juraj Habdelic és
egy Ivan Belostenec teremti meg - hogy csak a legrangosabb példákra utaljunk. Antun
Vramec Postillái éppúgy a nyelvi tudatosság jegyében fogantak, mint Pergosic fordítása, s Krleza balladái felől nézve e homíliák morális utalásairól sem feledkezhetünk meg:
bennük a 16. századi szerző kemény hangú Ítéletet mond a jobbágynyúzó földesúrról,
a részegeskedő, kevély, könnyelmű és léha katonaságról, de a szimóniáról, vagyis az
egyházi javadalmakkal való visszaélésről is.
A túrmezői (Turopolje) származású, barokk erudícióját Grác és Nagyszombat jezsuita szellemi műhelyeiben gyarapító Juraj Habdelic még szigorúbb, némelykor

1993. július

71

Pázmány nyelvi veretességére emlékeztetően ítél kora viszonyairól: a közéleti visszásságokról, a magánélet vétkeiről és gyarlóságairól. A barokk eszköztárának nyelvi hangszerelésében megszólaló feddései nem futó allúziók, a közelmúlt történéseiről éppoly
kompetenciával beszél, mint a jelenkor eseményeiről, méghozzá ügyes retorikával,
a barokk mondatfűzés lendületességével, hangulati hullámzásával, szillogizmusaival.
Ennek ellenére tárgyszerűen, nem mellőzve olyan, számára még a közelmúltat jelentő
eseményeket sem, mint Gubec Máté és parasztjainak lázadása, vagy a határőrvidék katonáinak garázdálkodásai. A balladák szólamvilágát formáló Krleza szükségképpen talál rá a Habdelic-szövegek ama passzusaira, amelyet a horvát - tágabban a pannon paraszti sors sommás összegezései voltak, s épp ezért alkalmasak egy 20. századi
történeti-lírai pannó színvilágát meghatározni. Krleza „Juraj Habdelics Jézustársasági
atya" 1670-es textusából idézi verseskönyve leghatásosabb kompozíciójának, a Planetáriomnak. intonációját meghatározó szavait: „Latrok, kurvák, boszorkányok, uzsorások, gyűlölködők, hamis tanúbizonyságot tevők, azok, akik a szegény özvegyasszonyokat s a szűkölködőket megsanyargatják, a vétkeseket mentegetik: hivalkodókat,
fösvényeket, gonosztevőket, tolvajokat, rablókat, gyilkosokat nem szükséges más országokban keresgélnünk, van belőlük ez mi nyavalyás szlavón zugunkban elegendő.
Mit gondolsz, olvasóm, ha mostanság Salianus az Szlavónországnak ebbe a keskeny
maradékába eljőne, miként csodálkozna s csodálkozásában miként hányná a keresztet,
ha az ilyen zabolátlanokból nem egyet, hanem azok egész sokaságát találná."
E mottó után a Planetáriom sorait olvasva a későbbi századok eseménytörténetének további tragédiái is felsejlenek e költői látomásban, s nem kevesebb tanulsággal,
mint hogy „a horvát fej mindig bárd alatt, a horvát zseb mindig kifosztva, mert a horvát tető alatt idegen háborúk vertek tanyát, s hol háború van, ott nyárs forog és döghús a nyárson, ott dögvész és tömeghalál a vendég, mint a lorettói litániákban. És ezek
a tények a mái napig is jelen vannak." (Bori Imre fordítása.) E sommás összegezés egy
az esszé műformájába tartozó Krleza-opuszból való, ám lényegi elemei - lebontva történelmi képekre - ott vannak a ballada strófáiban. A horvát nemzeti história ellentmondásokkal, végzetes küzdelmekkel, szembenállásokkal, végzetes tévedésekkel és tragédiákkal teli fejezetei elevenednek meg a szabad vers irányába forduló strófákban,
s a hősök is, akik között a nemzeti mártírok (pl. Zrínyi Péter) éppúgy jelen vannak,
miként a szerinte árulók (pl. a Bécsben „flangérozó" „Jellasich bán", s „Gaj úr" vagy
a „Ferenc Jóska ordréjára esküvők"). S nemcsak a „nagyok", a történelmet csinálok
és meghatározók, hanem a mindennapok „országos szélkakasai", „kenyériesői", „rossz
tollnokai", a
Levitézlett hazafiak, regnikuláris, kósza népe,
pörköltök, flekkenek, választási gombócok söpredéke:
Feldzeugmeister granicsárok, kancellista janicsárok,
tengerparti uniósok, muraközi liberálok,
altisztek és tisztviselők, stréberek és centristák,
püspökök és bíborosok, túrmezői megúnt orcák...
A történelmi múltnak ez a Dráva mentét, Zagorjét, tágabban meg Pannóniát átfogó bruegheli rajzolatú képe - a lingua croatica kaj variánsának nyelvi-zenei hangszerelésében - megannyi, az Ady-líra recepcióját nyugtázó kép, motívum, ritmikai alakzat
foglalata is. Krleza 1922-es és 1930-as vallomásai és ítéletei az Ady-líráról kellő filológiai

72

tiszatáj

lehetőséget kínálnak mindezek dokumentálására. A grófi szérűn képvilágának lenyomataként megjelenő Krleza-sorokra Vujicsics D. Sztoján már évtizedekkel ezelőtt felhívta
a figyelmet, idézve is akkor a Tábori dal (Lageraska) vonatkozó sorait:
Táborban a sípos sátra alatt fújja:
Köd a grófi szérűt piros lángra gyújtja.
(Csuka Zoltán fordítása)

Azóta nem kevés utalás történt a balladáskönyv további Ady-reminiszcenciáira,
s arra is pl., hogy az 1930-as tanulmány Ady-interpretációiban már a Kerempuh-kötet
„balladai repertoárjának egy része" is felvonul (Bori Imre). Az életmű textológiai
problémáit ismerők azt is tudják: a balladáskönyv 1936-os első kiadásában még hiába
keressük pl. a Mizerere Tebi Jeruzalem (Jaj neked, Jeruzsálem) jeremiádos szövegét, felbukkan viszont 1938-ban Az ész határán (Na rubu pameti) c. regény lapjain, egy
„százéves kalendárium" fiktív „litániája", „ódon lamentációjaként" említve, s - ami számunkra még fontosabb - az Ady-élmény további lírai integrálódásának beszédes példája gyanánt. S mert a verseskötet 1946-os, véglegessé formált kompozíciójában már
cikluszáró funkciója van, ettől kezdve érthető a fokozottabb interpretációs közelítés is.
Mi sem először írjuk le egymás mellé az archaizáló Ady-vers magyar szövegét a Krleza
fordította horvát változattal s a Jeruzsálem-lamentáció parafrázisszerű soraival:
Iszonyú dolgok mostan történűlnek,
Népek népekkel egymás ellen gyűlnek,
Bűnösök és jók egyként keserűinek,
S ember hitei kivált meggyöngülnek
- olvassuk a Krónikás ének 1918-ból első strófájában, majd ugyanezt Krleza horvát nyelvű hangszerelésében:
Strasne se stvari sada dogadjaju,
dobri i zli se tuku i svadjaju,
narodijedni druge gadjaju,
mjesto dobrote se zlodjela radjaju.
Képi anyagában, hangulatiságában, de akusztikailag is visszacseng majd ez a Krleza formálta strófa a Mizerere utolsó két szakaszában, most már természetesen az
archaizálás eszközeként használt kaj dialektus zenei lehetőségeivel:
Razmetali su luctvo kak gingave cigle,
cloveka clovek isce: iglu glavic igle.
Kusa kervava rastergali ku su,
luctvo se vtaple v sramoti i v gnusu.
(Mint romlandó téglát szétszórták a népet,
ember keres embert; tépettet széttépett
Ebet véres kutyák széjjelmarcangoltak,
a népek szégyenbe s mocsokba fulladtak.
(Csuka Zoltán fordítása)

1993. július

73

A balladák sorát egy összegező költemény zárja, a Planetáriom, ez a különös, panoptikumszerű történelmi számvetés. Mert láthatóan számvetésnek szánta Krleza és
válasznak egy általa már sokszor, sokféleképpen feltett kérdésre: mit változott a világ
a Dráva mentén, a „felsőhorvát vidékeken", a „Karlovac és Kapronca közötti törökellenes történelmi stratégiai bázison...", vagyis szerte a horvátok lakta régióban?
A régióban, amelyben évszázadok óta „ugyanaz a színjáték" zajlott, s amelynek
szereplői árulók és elárultak, vesztese pedig a táj pórnépe, a horvát, a pannóniai paraszt. Történelmi szemlét tart Krleza, amelyben „törökök, kurdok, velencések, / /
...himpellérek, trompétások, / / dobosok, rongyosgatyások, / / lutheránok és osztrákok, / / ...Anjouk és Habsburgok, / / serenissimusok, gaz latrok, / / Przemysliek és
Korvinok, / / tiroliak" vonulnak fel, s „fegyveresek, álarcosok, / / kiegyezéskori muzsikusok, / / zugbánok és bátyus jövevények, / / elnáspángolói a pór ülepének", s velük
e történelmi panoptikum Krleza számára „pozitív példát" jelentő főalakokként a barokk kori teológus és a szibériai száműzetés poklát megjáró utazó, Juraj Krizanic,
a nagyhorvát eszme 19. századi politikusa, Ante Starcevic, és a délszláv egyesülés
gondolatának propagálója és híve, majd végső soron egyik első vesztese, Frano Supilo.
A nyelvi archaizálás, a szimbolikus-metaforikus képek áradata, s a félszavas,
jelzésszerű történelmi allúziók ha nehezítik is az olvasó számára a szöveg „dekódolását", néhány más, a balladák megírásának időbeli övezetében készült Krlezaszöveg segít a különös varázsú, enigmatikus textus értelmezésében és befogadásában.
1935-ben, a horvát nemzet- és identitástudatról vitázva és értekezve írja meg - több
szövegben is - : mit fogad el horvát intellektuel, horvát íróként a horvát nemzeti
múltból - örökség gyanánt. Ismét a Gubec-kérdés köré építi gondolatait, s megint csak
metaforikusán, jelképértékkel - nem feledkezve meg az ellenpéldáról sem. A Gubec
Máté halálos ítéletét aláíró gróf Draskovics György püspök is horvát, és a kivégzett
parasztvezér is az. Nem kétséges - mondja - , melyikükkel vállalja az azonosságot. Már
csak azért is, mert a mondott szituáció nem egyszeri eset a horvát históriában,
ennélfogva jelképértékű. A jelenben is az, azaz 1935-ben és 1936-ban, a balladák fogantatása és közreadása idején, s az marad később is, 1938-ban, amidőn Az ész határán c.
regény fejezeteit írja. Egyre magányosabban, az országútra vetett garabonciás költő
űzöttségével, országúton kóborló vándorpoétaként, aminő volt a maga teremtette
költő-krónikás, Petrica Kerempuh. A Planetáriomot lezáró strófa sorai a költői lélekállapot tükörképei, egyszerre a Krlezáé és a Petrica Kerempuhé:
Szikrányi fény nélkül,
éjsötét pincében,
zúgó szél hallatszott
a nagy ürességben,
véres körmökkel agyamban, epémben és beleimben
mint magányos és halódó, véres eb, felüvöltöttem.
(Csuka Zoltán fordítása)

74

tiszatáj

TANULMÁNY

Széljegyzetek
egy időszerűtlenül időszerű könyvhöz
AGÁRDI PÉTER: KORTÁRSUNK, MÓNUS ILLÉS
METSZET AZ 1930-AS ÉVEK MAGYAR SZELLEMI ÉLETÉBŐL
Régóta foglalkoztat Mónus Ülés alakja s valódi szerepe, súlya a 30-as évek magyarországi progressziójának szellemi áramlataiban. Vagy ha úgy tetszik: a szociáldemokrata párt e meghatározó személyiségének felismerései és - főként - lehetőségei a magyar
progresszió korszerű válaszainak a megfogalmazására a harmadik lehetséges, de végül is
elvetélt reformkorszak kihívásai közepette. Tágasabban szemlélve: fontos kérdés, hogy
melyek voltak a magyarországi progresszió három legfontosabb ideológiai-politikai
áramlatának (nevezetesen a népi mozgalomnak, a polgári radikális/liberális és a szociáldemokrata szellemiségnek) ama közös pontjai, érintkezési felületei, de legalábbis egymással párhuzamos vonulatai, amelyek mentén tapogatózva el kell(ene) jutnia végre
a magyar értelmiség többségének ahhoz a felismeréshez, ahhoz a belátáshoz, hogy a
progresszió egyetemes jelenség, egy és oszthatatlan, legföljebb a megfogalmazások, az
„akcentusok", a hangsúlyok vagy a sorrendi kérdések lehetnek ugyanazon időben persze különböző nézőpontból szemlélve - különbözőek. S az ideológiailag, politikailag tagolt értelmiség egyes csoportjai, rétegei, pártjai aligha sajátíthatják ki a progresszió
igazságainak a teljességét; viszonylag normális körülmények között - a dolog egyszerű
logikájából következően - legfeljebb a különböző látószögű megközelítésekből fakadó
különbözőségek és a részigazságok lehetnének a dominánsak.
E közhelynek is minősíthető fejtegetés igazságát azonban főként az ellenpéldák és
sajnos csak a kevésbé szembetűnő példák sokasága hitelesíti, akár a 30-as évek szellemipolitikai valóságáról, akár napjaink hazai történéseinek viharos menetéről gondolkodunk. Ám az sem igen kétséges, hogy - távlatosan szemlélve és az éppen aktuális politikai-hatalmi-ideológiai harc motívumait kikapcsolva - a magyarországi szellemi élet
igazán jelentős alakjai leglényegüket tekintve korántsem különböznek egymástól oly
mértékben, miként azt a „skatulyázó" és méricskélő utókor (természetesen agyonideologizált) kánonjainak a megteremtői (éppen hatalmi-politikai szempontoktól indíttatva) beállították. Magától értetődik persze, hogy e beállításnak nagyon is megvoltak a
történelminek (ezáltal tehát mintegy hitelessé legitimáltnak minősíthető) okai; nevezetesen azok a tényleges ellentétek és tényleges konfliktusok, amelyek a harmincas évek
szellemi áramlataiban világosan láthatók és nyomon követhetők. Ebből a tényből viszont egyáltalán nem következik az, hogy - régimódi, „osztályharcos" beidegződéssel e tényleges ellentétek dominanciáját hangsúlyozzuk és tartsuk természetesnek - szemben a rokon vonások, netán az azonosságok (vagy legalábbis az analógiák) kutatásával
és meggyőző bemutatásával.
A Németh László recepció kutatásai során óhatatlanul is szembetalálja magát a
szemlélődő mindezen problémahalmazzal, miként különösen - egészen konkrétan im-

1993. július

75

már - ennek egyik leágazó (de korántsem mellékes) vonulatával: a népi mozgalom szűkebben: Németh László - és a szociáldemokrácia - szűkebben: a Népszava és a Szocializmus - viszonyával a 30-as évek folyamán (elsősorban persze az évtized közepén és
második felében). Megdöbbentő élmény az a fölfedezés, hogy a többnyire csak a „vagyvagy"-okat ismerő, lényegében kirekesztő szemléletet képviselő egykori hivatalos ideológiai-politikai kívánalmakkal és receptekkel szemben a kézzelfogható történelmi valóság más: gazdagabb, színesebb, sőt ténybelileg is eltérő. S a szövegek, az autentikus első
közlések, az eredeti dokumentumok arra is figyelmeztetnek, hogy nem lehet megspórolni az egyéni tapasztalatot: legjobb, ha a források föltárását és - lehetőleg - hiteles
interpretálását maga végzi az ember. (Persze - ha csak egy mód van rá - : „Sine ira et
studio.")
S hogy mi köze van mindeme - látszólag szubjektív - eszmefuttatásoknak Agárdi
Péter Mónus Ülésről írt könyvéhez? Alighanem nagyon is sok. Ezeknek elsorolása helyett itt csak egy dolgot említek: annak a megerősítő-ráismerő effektusnak a többszöri
jelentkezését és jelenlétét, amely Agárdi könyve olvasásának egyik kísérő momentuma
volt. Nevezetesen: hogyan juthat el különböző irányokból induló két kutató ugyanazon (vagy erősen rokon) fölismerésekhez, vagy - hogy szerényebben fogalmazzak:
megállapításokhoz. Mégpedig azzal a külön-különi „tehertétellel", hogy az egyiket (inkább) a baloldali-szocialista ideológiához, a másikat (inkább) a népi mozgalom eszmeköréhez közelebb állónak lehetne minősíteni. Ezek a találkozási pontok persze nem
valaminő kutatói bravúrok következményei, sokkal inkább annak a gondolati föltevésnek az igazolásai, amely szerint - föntebb már utaltunk rá - a progresszió valójában
egyetemes és oszthatatlan, és ha nem működik a háttérben a prekoncepcionális „elvárás"-rendszer, illetőleg magában a kutatóban az ilyen-olyan indítékú és előjelű öncenzúra; akkor nagyon is természetes a történelmi jelenségek lényegének a rokon tartalmú fölismerése és „megvallása."
Az esetleges személyes-kutatói érdeklődésen túl azonban van még valami, ami
még inkább kíváncsivá teszi az olvasót Agárdi Péter Mónusról szóló könyvének „vonalvezetésére". Természetesen a sorsfordító korforduló: a 90-es évek legelejének politikai (és közvéleményt formáló) aurája. Agárdi „furcsa, keserű elégtétellel" állapítja meg,
hogy: „ha három-öt évvel ezelőtt még a »széllel«, a közhangulattal szemben kellett, lehetett csak vállalkozni Mónus Ülés munkásságának és általában a szociáldemokrácia
történetének tudományos feltárására és szakmai hitelű »népszerűsítésére«, ma már ismét hasonló a helyzet, csak más előjelekkel. „Igaza van Agárdinak, ma (1993 elején) szocialista értékekről, baloldali hagyományokról, munkásmozgalmi (lett légyen az akár
szociáldemokrata) kérdésekről, szocialista perspektíváról, szocialista utópizmusról komolyan értekezni végtelenül időszerűtlen. Legalábbis politikai és hétköznapi szinten és
értelemben. Mindazonáltal a Mónus Ülés által megtestesített értelmiségi magatartásnak
mint lehetséges történelmi előzménynek, mentalitásnak a megismertetése nagyon is
időszerű tudományos feladat.
A szociáldemokrácia, a magyar szociáldemokrata ideológia és politika (viszonylagosan) tárgyilagos megítéléséről (hasonlóképpen, mint a népi mozgalom vagy a polgári
radikális és liberális eszmeáramlatok esetében) a hosszú évtizedek kommunista ideológiájának monopol uralma következtében szó sem lehetett. Csak a 80-as évek hoztak
e tekintetben némi (majd egyre lényegesebb) változásokat mindhárom említett progresszív eszmeáramlat tárgyilagosabb megítélésében. A torzítások persze nemcsak a hagyományos kommunista beidegződések termékeiként kerültek az értelmiségi közvéle-

76

tiszatáj

mény elé, hanem a tovább élő polgári, illetve népi ideológia egyes csoportjai vagy
képviselői is nem egyszer igyekeztek kisebbíteni a szociáldemokrata eszmeiséget, illetve
a szociáldemokrata értelmiségnek a két világháború közötti szerepét; miközben egymás ellen sem szűntek meg a hol lappangó, hol pedig nyíltan is a felszínre kerülő támadások és vádaskodások. Tovább élt tehát a népi-urbánus ellentétnek nevezett szellemi majd egyre inkább nyíltan politikai-hatalmi színezetet öltő - párviadal is.
De most maradjunk a szociáldemokrata irányzatnak és politikai gyakorlatnak,
illetőleg személy szerint Mónus Ülés differenciált (ab b), reális(abb), valóságközeli(bb)
megítélésének kézzelfogható tényeinél. Az 1980-ban megjelent SZDP-történet (Pintér
István munkája) kétségkívül bátorítást jelentett a szűkebb szakma számára, hiszen
éppen a legkritikusabb időszakot (1933-1944) dolgozta fel, többnyire a pozitív folyamatokra és jelenségekre helyezve a hangsúlyt. Fontos, a Szocializmus cikkeiből összeállított antológia jelent meg 1984-ben, benne Jemnitz János és Schlett István bevezető
tanulmánya, amely már óvatoskodó méricskélés nélkül tartja igen jelentős fórumnak
az SZDP elméleti folyóiratát, s különösképpen Mónus Ülés tevékenységét. A Századvég
című antológia-folyóirat 1987-ben összeállítást szentelt a szociáldemokrata ideológia
kérdéseinek és Mónus Ülés munkásságának. (A bevezető-értékelő tanulmány szerzői:
Gyurgyák János és Tőkéczki László.) Az 1988-as születési centenárium hozta - legalábbis a szűkebb szakmán belül - az áttörést, mindenekelőtt azzal, hogy először (!) jelent meg válogatott cikkgyűjtemény Mónus írásaiból (az alapos és értő bevezető tanulmányt Szabó Ágnes és Pintér István írta); s azzal, hogy a centenáriumi tudományos tanácskozáson számos fontos tanulmány méltatta, elemezte életművét. A felfokozott érdeklődés nem szűnt meg a Mónus-centenárium után sem: a szociáldemokrácia történetét s mai aktualitásait taglaló írások egész sora jelenik meg a magyar folyóiratokban
a 80-as évek végén s a 90-es évek elején is. Elég, ha csak a Társadalmi Szemle 1989/5-ös,
a Századvég 1990/1-es, a Múltunk 1990/3-as és 4-es, valamint a Valóság 1991/4-es
számaira utalunk (ez utóbbiakban jelentek meg részletek Agárdi Péter szóban forgó
könyvének talán legizgalmasabb témaköreiből, a Mónus nemzettudata, illetőleg a
zsidókérdésben elfoglalt álláspontja fő kérdéseit taglaló-elemző kutatásainak eredményeiből).
Agárdi Péter Mónus-könyve nem szabályos életrajz és életmű-monográfia, hanem
inkább tanulmányfüzér ennek az életműnek néhány kardinális kérdéséről, problémájáról: a kötet nyolc fejezete nyolc kiemelt témát exponál és fejt ki. Ténybelileg is, időrend szerint is és „dramaturgiailag" is jól átgondolt a kötet szerkezete: Mónus Illés műveltségének, irodalmi vonzalmainak s mint művelődéspolitikusnak a bemutatásától
meredek ív vezet a népi írókkal való szövetség és vita, a zsidókérdés, valamint a szociáldemokráciának a 30-as évek végén és a 40-es évek elején a nemzeti sorskérdésekben
elfoglalt álláspontjának bemutatásáig.
Mónus Illés egy ukrajnai kisvárosban született, zsidó családban, de már egyéves
korában Magyarországra került. Szüleiről, családjáról a kutatók sem tudnak többet,
mint azt, hogy a kisgyerek Brandstein Illést egy Mónus nevű rákoscsabai cipész fogadta
örökbe. Honosítási kérelmében évekkel később - önmaga számára is megerősítő gesztussal - Mónus ekképpen ír nemzeti hovatartozásáról: „egyéves korom óta állandóan
a jelenlegi Magyarország területéhez tartozó községekben laktam, illetve lakom, és
megállapítható, hogy tanulmányaimat is magyar iskolában végeztem, a magyar kultúrán nevelkedtem, kizárólag csak ennek kincseit szívtam magamba, és mint szakképzett
munkás is a magyar ipar emlőin nevelkedtem. [...]". Fontos és töprengésre is késztető

1993. július

77

hitvallás ez a néhány soros „nyilatkozat", mivelhogy sorsválasztásról, kultúraválasztásról, nemzetválasztásról szól, egyszersmind arról a kényszerről is, amely őt e vallomás
megtételére késztette. A „műfaj" - honosítási kérelem - természetesen valami effélét kívánt meg, ám tagadhatatlanul ott vibrál e sorokban az a belső sugallat szülte bizonyítási
kényszer is, amely a Monarchiába menekült szegény zsidó család autodidakta gyerekének önmegerősítő gesztusa is a nemzethez tartozás kifejezésére.
Persze, sohasem (csak) egy-egy nyilatkozat a perdöntő efféle kérdésekben, hanem
az életmű maga; s éppen ezért (is) izgalmas Agárdi Péter áttekintése: nagyon is konkrét
bizonyítékhalmazt állít rendbe e sorsválasztás hitelességének és szellemi termékenységének igazolására, alátámasztására.
Mónusnak a magyar kultúrához (szűkebben: irodalomhoz) fűződő kapcsolatait
legalább két megközelítésben lehet és érdemes vizsgálni. Egyfelől mint magánember és
mint a szociáldemokrata párt „esze", talán legjelentősebb propagandamunkása, a kultúra és a művelődés rendkívüli szívóssággal rendelkező agitátora és terjesztője; másfelől
pedig mint lapszerkesztő (a 30-as évek közepén a Szocializmus, majd egy ideig a Népszava főszerkesztője is), aki teret ad a magyar szellemi élet számos kiválóságának. Magánemberi - és persze mint a szociáldemokrata párt kulturális-művelődési politikáját is
döntő módon befolyásolni tudó vezető pártember - vonzalmai mindenekelőtt az Adytradícióhoz és József Attila munkásságához, valamint a népi szociográfiák valóságföltáró világához kötik leginkább. Vagyis: az ostorozva bíráló, plebejus ihletésű, a magyar
sorskérdésekre határozottan baloldali módon reagáló progresszió szelleme szerint gondolkodik; s mint lapszerkesztő is e szerint cselekszik. (A polgári kultúra és irodalom
kevésbé vonzza, habár a polgárságot - annak középrétegbeli részét - fontos szövetségesnek tartja a fasizmussal szembeni küzdelemben.) Agárdi Péter kiemeli annak fontosságát, hogy Mónus Illés Ady-értelmezése (és irodalomfelfogása általában is) szakít azzal
a megelőző és korabeli, a szociáldemokrata párton belül is meglévő vulgáris fölfogással,
amely a műveket és az alkotókat átpolitizálni igyekezett, s a mozgalmi munka hasznossági szempontjai szerint ítélte meg őket.
S mint szerkesztő, Mónus új arculatot adott mindkét rábízott lapnak. Hozzá kell
tenni mindehhez, hogy az a néhány év (1934 és 1938 között), amely voltaképpen
Mónus pályafutásának a zenitjét jelenti, a magyar progresszió hatalmas felfutásával esik
egybe. A magyar kultúra eleddig utolsó aranykora ez a néhány esztendő („Horthy-korszak" helyett e tekintetben bízvást nevezhetnénk szellemi aranykorszaknak is), és Mónus egyik nagy érdeme éppen az, hogy fölismerte ezt a felfutást, és helyet, teret adott
számos értékes törekvésnek, melyeknek képviselői hajlandóak voltak a szociáldemokrata fórumokon szerepelni. Ezt a tényt nagyon egyszerű ellenőrizni: csak át kell
lapozni a Népszava és a Szocializmus szóban forgó évfolyamait, hogy lássuk: 1934 elejétől a Szocializmus s nem sokkal később a Népszava is minőségi javuláson ment keresztül, jórészt Mónus erőfeszítései nyomán. Természetesen nem arról van szó - miként
már jeleztük - , hogy a magyar kultúra színe-javának valamennyi képviselője felsorakozott volna e két szerkesztőség köré - hiszen viszonylag kevés népi író és kis számú igazán jelentős polgári intellektuel vállalt itt szerepet, adott írást e lapoknak - , hanem arról, hogy a szociáldemokrata álláspont (már jóval a népfrontpolitika aktuálissá válása
előtt) igyekezett nyitott és toleráns lenni az esetleg más gyökerű, de progresszív szellemi
áramlatok értékes megnyilvánulásaival szemben. (Más kérdés, hogy a tényleges népfrontgondolat történelmi kihívásaira reagálva a szociáldemokrata álláspont egyáltalán
nem volt ellentmondásmentes.)

78

tiszatáj

Az is tény, hogy a korszak legnagyobb költője, József Attila éppen e körben
érezhette magát leginkább otthon.
„Mónus Ülés József Attilában [...] felismerte [...] a kor, a nemzet s egyúttal az
akart, a vágyott demokratikus szocializmus humánus értékrendjének európai formátumú, nagy lírikusát" - írja Agárdi Péter, s három síkon vizsgálja ezt a kapcsolatot:
kritikatörténeti metszetben, az életrajzi-politikai kapcsolatok szerint és eszmetörténetiideológiai síkon. Mindhárom megközelítésben számos új vagy kevésbé ismert adalékot,
színes epizódot sorakoztat fel e kapcsolat érzékletes jellemzése során.
Maga az alaphelyzet többé-kevésbé ismert. József Attila 1930 őszétől 1933 tavaszáig a hazai kommunista mozgalom aktivistája (sőt a KMP tagja), de a szűkkeblű,
szektás, rideg, kirekesztő kommunista irányvonal és az őt érő durva támadások következtében visszatér a szociáldemokrata platformra és magához a szociáldemokrata párthoz is. (1925-től ugyanis egyszer már tagja volt az MSZDP-nek.) 1934-től - tehát a
szociáldemokrata vezetés szellemi nyitásától a progresszív értelmiség szerepvállalásának
tágasabb, megengedőbb megítélésétől kezdődően - József Attila megnyeréséért sokat
tesz Mónus. Jóllehet, ismeri kommunista múltját és ez irányú rokonszenveit, nemcsak
írásainak közlésével támogatja, de jó állást is kínál neki a Szocializmus szerkesztőségében (amit azonban a költő nem fogad el); és tartja a hátát a pártvezetésen belüli, József
Attilát bíráló vagy bizalmatlanul figyelő szocdem-vezetők előtt. Annak ellenére is,
hogy József Attilának egyáltalán nem volt kritikamentes az álláspontja a szociáldemokrata gyakorlattal és a szociáldemokrata sajtó szellemiségével kapcsolatban.
A számos, köznapian „egyszerű" (politikainak minősíthető) kérdés egymáshoz
közeli megítélése (ilyenek voltak például az antifasiszta, az antibolsevista, de a népieket
is kritikával figyelő nézeteik) mellett, illetőleg azokon túl Mónus és József Attila szellemi közelségét a legfőbb stratégiai, ill. „ontológiai" kérdések rokon megítélései jellemzik a legmarkánsabban. Miként Agárdi Péter fogalmaz: „A humanizáló Marx-értelmezés, a távlatokban, történelmi léptékben, demokráciában és személyiségben egyszerre gondolkodó világkép, az »ontologizáló« marxizmus kötötte össze elsősorban
Mónust és József Attilát [...]". József Attila egyetemes értékű és érvényű költészete,
valamint Mónus Ülés ideológiai-stratégiai meggyőződése tehát a legtágasabb síkon: filozófiai, világképbeli találkozási pontjaiban rokon. „A szocialista gondolat, a marxi tradíció humanista, demokratikus irányú és személyiségközpontú megújítását vonultatták
fel a gyakorlati népfrontosság, a militáns antifasizmus és a nemzeti függetlenségi elkötelezettség mellé."
Agárdi Péter vizsgálódásainak és következtetéseinek jellemzője az is, hogy a magyar szellemi progresszió értékeit nem sajátítja ki a munkásmozgalmi baloldal számára,
hanem keresi azokat a szálakat, amelyek ennek a progressziónak az egészét — ha az adott
korban talán kevésbé láthatóan is - összekötötték. így például többször is utal azokra a
rokon szellemi törekvésekre, amelyek a József Attila-i, Mónus Hlés-i európaiságot és
magyarságot, illetőleg az emberi tudatnak, a kultúrának, a minőségnek ebben való szerepét a Németh László-i hasonló vonatkozású alapkérdésekkel rokonítják. Mégis, ennek ellenére is, úgy érzem, hogy Agárdi némiképpen elfogult a mindennapi cselekvésben manifesztálódó baloldali értékek javára; így interpretálván például a fenti rokon
törekvéseket: „Németh László - bár szándéka, keresése ekkor lényegében progresszív,
a baloldaliakéval sok ponton közös irányba mutat - mégiscsak a demokratikus társadalmi-politikai küzdelmek, az antifasiszta harc, a »nyers« valóság helyett és fölött, egy
sok pontján történetietlen, illuzórikus, romantikus nemzetkarakterológia és kultúrant-

1993. július

79

ropológia jegyében építi föl mégoly rokonszenves műveltség-, társadalom- és minőségideálját." Mintha két nézőpont keveredne ebben az okfejtésben: a stratégiai jelentőségű,
a jövőbe mutató ideál tartalmának az értékelése, illetőleg a mindennapi publicisztikának, a „nyers" valósággal szembeni cselekvő küzdelemnek az önmagában való értéke.
Nem bizonyos az sem, hogy e két típusú érték összemérése szükséges-e egyáltalán:
termékeny szempont-e. Az sem bizonyos továbbá, hogy a korabeli konkrét társadalmi
harcokban egyfajta távlatosság eszmerendszere szerint részt vevő értelmiségi értékrendszere eleve magasabbrendű azénál, aki nemigen politizál, csak „utópiákat" sző. A távlatosság realitása ugyanis mindig csak később, csak utólag igazolódik (vagy cáfoltatik):
s ha figyelembe vesszük, hogy a Mónus-féle eszmekör (de lényegében a József Attila-i
is) sarkponti kérdése egy viszonylag szűk körű csoporthoz, egy konkrét osztályhoz, annak jövőbeli kivételezett szerepéhez kötötte ennek a távlatosságnak az emberi minőségét;
máris elbizonytalanodunk abban, hogy a marxi szocialista eszmekör mégoly „humanizált" változatában is jelenthette-e (vagy jelenti-e) a Németh László-i eszmekör ide
kapcsolódó szegmentumának a meghaladását, annál értékesebb, gazdagabb és főleg:
reálisabb társadalmi és emberi perspektíváját. Egyáltalán nem biztos, hogy valamiféle
osztályozási rendszer keretében újra be kellene sorolnunk a magyar progresszió egyes
vonulatait egymás után következő értékfiókokba. Sokkal valósághűbb gyakorlatnak
tűnik, ha egymás mellett, egymás analógiáiként, változataiként, színes variációiként
szemléljük és írjuk le ezeket a jelenségeket.
Miként persze szóban forgó könyvének legfontosabb részeiben Agárdi Péter is az
analógiákat (és a nyilvánvaló eltéréseket) keresi a Mónus-féle szocialista, szociáldemokrata mozgalom és a népi írók, a népi mozgalom eszmeáramlata(i) között a magyar
sorskérdések megítélésében. A könyv egyik fejezetcíme is erre utal: „Szövetség és vita a
népi írókkal". Mónus irodalmi orientációjának Ady és József Attila mellett a népi írók
szociográfiái jelentették a harmadik fő irányát. Határozottan - és számos alkalommal vallja, hogy a jövő a paraszti kisbirtokra alapozódó különböző típusú szövetkezeteké.
A radikális földreform és a demokratizálódás, az egyéni szabadságjogok garanciája nem
állítható szembe egymással. Ám - vallja Mónus - a földkérdést nem lehet a teljes,
a gyökeres átalakulás legelső problémájaként kezelni. (E ponton nyilvánvalóan eltér a
népiek többségének a felfogásától.) A magyarság útja című - egyik legjelentősebb politikai esszéjében Mónus Illés valóban a magyar sorskérdéseket veszi számba,
mégpedig a magyar szellemi élet néhány jeles képviselője - Szekfű Gyula, Németh
László, Makkai László, Matolcsy Mátyás - hasonló témájú munkáit véve kiindulási
pontul; hol egyetértve velük, hol vitatkozva az alapkérdések fölvetéséről és a megoldási
javaslatokról; mindazonáltal együttgondolkodva velük.
Mónus toleránsán - jóllehet bírálólag - fogadja a Gömbös miniszterelnök és a népi írók egy csoportja találkozójának a tényét 1935 tavaszán. Agárdi Péter jóval árnyaltabban mutatja be és értékeli ezt az ominózus megbeszélést és annak sajtóvisszhangját,
mint a korábbi földolgozások többsége, mégis: egy fontos tényről nem esik szó könyvében. Azt írja, hogy Mónus „eleve nem bízott a reformszólamokban, végig éles kritikával kísérte a totális diktatúra bevezetését [...]". Ezzel szemben tény az, hogy mint a
párt főtitkára, o maga is találkozott és tárgyalt Gömbössel, 1934 folyamán kétszer, s
még 1935 elején is. (Vö. Szabó Ágnes és Pintér István bevezető tanulmányának
vonatkozó részével a Mónus Illés válogatott írásai 48. lapján.) Márpedig ez azt jelenti,
hogy bármennyire is fenntartásokkal, bármennyire is „pártérdekből", de mégiscsak kísérletet tett arra, hogy a kormánytól engedményeket csikarjon ki, főként, hogy az álta-

80

tiszatáj

lános és titkos választójogot alku és engedmények árán is kiharcolja. Megítélésem szerint éppen ennek az alkupolitikának a kudarca okozza azután, hogy Mónus - az 1935-ös
választások után - valóban egyértelműen fordul szembe a gömbösi politikai vonalvezetéssel. S nagyon valószínű az is, hogy éppen az <5 ebbéli személyes kudarca, a Gömbös
többszöri tárgyalópartnereként átélt megaláztatása is motiválja az Illyések egyszeri találkozóját megítélő, csak enyhén rosszalló állásfoglalásait. Mint aki nagyon is jól tudja,
hogy kényszer lökte oda őt magát és Illyéseket is Gömböshöz, nem pedig valamiféle
„felajánlkozás", „dörgölődzés", netalántán „árulás", miként arról pedig Ülyésékkel kapcsolatban a korabeli liberális és a szocialista publicisták egész kórusa zengett. Mert nem
akarták tudomásul venni a népi írók álláspontját a paraszti sors tragikumát illetően,
melyet Illyés így fogalmazott meg (már a Gömbössel való találkozás után): „értsék meg
végre! - a magyar népnek segítség kell, és ha nem is mindegy, kiktől jön a segítség, ez
ma mégiscsak másodlagos szempont lehet, első a segítség, különben ez a nép megfullad." (Látó Anna beszélgetése Illyés Gyulával. Brassói Lapok. 1935. máj. 19.) Mónus
Ülés szóban forgó állásfoglalásai, cikkei viszont mindeme gondok ismeretében és az
azokkal való számot vetéssel születtek; és ó nemcsak toleráns volt, de tapintatos, a
népi-urbánus háborúskodás élességét tompítani szándékozó is. Hiszen éppen arra
a Németh Lászlóra (is) hivatkozik egyetértőleg egyik cikkében, akit - Illyés mellett — a
liberális írástudók egy része a leghevesebben támadott. Mert azt is látni kell, hogy 1935
tavasza-nyara a népi-urbánus vita 30-as évekbeli tetőpontja is egyben; így válik világossá, hogy miért kapott a Gömbös és a népi írók találkozásának ténye oly mérhetetlenül eltúlzott jelentőséget és felhangosított visszhangot; s nyilvánvalóan ez a társadalompolitikai akusztika is oka volt annak, hogy Illyést és Németh Lászlót oly
bárdolatlan módon próbálták meg kiközösíteni a magyar progresszió táborából. Mert
hiszen: a népi-urbánus ellenségeskedés „kirobbantója" éppen Illyés és Németh egy-egy
cikke volt 1933 őszén és végén...
Ám Mónus tájékozottabb, bölcsebb, „politikusabb" és etikusabb is, mint Némethék nem egy támadója: nem hagyja magát sodortatni az árral, inkább a népi írók
kivételes értékű és jelentőségű szociográfiai munkáit tanulmányozza, és megvédi őket
mind a hatósági, mind pedig a baloldali doktrinérek és a jobboldali szélsőségesek támadásaival szemben.
Mindezek ellenére a Márciusi Fronttal és általában a szövetségi népfrontpolitikával kapcsolatban Mónus (és a szociáldemokrata vezetés) álláspontja nem egyértelmű,
sőt ellentmondásos. Egyfelől megértéssel és rokonszenvvel kísérik ezt a népi írók
(és a kommunista értelmiség egy szűk rétege) által létrehívott demokratikus mozgalmat; s üdvözlik az 1938 tavaszán közzétett új 12 pontot is. A baj az - s ez a tény jellemzi az SZDP gyakorlati politizálásának a nehézségeit is - , hogy a szociáldemokrata
vezetés (és maga Mónus is) nem egyenrangú szövetséget képzel el a népiekkel. Már csak
azért sem, mivel az az álláspontja, hogy Magyarországon a demokratikus szabadságjogok igen korlátozott volta miatt nincs meg a reális alapja a népfrontpolitikának.
Valójában arról van szó - erre a következtetésre jut Agárdi Péter is - , hogy a szociáldemokrata vezetés erős politikai konkurenciát látott - teljes történelmi realitással persze — a népi mozgalomban; így azután azt szerette volna, hogy a népiek inkább csak
kisegítő erőként, és a szociáldemokrata párton belüli részfeladatok vállalásával csatlakozzanak a párt stratégiai céljaihoz.
Nem arról van szó tehát, hogy Mónusékat nem vezette volna a szándék a szövetségkeresésre a népiekkel, hanem arról, hogy ez a szövetségi gondolat, politika eleve

1993. július

81

korlátozott hatókörű volt. Miként a tények arról is világosan beszélnek, hogy a Népszava (már Mónus a főszerkesztő) - ha nem is mindig fenntartások nélkül - vállalja
a falukutató szociográfiákat. (S a Népszava azon nagyon kevés korabeli lap közé tartozik, amely - egészen 1939-ig - fenntartás nélkül vállalja Németh Lászlót, még olyan
problematikus művét is, mint amilyen a Magyarság és Európa.) A lap rokonszenvvel persze a munkásmozgalom, a szocialista mozgalom sajátos szempontjaiból következő
különvéleményét is fenntartva - szól a korszak nagy szociográfiáiról; a Puszták népe,
a Viharsarok, a Futóhomok, a Cifra nyomorúság és társai szép méltatást kapnak a Népszava hasábjain.
Fontos és izgalmas fejezete Agárdi könyvének Mónus Illés antiszemitizmus elleni
publicisztikájának a bemutatása. Arra helyezi a hangsúlyt, hogy mily szorosan összefügg az antiszemitizmus és általában a fasizmus elleni küzdelem a magyar sorskérdések
többi összetevőjével. Mónus Illés egyszerre és következetesen fordul szembe a fasiszta
ideológia valamennyi jellegzetes tünetével, miközben támogatja a népi mozgalom legfontosabb progresszív törekvéseit. Teljes mértékben igaza van Agárdinak, amikor e jelenségről így ír: „Ritka volt ez az egyidejűség a 30-as évek második felében, amikor
a népi ideológia különböző irányzatai, a sérülékeny polgári liberalizmus, radikális urbánusság, illetve a szűkkeblű - szociáldemokrata vagy bolsevik - szocializmusfelfogások tragikus módon polarizálták és paralizálták a haladó erők lehetséges egységfrontját.
Többek között elkülönítve egymástól, sőt-hamis tudat szintjén - szembeállítva a nemzeti sorskérdéseket és a zsidókérdést." Az imént jellemzett mónusi szemlélet frappáns
példája a Két nagy „reform" című cikke a Népszava 1938. december 18-i számában,
amelyben - mutat rá Agárdi - a készülő második zsidótörvény és a tervezett földbirtokpolitikai törvényjavaslat ellen, azokat keményen bírálva és a köztük lévő összefüggést föltárva akár példát is mutathatott a korábban legtágasabban gondolkodó magyar közírók egyikeként. (Csak zárójelben jegyzem meg, hogy Agárdi könyvébe is átkerült az a Randolph L. Braham-féle - A magyar holocaustban leírt - adatbeli tévedés,
amely szerint „az első zsidótörvényt a Felvidék visszacsatolása után fogadták el [...]".
A tény ezzel szemben az, hogy az első zsidótörvényt 1938. május 29-én hirdették ki,
a Felvidék visszacsatolását viszont csak november 2-án mondta ki a bécsi döntés.)
A Kortársunk, Mónus Illés két utolsó, összefoglaló, summázó fejezete a szociáldemokráciának a magyar sorskérdésekkel kapcsolatban elfoglalt elvi és gyakorlati
álláspontját tárja föl és elemzi. (Egyszersmind éles vitairat is e két fejezet azon véleményekkel - elsősorban Salamon Konrádéival - szemben, amelyek szerint a szociáldemokrata vezetés érzéketlen volt a magyar sorskérdések iránt.) Agárdi Péter meggyőzően mutatja be - részben az SZDP hivatalos álláspontja, részben Mónus Illés (persze az
előbbitől nem függetleníthető) megnyilatkozásai fényében, hogy a magyarországi szociáldemokrata elit valóban átfogó, minden lényeges kérdést figyelembe vevő jövőprogrammal rendelkezett. Ennek a ténynek az érvényességét még akkor sem lehet tagadni,
ha tudjuk: ezek a programok nem minden részletükben voltak azonosak a népi mozgalom teoretikusainak reformterveivel (persze, miközben ők is több színárnyalatot képviseltek).
Érdekes és - ellentmondásossága miatt is - fontos mozzanat e tekintetben Mónusék fölfogása a trianoni békeszerződés lehetséges korrekciójáról, ill. megváltoztatásáról.
A szociáldemokrata vezérkar - kétségkívül illuzórikus módon - „demokratikus revíziót" képzel el az etnikai határok békés visszaállítását értve ezen, miközben elutasítják
a fasiszta nagyhatalmak beavatkozásait, miközben - ha nem is a hivatalos magyar sajtó

82

tiszatáj

üdvrivalgásainak hangerejével, hanem egy átlagos magyar középosztálybeli ember természetes észjárásával és érzelmi hangoltságával - ők maguk is üdvözlik az elszakított
magyar területeknek az anyaországhoz való visszatérését. A nemzeti, nemzetiségi problematika kevésbé állott a szociáldemokrata elit érdeklődésének a homlokterében; ám
azt világosan látták - így Mónus is - , hogy a határon kívül rekedt magyarság helyzete
nem kis mértékben attól függ, hogy miben és mennyire támaszkodhatnak az anyaország segítségére, milyen az anyaországról kialakult összkép a határokon túl. (Németh
László - máig ható érvénnyel - ezt így fogalmazta meg 1935-ben A reform című nagy
esszéjében: „S amilyen mértékben halad idehaza a reform, s lesz a haldokló népből
példanép, olyan mértékben lesz az ottani tengésből hivatás." Tanú, 1935. I. sz. 47. 1.)
A 40-es évek elején - a fasizmus és a német politika nyomásának erősödése, a háborús viszonyok közepette - a zsidótörvények miatt a politikai színfalak mögé szorult
Mónus Illés tovább folytatja a progresszió szellemi erőinek lehetséges összefogását, az
ezt célzó újabb népfrontpolitika esetleges kikovácsolását. 1943 tavaszán kidolgozza a
párt jövőtervezetét, amelyben hangsúlyozza az értelmiséggel kötendő szorosabb szövetség szükségességét.
Mindazonáltal - s ezt a dilemmát az SZDP tovább hurcolta magával a 40-es évek
elején is - nem volt világos és egyértelmű, hogy a szociáldemokrata vezetők és teoretikusok hogyan, milyen formában, milyen „szereposztásban" képzelik el a népfrontos
együttműködést a magyar értelmiség számba vehető részével. Mónus még 1938 őszén
tanulmányt publikált a Szocializmusban {München után címmel), amelyben a nemzeti
összefogás célját abban jelölte meg, hogy a munkásosztály, a parasztság és a középrétegek erejével a maga erejét növelje. Azaz — s ez az ő szemszögéből nézve logikus is volt —
a magyar sorskérdések jövőbeli megoldhatóságát is a munkásosztály hegemóniájával
képzelte el.
Persze, az 1943-as értelmiségpolitikai hangsúly erőteljes megnövekedése szükségessé tette a munkásosztály fogalmának a meghatározását, legalábbis alapképletének
körvonalazását. Az egyik ilyen kísérlet - éppen 1943 nyarán - a Szakasits Árpádé, aki
a Népszava július 11-i számában vezércikket ír Polgár mikroszkóp alatt címmel.
E cikkben a következő definíció szerepel: „a munkás fogalma tágabb lett: nemcsak az
ipari bérmunkás és a mezőgazdasági munkás tartozik bele, hanem a tisztviselő, a tanár,
a tudós, az orvos, az építész, a mérnök s technikus, egyszóval: minden fizetésért és
bérért dolgozó ember." Erdekeik is azonosak, tehát egy cél felé kell törekedniök - teszi
hozzá Szakasits - , mégpedig e különböző munkás-„kategóriák" elitjének a vezetésével.
Ez a felfogás - a munkásság felől közelítve - sajátságos, de egyáltalán nem meglepő módon igen közelről rokona a Németh László-i jövőképben megfogalmazódó elképzelésnek, amelyben ő az értelmiségi lét felől kiindulva jut el hasonló következtetéshez. Az 1942/43 fordulóján írt Népi író című tanulmányában ugyanebben a szellemben
fogalmaz, amikor arról ír, hogy az „álközéposztály" (azaz a szellemi munkások egésze)
történelmi helyét és szerepét „a többi munkásosztály szövetségében" látja. Sőt, Németh is határozottan vallja a munkásság, a parasztság és az értelmiség nemzetalkotó szövetségét. (Vö.: Az értelmiség önérzete. Magyar Út, 1942. 13. sz.)
Szakasits és Németh László felfogása a szövetségi politika alapkérdésében tehát akarva-akaratlan - 1943 nyarán igen közel áll egymáshoz. Azonban az egymás ideológiája és politikai hitvallása elutasításában testet öltő - ekkor már - kölcsönös bizalmatlanság és intolerancia (amely egyébként ekkor már a mindennapos gyakorlatban az
SZDP vezetése és a népi értelmiség csaknem egészének a viszonyát is híven tükrözi)

1993. július

83

nem teszi lehetővé nemhogy az együttműködést, de még a tényleges közeledést sem.
(A Népszava egyébként is gyorsan korrigálja - mégpedig szerkesztőségi cikkben Szakasitsnak a nem éppen a marxi terminológia szerint megfogalmazott munkásosztály-képletét. Ezek szerint - s ezzel az SZDP visszalép Mónus 1938-as álláspontjához az értelmiségnek „egyenrangú harmadik partnerként" kell csatlakoznia „az ipari munkássághoz és a parasztsághoz." (Vö. Népszava, 1943. szept. 21.)
Ezért idéztük föl a Népszavából ezt a nemcsak sajtótörténetileg érdekes mozzanatot, mivel Agárdi Péter is fölvet könyvében egy 1943-as párhuzamot, analógiát a Németh László-i és a Mónus Illés-i értelmiségi hivatástudat" között. Azt emeli ki, hogy a
két világkép távlatossága, a két jövőkép eltérő vonásai mellett megtalálhatók az egyezések, legalábbis az analógiák is. Az például, hogy „- különböző okokból és kényszerekből - mindketten a napi politika fölé helyezkedtek, hogy az értékátmentés, az eszmeierkölcsi minőség őrzése, a jövőnek szóló programadás és az értelmiségi küldetéstudat
felkeltésének, hirdetésének szinte monomániás felelősségét vállalták. Rokon humánus
önérzettel."
A keserű és elgondolkodtató tanulság mindezek ellenére azonban mégiscsak az,
hogy 1943 augusztusában a szárszói konferenciáról hiányzik az SZDP küldöttsége (sőt
nem is vesz tudomást a főleg a népi írók köréhez tartozók seregszemléjéről). Mindkét
mozgalom történelmi kudarca ez az egymásra nem találás, ámde a hibák keresgélése,
a felelősség ide-oda osztogatása nem visz közelebb a probléma megnyugtató lezárásához. Tény az - mutat rá Agárdi Péter is - , hogy mind Mónus, mind Szakasits végső soron „túl sterilen és direkten" vázolták föl szocializmusképüket; míg a népi oldalon - ez
meg a szociáldemokrata elitet irritálta és nyugtalanította - a „nemzettervezés" a paraszti kisbirtok hegemóniájának a jegyében folyt, s nem volt mentes a nemzetieskedő,
olykor még az antiszemita felhangoktól sem.
Az 1943 nyarára kialakult történelmi patthelyzet a szociáldemokrata progresszió
és a népi mozgalom még politizáló elitje között 1945 után végképp és végzetesen megromlott. A népiek jó része (de tulajdonképpen a népi eszmekör a maga teljességében)
bűnbakként, elítélendő, kiirtandó jelenségként aposztrofálódott; s hosszú évtizedekre
megszűnt annak a lehetősége, hogy egyfelől a Mónus Illés-szerű, másfelől a Németh
László-szerű gondolkodó magyarok egymás felé közelítsenek. És nemcsak azért, mivel
Mónust a nyilasok megölték, Némethet pedig a polgári radikálisok, a szociáldemokraták és a kommunisták együttes erővel száműzték a magyar szellemi életből; hanem
azért sem, mivel a magyar szellemi élet a diktatórikus hatalmi politika következtében
oly merevvé monolizálódott, hogy sem lehetősége nem volt, sem értelme nem lehetett
a dialogizálásnak.
Agárdi Péter könyvének címe - Kortársunk, Mónus Illés - , s persze maga a könyv
legelsősorban arra hívja föl a figyelmet, hogy a magyar szellemi progresszió értékeinek
az egésze a 30-as években sem volt, s ma sem lehet egyik vagy másik ideológiai, politikai (stb.) irányzat, csoport, mozgalom (stb.) egyedüli, kizárólagos monopóliuma. Továbbá arra, hogy a személyes jó szándék, a tiszta erkölcs önmagában kevés lefogni a gonosz kezét, illetőleg nemzetnyi méretben megvalósítani a közjót. Mindehhez a másikat,
a másságot megértő empátia s a mindenkori történelem menetének az ismerete, annak
megértése, parancsának a fölismerése s az ekként való emberi és politikai cselekvés is
szükséges. (Gondolat, 1992.)

84

tiszatáj

Ö R Ö K S É G

BÍRÓ

ZOLTÁN

Találkozás a gondolattal
Minden gondolkodásra hajlamos embernek vannak kivételes találkozásai előtte
járó gondolkodókkal, és e találkozások során választódnak ki az életre szóló szellemi
kapcsolatok. E nagyobb, életre szóló találkozások létrejöttében szerepük lehet a véletleneknek is, különféle életrajzi tényeknek, tájaknak, városoknak, iskoláknak. Grezsa
Ferenc esetében sem lehetett mindegy a Németh László életművével való találkozó létrejöttében a hódmezővásárhelyi tanárkodás. Ez az életrajzi tény azonban igen-igen vérszegény magyarázat lenne arra a kérdésre, hogy mi vitte az irodalomtörténészt Németh
László közelébe, s még inkább: hogy mi kötötte hozzá ilyen szorosan egy egész életmű
erejéig. Felhozhatnánk egyszerű és gyakorlatias szakmai okokat is, ilyet például, hogy
Németh László életműve csaknem teljesen szűz terület volt az irodalomtörténész számára, s így igen jó kutatási terület annak, akiben volt ambíció és persze volt bátorság is
ennek a csaknem tiltott területnek nekivágni. Emlékezzünk csak: Vekerdi Lászlónak
Németh László-könyve megjelenése után még az akadémia matematikai kutatóintézetéből is távoznia kellett. S bár talán ő egyedül lehetett volna ebben az országban egy
komoly magyar művelődéstörténeti intézmény és iskola megalapozója, ehelyett nemkívánatos személy lett a magyar szellemi életben, vagy ahogy önmagával szemben igazságtalanul, a rendszerrel szemben ironikusan megállapította saját maga: lehetett belőle
„viszonylag tisztességes bértollnok".
Vélhetnénk tehát némi joggal azt is, hogy Grezsát a megbélyegzett és veszélyesnek nyilvánított Németh Lászlóhoz elsősorban az „ellenállás" igénye, a „csakazértis"morál, a dac, vagy a szellemi kalandvágy vitte. A morális megfontolás és a dac késztetésében lehet valami, a kalandvágy azonban - amennyire én Grezsa Ferencet ismerhettem - a legkevésbé sem volt neki jellemző tulajdonsága.
Mégis, mi lehetett hát az, ami az irodalomtörténészt csaknem teljes egészében
egyetlen íróhoz, egyetlen életműhöz kötötte? A X X . századból például Király Istvánt
Adyhoz, Czine Mihályt Móriczhoz, másokat Babitshoz, Grezsa Ferencet Németh
Lászlóhoz? Az irodalomtörténész valószínűleg semmiben sem különbözik első fokon
az „egyszerű" olvasótól. Tehát az irodalmi mű vonzása elsősorban abban áll, hogy saját
érzéseinek, gondolatainak, tapasztalatainak magasabb rendű kifejeződését fedezi fel
benne, a találkozások így születnek. Az irodalomtörténész ezt az alaphelyzetet alakítja
át hivatássá és szakmává úgy, hogy egyik típusa a szakmára, másik a hivatásra helyezi a
hangsúlyt. A szakmaiság alapjáról elvben mindenféle mű és életmű egyaránt megközelíthető valamely értékhierarchián belül, viszonylagos objektivitással, függetlenül
annak világnézeti, gondolati, erkölcsi tartalmától. Ez az irodalmi irodalomtörténész
típusa, aki az esztétikumra, a megvalósulás mikéntjére és minőségére figyel, s a mester-

1993. július

85

ség minél teljesebb eszközrendszerével az irodalmi anyagot, a „szöveget" vizsgálja,
s közben mintegy eltávolítja magától a mű gondolatiságát, illetve hideg, elfogulatlan
szemmel igyekszik nézni rá.
Az irodalomtörténészek másik típusa a szakmai és az olvasmányélményt valóban
hivatássá avatja azzal, hogy kiindulási alapja nem az irodalmi anyag, hanem az életanyag,
ezért az irodalomban a létkérdések felmerülését és az ezekre adott vagy keresett választ
tekinti fontosnak, irodalmi értékrendjének kialakításában is ez vezérli egy bizonyos
esztétikai minőségszint felett. Ez a típus a maga hivatástudatában azonos az írói hivatástudattal, inkább csak eszközeit és lehetőségeit tekinti többé-kevésbé különbözőnek
az író eszközeitől és lehetőségeitől, semmint szellemi-erkölcsi kötelezettségeit. O maga
is szerepet keres, akárcsak az író, s mint az írót, őt magát is alakítja a szerep. Munkássága során főszerepben természetesen az író marad, az irodalomtörténész azonban itt
társszereplővé válik, legyen mégannyira szerény és visszahúzódó is alkata és szándéka
szerint. Ezt a társszereplőséget már csak azért sem kerülheti el, mert nem kórboncnokként nyúl szikéjével egy történeti képződményhez, az írói műhöz, hanem az írói
szikéhez társítja az irodalomtörténészit, hogy így együtt igyekezzenek feltárni az élet,
a való világ, a környezet törvényeit. Az író személyes küzdelme így az irodalomtörténész személyes küzdelme lesz, vagy éppen fordítva: az erkölcsi elkötelezettséggel
élő, cselekvésre, küzdelemre készülődő ember hívja társául az irodalmi művet, s az
írót, hogy a maga igazságharcába ezt a sajátjánál érettebb, magasabb rendű erőt is bevonhassa. így a szakmai feladat nemzeti-társadalmi feladatvállalással kapcsolódik össze,
s ennek az összekapcsolódásnak a történetében a társadalmi igazságérzet és a nemzeti
sorskérdések adhatnak irodalmon túli értelmet a szakmai munkásságnak is.
Mondanom sem kell, hogy Grezsa Ferencet az irodalomtörténésznek ehhez az
utóbbi típusához sorolom. Meggyőződésem, hogy Németh László életművéhez őt nem
a véletlenek sora, nem a vásárhelyi illetősége stb. vitte, hanem a benne megérlelődő aggodalom és igény közösségi természete talált rá Németh László műveiben arra az észjárásra és arra a magyar minőségeszményre, amelyben magasabb szinten tárgyiasulhatott a még formátlan, szerepet nem öltött szándék. Magának Németh Lászlónak a szavaival jellemezhető talán legszemléletesebben ez a folyamat: „...a szervezetnek életműködései vannak, a léleknek értékműködései." Ez az értékműködés visz el bennünket
a választáshoz, ez hoz össze embereket, s ez választ el. Ez szervez szellemi és néha
politikai erőket. Ez készteti a tanár-irodalomtörténészt, hogy mint egy hatalmas batyut, hátára vegye a Németh László-életművet, és átgyalogoljon vele azon a lápvilágon,
amit közéletnek nevezünk.
Európának ezen a táján szinte törvény, hogy minden harcot legalább kétszer kell
megvívni, minden munkát legalább kétszer kell elvégezni ahhoz, hogy az egyszer már
létrehozott értéktömegből valami megmaradjon, és a köztudatban életre keljen. Az
irodalomtörténész imént emlegetett társszereplői státusza részben ebből az értékmentő-értékterjesztő feladatból áll. Itt sosem elég az életmű maga, mindig kell még egy
vagy több másik életmű, amely az előzőt nemcsak elemzi, de meg is vívja a maga külön
harcát érte. Az irodalom itt már hosszú idő óta nemzeti létkérdéssé vált, így szükségképpen került élethalálharcok közepébe.
Németh László életműve pedig tele van olyan felismerésekkel, olyan gondolatokkal, tervekkel és kritikával, amelyek valamilyen hatalmi érdeket sértettek, mindenekelőtt azzal, hogy kimondta őket. Amikor felteszi a kérdést: hogyan történhetett

86

tiszatáj

meg, hogy a magyarság, ez a középkorban erőteljes nép, fokozatosan kisebbségbe szorult a saját hazájában, hogyan süllyedt „bennszülötté" a tulajdon országában, akkor
kívül és belül minden szervezett erő, amely a bennszülött bennszülötti helyzetéből
nyeri a maga profitját, felkapja a fejét és anatémát kiált. Amikor a minőségszocializmus
ideáját vázolja, akkor lemosolyogják és gyermeteg utópistának nevezik, hiszen az egyik
oldalon a létező szocializmus, a másik oldalon a létező kapitalizmus igazi emberi alternatívát nem nyújtó berendezkedését sérti. Amikor a „harmadik oldal" jelentésének
magyarázatát adja a szárszói beszéde kapcsán, s felteszi a kérdést: Új-Guinea miért ne
lehetne a pápuáké? - akkor nincs az a térségünkben érdekelt hatalom, amely ezt az inget magára ne venné. És amikor felteszi, hogy a Törzsfő Magyarországával és az Osvát
Magyarországával szemben esetleg létrejöhetne az ő bábáskodásával a harmadik Magyarország, akkor az uralkodó hatalmi-politikai irányzatok jobbról és balról együttesen tekintik első számú közellenségnek magát a gondolatot, még mielőtt az valóságos
szervezőerővé nőhetne.
Azt hiszem, érthető hát, hogy az irodalomtörténész, akit az irodalmi műben is
elsősorban annak gondolati szövedéke érdekel, s túl az irodalmon a történelem, a társadalom, a nemzet alapvető kérdései foglalkoztatnak, a X X . században meg sem kerülheti Németh Lászlót, s ha a maga pályáját ehhez az életműhöz köti, akkor azt mindenekelőtt a gondolat vonzásának tekinthetjük.
E vonzás azonban nemcsak intellektuális természetű, hanem nagymértékben morális és politikai természetű is. A nemzedék, melynek Grezsa Ferenc is tagja volt, nagy
többségében „elkötelezett" nemzedék volt, s tudatában is volt valamilyen irányú elkötelezettségének. E nemzedék tekintélyes része elsősorban társadalmi rendszerben gondolkodott, és esetleg másodsorban nemzetben, magyarságban. A kommunisztikus ideológiák alapján sokan a szocializmus rendszerében - még ha kritikával is - , a liberális
polgári ideológiák jegyében pedig a liberális kapitalizmus rendszerében, nyugati minták alapján. Volt azonban ennek a nemzedéknek egy jelentős tábora, amely elsősorban
gondolkodott nemzetben, magyarságban, emberségben, és csak másodsorban rendszerben, még ha volt is határozott vonzódása egyik vagy másik - esetleg egy harmadik rendszerhez. E tábor az előtte járó ún. népi írói mozgalomtól részben a plebejus
demokrata érzületet, s ilyen értelemben egyfajta baloldaliságot tanult, de még inkább a
népben-nemzetben, országban való gondolkodás elsődlegességének parancsát értette
meg. Grezsa Ferencet akár egyetlen Németh László-i mondat is odaköthette magához
egy egész életre. Például ez: „Egy rendszer önmagában nem válthat meg egy népet,
minden attól függ: kik, milyen módon, milyen ösztönökkel alkalmazzák." Ha ebből a
mondatból az „ösztönökkel" szóra komolyabban odafigyelünk, akkor világosabbá
válhat számunkra a Németh László-i gondolatok vonzerejének a mibenléte. Hiszen
egy-egy ilyen szó vagy mondat az életműből Grezsáék számára éppen a saját történelmi helyük és közéleti szerepük értelmezhetőségét tette lehetővé, vagy legalábbis
könnyebbé. Hiszen a rendszerrel az ország népe kénytelen-kelletlen megkötötte a maga alkuját, s így természetesen megkötötte az értelmiség is, megkötötte a szóban forgó
nemzedék is. Személyek és csoportok között a különbség abban állt, hogy érvényesülés
és szolgálat kérdésében milyen moralitással alakították ki az arányokat, s hogy miként
fogták fel a szolgálatot. A rendszert szolgálták-e, vagy jó ösztönnel, csupán az
alkalmazkodás mindenkori nélkülözhetetlen mértékéig vállalva az alkut, egy annál távlatosabb, történelmileg nagyobb és magasabb rendű ügyet: a túlélés szellemi fel-

1993. július

87

tételeinek közösségi szolgálatát. Akin ennek a jó „ösztönnek" a tisztaságszaga érződött,
az volt a rendszer legkellemetlenebb, s legnehezebben kezelhető „ellenzéke", mert
munkássága és szerepe mindig túlmutatott önnön érdekkörén, de magán a rendszeren
is. Ebből adódott azután, hogy a rendszerváltó kurzusnak is épp ez a faja vált szinte
pillanatok alatt megintcsak a legkellemetlenebb „belső" ellenzékévé, s igyekezett is amilyen gyorsan csak lehet - lerázni magáról, vagy minél távolabb kerülni tőle.
Grezsa Ferenc tudta ezt. Utolsó beszélgetésünk a Juhász Gyula Tanárképző Főiskola tanári szobájában erről szólt. Őt ennek tudata sem rendítette meg, de a keserűség azért belemarta magát az idegeibe. így ment el.

OLASZ

SÁNDOR

A mai magyar irodalom vonzásában
GREZSA FERENC, A KRITIKUS
Nagy életművel vált eggyé Grezsa Ferenc munkássága, s nevét a jövőben bizonyára a három korszak-monográfia szerzőjeként emlegetik majd leggyakrabban. Ám
Grezsa Ferencnek a tudományos élet, valamint az oktatás mellett az élő irodalom forrongó világában is tekintélye volt. Amikor az újabb irodalmunkat értékelő írásairól
kívánok szólni, a figyelemkeltés szándékát sem titkolom. Ezek a tanulmányok, kritikák egyelőre folyóiratok (legnagyobb számban a Tiszatáj) lapjain olvashatók. Pedig
legjobb darabjaiból még ő maga állított össze egy kötetet, amely kusza kiadói viszonyainkra jellemző módon a mai napig nem jelent meg. Nem alkalom szülte írások rendezetlen halmaza ez a kötet, hanem líraelmélet (mivel elsősorban lírai és nem epikai művek bírálatáról van szó) esztétikai fölkészültség, széles tájékozottság, kritikai judícium
és értéktudat összefogása.
Kritikusi elveiről, módszeréről nagyon ritkán nyilatkozott Grezsa Ferenc. Ám
egy — negyedszázaddal ezelőtti - interjúban a következőket olvashatjuk: „Nem kedvelem a polémiát, a támadó kritikát, szívesebben írok értékes művekről, nemes törekvésekről; fölfogásom szerint a recenzió afféle »ancilla literaturae«, korántsem lehet olyan
szuverén műfaj, mint a líra, az epika vagy a dráma. A kritikai készenlét is inkább szolgálat, a nagy írók és jó művek támogatása, közvetítése." (Tiszatáj, 1969. 11. sz.) Mindez
nemcsak a szerénységre lehet bizonyíték, hanem arra is, hogy tudósi alkatától idegen a
„módszer-furor". A téma nem ürügy, mely által a metodika kibeszélheti magát. A bírálat számára nem a hibakereső indulat, az elevenek és holtak fölötti ítélkező gőg, a
szubjektív rokon- és ellenszenv megnyilvánulási lehetősége. Távol állt tőle az impreszszionista hangulatkritika, de az esztétikai uniformisokban sem érezte jól magát. Gondolkodása idegenkedett a dogmáktól, a „vagy-vagy" szélsőségeitől. írásai megelevenítő
elemzések, melyeket absztrakció és metaforikus láttatás kölcsönhatása éltet. Amit a
főiskolai tanszékvezetésben őt váltó kolléga tanulmánykötetéről írt, a saját gyakorlatára is érvényes: „Kiss Ferenc az öntörvényű műalkotást a személyiség és a kor összefüggéseinek bonyolultságában, a sors kihívására adott válaszként értelmezi. Nemcsak

88

tiszatáj

tárgyának fogalmi pontosságú, esztétikai szempontból érzékeny, eleven stílusú leírására
vállalkozik, hanem anyagából - a klasszikus magyar esszé legjobb hagyományaira emlékeztetően - mindig valamely általánosabb eszmét is kibont." (Tiszatáj, 1985. 6. sz.)
Grezsa Ferencet nem tudták az irodalomtudományban érvényesülő különféle divatok lekötni. Nem valamely normatívához mérte a műveket, ideológiai rendszert
nem állított föl, hogy ahhoz szabja az alkotói pályákat. Módszere inkább a tárgy révén
alakult, az adott műhöz igazodott, az értelmezést, a megértést legjobban segítő utat
választva. Kritikusként sem akart azokhoz az orvosokhoz hasonlítani, akiket a beteg
ember helyett csak a betegség érdekel. A gazdag, rugalmas intellektus és az életismeretek „bevetésével" bonyolult műveket is sikerült biztonsággal, objektív érvénnyel és
a beleélés nagyfokú szuggesztivitásával elemeznie. A pontos, szakszerű leírás a gondolkodás elevenségével, vitalitásával párosult.
A kritikus irodalmi, irodalomtörténeti helyfoglalása, nézetei nagyjában megállapíthatók abból, hogy kiről ír leggyakrabban, legszívesebben. Grezsa Ferenc többször is
szólt Illyésről, Nagy Lászlóról, Juhász Ferencről, Kányádi Sándorról, Csanádi Imréről,
Fodor Andrásról, Tornai Józsefről vagy Ágh Istvánról. Csoóri Sándor szinte valamennyi könyvét méltatta, s tanulmányokat is írt róla. (A portré, a pályakép akár ezekből az írásokból is összeállítható. Csoóri költészetében egyébként - Németh László
híres, A líráról c. esszéjének gondolatmenetét folytatva - a szintézis lehetőségét látta:
talán ő hidalja át „a szakadékot, mely Nagy László és Pilinszky lírájának elágazásával a
magyar költészetben támadt".) Az imént fölsorolt nevek azonban legföljebb azt igazolják, hogy Grezsa Ferenc vonzódott a népiség hatókörében nevelkedett alkotókhoz.
A némelyek által föltételezett, s a negyven év egészét meghatározó „funkcionáriusnépies koalíció" fantomjával szemben pontosan tudta, hogy az ún. népiek nem kollaboráns része semmivel sem volt előnyösebb helyzetben. Mindazonáltal Grezsa Ferencet nem kerítette hatalmába az az apologéta buzgalom, amely - pusztán „felekezeti"
okból vagy a szekértábor iránti nosztalgiából - mindenáron jelentőssé, remekművé
próbálta stilizálni a közepest vagy a gyengét. (Igaz, Grezsa Ferenc nem távolságtartással, hanem a tárgy iránti szeretettel írt. A vitathatatlan eszmények melletti kiállás viszont még nem kritikátlan elfogultság, nem apologetika.)
Grezsa Ferenc persze jól tudta, hogy a különféle értékek egészen jól elviselik
egymást, sokkal jobban, mint azok, akik az összeugrasztásban, az egymás elleni kijátszásban lelik gyermeteg örömüket. Grezsa Ferenc íróasztalán nagyon jól megfért
Vas István, Csorba Győző vagy Nemes Nagy Ágnes kötete, mert 20. századi és legújabb irodalmunkat egységes folyamatként látta, s a mesterséges válaszfalakról nem
vett tudomást. Nem sejthette, hogy a falépítők újabb népes csapata árasztja majd el újra
irodalmi életünket (is).
A Nyugat harmadik nemzedékének néhány tagjáról, valamint az Új Hold költőiről írt munkái „a babitsi alfa-omega sorshelyzet" lírai megjelenítésének értő interpretátoraként mutatják Grezsa Ferencet. Kedves költője, a filozofikus Babits inspirációját
fedezte föl például Csorba Győző verseiben: „Élmény- és tárgyköre a lét határhelyzeteit foglalja magában." Lírája „személyesség és tárgyiasság pontos ötvözete. [...] Vallomásosság és áttételesség, a kitárulkozás visszatarthatatlan vágya és - ha nem is parnassien, de távolságtartó - közvetettebb lírikusi magatartás egyaránt jellemzi." (Tiszatáj,
1981. 10. sz.) Nemes Nagy Ágnesről már 1969-ben a nagy költészet iránti megbecsüléssel írt. (Pedig akkor ez a hang még egyáltalán nem volt természetes a magyar kritikai

1993. július

89

életben.) Az „absztrakciós hajlam és képi gondolkodás", a „filozófiai igényesség és mesterségbeli jártasság" egységét emlegeti. Ezek a kulcsfontosságú szavak Grezsa Ferenc ízlésének, értékrendjének talán a legfontosabb elemeit jelzik. A mesterség tudását, műgondját, „a megszenvedett mívességet" mindig nagyra tartotta - akár Illyés Gyuláról,
akár Baka Istvánról szólt. Nem a harsány, hanem a csöndben érlelődő és mélyülő,
gondolatgazdagságával és formakultúrájával ható költészet iránt vonzódott. „A mesterség szabályainak, törvényeinek alapos ismerete nélkül nincsen jó költészet, akkor sem,
ha tudomásul vesszük a mesterember és a költő közti éles megkülönböztetés jogosságát. A vers nemcsak a pillanat megvilágosodása, hanem az ötlet érlelése is: műgond és
kontroll" - írta Csanádi Imréről, s egyetértőn idézte a vérbeli költő, sőt poéta doctus
egyik „irodalmi dohogását": „Legyek kismester inkább, dolgaértő, / ki ha-mit tesz,
tisztességgel csinálja, / mint sem titánok zagyva, pofatépő, / ál-egekig sötétlő / paródiája."
Grezsa Ferenc kritikai írásaiban biztos értéktudattal pontos különbséget tett
a csak divatos, a divatos és egyben korszerű, valamint a nem divatos, de korszerű között, s ez utóbbiról sem félt írni. 1974-ben az egyik Ágh István-kötet ürügyén állapította meg: „Mai költészetünkben gyakori jelenség képi, gondolati ötletek, költői motívumok átélés, asszimilálás nélküli kölcsönzése. Divat a »modern« modor; zaklatottnak
lenni, groteszk pózokat és mutatványokat megjátszani. Ágh István művészete ellenáll a
felületi hatásoknak, eredeti és szuverén líraiság jellemzi. Van annyi energiája, hogy függetlenítheti magát a divattól, s költészete önmagából fejlődhet." (Tiszatáj, 1974. 2. sz.)
Említettük, hogy Grezsa Ferenc bírálatai nem hajlanak publicisztikába, nem a gyors
reakció vágya, s nem is az ítélkezés keménysége és szenvedélyessége fűti. Ez sok szempontból eltér a mester, a kritikus Németh László gyakorlatától. Aggályait, kifogásait
azonban Grezsa sem rejti véka alá. A megváltó aranykard című Juhász Ferenc-kötet bírálója már ekkor (1974-ben vagyunk) észreveszi ennek a lírának a „gerontológiai"
problémáit: megmerevedik, rutinszerűvé válik, „a nagybetűs allegóriák... eltömik és
lefojtják a szenvedélyek áramlásait". Előnyére válna, ha a látomásos kép helyett „más
formateremtő axiómákkal is kísérletezne". (Tiszatáj, 1974. 4. sz.) Sokan ma már talán
el sem hiszik, hogy még az ilyen korrekt szakmai kifogásokhoz is bátorság kellett. Alig
egy év múlva egy fiatal kritikus kálváriája kezdődik azzal, hogy Juhászt bíráló írása
nem jelenik (jelenhet) meg. Az akkori kontextust már csak azért is érdemes fölidéznünk, mert így érthetjük meg, hogy Grezsa Ferencnek és nemzedékének (de talán még
az utánuk jövő egy-két generációnak is) egyszerre több fronton kellett küzdeni a korszerű magyar irodalom eszményéért, s a szakmai fölkészültségen és illetékességen túl
egyéb erények is szükségeltettek. Grezsa Ferenc írásaiból olyan magatartás bontakozik
ki, amely az elmúlt évtizedek kontraszelekciós és értékpusztító viszonyai közepette
létfontosságú volt az irodalomtörténet és -kritika hitelének, értékrendünknek, szellemi
és erkölcsi tartásunknak a megőrzése szempontjából.
Grezsa Ferenc a legújabb művekben is a magyar irodalom tradícióinak továbbélésére figyelt, bár érzékelte, hogy a hagyományos írói, költői szerepek a dolog természeténél fogva változnak, módosulnak. Van, aki „anakronisztikusan kitart heroikus
emlékei mellett" - írta 1977-ben. Úgy látta, a sámános romantika és az alkalmazott
poétikává, publicisztikává jelentéktelenedő irodalom veszélyeit elkerülve a tradíció
bizonyos elemeinek, követelményeinek meg lehet felelni. Ugyanakkor azt tapasztalta,
hogy az újabb irodalom tájékozódása, iránykeresése más, még ettől a modernizált

90

tiszatáj

változattól is eltérő. Ám Grezsa Ferencet irodalmunk sokféle értékének nem kirekesztőleges szemlélete jellemezte. Semmiféle új törekvés ellensége nem lett, legföljebb nem
közölte gondolatait róluk. Tudta, hogy azok is lehetnek jók, de talán azt is érezte,
hogy ez már - sporthasonlattal élve - más csapat, más játék. Ha élne, bizonyosan
egyetértőn olvasná Vekerdi László gondolatait (Forrás, 1993. 2. sz.): „a mai magyar
irodalom kifelejtett valamit, ami viszont a magyar irodalomnak, népinek és urbánusnak egyaránt, mindig is része volt, bizonyos értelemben létértelme volt. [...] a régi
irodalom nagy biztonsággal kiállt a szegények, az elesettek, a megszomorítottak mellett." Grezsa Ferenc is azokat az írókat üdvözölte, akik „önépítő magabiztosságukban"
sem feledkeztek meg arról, amit Kosztolányi Dezső és Illyés Gyula, Márai Sándor és
Németh László egyaránt tudott.
Befejezésül - szerepemből némiképp kiesve - az emlékek sokaságát, a vallomás
eszközeit is segítségül hívhatnám. Jóleső érzéssel idézném az egykori szellemi fölfedezések feszült pillanatait, a mindig pontosan, határidőre készülő kéziratok megérkezésének örömét. Ez az idő azonban már nem tér vissza. Csak Grezsa Ferenc írásait
olvashatjuk.
Egy könyv kiadóra és olvasóra vár.

1993. július

91

K R I T I K A

ÉIetmű(bibIiográfia) szilánkokban
„Németh László írásainak lelőhelyeit nem sokan ismerik. A könyvtárakban, főleg
fiatalok, tanulmányaik során sok időt vesztegetnek kereséssel. És nemigen látják a fától
az erdőt" - kezdi Hartyányi István a Mutató Németh László munkáihoz c., a Somogyikönyvtár kiadásában 1983-ban megjelent összeállításának utószavát. Mindezt súlyosbította, hogy írásainak egy része gyakorlatilag a tiltottak kategóriájába került, így új
kiadása nem jelenhetett meg. Pedig Németh László gondolatait 1945 után is igényelte
volna a magyar értelmiség, még jobban tán, mint a háborút megelőzően. Ugyanakkor,
mivel bizonyos írásai csak régebbi alapítású könyvtárak jól eldugott, porosodó polcairól voltak nehezen előkereshetők, így szinte automatikusan bizonyos mítosz is kialakult a Németh László-életművel kapcsolatban. Fokozta ezt a titokzatosságot a mindenről tudni és véleményt formálni akaró polihisztor alkotói és befogadói attitűdjének
helyenként kibogozhatatlan összefonódása, valamint ebből fakadóan egyes tanulmánykötetek témáinak szinte követhetetlen burjánzása. így Hartyányi István mutatójának megjelenéséig gyakorlatilag áttekinthetetlenek voltak Németh László írásai. Ez
a mutató az önálló kötetek kiadási adatainak rögzítése után egyszerűen a címek betűrendjében közölte az írások lelőhelyeit, így nyújtva alapvető tájékoztatást azok föltalálhatóságáról.
A Petőfi Irodalmi Múzeum által Hartyányi István és Kovács Zoltán összeállításában most kiadott Németh László-bibliográfia ennél sokszorosan többre vállalkozott 530
B/5-ös oldalán. 1988-ig bezárólag teljességgel közli mind Németh László műveit, mind
az ezekről és az íróról szóló irodalmat, mind az utóéletével kapcsolatos cikkek leírásait.
Mindig csodálattal vettem kézbe a Petőfi Irodalmi Múzeum többnyire gigantikus
bibliográfiai vállalkozásainak egyes darabjait. Mindegyikkel hatalmas, sokfelé ágazó
monumentális könyvészeti mű született meg, elképesztően széles körben gyűjtött hatalmas adattömegre támaszkodva. (Sokszor a Csűry István-féle Tiszántúl-bibliográfia
elképzelései megvalósulásának képzetét keltve bennem.) Most is ez következett be.
A kötet négy fő fejezetre tagolódik: 1. Németh László művei, 2. A Németh
Lászlóról szóló irodalom, 3. Utóélet, 4. Mutatók. Az első fő egységet további hét
részre bontották az összeállítók: 1. Németh László kötetei ismertetéseikkel, 2. a Tanú
repertóriuma és ismertetései, 3. időszaki kiadványokban stb. megjelent művei, 4. interjúi, nyilatkozatai, 5. műfordításai, 6. idegen nyelven kiadott művei, 7. drámái, dramatizált művei előadásainak ismertetései.
Az alfejezetek puszta fölsorolása is jelzi, hogy az életmű bemutatása meglehetősen
„szilánkosra" sikeredett. Ennek egyik oka lehet a bibliográfia szó eredeti tartalmához
(könyvek jegyzéke) való merev ragaszkodás, mely szerint csak az önálló kötet a mérhető és regisztrálható bibliográfiai egység, az összes többi fölvétele csak kényszerűség.
Nem is foglalkoztak a nem nyomtatásban jelentkező művekkel: pl. a hanglemezekkel,
a képekkel (még a nyomtatásban megjelentekkel sem!), de az 1/7. alfejezet is csak a
színpadi, a tévé-, a rádió- és a filmváltozatok bemutatóinak ismertetéseit tartalmazza.

92

tiszatáj

Magáról az előadásról csak annak helyét és idejét közli. Holott bizony nem lett volna
haszontalan legalább a rendező és a főbb szereplők föltüntetése, ami óriási értékkel
gazdagította volna az összeállítást. Még meglepőbb, hogy míg az időszaki kiadványokban közölt Németh László-levelekre még mutatóval is fölhívja a figyelmet, addig a
levelezéskötetekben megjelenteket kizárja a gyűjtésből, mondván, hogy annak közlése
a kézirat-katalógus feladata. (Csak a Levelek Magdához és az Egy barátság levelekben c.
kiadványokat rögzíti az első alfejezetben, mint önálló köteteket.) Határozottan érzékelhető, hogy a szerkesztők nem voltak képesek dönteni a kötet vagy a mű mint elsődleges bibliográfiai egység dilemmájában. Ez pedig csak egyenetlen szerkezetet eredményezhetett.
Ennek másik eredője különben még az is, hogy az anyaggyűjtéskor tömérdek ismertetés, kritika került elő, amikkel az összeállítók nem igazán tudtak mit kezdeni az
előbbi dilemma megoldatlansága miatt. Az önálló kötetekről megjelent recenziókkal
nincs baj, azokat a megfelelő könyvek leírása után lehet közölni. De már a Tanú repertóriumát azért kellett megcsinálni külön (bár minden írása szerepel önállóan a 3. alfejezetben) is, hogy legyen hová odacsapni a róla szóló ismertetéseket. így kerültek ezek a
repertórium végére, holott jelentős részük nem a folyóirat egészéről, hanem egy meghatározott számáról szól. De ugyanígy levegőben lógnak a színházi és egyéb előadásokról szóló kritikák annak a műalkotásnak tényleges rögzítése, vagyis az előadások adatai
nélkül, amelyről valójában szólnak.
„A kötet a bibliográfiai egység"-elv erőltetése miatt bontják a Németh Lászlóról szóló írások fejezetét is ketté: az önálló, ill. a periodikumokban megjelent művek
szerint.
A harmadik, Utóélet c. fejezet is két részt tartalmaz Szépirodalom, ill. Kultusz
címmel. (A Szépirodalom helyett én Verseket írtam volna, s akkor nem kellene mind
a 37 tétel után megjegyzésben kiírni, hogy „vers".)
Külön gond a használó számára, hogy az alfejezetek folytonosan változtatják
a besorolás rendjét. Hol részleges (csak az éveket figyelembe vevő) kronológia, hol cím
szerinti betűrend, hol éven belül is pontos időrend (pl. Kultusz). A részleges kronológia teljes használhatatlanságát a Németh László halálával kapcsolatos 1975. évi cikkek
ötoldalnyi teljes zűrzavara mutatja. A helyenként nagyon hiányzó élőfej tovább nehezíti a keresést.
Néhol teljesen semmitmondó tételeket is találtam. Minek közlik az Esti Hírlap
1984. máj. 9-i számában A két Bolyai előadásáról szóló hirdetést, amikor az ebben közölt információnál többet nyújt maga a bibliográfia is a 188. oldalán, vagy a Nagyvilág
1962. februári száma Magyar írók külföldön c. hírrovatának leírását a 312. oldalon, ha
a bibliográfia sokkal pontosabban rögzíti az Iszony itt csak jelzésszerű „német, finn,
norvég, svéd, dán stb." fordításait?
A mutatók fejezetének első nagyobb egysége a címmutató. Sajnos, itt is sikerült
megtalálni az olvasó által legnehezebben kezelhető megoldást: műfajok szerint hét külön mutatót szerkesztettek a szépprózáról, a drámáról, a versekről, a cikkekről, tanulmányokról, a levelekről és a műfordításokról. Ennek következtében a címmutató
használójának tudnia kell a keresett írás műfaját, ellenkező esetben akár négy mutatóban is keresgélhet, amit még megnehezít az élőfej teljes hiánya. Ugyancsak a cím pontos ismeretét tételezi föl a betűrendbe soroláskor a határozott és határozatlan névelők
rendhatározó szerepe. Ez ismét csak a kiadvány kezelhetőségét korlátozza. Mivel a
mutató készítője, Varga Katalin csak a széppróza és a dráma címeinél használja föl egy

1993. július

93

kicsit a tipografizálási lehetőségeket, ezért a sok-sok egyenrangú tételszám miatt nem
igazán eligazító a mutató. Nehéz például egy-egy írás első megjelenésére rábukkanni,
amit a többszörös besorolások is bonyolítanak. Bár egy-egy kötet tartalmát fölsorolták
az összeállítók, ám alszámozás híján ez nehezen használható, van ahol öt sűrűn
nyomtatott oldalt kell végigböngészni egy cím keresésekor, mivel a mutatónak nincs
mire hivatkoznia.
Ezt követi a színpadi, a tévé-, a rádió- és a filmváltozatok bemutatóinak időrendi
mutatója, mivel azok ismertetéseit az első fejezetben a művek címeinek betűrendjében
közölték a szerkesztők. E mutatót is Varga Katalin készítette.
Végezetül egy szintén tagolatlan, tipográfiai megkülönböztetések nélküli névmutatóval zárul a kötet - Hegyi Katalin munkája. Sajnos Németh László álneveit nem találtam benne, holott a bibliográfiai részben föllelhetők. A névváltozatokat sem sikerült
összehozni (pl. Gyurácz és Gyurász Ferenc, vagy Horvai és Horvay István), kár érte.
A mutatók a magyar ábécé rendjét használják a magánhangzók hosszúságának
megkülönböztetése nélkül.
Németh László jelentős tanulmányírói munkásságát, valamint a nagyon gazdag,
róla szóló irodalmat tekintve komolyan hiányolom a tárgymutatót. Bizony az is hozzájárulna a Németh László-életmű világosabb áttekintéséhez.
S visszatérve az ismertetésem elején a Petőfi Irodalmi Múzeum gigantikus bibliográfiai vállalkozásairól mondottakhoz, azzal kell befejeznem a gondolatot, hogy a
hatalmas, sokfelé ágazó monumentális könyvészeti mű megalkotásakor a használóról
feledkeznek meg gyakorta. Most is így történt. Megszületett egy elképesztően széles
körben gyűjtött óriási adattömegre támaszkodó bibliográfia, melynek használatához
előtanulmányokra és biztos életműismeretekre van szükség.
Ám ettől függetlenül nagyon örültem a bibliográfiai adatokban minduntalan előbukkanó Tiszatáj névnek, ami jelzi, hogy folyóiratunk mily sokat foglalkozott a Németh László-i életművel. És egyáltalán nagyon sok szegedi, illetve környékbeli kutató
értelmezte azt - derül ki e hatalmas munkából.
Az impozáns méretű, 1500 példányban megjelent életmű-bibliográfia helyet kell
hogy találjon minden jelentősebb könyvtár és korunkkal foglalkozó irodalomtörténész
kézikönyvtárában.

Az író rejtettebb birtokán
ÍRÁSOK NÉMETH LÁSZLÓRÓL
Jó érzés kézbe venni e kötetet, mert szinte minden tanulmánya a szabadon szólhatunk élményét demonstrálja. E kötet jó értelemben heterogén: a Németh László-i
pálya sokszínűségét tükrözi, és az életmű teljességét közelíti meg az életkor, a hivatás,
a földrajzi hovatartozás tekintetében változatos szerzőtáborral. Hiszen nemcsak írók,
költők, irodalom- és tudománytörténészek, újságírók, szerkesztők, hanem teológusok,
pedagógusok, orvosok vallanak Németh Lászlóról. De megfordulni az író rejtettebb
birtokán: szorongató érzés is. Tisztán látni itt a ma gyengeségeit, adósságait.

94

tiszatáj

A kötet nyilvánvaló célja, hogy összegyűjtse az író születésének 90. évfordulóján
elhangzott emlékbeszédeket, előadásokat; bemutassa az élő Németh Lászlót, keresztmetszetet adjon az aktualitásokból.
A tizenhárom helyszínen 1991. április 6-tól június 2-ig elhangzott, szám szerint
harmincegy megemlékezést kronológiai rendbe fűzi a szerkesztő, Bakonyi István.
Emiatt szerkesztői szándék csak részben lehetett a tematikai összefogottság, hisz például az egyes pedagógiai vonatkozású, vagy a dunamentiség kérdéséről szóló írások
távol kerülnek egymástól a kötetben. Ugyanakkor ez az elrendezés többet nyújt annak
az olvasónak, aki az egyes ünnepségek atmoszférájából is akar - legalább egy keveset —
érzékelni.
Ma már bárki kézbe veheti, megvásárolhatja a nemrég még tiltott, a könyvtárakban sem igen hozzáférhető nagy Németh-esszéket, esszégyűjteményeket. 1989-ben
Grezsa Ferenc gondozásában napvilágot láttak az életműsorozat utolsó darabjai is, az
együtt több mint kétezer oldalt kitevő Sorskérdések és az Életmű szilánkokban című
kötetek. Fakszimile kiadásban újranyomják a Tanút, és a Püski Kiadó jóvoltából megint nyomdába került A minőség forradalma és a Kisebbségben. De számos, a közelmúltban megjelent tanulmányt, rádió- és tévéműsort lehetne még említeni, mely különösen
a gondolkodó, esszéíró Németh László reneszánszát igazolja.
Erre az újjászületésre összpontosítja figyelmét Vekerdi László a Sorskérdések fogadtatásáról szóló írásában, rámutatva - mint ezt a címben is jelzi - a kezdeti hangos
visszhang, majd az ezt követő visszhangtalanság okára: a „visszafordíthatatlanság demonstrálásá"-ra. A politikai parallelekre élesen rávilágító kisesszé mellé kívánkozik a
Kossuth Klubban elhangzott irodalom- és tudománytörténeti referátumok megemlítése, hisz ezek középpontjában is az időszerűség kérdése áll. A San Remó-i pillanat
(szintén Vekerdi László a szerző) metaforikusán utal a „reform lehetőségén föllelkesült,
s bukásán elkomoruló Németh pillanatára". 1934 és az utána következő esztendő közti
szakadékról, a reformon belüli „tragikus hasadásról" van itt szó, amit a Lesz-e reform?
láza és a San Remó-i napló illúziótlan, a Kisebbségben „kitaszítottságérzetét" már sejtető
hangja jeleznek.
Borbándi Gyula tanulmánya, fontos esszékre támaszkodva, szinte pontokba
szedve sorolja fel Németh László politikai tanításainak ma is hasznosítható, illetve
máig megoldatlan elemeit, egyben továbbgondolásra is biztatva. Monostori Imre rövid
felszólalása (Az élő Németh László) a nagy gondolkodói teljesítmény eredményére és
drámaiságára is rámutat.
A kötet címadó tanulmányában Sándor Iván azt a kérdést teszi föl, hogy „mi marad meg egy íróból". Néhány sorral alább ott a szerző válasza: „a mérték". „Amit megismerve, világosabban látjuk az életünket, s így többek, s talán kicsit jobbak lehetünk."
A rejtettebb birtok kapuján belépve három ilyen Németh László-i mértéket nevez meg
Sándor Iván: „az együttérző szorongást", „az önmagával való rendbenlét vágyát" és
a „büszke másságtudatot".
Nagybányán, az író szülőhelyén 1991. áprilisában hangozhattak el a méltató szavak. Az emléktáblánál Sándor Iván, a Németh László Társaság elnöke arról a Németh
Lászlóról beszélt, aki megidézi „az erdélyi történelmi ember tájvilágát", és együtt keresi
útját az Apáczai Csere Jánosokkal, Misztótfalusi Kis Miklósokkal. Máriás József írása
a nagybányai emlékeket, különösen a sokat magasztalt apa és az író szülővárosának

1993. július

95

kapcsolatát mutatja be. A nagybányai templomban az ünneplő gyülekezetet Monostori
Imre köszöntötte. Beszédében a magyarságot a szomszéd népekkel és Európával összekötő gondolatokra, az életmű morális üzenetére emlékeztetett.
A választott szülőföldön, Mezőszilason, az egykori Szilasbalháson Püski Sándor,
a kortárs, a segítő kezet nyújtó barát, az egykori és a nemrég újra itthon is működni
kezdő kiadó idézte fel a közös emlékeket. Megszívlelendők köszöntője utolsó szavai:
„Ügyeljenek rá, szükség van a társadalmi könyvterjesztés megszervezésére most is,
mint annak idején, hogy így pótolhassuk a hivatalos kereskedelemnek éppen a nagy
szabadságban bekövetkezett romlását." A mezőszilasi vonatkozású művek hosszú sorából két ismertebbet emel ki Bakonyi István tanulmánya: a pályanyitó novellát, a
Horváthné meghal címűt és az Öregeket. A szerző nem annyira a választott szülőföldhöz kötődést állítja vizsgálódása középpontjába, mint inkább az előzménykeresést:
a pályakezdő művekben kimutatni a későbbi nagy művek csíráit.
A Németh László-i szerepvállalás nagyságát, a példamutató életet Zimonyi Zoltán,
Domokos Mátyás, Jókai Anna választotta megemlékezése témájául. Németh László
sírjánál tartott beszédében Jókai Anna kiemelte az író emberi, erkölcsi nagyságát, az
individuum önmagával vívott harcát, az embert minősítő szerepvállalást. Domokos
Mátyás, az egykori szerkesztő az Irodalmi Múzeum kiállítását megnyitó beszédében
arra mutat rá, hogy a Németh László-i szerep a tárgyával, „egy ország sorskérdéseivel"
nőtt össze. Zimonyi Zoltán meleg hangú méltatásában kiemeli a kivételes egyéniségekre jellemző életmegoldást, az „életrajzi esztétikát": mely elvek és életvitel azonosságát jelenti.
A székesfehérvári emlékülést Fodor András nyitotta meg. Bevezetője személyes
élményeken át világít rá, mit jelent felismerni egy szellemi nagyságban - mégpedig
„organikus folyamattal" a magunk előképét. Monostori Imre tanulmánya a túlzottan
emlékezetre hagyatkozó kritikákat bírálja, melyek helyenként többszörös tárgyi tévedésekkel torzítják a Németh László-életművet. Faj, asszimiláció, zsidókérdés: mindmáig a legtöbb félreértést kiváltó pontok. Noha alapos, „tényszerű feltáró munkával" amire Monostori Imre e tanulmányában is vállalkozik - bizonyítható, hogy félreérthetetlen definíciókkal szolgál a Németh-életmű. A „mi a magyar?" kérdésére adott felelet,
a civilizáció és a kultúra viszonya került Fűzi László érdeklődésének középpontjába.
Két tanulmány centrumában poétikai kérdések állnak. Olasz Sándor a X X . századi regényformákat és a magyar regény hagyományos eszközeit együtt érvényesítő
regényírói gyakorlatról ír. Felhívja a 'figyelmet a Proust- és Gide-hatásra, és ennek kapcsán főleg a Gyász és az Iszony előzményeit mutatja ki - hasznos regénypoétikái megjegyzésekkel. Bakonyi István elsősorban a főalakot és a műfaji vonatkozásokat vizsgálva
elemzi a korai regényt, az Akasztófavirágot.
Európai kapcsolatainkat, illetve azok Németh László-i megközelítését három tanulmány tárgyalja. Kocsis Rózsa - érintve a kultúra és a civilizáció viszonyának kérdését - a „közép" (ti. európai földrajzi közép) szerepét emeli ki. Németh László írói figyelme nemcsak a nagy nyugati literatúrákra terjedt ki, hanem a kis népekére is. Hangsúlyozta a szomszéd népeinkkel, „tejtestvéreinkkel" való kapcsolatépítés fontosságát.
A már megjelölt feladatokra, a „szellemi hídverés" nemes és szép ideájára összpontosít
Lőkös István alapos tanulmánya, mely a Magyar Tollforgató Kispapok Találkozóján
hangzott el. A Cseh és Szlovák Kulturális és Tájékoztató Központ emlékülésén Karol
Wlachovsky Németh László fordítói munkájáról, a cseh és szlovák irodalom iránti érdeklődéséről beszélt.

96

tiszatáj

Németh László protestantizmusát két tanulmány mutatja be teológus szemmel.
(A Református Teológiai Akadémián hangzottak el.) Az egyik Szabó Ferencé, mely az
„üdvösségügyet önmagában, saját felelősségére harcoló emberről", a „hitetlenül is hívő
író üdvösségkereséséről" szól, centrumba helyezve a minőségeszme ideértett vonatkozásait. A másik Jánosy Istváné, Tolsztoj és Gandhi hatását vizsgálja.
A protestantizmust mint az író világnézetének meghatározó, bár az író által keveset említett vonását tárgyalja Kereskényi Sándor. Felhívja a figyelmet az erkölcsfilozófiai, a neveléselméleti, a természettudományos aspektusokra.
A pedagógus Németh Lászlóról lánya, Németh Magda vall, ezúttal a legidőszerűbb
témakörre, az oktatásügyre összpontosítva. De összefoglalja azt is, mit tudott ő maga kanadai tanárként - hasznosítani e szellemi örökségből. Végül arra a fontos kérdésre
tér ki, mivel és hogyan lehetne gazdagítani, jobbítani a ma oktatási gyakorlatát. A gyakorló pedagógus reflexióit rögzíti Mészáros István írása.
Örvendetes, hogy Németh László életművének eddig alig emlegetett területére is
elvezetnek e kötet megemlékezései. Orvosi felfedezéseiről, iskolaorvosi tevékenységeiről több tanulmány is informálja az olvasót. Gyenge lábakon áll ma is az iskola-egészségügy csakúgy, mint az Egy iskolaorvos naplójából megszületésének idején. Pedig az orvostudomány és a neveléstudomány eme interdiszciplínája megérdemelné a figyelmet fejti ki saját tapasztalatai és Németh László írásai tükrében Simon Tamás. „Az iskolaorvosi tisztséget..., ezt az orvoshivatalnoki munkát olyan orvosi feladattá kívánta alakítani, amelyre egyedül csak a »kísérletező ember« volt elhivatott" - mondja Katona
Ibolya. Világosan kitetszik: nemcsak a fordító, az orvos Németh László is tudott
gályapadból laboratóriumot csinálni, minőséget adni, példát mutatni. Az orvosi felfedezések sorát (például a pubertáskori jelenségekre, a gyermekek testmagassága és
a szülők iskolai végzettsége közti összefüggésekre vonatkozó megfigyeléseket) veszi
számba Eiben Ottó írása.
Németh László családfájának genetikai vizsgálatakor Czeizel Endre anyai és apai
ágon egyaránt nyomon követi a genetikai adottságokat és a betegségeket. Az életét
művei nyersanyagául felhasználó író, aki bokros „bur-családját" házi antropológiának"
is tekintette, sok támpontot szolgáltat e kutatásokhoz. A legnagyobb orvosi teljesítménye, amire összes művei közül is a legbüszkébb volt Németh László, a magas
vérnyomás CAT-típusának felfedezése, a gyógymód kidolgozása. E felfedezéssel önmaga életét 21 évvel hosszabbította meg, és körülbelül ugyanennyi idővel előzte meg
kora orvostudományát. „Érdemes lenne e tettét "a nemzetközi orvostársadalommal is
elfogadtatni" - vallja Czeizel Endre.
A szépíróról, az irodalom- és tudománytörténészről, a politikusról, a pedagógusról szóló vallomások, aktualitások - íme a kötet sokszínű Németh László-képének
összetevői. A teljesség kedvéért persze említést kell tenni arról, hogy ennek az életműnek is van néhány elismerést nélkülöző vagy abban szűkölködő bírálata. De tudjuk,
egy író addig és akkor él igazán, míg vitatkoznak róla. S Németh László körül ezek a
viták ma is elevenek. (Németh László Társaság és Vörösmarty Társaság 1992.)
a- fémdtáe-

A pozsonyi Kalligram Kiadó képviseletében a Somogyi-könyvtár vendége volt
június 4-én Grendel Lajos és Farnbauer Gábor. A beszélgetést Olasz Sándor vezette.
Az Ünnepi Könyvhét másik rendezvényén Ferdinandy György videofilmmel illusztrált előadást tartott a trópusi magyar irodalomról. A francia vőlegény c., most megjelent kötet szerzője szerkesztőségünkbe is ellátogatott.
*

Grezsa Ferenc „kis vásárhelyi irodalomtörténetét" (Irodalom Vásárhelyen, Vásárhely az irodalomban) a hódmezővásárhelyi önkormányzat és a levéltár jóvoltából vehetjük kézbe. Grezsa Ferenc életéről és munkásságáról Olasz Sándor írt bevezető tanulmányt.
A kis kötet Grezsa Ferencnek a városhoz kapcsolódó irodalom-, művészet- és helytörténeti,
valamint pedagógiai írásainak bibliográfiáját is tartalmazza.
*

Augusztusi számunkban közöljük Sütő András régóta várt új drámáját,
Az ugató madárt. A művet nyáron a Gyulai Várszínházban, szeptemberben pedig
a budapesti Nemzeti Színházban állítják színpadra.
*

A Németh László regényei a mai megközelítések tükrében című összeállításunkban közölt tanulmányok a Németh László Társaság, a Tiszatáj szerkesztősége és a József
Attila Tudományegyetem II. sz. Magyar Irodalomtörténeti Tanszéke által 1993. április
29-én rendezett konferenciára készültek.
Bíró Zoltán és Olasz Sándor Grezsa Ferencről szóló előadása április 28-án, a Juhász
Gyula Tanárképző Főiskola emlékülésén hangzott el.

*

Ára: 40 Ft

