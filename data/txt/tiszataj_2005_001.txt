s/i 9 eh
y 4 ' F ssz.

tt^ítáj
5 9 •

É V F O L Y A M

Szabadkaiak
Szegeden
Válogatás
az Üzenet c.
folyóirat anyagából

A multikulturalitás
irányai
Szerbiában

i
2005. januar

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:

HÁsz

RÓBERT

A szerkesztőség tagjai:
A N N U S GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jo-yi Város Önkormányzata,
a József Attila Alapítvány és
«
a Nemzeti Kulturális Örökség Minisztériuma
^¡-J ff*f
Nemzeti Kulturális Alapprogram
támogatásával.
MÍM/.ET1 KI I II »ALIS OKOKSÍX.
MINIS/ITKIIMA

Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Kinyik Erika.
Internet: www.tiszataj.hu e-mail: tiszataj@tiszataj.hu
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a HÍRKER Rt. és az NH Rt. Előfizethető a hírlapkézbesítőknél és a Hírlapelőfizetési Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin, vidéken a postahivatalokban; közvetlenül vagy postautalványon, valamint átutalással a Postabank Rt.
11991102-02102799-00000000 pénzforgalmi jelzőszámra.
Egyes szám ára: 350 forint.
Előfizetési díj: negyedévre 900, fél évre 1800, egész évre 3600 forint.
ISSN 0133 1167

Tartalom
LI X . ÉVFOLYAM, 1. SZÁM
2005. JANUÁR
Szabadkaiak Szegeden
GÉBER LÁSZLÓ: Egy nap Újvidék főterén (2002. március
5.) ................................................................................

3

GULYÁS JÓZSEF: agaras új kor ............................................

9

KRASZTEV PÉTER: Fenntartható fejlövés (A szabadnapos
antropológus feljegyzéseiből) .....................................

12

BOŠKO KRSTIĆ: Jól vagyok (Fordította: Sinkovits Péter) ..

16

VIKTORIJA ALADŽIĆ: A tér – élő műalkotás (Fordította:
Sinkovits Péter) ..........................................................

22

MILOVAN MIKOVIĆ: A szabadkai erőd éji sötétben; A Szabadkáról leszoktató egyesület utasításából; A tolvaj
verse; Az üresség palicsi nyomai; Te mindig szomorú Szabadka, te butuska (Fordította: Mácsai Tibor) .............................................................................

27

BESZÉDES ISTVÁN: Szájfogás ...............................................

34

LOVAS ILDIKÓ: Kijárat az Adriára (avagy James Bond
Bácskában) (Részlet) ..................................................

37

FEKETE J. JÓZSEF: Regionalizmus és interkulturalitás
(Herceg János művészetszemléletének interkulturális vetületei) (Részlet) .................................................

42

A multikulturalitás irányai Szerbiában
LOSONCZ ALPÁR: Jegyzet a többkultúrájúság recepciójáról Szerbiában .............................................................

58

TOMISLAV ŽIGMANOV: A kanadai Will Kymlicka megkésett,
véletlenszerű és visszhangtalan felbukkanása Szerbiában (Fordította: Kollár Árpád) .............................

70

IVAN ČOLOVIĆ: A nacionalisták azt a Másikat szeretik.
Nem szeretik a hozzád Hasonlót (Fordította: Mirnics
Gyula) .........................................................................

80

VLADIMIR GVOZDEN: Aleksandar Tišma és a Holocausteffektus (Fordította: Orcsik Roland) ..........................

82

ALEKSANDAR TIŠMA: Ugyanaz (Naplórészletek) (Fordította: Orcsik Roland) ..................................................

99

Szerkesztői asztal ............................................. a belső borítón

Szabadkaiak Szegeden
GÉBER LÁSZLÓ

Egy nap Újvidék főterén
2002. MÁRCIUS 5.

Reggel negyed hét, Újvidék központi tere, a Szabadság tér üres, csak néhány utcaseprő söpröget. Pár perccel később négy ittas alak ordibálása töri meg a csendet. Az egyik közülük, valószínűleg fogadásból mászni kezd a három 5–6 méteres
lobogórúd egyikére, a rúd hegyén aztán rázendít – Srbija, Srbija… Nem akar lejönni. A másik barátja utána mászik, végül mind a ketten leereszkednek. Még
vagy öt percig ordibálnak, majd távoznak a térről.
Egy szerb pap jön a posta irányából. Egyébként szinte mindenki a futaki piac
felől siet. Munkások. Az ujjamba majdnem beleütött a hideg. Az Uzor üzlet falán
a hőmérő pontosan 5º C-t mutat. Az utcai újságos elkezdte kirakni az újságokat.
A nap még nem látszik, de már felkelt.
A galambokon kívül egyedül csak én tartózkodom a téren. Fél hét múlt két
perccel, mindjárt jön Ági, megy a munkára. Az üzletek még zárva vannak, a templom is zárva.
Az első várakozó. Egy szép iskolás lány, rágógumizik, kigombolt kabáttal,
a hátán egy nagy iskolatáska.
7.35 – Egyre többen jönnek-mennek. A városháza tornyát már süti a nap.
Én is úgy állok itt, mintha várnék valakit.
Egy szép fehér gatyás galamb is ide tévedett. Látszik, hogy nem ide való.
A kislány még várakozik, 6.50. Két fiatal rendőr unottan megy. A kislány nem
győzött várni, elment egyedül. Még egy szerb pap nagyokat lépkedve siet a reggeli szertartásra.
Elég friss a levegő, kezdek fázni. Két vörös hajú, vörös ruhájú személy, egy
férfi és egy nő bement a városházára.
Az első ismerős, a katolikus pap egy szatyorral a kezében a futaki piac felé
tart. Hét óra van. Harangoznak, de nem itt a Nagytemplomban.
Az Apolo-központnál ér először a földre a napsugár.
Egy 50–60 körüli őszülő kínai férfi sétáltat egy sárga pekingi kiskutyát. Ezt
a kutyafajtát egyébként nem szeretem. A férfi kezében van a kötél, a kutya pedig
szabadon.
A fogyóban levő félhold még jól látszik az ég nyugati felén.

4

tiszatáj

7.15 Egy iskolás fiú ül a Miletić-szobor köré rakott padok egyikén. Ő az első,
aki már tíz perce itt ül.
Egy kapualjba bújok, fázom. A fiú melletti padra, a napra ült egy öreg, velem
szemben pedig egy sötét szemüveges gyanús alak egy nagy táskával.
Egy kék 101-es rendőrkocsi parkolt le a téren. A két rendőr bement a közeli
bisztróba. Valószínűleg, hogy a reggeli ordibálók okvetetlenkednek ott is. Arrébb
két lány ül a padon, és burekot esznek.
7.45 Lefényképezem a városházát, de nem kattan a gép. (Később jövök rá,
a kevés fény miatt hosszabb expozícióra állítottam és lassabban zárult, közben
pedig én már elmozdítottam a kezemet. A fénykép ezért homályos lett.)
7.55 Egy nő érdeklődik, az építészeti felügyelőséget keresi a Njegoš utcában.
A Njegoš utca itt van, de az intézetet nem tudom, hogy hol van, válaszolom. A városháza előtt vagy harmincan várakoznak beengedésre. Az ügyeiket akarják elintézni.
A Dunáról fúj a szél. Hideg.
A Pannon Bank és az Újvidéki Bank melletti padról figyelem a teret. A bank
épületében korábban a Magyar Tanszék volt. Nővérem az első évet még itt járta.
Korábban egy híres hotel volt ez, de erre én már nem emlékezhetek. Mint
ahogyan a mostani Atina nevű étterem előtti Zagrab gyorsétkezdére, vagy a még
korábbi Dornstädter cukrászdára sem. A Vojvodina Hotelhez sem fűz semmilyen
emlék, és a Nagytemplom is, csak mint turisztikai nevezetesség jelent számomra
valamit.
8.06 Visszajött a katolikus pap.
Két cigánygyerek gyömöszöli egymást nem messze, verekszenek. Sírás lesz
a vége.
Egy másik ismerős. Az egyik rádiós kolléga, T. rohan, úgy látom a városházára.
A fiatalok, gyerekek mennek az iskolába. A tér még igazából üres, mindenki
siet. Néhány rádiós ismerős.
Két 12 év körüli cigánygyerek odaállt egy trafik mellé, és minden vásárlótól
pénzt kér. A visszakapott aprópénzre számítanak. Két idegenbe kötöttek bele.
Két magas férfi, jó minőségű drága táskával. Látszik, hogy külföldiek. A két fiú
vagy 20 méteren kíséri őket, és kéregetnek, aztán abbahagyják. A férfiak, látom,
később ellenőrzik a zsebeiket.
8.10 Most már melegíti a nap a hátamat, érzem. A néhány éve elhunyt kollégám lánya K. R.
Megérkezett egy öreg. Kenyérmorzsát szór nejlonszatyrából a galamboknak.
Az a gyanús szemüveges alak megint itt ül a padon. A városháza sarkánál,
a McDonald’s-al szemben egy cigányasszony kéreget. Kisbaba van a kezében.
Mindjárt kilenc óra, megeszem az uzsonnámat.

2005. január

5

Egy jól szituált nő, miután megsétáltatta kutyáját, eltűnt a Zilahy Lajos nevű
átjáróban. Egy férfi arról érdeklődik, hogy hol van itt a bíróság.
Látom, olyan női nadrág a divat, amelyben jól kidomborodik a női hátsó.
A nadrág alsó szára pedig bő, mint a hetvenes években. A felső rész tetszik, az
alsó nem.
Áron volt osztálytársának a szülei biciklivel kelet felé tartanak.
Tizenöt-húsz embernél többen még nem ülnek a padokon. Egyébként összesen 43 van belőlük. Mindegyiken 3-an, 4-en ülhetnek.
Egy fiú és egy lány már fél órája udvarol egymásnak a bank előtti padon.
9.30 Lefényképezek egy kék autóbuszt a városháza előtt. 125/8
Még egy szerb pap tart nyugat felé hosszú fekete ruhában.
Kinyitották a Nagytemplomot. A hőmérő 10º C-t mutat, de én nem érzem.
Megveszem a Politikát. Két paddal arrébb egy középkorú szerb férfi kezdett el
furulyázni. Szerb dalokat, kólót stb. A szél ide-odaviszi a hangot.
F. Á. volt színházigazgató, színész ballag át a téren, mindjárt tíz óra.
A furulyással szembe leül egy fehér vászonkalapos cigány. Úgy ül ott, mint
Rodin gondolkodója. Mintha ellenőrizné, hol véti el a hangot a „művész”. 5–6
perce játszik és már öten dobtak neki pénzt. Egy fekete szemüveges alak, úgy néz
ki, mintha a munkáltatója volna, ad neki cigarettát, aztán mintha odakiabált
volna, hogy ne álljon meg. Ez is ellenőrzi. Pénzkeresés. – Egyértelmű, ez az alak,
gyufaszállal a fogában, a munkáltatója. Amikor a furulyás el akarta tenni a pénzt,
a strici rászólt, hogy hagyja ott. Közben a fehér kalapos férfi 10 méterrel arrébb
figyeli őket. Ő csak egy ártatlan megfigyelő.
Szünet van a gimnáziumban, hirtelen megtelik középiskolásokkal a tér.
V. H., az Újvidéki Rádió híres zenei szerkesztője vonul el a téren. Mesélte,
hogy a 70-es években Magyarország egyik kisvárosában gyorshajtás miatt két
rendőr leállította. Megbüntették volna, de amikor meglátták a nevét, és meggyőződtek róla, hogy ő a Zene szárnyán c. műsor szerkesztője, megörültek és tovább
engedték.
A strici figyel, mint egy titkosrendőr.
10.17 Most elmegyek a rádióba, 200 méterre innen, megiszok egy kávét és jövök vissza.
N. P. íróval találkozom. Mondja, azt figyelte, hogy honnan jön a furulyahang.
Aztán a rádióig a munka értelméről beszélgetünk. Mondja, hogy épp most
találkozott egy 90 éves emberrel, aki 80 facsemetét ültetett el. Ez a fontos,
mondja N. P. Amit mi teszünk, versírás, novellaírás, az egy nagy semmi, senkinek sem kell.
Öt perc múlva tizenegy óra, a furulyás még dolgozik. Mellette ott van a strici.
Távolról egy fotót készítek róluk. 125/8
Közeledik március 8. A Zmaj utca elején egy pultot állítottak fel, cserepes virágokat árulnak.

6

tiszatáj

A furulyaszó egyáltalán nem zavar. A keleti szél érdekes visszhangot kelt.
Néhány nappal ezelőtt egy montenegrói guzlicázott. Az elég unalmas volt.
A fehér kalapos cigány pattogatott kukoricát dobott a galamboknak. A templom tövében szépen virágzik a vadszilvafa és az aranyfa. Azt hiszem, még korán
van, de ez ökörnyál, ami ráragadt a micisapkámra.
Ismét a furulyás. Odament a strici, mondott neki valamit, miután ő felállt és
elkezdett táncolva muzsikálni. Bal lábára állt és a jobb kezével a jobb lába alatt,
meghajolva játszott. VAJON ÉN IS EZT TESZEM-E MOST?
A fiatalok figyelik és nevetnek. Egy 50–60 éves nő odaült a padra, látszik, élvezi az egészet. Aztán egy 70–80 éves nő is közéjük ült. Előbb egy kicsit lejtett
a zenére. Pénzt is dobott, lehet, hogy rendelt is.
Néhány titokzatos fekete limuzin érkezett a városháza elé. Peugeot-k.
11.30 Erősen süt a nap. Hunyorítanom kell. Kismamák járni tanuló csemetéikkel a galambokat hajkurásszák. Fotó a kismamákról. 125/8
Dél. Kolléganőm, T. E. siet a délutáni váltásra.
Összegyűjtöm az aprópénzemet és lemegyek a Forum könyvesbolttal szembeni WC-be. Meglepetésemre ingyenes a használat és szokatlanul tiszta a WC.
A furulyás tíz méterrel arrébb ment, a Zmaj utca elejére, csak állva muzsikálhat. Így, profilból, úgy néz ki, mint a görög vázákon a pánsípon játszó alakok.
A fekete szemüveges strici ott ül nem messze.
Fél egy – a nap már nagy utat tett meg. Délben itt gondolat sem születik.
Megeszem a másik darab kenyeremet, amit még otthon készítettem. Több
nincs. A galambok is udvarolni kezdenek egymásnak. A szél néha (egy lepke
szállt neki a kezemnek, amíg épp ezt írtam) föltámad. Port fúj a szemekbe.
M. R., a Naša Borba utolsó főszerkesztője rövid ujjú ingben siet a Zmaj utca
felé.
Néha egy-egy szőke, vagy fekete hölgy vonul át a téren. Mintha divatbemutató-kifutó lenne a tér.
A fejem mögött a lobogó árnyékot vet rám.
12.45 Valójában még ismerőssel sem találkoztam. Újvidék nem szereti az idegeneket. Az idegenek sem szeretik Újvidéket. Lehet, hogy nincs igazam. Ez egy
összetett dolog. Annyi idegen pedig még nincs, hogy társaságot alakítsanak ki.
A minap olvastam: Buenos Aires minden második lakosa idegen volt 1914-ben.
A furulyás és a strici elosztotta az összegyűlt pénzt és más-más irányba elhagyták a teret.
12.50 Egy 2 méteres piros plüssbe öltözött űrlény jelenik meg. Mackónak
néztem, de aztán megmagyarázták, hogy nem maci. Ha nézném a tévét, akkor
tudnám, de hát én már vagy öt hónapja nem nézem, elromlott. A lény mellett
természetesen egy fotós. Polaroid géppel. Kisgyerekekre vadászik. Két perc és
már egyet ki is fogott. Már néhány napja itt keresi a pénzét.

2005. január

7

A legismertebb újvidéki „dzsesszes”, mozirajongó is átvonul a téren. A Katolikus porta felé viszi egyik kezében a két szatyrot, rajta Vanilla Sky c. film plakátjával és Tom Cruise képével.
Fél kettő. Mindjárt jön Ági, megy haza a munkából. Jött, csinálunk egy-egy
fotót, aztán hazamegy.
Két óra. 17 oC van árnyékban. A napon megvan 20 is.
A fehér kalapos, narancssárga nadrágos cigány libazöld tollmellényt vett magára. Megy ide-oda és beszél magában. Ittas. Ő tartja össze a teret.
Három német turista, vagy üzletemberek, vagy megfigyelők. Hallom, németül
beszélgetnek.
14.30 Kimondottan a térre eddig aligha jöttek százan. A legtöbben csak áthaladnak rajta. Van, aki a halpiaci állomásra siet, van, aki a központi autóbuszállomásra. Csak a fiatalok és a középiskolások állnak meg, illetve ülnek le rövid
időre. Az egyetemistáknak ez nem esik útjukba. Turisták pedig még nincsenek.
Nem is tudom, szoktak-e lenni. Ezt csak a nagyvárosok híres tereivel való összehasonlításként említem. Egyébként biztos, hogy más volna a szellemi légkör pl.
a párizsi Beaubourg téren, a heidelbergi egyetemista téren, az ottani Nagytemplomnál, vagy éppen Frankfurtban. De az újbelgrádi egyetemista város központi
terén is jobban szeretnék lenni, amelyet mozi, színház, koncertterem, könyvtár,
kiállítási és olvasóterem, tribünterem, és sok lépcső vesz körül. Itt legmagasabb
az a három lépcső, ami a templom bejáratánál van. Itt senki nem emelkedik ki,
nem emelkedhet ki. Még szerencse, hogy itt a Duna és a másik oldalon Pétervárad. De ez más téma. Ezt az egészet még utálni sem lehet, mint ahogyan Nietzsche utálta a tereken a tömeget. Itt még tömeg sincs. Micsoda kultúra születhet
itt? Honnan lenne kapcsolat itt a kultúrák között? Ki tudja itt, mit jelent az a szó,
hogy agora? Nem szólva arról, hogy mi volt nyolcvan-száz évvel ezelőtt! – Három
óra. Nemsokára nagypéntek, húsvét.
15.20 Egy fotó a Zmaj utcáról.
Megint megjelent a furulyás és a főnöke. Bemegyek a Matica könyvesboltjába.
Még kell enni, vagy inni valamit.
Lefelé tart a nap.
16.00 Nem bírtam ki. Megettem egy burekot. Kifényképezem a filmet, mielőtt
besötétedik.
A piros űrlénnyel való fotózásra sort állnak a mamák a kisgyerekeikkel. Sokat
keres a fotós.
Egymáson vannak a mutatók a templomtorony óráján. Valaki rám gondol,
vagy én gondolok valakire.
Fél öt. Az emberek jönnek-mennek. Mellém ült a padra egy lány és egy fiú.
A lány a jahorinai síelési élményeiről beszél. A mellettem lévő padon egy lány
a fiú ölében ül.
Ma először harangoznak a Nagytemplomban.

8

tiszatáj

A Vojvodina Hotel első emeletének egyik ablakából videóznak.
4.55 Nincs üres pad. Mindegyiken főleg fiatalok ülnek. A templom melletti
padokon néhány idős ember.
Öt óra. Ismét harangoznak. Főleg fiatal párok sétálnak. Ismerős senki. Úgy
látom, hogy a többség főleg beköltözött, menekült, „vendégmunkás”. Kisebb német városokban esténként, szombatonként és vasárnaponként, csak vendégmunkások sétáltak: törökök, jugoszlávok, vagy távol-keletiek. A németek pihennek.
Sirályok repülnek a tér fölött északról délre.
17.10 Messziről még mindig idehallatszik a furulyaszó. Patront cserélek a töltőtollamban.
Fél hat. Még mindig 16 oC.
17.40 Kezd sötétedni, a szél is hidegebb. I. M., egy fiatal nyelvtehetség ment
a barátnőjével a Katolikus porta felé.
Nálunk, Székelykevén, harmadszorra harangoznak be, itt, úgy látszik, a második harangszó után kezdődik a mise.
17.45 Kigyúlnak a kandeláberek.
Elmegyek az elkészült fotókért. Tűrhetők.
Mindjárt fél hét. A csillagok már fönt vannak az égen. Lassan összeszedem
magamat és hazamegyek. A Szabadság téren a legtöbben csak áthaladnak. Nagyon kevesen vannak, akik szándékosan jönnek a térre. Erről a térről a templomba lehet menni, a bankba, a McDonald’s-ba, a városházára, az Atina cukrászdába, a Vojvodina Hotelba és néhány üzletbe. Valószínűleg ez az oka, hogy nem
kultúrtér. Forradalmakat itt ritkán csináltak. 2000. októbere azonban említést
érdemel, bár Nietzschének arról is meglenne a véleménye.
A furulya még szól. Az emberek még mindig inkább sietnek, mint sétálnak.
Ha húsz évig nem láthatnám ezt a teret, lehet, hogy szép emlékek fűznének
hozzá.
18.45 Megyek haza. Ha valakivel éjszaka történt itt szép dolog, az emlékezzen.
Én éppen azért írtam így ezt a szöveget, hogy ne csak emlékezzek, hogy ne emlékezzek csak.

2005. január

9

GULYÁS J ÓZSEF

agaras új kor
a Garai a Garai
lesznek-e
vajh mikor lesznek
agarai?
a Garai
agarai
már megrendelve
ez az elve
Puli a Hektort
ha megassza
Horthy Miklós
Ferenc Jóska
édes levél
keserű víz
embernek állat
állatnak ócska
ha megassza
Puli a Hektort
és rektor fűti
a konvektort
akkor lesz jobb
de akkor se
a szegénynek
akkor se volna
más a népnek
mint avas szalonna
de avasabb ám
mint az ókor!
Horthy-agár
(akár Horthy)
grófi ugar
grófi egér

10

tiszatáj
grófi agár
olyan akár
a Garai a Garai
eljövendő
s jövőt nemző
agarai
s dohánylével
pióca módra
teleszívott
tökmagon lett
fokhagymán hízott
ludasi szegény
lány és legény
szegény Ludas
majd rajtuk segít
ez az új kor
mely a múltkor
s tegnapelőtt
s még azelőtt
már avas volt
mint száz év előtt
majd ez segít
mázsásra hízni
a nagybelűt
és kibelezni
a nagy belit
vajdlingba tenni
fel a füstre
le a füstről
s a régvolt elmúlt
szövetkezet
egy új szövetség
szegényekért
szövetkezett
és összeszövött
szívet-kezet
a Garai a Garai
mikor lesznek
kitől mitől agarai?
az új kortól!

2005. január

11
az lesz apjuk
öregapjuk
Horthy Miklós
Ferenc Jóska
keserű víz
bús vitézség
savanyú móka
édesanyjuk
meg az az ócska
betetőzött
megugrott talakine
Telekyné
a gróf Kapóska
s neglizséi
Puli a Hektort
ha megizéli
akkor se lesz jobb

12

tiszatáj

KRASZTEV PÉTER

Fenntartható fejlövés
A SZABADNAPOS ANTROPOLÓGUS FELJEGYZÉSEIBŐL

Itt állok meglőve.
Két méterre tőlem egy fehér ballonkabátos óriás, nyomul előre a főtéri lovas
szobor talapzata felé, szónoklatra készül, a tömeg alig engedi, az erőszakosabbja
még kezet is ráz vele, a többség beéri egy futó érintéssel. Hűvös van, novemberi
szél, de vakít a nap, időnként meglegyinti a képemet egy kék alapon fehér címeres zászló, ronda érzés a műselyem tapintása ebben az időben. Elöl, a szobor tövében színesbőrű anyuka gyerekeivel egy ismert kubai forradalmi dalt kántál
megdöbbentő hangerővel, vezényel a tömegnek, szórványosan már kontráznak
rá, szerbül, nyilván.
Az ősz golyhót kísérő tömeg odébbsodor néhány lépéssel, a mellettem álló
tüntető lehetetlen pozitúrát vesz fel, megdönti a zászlaját, lehajol, majd visszatekeredik és a kezembe adja a napszemüvegemet. Észre se vettem, hogy leesett,
nyugodtan begyűjthette volna. Nem tudom, mennyire látszik rajtam, hogy külföldi vagyok, bár engem otthon (értsd: Pesten, Moszkvában, Szófiában, Tiranában, Prágában, Ankarában stb.) is annak szoktak nézni. Ez a – papírforma szerint – megátalkodott fasiszta, aki az első arra járó albánba, amibe, németbe (stb.)
gondolkodás nélkül beleállítaná a zászlórudat, megkínlódik egy idegen szemüvegéért, és a köszönetet meg se várva megy komcsi mozgalmi dalokat gajdolni.
Szóval, itt állok a főtéren (melyik fővárosnak van manapság egy főtere: Deák
tér? Kossuth tér, Hősök tere?) és figyelem a legújabb modernkor hajnalát, nézem, hogy csúszik egybe a tizenkilencedik század két nagy modernizációs stratégiája, a nacionalista és a szocialista, hogyan köt szövetséget a globalizációnak nevezett újabb modernizációs kísérlet vagy kísértés ellen. Ha van dinamikája a modernitásnak, márpedig alighanem van neki, akkor ez ebben a városban nagyon
tisztán érzékelhető. Belgrádban – mintha csak direkt hagyták volna így – látványosan elkülönül egymástól minden egyes modernizációs hullám nyoma: néhány
épület az oszmán korból, melyet főként vendéglőként üzemeltetnek; egy pár utca
a kapitalizmus hajnalából (a Szkadarlija például, a retró álsörgyárral); a szeceszszió tobzódása a Moszkva szálló homlokzatán; rögtön alatta indul a húszas évek
nemtörődöm kiskereskedői eklektikája a meredek Balkanszkán, ahol szemlátomást mindenki úgy improvizált építkezés közben, ahogy éppen kedve vagy igénye

2005. január

13

tartotta. A nemzeti színház mögött a bécsi stílusú polgári jómód köszön vissza az
épületekről, három keresztutcával lejjebb már tökéletes szocreál, mely jóval
odébb, Novi Beogradban teljesedik ki a Sava Centarral, ahova a diktatúra a – tőle
telhető – leglátványosabb módon akarta közös tető alá hozni a politikát és kultúrát, jelezve, hogy a kánon – a látszatfüggetlenség ellenére –, mind a kettőnek egy
és ugyanaz. És persze ugyanez a város őrzi gondosan a legújabb modernizáció/
globalizáció nyitányának, Belgrád bombázásának a nyomait, a romokat benőtte
a gaz, de senki nem nyúl hozzájuk, maradjon emlék ebből a korból is.
Itt minden irányzat, stílus csupán átvétel, nyoma sincs a hozzá vezető útnak,
a kánon nem egyének, művészek, politikusok (akármik) és a „felhasználók” – olvasók, nézők, lakók, állampolgárok (akármik) – beszélgetéseiből, egyeztetéséből,
kölcsönhatásából született meg, hanem egyszer csak felbukkant, nyilván a maga
legradikálisabb formájában, hiszen csak a kifejlettet és tökéleteset, a „bizonyítottat” érdemes átvenni, legyen az építészeti vagy irodalmi stílus, társadalmi-politikai megváltási stratégia, orvosi gyógymód (akármi).
Ez volt az én fejlövésem, ahogy Bruszt Laci barátom szereti kifejezni magát.
Mármint az, hogy szövegfigyelő irodalmárból néhány év alatt átvedlettem emberés környezetfigyelővé, mondjuk, szociálantropológussá. Továbbra is történeteket,
mondatokat, stílusokat, gesztusokat interpretálok, csak kiléptettem a kalandokat
a papírból, hogy azután megint papírra vagy képernyőre szervezzem azokat, film
lesz belőlük vagy tanulmány, végső soron mindegy, munka és bámészkodás nem
válik külön, az interpretációban minden egybeolvad. Mármint jó esetben egybeolvad.
Ebben a műfajban soha nincs szabadnap, ez benne a szép, hülyeséget írtam az
alcímben, de már mindegy.
Expert – Anthony Giddens szerint a modern kor bizalmi mechanizmusainak
legitimálója –, az vagyok most itt Szerbiában, a létező legidétlenebb pozícióban,
a magam szabta elméleti megközelítés szerint legalábbis biztos abban. Mert eddig csak bambultam, olvasgattam, interpretáltam, most meg egyszeriben a legújabb modernizáció, az „egyetemes intézményi rend” ágense lettem ebben az országban. Az itteni munkatársaim költségvetésekkel és tételekkel rohangásznak
hozzám, egy „expertnek” tudnia kell, melyik rubrikába kell beírni az irodai légkondira szánt összeget, bennem a bizalmuk, én meg csak bámulok, ahogy szoktam, utálom a légkondit, mondom, nem hisznek a fülüknek, hogy ez egy szakvélemény. Hát nem is az.
Az EU színeiben éppen azt kell hirdetnem, amit Rousseau-ban és a többi
francia felvilágosítóban már évek óta röhögök, nevezetesen, hogy az intézmények
alakítják a populáció arculatát és gondolkodását. Most éppen az európai demokráciák intézményrendszerét vezetik be, vezetem be én is, nem rossz szívvel, jelzem, mert jobb ötletem nekem sincs. És mint az építészetben (meg a többiben),
ebből is rögtön a legfejlettebbet, a legcsiszoltabbat közvetítjük, teljesen úgy,

14

tiszatáj

ahogy Rousseau elképzelte a lengyeleknek szánt alkotmánytervezetében: a tudományosan megalapozott intézményrendszer majd boldoggá teszi a népet.
A felvilágosodás stratégiáit alkalmazom a téren összeverődő Šešelj-hívők boldoggá
tételéhez, miközben ők éppen a két előző modernizálási hullám jelszavait hirdetik: nemzetet és szocializmust akarnak. Én meg győzzem meg őket arról, hogy ez
most fejlettebb, ez a tudományosan igazolt út a boldogsághoz, az e világi üdvözüléshez, az ő öszvér-ideológiájuk már meghaladott, lecsengett (elaggott paradigma) Európában? Hogy ez az új szisztéma minden társadalmi és gazdasági
problémára eleve tartalmazza a választ, hogy ebbe minden bele van kalkulálva,
a jóléttől a toleranciáig, a fenntartható fejlődéstől a biodiverzitásig? Mondjam,
hogy fiúk-lányok, ez most tényleg a végső, utána már itt a történelem vége, már
Fukugyama (copyright Ficsku) is megmondta, hogy a liberális demokrácia után
már semmi nem jön? Csakhogy az eddigiek is ezt mondták, méghozzá elég sűrű
egymásutánban, már történelmi léptékben értve a sűrűséget. Itt annyira gyakran
változtatták a társadalmi játékszabályokat (az „uralkodó diskurzust”, hogy elegáns is legyek), hogy az újabbak bevezetése már meg se kottyan a rutinos populációnak, ha elég pénzt adnak vele, akkor úgy tesz, mintha minden oké lenne,
közben marad minden a régiben.
A város-bombázás pedig – teljesen függetlenül attól, mennyire értettem vele
egyet és mennyire tiltakoztam ellene a maga idejében – nem volt a legjobb nyitány a radikális és globális modernség bevezetéséhez, legalábbis némileg megnehezíti az új intézmények „társadalmi interiorizációját”. Már tisztán emberileg
értem, az antropológustól ugyanis megkövetelik, hogy a belső szempontok értelmezése után fogalmazzák meg a külső szemlélő interpretációját. Ez pedig elég
nehéz ügy. Lehet azonosulni azzal a „külső” állásponttal, hogy a robbanások a diktatúra mélystruktúráit semmisítették meg, gátat vetettek a koszovói gyilkolásnak, rádöbbentették a közvéleményt a háború abszurditására. A Vremeben folyó
vita viszont éppen arról győz meg, hogy a belső szemléleten ez alig változtatott,
sőt még a rezsim egykori ádáz ellenségei is inkább a „nemzet sérelmeiről” beszélnek manapság, mint a múlttal való szembenézés fontosságáról. Nem ítéletet
mondok most sem, mint ahogy a bombázások alatt sem álltam a „héják” vagy
a „galambok” közé, mert mindkét fél a saját ideológiai paneleit vetítette ki
a konkrét eseményre, vagyis újfent elbliccelték a gondolkodást a „dologról magáról”, helyette újabb indokot találtak egymás hergelésére. A bombázás egy rettenetesen labilis társadalmi szolidaritási-lojalitási rendszerbe csapott bele, városokban, ahol már alig azonosultak az emberek a diktatúra hatalmi intézményeivel, viszont próbáltak lojálisak lenni az országhoz, amit gondolatban el tudtak
választani a rezsimtől, a külső beavatkozás végrehajtóival viszont csak a nagyon
eltökélt nyugat-hívők éreztek szolidaritást. Technikailag tehát valószínűleg sikeres volt az akció, viszonylag vértelenül és humánusan zajlott (eltekintve a gyengített urániumtól, az igazi gaztett volt), de a társadalom szintjén éppen annak az

2005. január

15

esélyeit fojtotta meg (csírájában ráadásul), aminek a jegyében lezajlott: összeomlott a nyugati demokrácia üdvözítő mindenhatóságának mítosza. Mármint
a hétköznapi választópolgár gondolkodásának szintjén, amúgy valószínűleg nem.
Körülöttem zajlik a tüntetés, ellenem tüntetnek részben, elődeim a modernizációban alapos munkát végeztek, kései híveik szövetségben, állandó mozgósításban állnak ellen mindannak, amit én itt képviselek. Elképzelem, amint lelököm a nagydarab ballonkabátos embert a pulpitusról, és a derék Smuel Eizenstadtot idézve elmondanám, hogy ők itten az előző modernizációk utóvédharcát
folytatják a globalizáció ellen, s ez, szerinte/szerintem strukturálisan, azaz lényegében nem különbözik az előző modernizációs folyamatoktól, ha csak nem anynyiban, hogy azokkal szemben lép föl, de érzem, ezzel nem lennék túl meggyőző.
Tegyük fel, elhiszik, hogy expert vagyok, eltekintenének a légkondira vonatkozó
kérdésektől, bizalmukat semmi sem ingatná meg abban, hogy nekem az a dolgom, hogy megszervezzem a társadalmi önszerveződést, rávegyem a külföldi
„donorokat”, hogy támogassák az oktatási rendszer és a jogrend átalakítását, áldozzanak a közművekre és közlekedésfejlesztésre (stb.). Eljön azonban a pillanat,
amikor fel kellene vázolnom, hogy az EU higiéniai előírásainak értelmében be
kell záratniuk az utcai rostiljokat, egységesíteni a lozaszabványt, betiltani a dohányzást a kafaniban (stb.), és ez a boldogságuk (üdvözülésük) szempontjából
elkerülhetetlenül csomagban jár majd az összes többivel, de aggodalomra semmi
ok, mert erre is kiírnak egy tendert, a nemzetközi konzorcium expertje kidolgozza majd a pontos menetrendet arra, hogyan váltható ki a skembityi eukonform hipózott frottírtürülközővel (stb.). Ezen a ponton kialudna a szemükben
a lelkesedés lángja, újra hallani vélnék a bombázók zúgását, a vér és a rög hívó
szavát, összekacsintanának mondván, ilyen pitiánerek mi is tudunk lenni, majd
lassacskán visszasompolyognának a fehér ballonkabátos ember közelébe, az alommelegbe, és jól megtaposnák a szemüvegemet, ha netán még egyszer leesne.
Én meg kezdhetném elölről az egészet, kuncsoroghatok ösztöndíjakért, hogy
megfigyelhessem és interpretálhassam őket. Ez is egy foglalkozás.
Hát így állok. Meglőve.

16

tiszatáj

BOŠKO KRSTIĆ

Jól vagyok
Talán az emberek mindenütt a világban, itt, az enyémben is, egy meglehetősen
általános, olykor egészen elcsépelt, másszor meg az őszinteséget is mellőző kérdéssel fordulnak egymáshoz, ám esetünkben, egy időszakban, ez maga volt az
igazán vesébe látó legravaszabb kérdés.
Amely így hangzik: hogy vagy?
Felszín, üresség, valójában egy nagy semmi, tartalmatlan beszélgetés, miegymás; a kérdezőt sem érdekli hogyléted s magad is szükségtelennek tartod a magyarázó választ – nos, mindez egyszeriben megváltozott, más jelentéssel telítődött.
A hatalmas eseményeket megelőzően nagy párttisztogatások kezdődtek, pártom, utolsó történelmi útjára indulván, sorait tömörítve folyamatosan szabadult
ingadozó tagjaitól, vagy azoktól, akikre nem számíthatott, s azoktól szintén, akik
a feltételezés szerint revizionisták, opportunisták, az ellenforradalom ellenforradalmárai; a régen kipróbált módszereken alapuló utasítások szerint a város köztiszteletben álló személyei jöhettek számításba, a borbély, a hentes, piaci felügyelő, lapszerkesztő. Tőlem is igyekeztek megszabadulni. A forradalomra nézve
a korábbi káros és gyanús történéseknek érthetően felértékelődött a szerepe: ha a
borbély a kértnél rövidebbre nyírta valaki haját, ha a hentes néhány dekányit elmért, a piaci ellenőr valakivel fizettet helypénzt, másokkal nem, a szerkesztő pedig, visszautasítja ingyen közölni a házeladási hirdetést vagy a drága nagynéni
halálhíréről értesítő gyászjelentést, úgyszintén voltak más komoly okai is a nagy
változásoknak és leváltásoknak. Félretéve a humorizálást – nem volt egyszerű,
sem könnyű. Kivert kutyaként ácsorogtam napokon át Szabadka utcáin jól tudván, ha most lelépek ezekről a járdákról és bezárkózom valahová, soha többé
nem jövök ki a korzóra, nos, ebben az összetört, bélpoklos állapotomban állítottak le olykor a már megalakult különleges csoportok, és látszólag kíváncsian, aggódva kérdezték: „Hogy vagy?”
E buta kérdés változást jelző új jelentésével igazán akkor szembesültem, midőn egy nálamnál hosszabb emlékezettel bíró személy fordult hozzám ugyanezzel
a kérdéssel. S amikor óvatlanul rávágtam, a fenébe is hogy lennék, rosszul, nagyon rosszul – válaszommal, amely mintha személyesen érintette volna, nem is
egyezett, viselkedésemet pedig korholóan túl indulatosnak és keménynek minő-

2005. január

17

sítette, hanghordozásából ugyanakkor megéreztem, pártom hogyan viseltet irányomban, röviden: negyvennyolcban már rég a Goli otokon lennék.
Soha többé nem válaszoltam hasonló módon erre a kérdésre.
*
Egészen nyílt üzenetek érkeztek mindenféle helyről és a médiából, gyűlésekről és kávéházakból, a sajtó, a rádió meg a televízió által, nyilvánosan kimondva
és közzé téve, a bennfentesek pedig mindent értettek, mint valami kiválasztott,
földön kívüli lények. Ugyanazt hallhattuk, láttuk, ám ők hitték és tudták, mi történik majd, mi pedig féltünk annak bekövetkeztétől. Korábban senki sem vette
észre, hogy ezek a médiák bármiben is különböznének tőlünk, akár felkészültségben, akár egyfajta hátrányban vagy más módon. Az üzenetek mindent megváltoztattak. A média azonosíthatatlansága révén kezdetben az egész káosznak
tűnt, a „hogy vagy?” kérdés viszont a pontos felismerés és a világos megoszlás jegyévé lépett elő. Ha a megszokott üzlet pénztárosnőjének azt feleled, nem érzed
magad jól, mert a cukor hiánycikk (akkoriban más sem volt a boltokban a sivár
pultok őrzőin kívül), ő pedig azt válaszolja, ez egészen természetes, mert új, az
eddiginél igazságosabb társadalom, hazafiság és reneszánsz épül, akkor tudni
való: az illető média, ha viszont „bűnrészesként” megértően, suttogva és szégyenkezve fordul hozzád, akkor veled együtt a tájékozatlanok és a hibás oldalt
választók táborába tartozik. Az előbbitől – egyértelmű – soha nem kapsz egy kiló
cukrot vagy liter étolajat a pult alól, az utóbbitól pedig ez el sem várható.
Hogy vagy? A „jól”-on kívül bármilyen más válasz, ami nem az ő jelrendszerük, vagy a benzin- és gyógyszerhiány meg a bankok pénznélkülisége miatti
dohogás, azonnal elárul, s a bolti személyzet egyből felmérheti, hogyan viselkedjék veled szemben. Aznap nem kapsz sem benzint, sem fizetést, sem nyugdíjat,
a rákövetkezőkben – az infláció miatt – pedig már teljesen érdektelen, hozzájutsz-e valamihez. Lassan megvilágosodik a kép: a pult mögött is, ahol ők rajzásban tisztították soraikat, s a pult előtt is – ez a hosszasan várakozó, elveszett
szerzettársak csoportja.
Nem érzed jól magad, de azt kell válaszolnod, jól vagy.
Hatalmas titok marad, hogyan fejlesztették ki ezek az emberek a kicsinyke
„hogy vagy?” kérdés alapján gyilkos ellenőrzésüket, válaszodat dekódolva azonnal tudván, ki vagy, mi vagy, s mit kell veled tenni. Ez épp olyan rejtély, mint
a remekművek létrejöttének alkotói folyamata, hasonlóképpen a rettenet után is
maradnak tisztázatlan foltok, a „varázsszer” mibenlétéről gyakorta sem az azt alkalmazók (majd eldobók), sem a következményeit elszenvedők nem képesek
pontos magyarázattal szolgálni. Később, amikor már minden elmúlt, mindanynyian áldozatként jelentkeznek. A vétkeket pedig nem vállalják sem az elkövetők,
sem az azokat megengedők.
*

18

tiszatáj

Ha mindannyian együtt kapjuk az üzeneteket, akkor minden világos, s nem
hittük, hogy másként történik.
A hetvenes években, az utolsó ifjúsági munkaakciók idején meglátogattuk
Nisben a szabadkai brigádunkat, amely kitűnt a művelődési és szórakoztató
programok terén, munkateljesítmény tekintetében viszont az utolsók között
kullogott. Szokásos látogatás. És természetesen ajándékok – elsőrangú kolbász
a November 29 húsgyártól, finom sajt a Tejgyártól, kilogrammos csokoládé- és cukorka csomagok a Pionírtól, valamint jött velünk egy kisebb létszámú zenekar is,
ők még elfértek a minibuszban, no és műsorvezetőként Ruzman Rudolf barátom.
Egészen a szombat esti rendezvényig a brigád terephelyén csend honolt, akkor
aztán – néhány száz fiatal jelenlétében – elkezdődött a vándorprogram, méghozzá játékos vetélkedővel. Ruzman kihívta a két legerősebb brigádtagot. (Komolyzenei kérdésekről tehát szó sincs.) Némi forrongó tanakodás nyomán, s zajos szurkolás közepette meg is jelent a színpadon két tagbaszakadt fiatalember.
A szabadkai műsorvezető ekkor két széket kért. A nézőtér első sorából ketten azonnal felálltak, s a székek máris a színen. Az izomdús suhancokat és a rozoga székeket látván mi, szabadkaiak, azonnal rosszat sejtettünk, de csöndben maradtunk. Ekkor a műsorvezető a színfalak mögül két hatalmas szekercét hozott elő.
Az agyunkig már elért: „két termetes legény”, „két szék”, „két szekerce”, ám továbbra is hallgattunk. Egyébként mi mást tehettünk volna. Amikor Ruzman elmagyarázta, hogy ez a vetélkedő vagy mi abból áll, ki darabolja miszlikbe hamarább a baltával a széket – alig akartuk elhinni. Egyébként, mi mást tehettünk
volna. A székdarabok meg úgy röpködtek, hogy az első két sorban ülők fejvesztetten menekültek, ki merre látott.
Később Nisből megérkezett a számla a két szék áráról. Kifizettük. Egyébként,
mi mást tehettünk.
*
Megkért egy festő, készítsek valamilyen szöveget a szörnyetegekről. Mert ez
kiállításának a témája. Úgy gondoltam, ez esetben csakis a félelemről lehet írni.
Így is tettem, de a képzőművésznek ez a rész nem tetszett (akkor meg mi a fenéért festett szörnyetegeket, ha az nem a bennünket körülvevőkre vonatkozik),
vagy tőlük nálamnál is jobban megrettent. Vagy a szöveg ijesztette meg? Nem
tudom: a katalógusban csak a befejező szakasz jelent meg, amely az előzőek ismerete nélkül teljesen értelmetlenné vált. Tekintettel azonban arra, hogy az elmúlt időszaknak az értelmetlenség a legszívósabb vívmánya, ezért íme a nyitószöveg a katalógusban közölt záró rész nélkül. Szokásosan a mi módszerünk:
vagy nincs kezdet, vagy nincs befejezés.
Félek.
Félek a gyalogátkelőhelyektől, a hepehupás úttesttől, a jelzést nem alkalmazó
járművektől, a gyorsan és a lassan vezetőktől, a szabálytalanul parkoló autóktól,

2005. január

19

félek a „póktól”, a rossz benzintől és a radartól. Félek gyalogosan, félek gépkocsival.
Félek a meleg februártól és a hideg májustól, a korai tavasztól és a késői téltől,
ózonlyuktól és tájfuntól; félek a szárazságtól, az elapadt kutaktól és növény-enyészettől, félek továbbá az árvizektől, a zavaros folyóktól, a penészes falaktól és
a reumától; félek a múlttól, félek a jövőtől.
Félek a betegségtől, melynek nincs ellenszere, félek a betegségtől, amelyre
van gyógyír, de nincs gyógyszer. Félek a rossz kedvű orvosoktól, a zsúfolt várótermektől, a soron kívül bekerülő emberektől, s félek, nekem nem sikerül majd
soron kívül bejutni.
Félek a drágaságtól, szegénységtől és a hiánycikkektől: a molyos liszttől és
a mérgező pálinkától, a koszos poharaktól, a tetemes számláktól, valamint az olcsó
konzervektől, amelyeknek lejárt a szavatossági ideje.
Félek a találkozásoktól és beszélgetésektől, könyvektől és újságoktól, televíziótól és rádiótól, félek hallani rossz híreket, félek a postásoktól és azon ismerősöktől, akik katonai behívókat kézbesítenek, félek veszekedni ismeretlen egyénekkel, félek veszekedni barátaimmal, félek lenni valakivel, félek egyedül maradni.
Mindentől félek.
*
„Az embereket megváltoztatta a hosszan tartó szárazság. Rosszabbak lettek!
Ketten se találkozhattak és beszélgethettek anélkül, hogy valami rosszmájú pletykába ne bonyolódjanak, amitől még sértődöttebbek és rosszkedvűbbek lettek,
mint voltak, mielőtt találkoztak volna. Bármibe is kezdtek: mindenben csak ellentmondtak egymásnak. És így folyt a beszélgetés végig, könyörtelenül, végül
már nem is hagyták szóhoz jutni a másikat, fel sem merült, hogy a másiknak is
igaza lehet. Eközben pedig a másik sem mutatott szemernyi megértést vagy
együttérzést. Megromlottak az emberi kapcsolatok. A jó barátok fürkészni kezdték a múltat, jelentéktelen bizonyítékokat találtak arra vonatkozólag, hogy barátok valójában soha nem voltak, hogy tulajdonképpen kezdettől egymás ellenségei; felidézték a régi emlékeket, csakhogy most mindent másként magyaráztak:
a jót rossznak, a rosszat még rosszabbnak találták. A világ a visszájára fordult. Az
emberek elmúlt életük boldog napjait és a tegnapi szépséget megtagadták, bemocskolták és elhomályosították, minden emberi erő és szándék tulajdon forrása, az ember ellen fordult, aki pedig lázasan kereste a módját, hogy pokollá tehesse maga és társai életét.
Hát még, amikor többen is összefutottak! Akkor a gonoszság szálai úgy összekuszálódtak, hogy hihetetlen fejleményekhez vezettek: a jó emberek valóságos
démonokká lettek, a gyöngédek kegyetlenekké meg vérengzőkké, a szótlanok és
békések szónoklatokba kezdtek, lincselések élére álltak. Olyanok léptek szövetségre, akik egyébként soha nem is találkoztak volna, elképesztő paktumok szü-

20

tiszatáj

lettek, olyan események kerültek összefüggésbe, amelyeknek semmi közük sem
volt egymáshoz, olyan csodák történtek meg, olyan találkozások és konfliktusok,
amelyekre máskülönben sor sem kerülhetett volna.
Az emberek bujkáltak egymás elől, de elbújni mégsem tudtak: a gonoszság
mindenütt megtalálta őket. Voltak akik, mert megpróbáltak ellenállni, csak még
nagyobb bajba kerültek, magukat bosszantották fel, a bennük dúló és meg nem
ismert méreg és indulat emésztette el őket. A felbujtók pedig félrehúzódtak, majd
másutt kezdtek újabb ármánykodásba. Senki sem tudta, hogy ezek az emberek
mikor tanulták ki a gonoszság tudományát, hogy az mikor és miért kerítette őket
hatalmába.
Azok is felbukkantak, akik viszályszítással múlatták az időt, pletykákat gyűjtöttek és terjesztettek, csakhogy minél több embert megbánthassanak, leleplezzék és közszemlére tegyék a gyöngéket, kinyissák a gyűlölet meg a gonoszság
tömlőit, és szítsák a kiszabadult indulatok parazsát. Mindent megtettek, hogy
a dühödtek még jobban feldühödjenek, hogy a gyengék még gyengébbnek s ezért
vakmerőbbnek higgyék magukat, bemocskoltak mindent, ami tiszta, megbolygatták az emberek nyugalmát, szétziláltak szerelmi kapcsolatokat, barátságokat,
szülő-gyerek közötti bizalmat. Megváltoztatták az emberi viszonyokat, az élet,
a világ rendjét, ahogy a rák változtatja meg a sejt életét, hogy burjánoznak a roszszak, pusztuljanak a jók. Mindezt az erkölcsösség leple alatt tették, és az első pillanatban nem is lehetett semmit a szemükre vetni, legfeljebb, hogy az emberek
az ő tevékenységüknek köszönhetően mindig csak rosszul járnak, és egyre roszszabbul érzik magukat.
Senki sem tudta, honnan ez a sok gonosz.
A szerelem elszállt egy szempillantás alatt. A szeretők csak egymás hibáit látták, a szépség mellett vakon haladtak el, nyoma veszett a simogatások, az érintések varázsának, eltűnt a csók, a szerelmi játék, és az együttlét szerencsétlen, dühödt testek viaskodásává lett. Ismeretlen betegségek ütötték fel a fejüket, miközben a gyógyszerek a már ismerteket sem gyógyították. Az idősek pánikszerűen
rettegtek az öregségtől, a gyerekek e pokolban jöttek a világra, s csakhamar maguk is gonoszakká lettek.
A szó elveszítette jelentését. A gondolat kifejezésére alkalmatlanná lett, mert
alighogy kimondták, máris értelmet váltott. Az emberek a kifordult szavakhoz
igazították gondolataikat, aminek eredményeképp a fejükben és a beszédükben is
lidércnyomásos zűrzavar támadt. Az olyan szokványos természeti jelenségeket,
amilyen az éjszaka és a nappal, a nap és a hold, a hideg és a forróság, titokzatos
jelekként magyarázták, az ellenség üzeneteként, nyílt támadásnak, háborús jelenségnek ítélték, ezért az emberi gonoszság rossz szelleme belengte végül a természetet is.

2005. január

21

Sárgás színű lett az ég, nyilván a portól meg a homoktól, amit a szél hordott
napokig a kiégett táj felett – eső nem hullt, víz pedig sehol, hogy megnyugtassa
és tisztára mossa azt.
Mért nem következik be a változás, hozzájárulásuk nélkül, felső beavatkozásra? – kérdezték sokan a reményvesztettek közül, akik már csak az imádságban bíztak. Kiengesztelődik-e végre az ég? Ha összegyűlik valahol ez a sok elégedetlenség és kín, átváltozik-e majd végül olyan pozitív energiává, amely közénk
visszaáramolva boldoggá teheti ismét az életünket? Nem volt erejük, hogy a hétköznapokon felülemelkedve megpillantsák bűnös önmagukat, és hogy megoldást
keressenek. Napról napra ugyanaz a gondolat foglalkoztatta őket, csak egyre sekélyesebben, egyre kurtábban, mígnem végül elhitette a látszatot, hogy mindez
elkerülhetetlen. És úgy is történt: a látszat valósággá lett, és tett mindent megmásíthatatlanná.” (Részlet a Vízöntőből – Beszédes István és Varga Piroska fordítása.)
Fordította: SINKOVITS PÉTER

22

tiszatáj

VIKTORIJA ALADŽIĆ

A tér – élő műalkotás
A térnek az emberi közösség történetében való megjelenése a város megjelenésével és fejlődésével, illetve a más helyen felkínálható többlettermék létrejöttével
hozható összefüggésbe. Arról vitatkozni, hogy a tér vagy a város volt-e előbb,
a tyúk vagy a tojás elsőségének kérdéséhez vezetne. A tér és a város keletkezése
egymáshoz kötődik, egyikük létezése sem képzelhető el a másik nélkül. A város
lelke a térben és annak funkcióiban foglaltatik, de a tér sem létezhet a lakosság
megfelelő koncentrációját és meghatározott szükségleteit biztosító város nélkül.
„Csupán az a tény, hogy a falu terjedelme megnőtt, szokásrendszerére és korlátozott lehetőségeire való tekintettel soha nem lett volna elegendő ahhoz, hogy
várossá váljon.
A város a paleo-neolitikus közösségben meghatározott jelenségként keletkezett. Ez az új urbánus elegy minden tekintetben az emberi képességek rendkívüli
expanzióját eredményezte. A város mobilizálta a munkaerőt, fejlesztette a nagy
távolságokra való szállítást, a nagy tér- és időbeli távolságokon való kommunikációt, az építészet fejlődését illetően széles körben találmányok valóságos özönét
idézte elő, és végül – de nem utolsósorban – hatalmas mezőgazdasági termelékenységnövekedést eredményezett. Amikor mindez megtörtént, az archaikus falusi kultúra megadta magát az urbánus civilizáció, az alkotóerő és az ellenőrzés,
a szabadság és az elnyomás, a feszültség és az ellazulás e csodálatos kombinációja
előtt, melynek külső megnyilvánulása volt és maradt a történelmi város.”1
A tér fogalma ebben az időben mégis más jelentéssel bír, mint a későbbi műépítészeti-tervezési gyakorlatban. Az első városok megjelenése idején a tér óriási
üres terület is lehetett a település közepén, ahol a piac volt, vagy egyszerűen egy
településen kívül eső terület az utak kereszteződésnél, ahol meghatározott napokon vásárt tartottak. Ezt a „teret” vásárhelynek vagy piacnak nevezték. A vásárhely utóbb várossá terebélyesedhetett.
Paul Zucker Város és tér című könyvében így ír: „Az igazi terek csak a Krisztus előtti 500-as év után alakultak ki Görögországban. A várostervezés mint tudatos, kollektív és összefüggő, többé nem csupán egyedi házak építésére szorítkozó cselekvés létezett már 3 évezreddel Krisztus előtt is Indiában és Egyiptomban, de sohasem arra irányulva, hogy a város belsejében levő űr olyan három1

Lewis Mumford, A város a történelemben, Zagreb 1988. 28–29.

2005. január

23

dimenziós területté alakuljon, amelyet térnek nevezünk. Erre szociológiai magyarázat adható: csak a civilizációban – ahol a névtelen emberi lény polgárrá
vált, ahol meghatározott fokot ért el a demokrácia fejlődése – válhatott a gyülekezési hely eléggé fontossá ahhoz, hogy meghatározott formát nyerjen. Ez a szociológiai fejlődés párhuzamos volt egy esztétikai jelenséggel: csak amikor kialakult a teljes tértudat és egyfajta meghatározott térérzékelés – válhatott a struktúra körül és belsejében levő eddigi üres tér többé az egyszerűen megfogalmazott
volumennél”.2
Így változott a tér térben és időben, új jelentéseket kapva és elveszítve a régieket, a kultúrák és civilizációk keletkezésével és megsemmisülésével egy időben. A tér fejlődésének bemutatására irányuló törekvéstől eltekintve megvizsgálhatjuk azonban azt, mi is a tér valójában, éspedig figyelmünket hozzánk közel
álló és ismert terekre irányítva téve teljesebbé a jelenség megértését.
„A római Szent Péter tér, a velencei Szent Márk tér és a párizsi Vendome tér
ugyanannyira közismertek és becsesek, mint Leonardo Mona Lisája, Michelangelo Mózese vagy Rembrandt Éjjeli őrjárata. Ezek a terek kétségkívül műalkotások – olyannyira, mint a képek, a szobrok és a különálló műépítészeti alkotások. A nyitott térség, a környező épületek és az ég egyedülálló összhatása bármely más műalkotáshoz mérhető valóságos élményt nyújt.”3
A tér a városkép kialakításának központi elemét képezi. A mai várostervezés
első látásra jóval összetettebbnek látszik, mint régen volt. Ennek oka azonban
nem lényegbeli jellegű – igaz, ma jóval bonyolultabb közlekedéssel és a demográfiai analíziseket illetően nagyobb számokkal rendelkezünk, többet foglalkozunk
a földhasználat módjával, a közlekedés javításával, a kommunikációval, az övezetekkel, a lakó- és ipari övezetek viszonyával, és közben szem elől tévesztjük
a tér alapvető jelentőségét, amelynek köszönhetjük, hogy a városban az egyének
2

3

„Only after 500 B. C. did genuine squares develop in Greece. City planning as such, conscious
collective and integrated action beyond the mere construction of individual houses, existed already in India and Egypt in the third millenium B. C., but never the impulse to shape a void
within the town into a three-dimensional area which we call a „square”. This may be explained
sociologically: only within the civilization where the anonymus human being had become a „citizen”, where democracy had unfolded to some extent, could the gathering place become important enough to take on a specific shape. This sociological development was parallel by an aesthetic phenomenon: only when a full consciousness of space evolved and at least a certain sensitive perception of spatial expansion began to spread – … – only then could the void before,
aroud, and within a structure become more than a mere counterpart to articulated volume.” Paul
Zucker, Town and Square, London – New York 1970, 19.
„St Peter’s Square in Rome. St. Mark’s Square in Venice, and the Place Vendome in Paris are as
generally known and admired as are Leonardo da Vinci’s Mona Lisa, Michelangelo’s Moses, and
Rembrandt’s Night watch. These squares are undoubtely as much „art” as any painting, sculpture, or individual work of architecture. The unique relationship between the open area of the
square, the surrounding buildings, and the sky above creates a genuine emotional experience
comparable to the impact of any other work of art. Paul Zucker, Town and Square, London –
New York 1970, 1.

24

tiszatáj

közösségével, nem pedig csoportjával rendelkezünk. A tér fizikai és pszichológiai
funkciója nem függ a nagyságától. A tér a városkép összefüggésében a megállás
pszichológiai helye, a gyülekezés és az emberek humanizálódásának helye a kapcsolatteremtésen keresztül, a tér menedéket nyújt a közlekedés veszélyeitől és
megszabadulást az utcahálózatokon való sietés feszültsége alól is. A tér cél, a tér
a szükségletek és vágyak megvalósításának helye. Ezen túlmenően a tér nem csak
saját területén irányítja az élet folyamatát, hanem a körülvevő utcákban is, a tér
már akkor megmutatkozik, mielőtt még betettük volna a lábunkat.
Ma a városokban gyakran bukkanunk olyan terekre, amelyek nem egyebek
üres területeknél. A művészileg releváns terek sokkal többek az ürességnél, megszervezett területet képeznek, a terek története pedig a területnek mint a műalkotás tárgyának a történetét jelenti. A térnek nem kell zártnak lennie, hogy jelenségét műalkotásként éljük meg, sokkal fontosabb, hogy a tervezőnek a tér kialakításával sikerüljön megfelelő irányba terelni a képzeletünket.
A terek kétféle módon keletkeztek: vagy fokozatosan jöttek létre a fontosabb
utak kereszteződésénél, a templom vagy más jelentős épület bejárata előtti területként, vagy tervezték őket. A hellenisztikus korban a terek többsége tervezve
volt. A terek tervezése a rómaiak idején is folytatódott, majd a reneszánsz és
a késő barokk idején csúcsosodott ki. Leon Battista Alberti és Leonardo de Vinci
idején ugyanolyan figyelmet fordítottak a városkép és a terek kialakítására, mint
az egyedi műépítészeti alkotások elkészítésére. A terek kialakítása a 17. és a 18.
században érte el a csúcspontját. Itália és Franciaország különösen megfelelt az
effajta területek létrehozásának. Ezekben az országokban – Spanyolországtól és
Görögországtól vagy más országoktól eltérően – a közélet olyan szintre emelkedett, amely megkövetelte az ilyenfajta területek létrejöttét. A tér fejlődéséhez
nem volt elegendő tehát csak a tervezési akarat és az éghajlati viszonyok, az egyik
legfontosabb előfeltétel az életmód volt, ami Olaszországban és Franciaországban lehetővé tette, hogy az utca és a tér a közösségi aktivitások természetes helyévé váljon.
A tér mindenekelőtt a város élő szervezetének a része és mint ilyen, sohasem
befejezett. A többi műalkotástól, képtől és szobortól eltérően – amelyek a végleges megformálás után nem változnak többé, csak az idő nyomja rájuk a bélyegét
– a tér folyamatosan változik, alkotórészei: az épületek, a szökőkutak, a zöldövezet, az urbánus fölszereltség újulnak és változásnak vannak kitéve. A tér az élő
szervezethez hasonló.
A tér két módon változhat: fizikailag – a régi építmények lebontásával és újak
emelésével – és pszichikailag, amikor valójában a térhez való viszonyunk változik
meg. Minden generáció a maga módján éli meg városát és a teret. Erről a különböző útirajzírók, költők, és írók szövegeinek olvasása által bizonyosodhatunk
meg, akik ugyanazt a helyet teljesen eltérő módon írják le.

2005. január

25

A klasszicizmus idején fokozatosan elenyészik a háromdimenziós tudat, hogy
majd a kubisták alkotásaiban bukkanjon fel újra. A 19. században a térrendezésen csak szobrok állítása, virágültetés értődött, a térviszonyok vizsgálata nélkül.
Bárhogy is létezett a tér a különböző időszakokban, mindig három alkotóelemből
tevődött össze: a vízszintes területből, a környező épületekből és a fölötte levő
égből. Mindhárom elem variálható, illetve az első két elem variálásával különböző hatást kelthetünk az utolsó elem formáját illetően, amely végtelen, de amely
mégis a végesség egy meghatározott formájával rendelkezik. Azokon a tereken,
ahol magas, tornyos épületek találhatóak, az ég sokkal magasabbnak tűnik, mint
az alacsony építményekkel körbevett tereken. Mégis, a térérzetet illetően a fókusz a döntő jelentőségű. Az emberi szem nyugalmi állapotban 60 fokos szögben
érzékeli a területet vízszintes irányban, függőleges irányban pedig mindössze 27
fokban. A megfigyelő ösztönösen addig a távolságig megy, amely lehetővé teszi
számára a megfigyelt objektum e látószög alatti áttekinthetőségét. Ha ettől eltekintünk, minden vita az ideális arányokról, formatervezésről, kompozícióról
tárgytalanná válik.4
Paul Zucker Város és tér c. könyvében öt csoportba osztályozza a tereket:
– zárt tér
– tér uralkodó épülettel
– központi tér
– kis terek csoportjából álló tér
– amorf tér.
Sok olyan teret találunk mégis, amely e csoportok közül kettőbe vagy háromba is sorolható: lehet zárt tér uralkodó templom- vagy városháza-épülettel,
lehet központi tér kisebb terekkel összekötve stb.
A tereket funkcióik alapján is csoportosíthatjuk. Erről ír Camillo Sitte Művészi városalakítás c. könyvében.5 A régi görögöknél az agóra volt az a hely, ahol
a közgyűléseket és a városi tanácsüléseket tartották, szemben volt a piac, az antik
város másik főtere. A görög szentélyek előtt szintén összegyűlt a vallási szertartásokon részt vevő tömeg. A római közterületeket Vitruviusnak Az építészetről írt
tíz könyve alapján ismerhetjük meg. A görög terekről szólva Vitruvius kifejti,
hogy Rómában a tereket nem lehet a göröghöz hasonló módon alakítani, mert az
ősöktől átvett szokás szerint a fórumokon gladiátorküzdelmeket rendeznek. A tér
így egyfajta színház is volt. A fórumba torkolló utcák nem bontották meg e terület zártságát. A fórum körül főként középületek álltak. A tér díszítőelemei – a szobrok és az emlékművek – úgy voltak elhelyezve, hogy a tér közepe üres maradjon,
ezáltal ezek az elemek áttekinthetővé váltak, és a tér közepe is szabad maradt
a közélet számára.

4
5

Paul Zucker, Town and Square (Város és tér), London–New York 1970. 7.
Camillo Sitte, Umetničko oblikovanje grada (Művészi városalakítás), Beograd 1967. 1–10.

26

tiszatáj

A középkorban az egyházi hatalom különválasztódott a világi hatalomtól,
mégpedig az antik időkben ismeretlen módon, és egy különleges tértípus alakult
ki – a templomtér, ill. piazza del duomo. Ezen a téren a templomon kívül rendszerint ott található a keresztelőkápolna (baptisterium), a harangtorony és a püspöki palota. Effajta teret példáz a firenzei Piazza del Duomo. Habár ez a tér alig
tűnik többnek a székesegyház körüli szélesebb átjárónál, és nincs egy pontja sem,
ahonnét a Santa Maria del Fiore székesegyház teljes egészében áttekinthető
lenne, ez a hatalmas építészeti tömeg nem nyomasztó, inkább felemelő, a biztonság hatását keltve. Ezt az érzést élhetjük át a környező szűk utcákban sétálva,
amikor időről időre valamelyik utcából megpillantjuk Brunelleschi lenyűgöző
kupoláját. Az egyedüli építmények, amelyek a térről nézve teljes egészében áttekinthetőek, Giotto harangtornya és a keresztelőkápolna. Ez a két építmény áttekinthető méretével, azonos színeivel és a fehér, zöld és rózsaszín apró díszítő
kőelemekkel hozzánk közelíti a beláthatatlan székesegyházat is.
A templomtéren kívül az olasz városokban létezett még a világi főtér is,
a piazza della Signoria. Itt található a hercegi rezidencia és a többi, általában gazdagon díszített főúri palota.
A firenzei Signoria a hajdani Firenzei Köztársaság szíve volt, és a tér még ma
is őrzi a város politikai centrumának jellegét. Az effajta típusú tereken található
a valamikor a gonosztevők büntetésére szolgáló loggia. Ma a firenzei Signoria téri
loggia kiállító terület, ahol jó néhány jelentős szobor található, pl. Cellini bronz
Perseus szobra – kezében medúzafejet tartva – vagy Giambologna Szabin nők elrablása (a loggiában csak a másolat van, míg az eredeti az Akadémia galériájában van elhelyezve). A tér központjának közelében található a Savonarola kivégzését és máglyahalálát jelölő porfírkő lap. Ezen a téren döntöttek tehát Firenze
jövőjéről, és itt büntették meg a politikai ellenfeleket. A Vecchio palota bejárata
előtt van Michelangelo híres Dávid-szobrának a másolata (az eredeti szintén az
Akadémia kiállítótermében található). Ezt a szobrot Michelangelo Savonarola
megbuktatása után készítette a firenzei szabadság példázataként.
A firenzei Piazza della Republica a kereskedők gyülekezőhelyeként Firenze
gazdasági életének volt a központja, máig megvan a loggia, ahol az ügyleteikben
csődbe jutottak nyerték el büntetésüket. A városi tanácsház rendszerint a piactéren található, itt gyakran szökőkutat, ill. úgynevezett piaci kutat helyeztek el.
Akad még sok példa különleges terekre, amelyek funkciójuk alapján nem kell,
hogy megegyezzenek az előbb említett típusokkal. Egyes terek vegyes funkciójúak, mások elvesztették eredeti funkcióikat és újakat nyertek, ismét mások pedig – ami talán a legszomorúbb sorsot jelenti rájuk nézve – közlekedési hurokká
vagy parkolóhellyé váltak. De bármilyenek is, a terek ma is a város lelkét képezik,
és tőlünk függ, hogy ez a lélek parkolóterülete lesz avagy a viharos közélet központja.
Fordította: SINKOVITS PÉTER

2005. január

27

MILOVAN MIKOVIĆ

A szabadkai erőd éji sötétben
Éjjel erődet próbálgatod,
A Szent Márk teret áthaladod
Velence merül el benned.
Alakod a víz felett
Fakul a reggeli légben.
Álmodban egy lovas követi.
Íme, a városhoz közelít,
Elvarázsolva a sztyeppei mérettől.
A rejtőzködő erőd hídja mellett
Parázsba hunynak az őrtüzek.
Falairól a te szemeid szúródnak
a tenger felett hulló sűrű esőcseppek közé,
a ködbe és a télbe, mely köveket farag.
A határőrök elszunnyadtak a paliszád alatt,
Barmok mardossák a rapacsos falat.
Az úton, amelyen visszaérkezel,
Csak a karóba húzott élőket számolod.
Az akasztottakat még hozzáadod.
Meg a felhőket.
És a szalonka hangját ott fenn,
a hímporos ködben.
Meg az utakat.

28

tiszatáj

A Szabadkáról leszoktató egyesület
utasításából
Nem adtam át azt az üzenetet,
mert nem tudtam, kinek.*

A legfontosabb – ésszerűen cselekedni!
Az életbe kapaszkodó emlékek
– létét lerövidíteni. Lefejezni őket!
Az akaratosakat eltaposni könyörtelenül.
Utána megrajzolni a madarat, mely repül
és a homokos sétányon
hosszú útra indulni.
Azokhoz csatlakozni,
kik kiárusítanak mindent, mi nem az övék.
Szótlanul nézni a szitáló esőt,
a ködös távolban megbúvó hegyet
melyet a hó befed.
S ahol zászlók lobognak a szélben.
Megvárni az éjt,
rémületben sietni
– mert még valaki a halálban helyünket el találja foglalni.

*

Cvijeta Zuzorić raguzai nemes hölgy naplója, 1581. április 12-én, Luka Paljetka átköltésében

2005. január

29

A tolvaj verse
Furem Augustinum dictum de Zabotka, mindenki csak így ismer téged.
Utoléri végzetük a halakat, a növényeket: pusztulnak, s az éj elnyeli
[ az álmokat.
Réti idill: gólyák kelepelnek
Egy lápon, én meg csak állok, állok, állok
Melletted és lesem az esti árnyakban rejtező napot.
Augustinum, te tolvaj, ki hangtalanul és ruhátlanul mászol ki az iszapból,
Utad a történelembe vezet. Erre-arra menekülsz, de nézd:
Gyönyörű a város, ha megtelik fénnyel,
Ugyanakkor bennünk hóvihar tombol, a lejtős utcán meg fagy honol.
S a fény, mely néha lágyan pislákol hajnalig,
Tudja: eljő a villamos és csilingelni fog. És csak csilingel. De hogy!
Itt meg egy utas áll, galagonyára támaszkodva vár.
Nagy csokorral a Bajaiba készül. Lehunyt szemekkel vár, rendületlenül.
Unottan merül el a reggeli csendben, melyben az álom és a való fut egybe.
Miközben anyókák imádkoznak: az Atya s a Fiú nevében dobog szívük
[ e hajnalon.
De az a valaki gyermeki kacajjal a mellében
Eme teherrel lesi a meg nem születetteket és hallgatja a némákat. Elvinné
[ a hangomat.
Zakatoló lihegéséből nőjön gólyaorr és kutyatej.
Az ég sebei megnyílnak felettünk
Béna csend ítélőbírája legyen.
Ott az írás is róla. Meg kenyérmorzsa és fakó borfolt az asztalon.
Talán a megfáradt szomorúság ring a régi hintaszékben.
Képzeld, Augustinom, milyen mélyen hallgatnak az órák és a harangok
Amíg én álldogálok, állok itt, hol napokig nevettünk, nőktől, szavaktól
[ részegen.

30

tiszatáj

Az üresség palicsi nyomai
Sem a Nap, sem a szél, sem a bimbók, sem a sirályok,
sem a világoszöld hullámok és sötéten vizes nyomuk a parton,
melynek tövében ikrát raknak a halak,
néha levegőért a felszín fölé ugranak,
Sem azok a csodák, míg nem párosodnak a szalonkák,
Sem a nádas, sem a kukacok, de még a madarak sem a bokrokon,
sem kusza nyomaik a talajon,
Sem a fű illata nem sejteti azt,
mi nem látható e vízben,
mely egykoron nyaldosta a városfalakat.
Egybefolyt a lápokkal, reggelente és alkonyatkor hullámzóan,
Déltájt békésen ringatóan, elterülve mindenütt.
Az emberek tudtak vigyázni, mindentől óvták magukat,
s ezért még napnyugta előtt bezárták a városkapukat.
Még mielőtt a lápokról dühödt szörnyetegek és sárkányok
támadtak volna csavargókra, hontalanokra,
vagy távoli tartományokból érkező titokzatos utazókra,
kik nappal gyermekekre, jószágra lesnek, kerülve a kelepcéket,
éjjelente meg magtárakat fosztogatnak, gyújtogatnak, rabolnak nőket.
Róluk az öregek telente a tűz mellett regéket szőnek.
Hajnalban még a legügyesebb nyomkövetők sem lelik őket,
kik kutatnak utánuk lankás irtványokon halászladikokból.
S ha mégis elcsípnek egy kimerült, beteg, bűzös útonállót,
csikorgó fogak közül szitkokat szórva vennék körül,
szablyával szabdalva szét a gazt behúzott farkú kutyák között.
A városkapu előtti bitó csak a híresek kiváltsága volt.
Közülük néha egynek-egynek fejét vették s karóra tűzték.
E foszladozó fejek az éjjeli őröket sem hagyták nyugton,
táplálták a tüzet, köhécseltek és nyelték a füstöt.
Meg ébresztgették egymást, fel-fel keltek a törött szalmáról,
olajat töltve a mécsesbe, majd égő szemekkel hajnalig lestek a várfalakról.
Sehogyan sem indult be a mese régi hadjáratokról,
és az álom is csak a nap első sugaraival győzedelmeskedik felettük.
Egészen addig, míg a kanyargó part nádasában egyikük
álomittasan egy foltot nem fedez fel, melyből lassan lovas lészen.

2005. január

31

Te mindig szomorú Szabadka, te butuska
1.
Ki az, ki a városhoz közelít,
melyet remegés morzsol szét?
Ki tér be
kilépve hét kapuján?
Lépése nyugodt, csendes, visszahúzódó.
Borospohárban szunnyad,
Üres belei puffadtak, a magány átka nyomja.
2.
Veszélyes ugye, vagy mégsem?
Lehet-e tudni előre?
Ha valaki földön hagyja el,
visszatérhet-e levegőben?
Vajon neki, a megbízhatónak,
tolvajok húzzák szét az éveit?
Mikor értek véget kínjai?
3.
A csillogó kandeláberek alatt
sebes léptű alakok osonnak,
megalkuvásra készek, a vágyak
pedig a teknős páncélja alatt dagadnak.
A csábítók, kiknek fogait elnyelték a szavak,
(a szorgos, porfelhő formájú szemetesek mellett)
mindenki előtt épp most fejet hajtanak.
4.
Pedig kikerülhette volna a város kapuját,
Ha kényelmesen, vonaton utazna
– legyen akár katona –
majd az első alkonyban, óvatosan,

32

tiszatáj
tüzes vérének hódolva,
pincétől pincéig lopózva,
a bűn ösvényén járva
a városban szertefolyna.
5.
Arról eddig egy szó sem esett,
hogy itt valami veszedelem lehet,
ne adj Isten, halottak, tetemek
(mik vannak, ha elsőként katonák
és hozzájuk hasonló dögök szólalnak meg)
a glédicsek tövisei
és az őszig megdagadó
sötétbarna galagonyák alatt –
mindent belepne a gyom.
Még a szagos here sem virágozna kifeszítve nekik.
Talán csak barnára füstölnék csontjaik.
6.
Pedig ha szívedre hallgathatnál!
És megnéznéd a sok kukacot meg hangyát,
amint szorgoskodnak, szétrágnak és
hátukon cipelnek mindent, mi útjukba kerül,
Egészen a hosszú, üres út végéig,
addig a drogériásig, aki
(végtelen végig, vagy ki tudja meddig)
kanalával levest mer s bőszen szürcsöli.
7.
Amikor pedig az ő zsarátnoka is leég,
megmozdul a lég,
s bármekkora legyen a ricsaj, a zaj, a sokadalom,
rendezetlen sorokban
mindenki visszatér oda, honnan jött egykoron,
és
ismét áthalad
a városkapuk, mind a hét alatt,
s kijőve

2005. január

33
leheletével rajta nyomot hagy
(talán épp akkor lép ide be?)
majd elindul a megnyugvás felé,
melyet a halál sötét fátyla hoz elé.
Fordította: MÁCSAI TIBOR

34

tiszatáj

BESZÉDES ISTVÁN

Szájfogás
Odalett a szegény öreg közlekedésirányító. Ezentúl senki nem áll a trieszti útkereszteződésen, hiszen meghalt a legény, nem világít fehér derékszíja, nem villan karmesterpálcája, s ezzel meghalt az az esztendő is, ezerkilencszáznegyvenhat, amelyről hosszadalmas elbeszélése szólt, ott, a falusi alsókonyhában, a viaszosvászon abrosz fölött, legyek felhőiben és ólálkodó, légyre vadászó fekete, kopasz nyakú tyúkok között. Elszabadult a népmozgalom, a dzsipek, teherautók végeláthatatlan sora, a bácskai legényt olaszul, szlovénül, angolul hiába szólogató
népek kettőezer telének egy pillanata alatt végérvényesen belevesztek az örvénylő
éjszakába, miután az idő tengelyének éke, az egykori forgalomirányító, immár
megboldogult nagybácsi belőle kiesett. Amikor utoljára láttam, már csaknem
teljesen vak volt. Különben is sötétség borult az egyhangú tájra, áramszünet volt,
a vasút sem látszott a kapuból, amelyet egész életében nézett, s amikor a ház
előtt leparkoltam, a selymes, fojtó por, mint ereszről a porhó, halk lavinával utolérte és beborította a kocsit. Özvegy volt már húsz éve, már nem is igen főzött
magára, néha levágott ugyan egy-egy tyúkot, de a félvakon megkopasztott baromfi fekete tokokkal teli került a paprikásba – mesélte, miközben a mindent
beborító por elfogott minden hangvisszaverődést, hiába volt a városokban nagy
a transzparenseket hordozó gyalogos menetek forgalma.
Régen bizonyos helyekre érve szentül hittem, örvényben állok, zuhatag alatt,
benne a forrásban, s majd egyszer annyi dolgom lesz csak, e vízerőre kötöm írógépemet. Kétszer ugyanarra sosem. Történetek az életben nem jutottak eszembe,
ez esetben talán csak a műfaj, a minden bizonnyal prózai, és a hangulat volt még
– a vízbenállásé – megadva. Egy olyan állapoté, ami történet előtti, ezért aztán
a tények sem nyertek jelentőséget, most sejtem csak, az emlékezet sem, benne
a nyelvvel, amit közben valamelyest elsajátítottam, s végül a betűk, a szintagmák,
a tipográfia hagyománya szintúgy. Sejthetik, nem erősségem a logika, s így soha
még meg sem rökönyödtem azon, hogy miféle könyv lehetett volna, lehetne ez.
Igaz, egyszer egy versben már összehajtogattam egy ívet préselt levélerezetekből,
egy áttetsző könyvet, amelyet a nap látott el üzenetekkel, s amelyek között őszi
fejfájás keringett. Innen, ha helytálló a megérzésem, tudni vélem, hogy egy-egy
ilyen előkönyv egyvalamiről bizonyosan szólhat: a fájdalomról, mint a hajózó érzetek fekete éjszakájáról, amelyben arra várakozunk, felvillanjon az öröm, a magára találás, a bizonyosság pillanata, vagy legalábbis a kellemetlen érzést felváltó

2005. január

35

tünetmentesség gyorsan feledésbe merülő élménye. Egy másik történetem a világűrről szól. Azt a fogfájás vezeti elő a kosárszékből, amelyben ülök tátott szájjal
egy tetőteraszon, hogy hűtse a folyóról érkező friss fuvallat a begyúlt gyökért,
s arra gondolok, miről szólna az a filozófia, amelyet egy plomba hiánya sugall
a koronában a végtelen fekete égbolt alatt. Más szóval: milyennek látszik a fekete
lyuk világos nappal? Lehet még segíteni azon, hogy a fejünket telerakták nehezékkel, hogy fémes tömések között hagyták el szánkat szavaink (ezért volt többnyire más az, amit leírtunk), s hogy a gyökértömések hatására lassan teljesen kiidegelt fogsorokhoz lapul a nyelv, ezeket tapogatja az összezárt szájban. Holt
védműve mögött a holt nyelv, s mindez azután, hogy annyi olcsó édességgel
bombázta meg ínyünket a gyerekkor.
A száj az, amely a kopasz ember levágott fejét megragadhatóvá teszi. Suetonius Galba császár levágott fejének utolsó útját így rajzolta meg. Mintha nem is
a kiejtett szó, a közölt gondolat – a száj, mint nyílás, tenné megragadhatóvá életünket, amelybe a hüvelykujj, akárha harcsa szája volna, még bepréselhető. Általa válunk végérvényesen zsákmánnyá. Amerre nézek, tátogó áldozatok. Lehet,
hogy mondanak is valamit, például, hogy le vele? Kivel? Mindegy, azzal, aki odafönn van. Nagybátyám szája is nyitva maradt. Hallgatózom, de nem értem már
egy szavát sem, illetve nem értem a szavát sem, mert olyan a mozdulatlan száj,
mintha egy szó szorult volna belé. A ravatalon látom most is, én tettem rá a zsebkendőt, odanyúlt még egy kéz és kissé benyomta, ki ne essen. Te ne fogd meg,
figyelmeztetett, kisgyerek van otthon! Pedig be is csukhatta volna, nem volt kopasz, sőt, olyan ember volt, aki fésűt tart a farzsebében, s hátrafésüli hosszú tincseit, hullámokban tapadjanak meg a fején.
Sokszor irigyeltem a biztos memóriával dicsekvőket, majd kitaláltam azt,
hogy nekem meg kiváló az amnéziám. Már magam is hinni kezdtem benne, hogy
feledékenységemben törvényszerűség van, hogy csupa felszentelt helyen vezetnek furcsa emlékeim. Most azonban, amint visszatekintek a bizonytalansággal
telve múlt bő évtizedre, rá kell döbbennem, nem kizárólag egy életemnél teljesebb műemlék cserepei ropognak lábaim alatt, s akartam, avagy sem, világos
emlékeim is vannak. Például, hogy autóbuszon utazom a senki földje felé – istenem, mennyit kellett sokadmagammal méltó és főleg méltatlan körülmények között helyt változtatnom, s szűkre zárt kapukon áthaladnom –, és egy előttem lévő
ülés mellé valaki áttetsző műanyagtáskát tart ki, amely már félig megtelt nyállal,
miután rosszullétét ellensúlyozva, időnként kis levegővel apró köpetekben adagolt belé. A nyál órája, ketyegés helyett nyelésekkel, az ütések helyén kiköpésekkel.
Nem jó foggal álmodni, és a fogfájás miatti álmatlan éjszaka sem jobb. Másnap aztán a fogorvosi székben ülök, a nyálelszívóval a számban, amikor a tüntetők tömege elhalad tőlem mindössze pár méterre, az ablak előtt, amelyre nézek,
magam is szinte a kirakatban. Megszakad egy pillanatra a gyökérkezelés. A me-

36

tiszatáj

netet néhány felnőtt vezeti, mögöttük a lakótelep összes kölyke. Tampon az ínyemen, tátom a számat, de abból csak monoton szörcsögés hallatszik, és látszatra
az egészhez semmi közöm. Később, amikor a jó ötven éve kivégzett fogorvos kerül szóba, a várócsarnokban ülő idős úriember benyúl a szivarzsebébe és kiemel
egy fogat: most esett csak ki, de a néhai fogász munkája, a plomba továbbra is
szilárdan áll.

2005. január

37

LOVAS ILDIKÓ

Kijárat az Adriára
AVAGY

JAMES BOND BÁCSKÁBAN
(Részlet)

(III.) Violette Szabó
James Bond, miután kiúszott a partra, a nőt már nem találta ott. Elismeréssel
gondolt rá, mert nem is akarta ott találni. És egyszerűbb volt így elbúcsúzni, mint
magyarázkodni. James Bond nagyon élvezte a Casablanca című filmet, amelynek
bemutatóján sikerült ott lennie, sajátjának tekintette, de nem kívánta eljátszani
Bogart szerepét. Azon gondolkodott, mi történhetett abban az országban, amiről
ő nem tud, amit nem vett észre, amelynek olyan nagyszerű emberei voltak, mint
Kertész Mihály, a Casablanca rendezője, vagy az a másik, Molnár Ferenc – egyik
színdarabjában látta Ingrid Bergmant –, hogy ennyire furcsán viselkednek benne
az emberek. Pedig inni nagyon tudnak és szeretni is, nagyszerű dolgokhoz értenek, a legfontosabb dolgokhoz, miért rontják hát el a politikában? Duško Popov,
ahogyan a legritkább esetben nevezték, egyre fontosabbnak érezte, hogy utánajárjon ennek. Nem mellékes, hogyan alakulnak ott a dolgok – erről sikerült is
meggyőznie feletteseit, így vonatra szállt és Budapesten keresztül megérkezett
arra az állomásra, amelyért néhány hónappal később ádáz küzdelmet folytattak
a partizánok, az egyik legkiválóbb sportoló ott halt meg a fekete-fehér kövezeten.
1944 júniusa volt. A néhány napos fiumei kikapcsolódás alatt meghatározó
dolgok történtek, de ezekről Bondnak nem volt közvetlen tudomása, mert szabadságideje alatt hanyagolta a brit titkosszolgálattal való kapcsolattartást. Június
20-án merényletet kíséreltek meg Hitler ellen, ami miatt elhalasztották a Vis szigetén tartózkodó Legfelsőbb Parancsnokság elleni támadást. Ennek pedig döntő
befolyása volt – ha nem is világháború kimenetelére, de a térség jövőjére nézve
mindenképpen, hiszen mint Bond egyik amerikai kollégájától megtudta, amerikai közbenjárásra, angol felügyelet alatt Tito és Šubašić, a Londonban székelő
emigráns kormány képviselője Vis szigetén tárgyalóasztalhoz ültek. Arról azonban nem tudtak, hogy az angol és szovjet körök már megállapodtak a Balkánbefolyást illetően. Bond amerikai kollégája elmondta, hogy Halifax washingtoni
angol nagykövet május 30-án azt kérdezte a külügyminisztériumtól, milyen álláspontot foglalnak el az Anglia és Szovjetunió közötti megegyezéssel kapcsolat-

38

tiszatáj

ban, amelyben az oroszok ellenőrzést kapnának Románia, Anglia viszont Görögország felett. Októberben a helyzet annyiban változott, hogy Eden és Churchill
moszkvai tartózkodásakor 75:25 illetve 80:20 arányban a Szovjetunióé lesz az
irányítás Bulgáriában, Magyarországon és Romániában, Jugoszláviában pedig
50:50 arányban osztanák meg befolyásukat.
James Bond és amerikai kollégája igen sokat ittak beszélgetés közben, valahogy nehezükre esett elhinni, hogy ennyi lesz a győzelem, hoci-nesze. Sajnálták,
hogy az a vadállat életben maradt, Bond megemlítette, Eva Braun bizonyára ideges és méginkább magába zárkózó lett, örültek, hogy nem indult újabb támadás,
de kétségeik voltak afelől, hogy Közép-Kelet Európának ilyen felosztása jó irányt
ad a békének. Aminek közeledtét már mindannyian érezték.
Az emberek leginkább felejteni akartak. Senki nem akart olyan könyvet venni,
amely arra emlékezteti, amit leginkább felejteni akart.
Az idő múlásával azt a legnehezebb megérteni, hogy van olyan állapot, helyzet, amikor már nem számít, van-e igazság egyáltalán. Az, hogy a félelem, ami
bekúszik a kapuk alatt, az eszme, amit elhinni nem kell, de követni annál inkább,
mekkora fájdalmat tép ki a lélekből, nem számít, nem számít. Felejteni és élni
kell. Jóleső amnézia, amiről szó van, s éppen annyi ideig tart, amennyi ahhoz
kell, hogy ne bolonduljon meg: akinek a férje hadifogságban, akinek a fia elesett,
akinek a szerelmét főbe lőtték, akit megerőszakoltak, akinek a kisgyereke belehalt a vérhasba.
Ilyesmi az élet.
Csak mondom, hogy el ne felejtsem magam is.
Mert annyiszor és annyiféleképpen sikerült majdnem elfelejtenem.
Miközben valami távoli célt kezdtem el szeretni.
Megtanultam, hogy a célt szeretni kell, ezért túl sok kompromisszumot kötöttem a mindennapokban. Holott semmiben, de semmiben sem. Csak kialakult
bennem ez a kettőség: lakom, de élni majd azután fogok. A lemondás fikarcnyi
gondot nem jelentett.
Egészen a védekező vidékiességig jutottam.
Az utcán gyakran köpködnek. Ráköpnek a cipőmre. Undorral nézek, hallom
a kérdést: errefelé nem szoktak? Lesütöm a szemem: bocsánat.
Rezesbanda a központban, laza csávók a szökőkútban. Döbbenten nézek, hallom a kérdést: valami nem tetszik? Lesütöm a szemem: bocsánat.
Errefelé.
Arrafelé.
Ha kell, bocsánatot kérek bárkitől ezért a városért, hogy olyan, amilyen.
S gyakran kell. Mert senki sem biztos abban, hogy az övé.
Hányszor nyerhetjük vissza, amit elveszítettünk.
Gondolom, nem azért döbbenek meg a szökőkutas fürdőzéstől, a rezesbandától, a köpködéstől, mert azt bizonyítják, hogy én elveszítettem valamit.

2005. január

39

Gondolom, ők nem azért ugranak a kérdéseikkel tekintetemnek, mert azt bizonyítják, megnyertek valamit.
Egy várost.
Mert egy lófaszt van így, noha pontosan így van.
Ez mindannyiunk részéről rendkívül vidékies magatartás.
Rómában mulattak a szökőkútba ugrott fiatal férfiakon, majd jött a rend őre
s rendet tett.
Mindenki bizonytalan, ezért sértődött vagy agresszív.
Bizonyára azért, mert ez a vidéki város nem Róma, sokkal inkább egy szeceszsziós stílben készült útjelző tábla Észak–Dél felirattal.
És ha azt mondom: hányszor nyerhetjük vissza, amit elveszítettünk, mindenki
a saját győzelmére gondol, különösen, ha éppen háború van körbe-körbe.
Nem akarok arra gondolni, hogy itt élek. Csak itt lakom. Ez a kompromiszszum.
Útjelző tábla alatt jó lenni: lehetőség, lehetőség, lehetőség.
Mindenkié.
James Bond semmiképpen nem tartotta jó ötletnek, hogy úgy osszanak fel országokat, ahogyan a csirkéket kötik párba a piacon, ott hever két pár összekötött
láb, két pár szárny verdes eszeveszetten és értetlenül, indulna két törzs ellenkező
irányba. Ilyesmit látott a bácskai piacon James Bond, mondta is azon a részeg éjszakán amerikai kollégájának, iszonyú látvány két összekötözött csirke. Később,
amikor kipattant a Tricycle affair néven is csak szűk körben ismert botrány,
Bondnak sokkal inkább azzal kellett foglalkoznia, hogy tisztára mossa magát az
őt ért vádaktól, a továbbiakban nem tudott olyan segítőkészen foglalkozni ezzel
a területtel, amit 1944 június–októberi jelentéseiben az összekötözött csirkékként
emlegetett. Pontosan nem lehet tudni, hogy a nyugati és keleti befolyást nevezi-e
így, vagy az újonnan alakuló országot, de az nyilvánvalóvá válik a jelentéseket olvasva, hogy Bond legalább annyira szívügyének tekintette ezt a területet, amenynyire három évvel korábban azért is mindent megtett, hogy vegyék komolyan
Pearl Harbor megtámadását jósló jelentését. Talán személyes sorsa alakulásában
is szerepet játszik, hogy felettesei mindkét esetben mellőzték a Bond-jelentéseket. Nem vették egészen komolyan. Mert ahogyan az lenni szokott, nem csak
a kémek készítenek jelentést, hanem róluk is készülnek jelentések. Ezért dolgozik
olyan sok ember ezeknél a szolgálatoknál. És a Bondról szóló jelentések mindegyikében komoly szerepet játszanak a nők. Azt senki nem vette komolyan, amikor Bond hivatalból udvarolt, vegyük például Eva Braunt, hiszen a bugyival
együtt sokszor fontos információ is a birtokába került. Azzal sem igen törődtek,
amikor Párizs mulatóiból többedmagával távozott, és a társaságban ő volt az
egyedüli férfi, hiszen erről kapta a becenevét: egy Triciklitől senki nem várja,
hogy egyetlen nővel szuszmogjon a Savoyban. Két eset azonban megülte a felettesek gyomrát. Az elsőt Violette Szabónak hívták, egy angol férfi és egy francia nő

40

tiszatáj

lánya volt, akivel Bond a brixtoni középiskola előtt ismerkedett meg. Violette kilenc évvel volt fiatalabb a kémnél, és rövid élete végéig szeretettel gondolt vissza
rá, hiszen neki köszönhette azt, hogy két dologban is megtanult hinni: az egyik
önmaga volt, a másik pedig az, hogy lehet és érdemes tenni a fasizmus ellen. Rövid kapcsolatuk alatt Bond igen elhanyagolta munkáját, és mentségéül még az
sem szolgálhatott, hogy akkor, 1939-ben még nem vették állományba, mindössze
informális beszélgetésekre hívták különböző londoni klubokba, ahol a playboyéletmódjáról közismert férfi amúgy is sűrűn megfordult. Ezeken a beszélgetéseken a közép-európai adatokat pontosította, és rádiófelvételeket fordított angolra.
Gyors esze és nagyfokú alkalmazkodó képessége miatt a brit titkosszolgálat nem
kis mértékben számított rá. Violette Szabót akkor még Bushellnek hívták és
tizennyolc éves volt. Bonddal igen gyakran látogatták a mozielőadásokat, de
a filmhíradót átcsókolózták, pedig Bond abból is sok adatot merített, amit kombinatív elméjében feldolgozva tálalhatott, nem ritkán lekörözve a hivatásos kémeket. Ilyen a szerelem. Elvakulttá tesz a világ dolgai iránt. Mint arról a brit titkosszolgálat sokat tudott, Bond szülőhazájának szomszédságában, Magyarországon
igen furcsa – azt még nem mondták ki, hogy rossz – irányt vett a politika, hiszen
Horthy a német Auslandorganisation igazgatójával folytatott beszélgetésében
hangot adott a franciákkal szembeni ellenszenvének, mocskos nemzetnek nevezve őket, majd az angol fiatalok körében tapasztalható dekadencia felett sajnálkozott. Végül kijelentette, hogy el van szánva, hogy jóban-rosszban kitart
Németország mellett. A szolgálat embereivel folytatott megbeszéléseken Bond
elhessegette annak lehetőségét, hogy Magyarország képes volna ilyen őrültségre.
Inkább azon viccelődött, hogy ha a magyar kormányzónak módja lett volna egy
félig angol, félig francia lányt megismerni, amilyen Violette, bizonyára másként
beszélne. James Bond szerelmes volt, akár egy fajdkakas, és mást sem csinált,
csak a valóban kivételes szépségű Violette-vel foglalkozott. Mivel azonban szerelmeskedni sem lehet megszakítások nélkül, a szünetekben pedig valamit általában beszélgetni illik, Bond – jártasságát fitogtatva – részletesen elemezte Violette-nek az európai helyzetet. Nem számított arra, hogy a lánglelkű franciaság
kerekedik felül a lányban, de így történt. Amikor Violette Európába hívta Bondot, az nemet mondott. Így aztán a fiatal és antifasiszta eszmékben mélyen hívő
lány egymagában ment Párizsba, ahol összeismerkedett Etienne Szabóval, a Szabad Francia Hadsereg tisztjével és 1940 augusztus 21-én hozzá is ment feleségül.
Hát ezért ment Bond 1940 nyarán Portugáliába, ahol hagyta magát az Abwehr
által beszervezni. A kettős ügynökökre leselkedő veszélyektől nem félt. Antináci
beállítódása még szerelmi csalódásánál is erősebb volt, de mivel a brit titkosszolgálatot nem értesítette előre terveiről, eleinte kétkedéssel kezelték jelentéseit. Így
fektették el a Pearl Harborra vonatkozót is. És figyelték, nem esik-e újra szerelembe, hiszen akkor kiszámíthatatlanná válik – ezt tudták róla.

2005. január

41

Violette Szabó életéről nem sok adatunk van. Nem sokkal azután, hogy megszületett a kislányuk, akit Tanianak nevezett el, megtudta, hogy a férje elesett El
Alameinnél. Hirtelen felidéződött benne mindaz a szépség, gondtalanság és remény, amivel elhagyta Londont és James Bondot, eszébe jutott minden terv,
vágy és boldog remegés, amivel a férjétől búcsúzott, és eszébe jutott az is, hogy
életében minden szép pillanatot és minden boldogtalanságot egyetlen dolog köt
össze: a háború. Lánglelkű francia lány volt, és boldogtalan, özvegy anya lett belőle. Nem gondolkodott azon, tehetne-e mást is azon kívül, hogy csatlakozik
a SOE-hez. A jelentésekben ezt írták róla: vérmérséklete miatt alkalmatlan erre
a munkára. A terepen veszélybe sodorhatja mások életét. A SOE francia részlegének vezetője, Maurice Buckmaster ezredes mégis kiképezte és terepre küldte azzal a feladattal, hogy tapogassa ki az ellenállás lehetőségeit Rouen körzetben.
Annak ellenére, hogy egy időre a rendőrség letartóztatta, a munkát sikerült elvégeznie. Hat héttel később Angliába utazott. Bonddal már nem találkoztak többet, néhány baráti hangú levelet váltottak, egyik ilyen levélben küldte el esküvői
fényképét is, amit Bond attól kezdve mindig magánál hordott. Az útjába kerülő
nők jórésze nem tudta, kit ábrázol a fotó, úgy gondolták, talán Bond húga lehet
a balonkabátos, kalapos, vidáman mosolygó fiatal nő, aki egyik kezében fekete kézitáskáját és kesztyűjét szorongatja, balját pedig szorosan a mellette álló egyenruhás férfi karjába fűzi. Még Eva Braun is csak annyit mondott, amikor a kém
tárcájában meglátta a fényképet, hogy irigyli ennek a mosolynak az áradását, és
nem kérdezett semmit, féltékenységnek nyoma sem volt a tekintetében. Mintha
nem látta volna, hogy az egyenruha francia volt. Vagy nem is látta, csak a boldog
mosolyra figyelt.
Van ilyen.
Violette Szabó 1944 júniusában tért vissza Franciaországba. Jacques Dufourral, a francia ellenállás egyik tagjával álltak lesben, amikor a német járőrök rajtuk ütöttek. Violette tüzet nyitott, lehetőséget adva Duffournak a menekülésre.
Őt viszont letartóztatták és előbb Limoges-ba, majd Párizsba vitték. Miután
a Gestapo megkínozta, a németországi Ravensbruckban lévő koncentrációs táborba szállították.
Ezidőtájt Bond Fiuméban nyaralt, megismerkedett Mayer Ottmár özvegyével,
akibe bele is szeretett. A tengerpartról Bácskába érkezett.
1945 tavaszán, miközben a szövetségesek már szinte bejutottak Németországba, Violette-t kivégezték. Poszthumusz megkapta a Croix de Guerre-t és
a George Crosst.

42

tiszatáj

FEKETE J. J ÓZSEF

Regionalizmus és interkulturalitás

*

HERCEG J ÁNOS MŰVÉSZETSZEMLÉLETÉNEK INTERKULTURÁLIS VETÜLETEI
(Részlet)

„Így lebben fel a fátyol az írás létének teljességéről: egy szöveg sokféle írásból jön létre,
amelyek több kultúrából erednek, és amelyek
dialogikus, parodisztikus viszonyra lépnek egymással; ám van egy hely, ahol ez a sokféleség
összegyűlik, és ez a hely nem a szerző, mint
mostanság mondani szokták, hanem az olvasó;
az olvasó maga az a tér, amelybe beleíródik
minden egyes idézet, amelyből egy írás összeáll,
anélkül, hogy akár egy is veszendőbe menne.”
Roland Barthes

Minden tartósan elnyomott csoport gondolkodása sérült. Ennek a lélektani axiómának
a fényében szemlélve az irodalom és a kultúra kisebbségi körülmények közepette való fejlődését, eleve megkérdőjelezhetővé válik, mennyire releváns a kisebbséghez tartozók belső
fölmérése, értékelése, helyes-e az a mód, ahogy önnön irodalmuk esztétikai értékeiről és
etikai vonatkozásairól tárgyalnak. Nem sérült-e az a kánonképzés, amely a kisebbségi létkörülmények között születő irodalmi alkotásokat a centrum és a periféria viszonylatában
kettős megítélésben láttatja? Ebben a viszonylatban, a központ és a peremvidék irodalmát
megkülönböztető látásmódban milyen értékkategóriák jutnak döntő szerephez? Erkölcsietikai, etikai-szociális, vagy esztétikai-retorikai ismérvek alapján ítélnek egyfelől azok,
akik a vakondtúrást bérces vonulatnak látják, illetve fordítva, akiknek szigora a periférián
sarjadó alkotásokat eleve vadhajtásként élik meg? A délvidéki magyar kultúra és irodalom
tekintetében1 az ezredforduló táján számos szociológiai-pszichológiai tanulmány és gondolkodói obszerváció látott napvilágot vajdasági szerzők tollából, amelyek kritikusi érvekkel taglalják témájukat, feltárják a tartósan elnyomott csoport, vagyis a kisebbségi sorsba
szakadt magyarság gondolkodásának sérültségét, a nemzettudat hézagosságát, a kulturális igénytelenség megnyilvánulását, az anyaországi és -nemzeti kötődések föllazulását,
mindazt ami oda vezet, hogy ennek a sajátos világnak, amit kisebbségi létmódnak neve-

*
1

A dolgozat az Arany János Közalapítvány támogatásával készült.
A délvidéki magyar kultúra és irodalom említésével jeleztem állásfoglalásom: ez a sajátos entitású kultúra és irodalom létezik, természetesen a maga elhatárolódásaival és kapcsolódásaival
egyetemben. A kérdés történeti-poétikai vonatkozásaira a későbbiekben térek ki.

2005. január

43

zünk, a belső törvényszerűségei jelentős eltérést mutatnak a centrumban érvényes normarendszerhez képest.
A kortárs poétikai gondolkodás az utóbbi időben hajlik egy úgynevezett világpoétika2
kialakítására, amelynek során megfeleléseket keres a különböző szövegek, eltérő szellemi
vonulatok és egymásra nem hasonlító kultúrák interferáló beszédmódjai között. Ez a planetáris kultúra jelenségként megszámolhatatlanul sok perspektíva lehetőségét nyitja meg.
A vizsgált interferencia azonban nem csupán az egybehangzások, a szólamok egybecsengése miatt érdekes, hanem a beszédmódok divergenciája, a műfaji, tárgyi és stiláris szétszálazódás miatt is. Még akkor is, ha a központ szempontjából periférikusnak tekintett területeken ez a szétszálazódás az ezredfordulón már a kisebbségi (kulturális) nemzethalál
vízióját gerjeszti.
Az emberi léptékkel mérve aggastyán korba lépett, nyolcvan évét meghaladó vajdasági
(korábban jugoszláviainak, legújabban – s nem gúny nélkül – szerbiainak nevezett) magyar irodalom kényszerből született, s koloniális fejlődésének vonalát „sok szép nagy hiába” (Gulyás József) koszorúzta. Külön sorsnak külön irodalom kell – szögezte le Németh
László az egyik pillanatról a másikra nemzetiségivé, illetve kisebbségivé minősült magyar
irodalmakról. Ehhez azonban azt is hozzá kell számolni, hogy irodalom kritika nélkül3
nem létezhet. Illetve, ha igen, akkor esetleg vadhajtásként, az irodalmon élősködő munkák, dolgozatok összességeként. Tovább haladván az önmagába záruló vonal mentén, az is
tény, hogy a kritika nem működhet a nemzeti irodalom egészére kivetülő horizont nélkül,
abbéli gátoltatottságában, hogy rálátása legyen az irodalmi élet egészére, belássa és igyekezzen megérteni azokat a jelenségeket és folyamatokat, amelyek a világ- és a nemzeti
irodalom berkeiben megjelennek, működnek; hogy ezekből az általánosságokat és az
egyedi jellegzetességeket leszűrve építse, igazítsa, módosítsa kritikai szempontjait, hogy
végül megértő bírálója és elbírálója lehessen a műveknek.
Közelmúltunk a történelemnek egy olyan ismétlődő alkonyzónája volt, amelyben az
egyébként is szklerotikus irodalmi keringés teljesen összeomlott. A fáradtsággal és küzdelmekkel kiépített egyéni és intézmények közötti kapcsolatok szálai foszladoztak, a külföldön kitüntetett tudós az ezredfordulón nem utazhatott el még a díja átvételére sem, az
ország sanyarú helyzete közepette a magánember, az író és a kritikus is képtelen volt
a számára létfontosságú könyveket megvásárolni, folyóiratokra előfizetni, amiből következően bárki kénytelen-kelletlen besétál a belterjesség agymosó karámjába, s előbb-utóbb
azon kapja magát, hogy értékítéletei már a karám palánkjáról is visszapattannak, vagy
még kimondásuk előtt földre zuhant kristálypohárként zúzódnak szerteszét az összeszorított fogak hullámtörő gátján.
2
3

vö. Faragó Kornélia: Térirányok, távolságok. Forum Könyvkiadó, Újvidék. 2001. 44.
Herceg János 1951. június 22-én a Magyar Szóban megjelent cikkében (Irodalmi helyzetünkről)
úgy válaszolt, hogy arra az egyre nagyobb teret nyerő propagandára, hogy a Vajdaságban szabadságban alkotó íróknak köszönhetően ez az irodalom kilombosodott és kiállja a versenyt a többi
magyar nyelvterület irodalmával, hogy mivel ma sokkal több magyar lap közöl irodalmat, a kézirathiányt elosztják a dilettánsok. Soha annyi dilettáns nem jutott szóhoz a vajdasági irodalom
mozgalmában, mint napjainkban. (…) … a vajdasági magyar irodalmi mozgalom nemcsak hogy
nem fejlődik, hanem egyre mélyebbre süllyed a dilettantizmus mocsarában. Egy hónappal később, a Híd 1951. júliusi számában (Cél és vallomás) egyértelmű kishitűséggel kérdezte: Mi az,
hogy vajdasági irodalom? Van ilyen? Vagy csak azért van, hogy a neve legyen?

44

tiszatáj

„Az utóbbi évtizedben a Vajdaságban alig született az egész magyar irodalomban számottevőnek vehető szépirodalmi munka (…) A vajdasági irodalom, úgy látszik, az ezredvégre ‘olvasó irodalommá’ alakult át, ami nyilván veszteséglistáinak tudható be, de egyúttal irodalmi önismeretének, a magyar irodalmat erősítő regionális kötöttségeinek és hagyományos nyitottságának is” – szögezte le Bányai János a Mit viszünk magunkkal?4 kötetének címadó tanulmányában. Később még szkeptikusabb: „Mintha véget ért volna
a története” – írta, természetesen a jugoszláviai magyar irodalomra gondolván.
Aggasztóak Mirnics Károly szociológiai tanulmányainak és Hódi Sándor szociológiaipszichológiai vizsgálatainak következtetései. Ez utóbbi Gereben Ferenc felmérése5 kapcsán, miszerint a történelem nagyjai közül az 562 megkérdezett vajdasági felnőtt magyar
nemzetiségű személy közül legtöbben Tito marsallt nevezték meg, egyebek között a következőket szögezte le: „A felmérési adatok tükrében a vajdasági magyarság mintapéldánya
lehetne a kilúgozott agyú népeknek. Ilyen mérvű értékzavar kizárólag olyan népek esetében fordul elő, amelyet szinte teljes egészében megfosztottak történelmi múltjától, önbecslésétől és nemzettudatától. (…) Hogyan lehetne a vajdasági magyarság büszke nemzeti nagyjaira, amikor azok nevét hosszú évtizedeken át ki sem volt szabad ejteni, és a félelemtől görcsbe rándult a gyomra, valahányszor magyarsága szóba került? (…) A közösséggé szerveződésnek jól ismert gazdasági és politikai akadályai voltak. Nemcsak törvények tiltották, amit főben járó bűn volt megszegni, hanem a magyarsághoz való tartozás
az elmúlt nyolcvan esztendő során kizárólag hátrányt jelentett az emberek egyéni boldogulása szempontjából. Előny kizárólag abból származott valaki számára, ha hátat fordított
nemzettársainak, még inkább, ha elárulta őket.”6 Hódi más helyen azt fejtegette, hogy
a vajdasági magyarság az egyéni lelki beágyazódás, a keresztény értékrend és a nemzeti
öntudat hiányában nem csak rossz közérzetével kénytelen megküzdeni, hanem olyan lelki
sérülésektől szenved, amelyek pusztító és önpusztító magatartásban tárgyiasulnak. „Az elszakított nemzetrészek gondjai-bajai többrétűek. Általában a kisebbségi jogok és a nyelvi
egyenjogúság hiányát szoktuk szóvá tenni, holott a legsúlyosabb problémáink nem is anynyira jogi, mint amennyire szellemi és mentális természetűek. A nemzeti léttel kapcsolatos általános értékzavar a legnagyobb baj, amely lehetetlenné teszi az együttes gondolkodást és cselekvést számunkra. Ez az értékzavar részben a kisebbségek jogfosztott helyzetével, politikai és gazdasági kiszolgáltatottságával függ össze, részben egy sajátos világjelenség következménye.
Beszélhetünk mi a demokráciáról, az átalakulásról amennyit csak akarunk, mindaddig, amíg a kisebbségek politikai, gazdasági, kulturális és nyelvi egyenlősége nemzetközi garanciák helyett üres szólamokon nyugszik, nem várható a nemzetrészek szellemi
újjászületése, anyagi és kulturális felemelkedése. Ennek az egyenlőségnek a kiharcolása
azonban jelentős mértékben éppen a magyar szellemiség erősödésének, ha úgy tetszik:
a nemzeti értékek felismerésének a függvénye, amely nélkül meg sem fogalmazódhat kisebbségi közösségünk igazi érdeke, fel sem merülhet a helyzet megváltoztatásának tényle4
5

6

Bányai János: Mit viszünk magunkkal? Forum Könyvkiadó, Újvidék. 2000.
Gereben Ferenc: A vajdasági magyarok nemzeti és kulturális identitása. Elhangzott a MTA Kisebbségkutató Intézetének a 2001. május 30–31-én megrendezett Kisebbségi magyarság: nemzetiségi lét, identitás és önszerveződés városi környezetben és falun témájú konferenciáján.
Hódi Sándor: Zavarodott nemzettudat. Aracs. 2001/1

2005. január

45

ges igénye. A huszonkettes csapdája ez is, mint minden, ami egyaránt függvénye az ember
személyiségének és társadalmi körülményeinek.” – foglalta össze egy tanácskozáson Hódi
Sándor.7
Badarságnak tűnik a huszadik század vezető irodalomelméleteinek fényében közösség
irodalmáról, sőt a közösség szociológiájáról és pszichológiájáról beszélni8, amikor ezek az
elméletek kiemelték a művészetet, s vele együtt az irodalmat is a közösségi cselekvési formák közül, lehámozták róla a külső meghatározóit – a politikai, szociális, nemzeti, földrajzi-regionális összefüggéseit –, elszakították a szerzőtől, és önelvű nyelvi önmozgásként
értelmezték, amelynek egyetlen és kizárólagos játéktere az olvasó, és amelyek szerint az
irodalom szakadatlan szövegelés, egyedüli fétise a nyelv, célja az önreflexió, és semmi
köze a nyelven kívüli világhoz, így személyhez, éthoszhoz, nemzethez, történelemhez,
végső soron emberhez, vagy ha igen, akkor az is az olvasó intellektuális játékának tárgya.
Amennyiben ezen elméletek bármelyike is egyeduralkodóvá válna a már említett (feltételezett) világpoétikában, szükségtelenné tenné az irodalomtörténet-írást. Nélküle azonban
az elmélet is feleslegessé nyilvánítaná önmagát, hiszen elveszítené vizsgálódásának folyamatosságát, tárgyát egyedi, előzmények és következmények nélküli jelenségként vizsgálhatná, nem képezhetne kánont, értékmezőket, és értékmérő eszközei se lennének. Innen
az, hogy a harmadik évezred elején is viszonylag békésen megférnek egymás mellett
a különböző elvekre esküvő irodalomkutatási iskolák és az eltérő szempontokat érvényesítő
irodalomtörténet-írások.
Herceg János a délvidéki magyar irodalom hármas kötődésével számolt: „az a célom,
hogy az utódállamok magyar irodalma kivétel nélkül beleolvadjon az anyaországéba, és
gazdagítsa, növelje a magyar szellemiség egyetlen törzsökű fáját” – tűzte ki maga elé 1927ben; máskor „a világirodalomnak sehova nem tartozó hajtásá”-nak nevezte; végül leszögezte, hogy a vajdasági magyar irodalom az egyetemes magyar irodalom körébe tartozik,
de egyedi jellegzetességekkel bír –, hiszen erre az irodalomra mindenek előtt a kisebbségben levés állapota és éppen korábbi gyökértelensége kell, hogy rányomja bélyegét. Más
szóval, szerinte a délvidéki irodalom az egyetemes magyar irodalom körébe tartozik,
s kezdetben ennek az egyetemes magyar irodalomnak az esztétikai mércéit rávetítve a honi
termésre, szinte minden produktum izzadtságszagú dilettantizmusnak tűnt előtte, de
érezte ennek az irodalomnak a világirodalomhoz való kötődését, ugyanakkor a délvidéki
irodalmat az éltető szárától elszakító, új, interkulturális kontextusba helyező trianoni
változás szerinte kijelölte ennek az irodalomnak a sajátos fejlődési útját, amelynek során
a környező, délszláv irodalmakba is, ha nem is gyökeret, de bár léggyökeret kell eresztenie.
Innen az, hogy a Kalangyába és más lapokba, folyóiratokba író Herceg kezdetben, a polgári (értsd: citoyen) szemléletéből fakadóan a külföldi, „világirodalmi” szerzők munkáit
(E. E. Kisch, Else Feldman, Jeszenyin, Emil Ludwig, Hans Fallada, Alja Rahmanova, Paul
de Kruif, A. Nyeverov, Aragon stb.) ismertette olvasóközönségével, vagy az úgyszintén kisebbségbe szakadt nemzetrészek irodalmi fejlődésére, az elszakított országrészekben
megjelentetett kiadványokra (Maksay Albert, Zsögön Zoltán, Tamási Áron, Nyírő József)
7

8

Elhangzott a Nemzeti kultúránk és irodalmunk kisebbségi körülmények között elnevezésű, Szabadkán megtartott tanácskozáson, 2001. március 3-án.
Noha eddig bizonyosak voltunk, hogy minden esztétikai ítéletalkotás rászorul a közösségi legitimációra és a recepció-kanonizáció-cenzúra hármasságában ez a közösségi olvasat érvényesül.

46

tiszatáj

hívta fel a figyelmet, később pedig teljes mellszélességgel a délszláv irodalmak felé fordult,
és kritika- és esszéíróként, fordítóként a külön irodalmak egymás felé vezető útjait kutatta, felismervén, hogy tagadhatatlan a különböző népcsoportokkal való együttélés, a más
nemzeti kisebbségekkel közös sors kultúraformáló hatása. A dolgozat további részében az
értelmezhetőség kedvéért túllépünk a korábban említett Kalangya-perióduson, el egészen
az ötvenes évekig, amikor már a Hídban fellépő ifjú nemzedék a régi, polgári irodalom
„kriptaszökevényeként” utasította háttérbe az akkor alig negyven esztendős Herceget, sőt
el egészen a késő ötvenes évekig, midőn a nemzedékváltásban részt vevők már egymáshoz
csiszolódtak valamelyest, kezdetét vette egy olyan alternatív értékrendszer kimunkálása,
amely a centrum és a periféria interaktív kapcsolatában jelentősen visszahatott a múlt évezred utolsó évtizedeiben kialakuló, globális posztmodern kánonjára, a nomadizmusra, az
intertextualitásra és a regionalizmus újszerű értelmezésére, amiről Szirák Péter a következőket írta A regionalitás és a posztmodern kánon a huszadik századi magyar irodalomban
című tanulmányában:9 „A regionalitásnak ugyanakkor egy másik értelme is relevánssá
vált a nyolcvanas-kilencvenes évek irodalmi diszkurzusában. Ez pedig a regionalitásnak,
mint a térségi interkulturális összehasonlításának a lehetősége. Az irodalmi beszédformának az a módja, amely színre viszi a sajátnak az idegenben és az idegennek a sajátban való
dialógusát. Ezzel lehetővé teszi a nyelvi és kulturális határok és identitások problémájának, a periféria és a centrum dialektikájának újraértését.”
Herceg János a híd-, illetve a közvetítőszerepet nem csupán a centrum és a periféria,
vagyis Budapest és a Délvidék, hanem a policentrikus összekapcsolódás igényével vetette
fel a Trianon után elszakított államrészek irodalmai között, és ezekkel egyetemben, nagyon korán felismerte a délvidéki irodalom kötődési igényeit a világirodalom (ezzel mindenek előtt nem az esztétikai igényességet hangsúlyozván, hanem a haladó szociális eszméknek nyitva kaput), legnyomatékosabban pedig a délszláv nemzetek irodalma felé
igyekezte kalauzolni a Délvidéken maradt kisszámú – és a délszláv literatúráról szinte
semmilyen ismerettel nem rendelkező – olvasóközönséget. A szerb és a horvát nyelv által
azonban nem csupán az eredeti alkotásokat ismerhette meg, hanem azok közvetítő nyelvként segítettek a világirodalom alkotásait is a maga és olvasói látókörébe emelni. E. E.
Kisch: Raj Amerike című könyvét például a belgrádi Nolit 1931-es kiadásában olvasta és
írt róla A Mi Irodalmunk hasábjain ugyanezen év február 8-án, a modern reportázs példáját éltetvén benne, amely ugyan szerinte igencsak távol áll a szépirodalomtól és a művészettől, de mégis többre tartja a szavak és színek tömegét görgető szépirodalmi l’art pour
l’art-izmusnál, mert a korszerű riport ezzel szemben mégis inkább szépirodalmi feladatot
vállal, és lenyúl az élet leplezetlen igazságaihoz. Else Feldmann: Der Leib Der Mutter
című, úgynevezett modern regényét eredetiben (E: Prager Verlag, Leipzig – Wien) olvasta,
és recenziójában (Kalangya, 1932. szept. 5.) a pszichopatológiai megnyilvánulásokban
dúskáló történetből a szociális felkiáltójelet hiányolta, mert az ember nem érez szánalmat,
hanem inkább valami utálatfélét ezekkel az öntudatlan és tehetetlenül vergődő beteg figurákkal szemben.
Ahogy nyomon követjük Herceg János publikációit a harmincas évek elején, szinte kizárólagos világirodalmi érdeklődést tapasztalhatunk. Szergej Jeszenyinről írt tudós meg9

Szirák Péter: A regionalitás és a posztmodern kánon a XX. századi magyar irodalomban. In.: Nemzetiségi magyar irodalmak az ezredvégen. Szerk.: Görömbei András, Debrecen, 2000. 29–57.

2005. január

47

emlékezést (A Mi Irodalmunk, 1933. jan. 8.), majd Emil Ludwig: Mussolini vallomásai
című könyvét ismertette – modern Néróként ábrázolva a ducét (Kalangya, 1933. 2. sz.),
Hans Fallada: Mi lesz veled – emberke? című regényéről írt gazdag tartalmi kimutatást
(Jugoszláviai Magyar Újság, 1933. jún. 30.). Az 1934-es esztendőben öt publikációja közül
kettő volt világirodalmi tárgyú (Rahmanova naplója.10 Kalangya. 1934. 2. sz.; Paul de
Kruif: Akik életünkért harcoltak. Kalangya, 1934. 9. sz.), 1935-ben hét írását jelentette
meg, amelyek közül ugyancsak kettő volt világirodalmi témájú (A. Nyeverov: Taskent.
Reggeli Újság. 1935. ápr. 28; Louis Aragon: A bázeli harangok. Kalangya. 1935. 7. sz.).
A következő, 1936-os esztendőből egyetlen írása maradt fenn, majd 1937-ből egy se. Aztán
1938-ban, a megjelent nyolc szövege közül hat vagy közvetlenül, vagy közvetetten a jugoszláv irodalommal kapcsolatos, és ettől kezdve töretlen a délszláv literatúra iránti vonzalma, és annak ismertetésére irányuló kötelességérzete.
A jugoszláv irodalom népi vonatkozásai című, a centrumnak szánt, a Kelet Népe 1938as első számában megjelent tanulmányában Közép-Európa akkor legfrissebben egyesült
irodalmáról azonnal leszögezte, hogy külön hagyományokon, lélek- és tájhangulatokon
nevelkedett irodalmakról van szó, amit egyfelől a bizánci, másfelől a latin kultúra istápolt.
Hiába van ugyanis – írja Herceg – vérségi kötelék a szerb, a horvát és a szlovén nép között, egy nemzet kultúrájának a kialakulásában a hagyományoknak, a nyelvnek és a vallásnak jut a legfőbb szerep. Éppen ebből eredeztethető, hogy a szerb nép az ortodox-pravoszláv vallásánál, illetve annak archaikus nyelvénél fogva öncélúbb, és irodalmuk születése is a nemzeti relígió misztikumát adja, az évszázados török elnyomás következtében
szinte teljességében a népköltészetre szorítkozik, míg a horvátok és a szlovének esetében
a latin kultúra integrálódik (vagy inkarnálódik) a nemzetben. A három irodalom közeledése
a török háborúk következménye 11 – érvel Herceg –, a szerbeknél ekkor jelentek meg
a testvériségről szóló és a szláv győzelemről álmodozó hősi énekek, eposzok, a guzlicások
dalai, amelyek felváltják a misztikus költészetet és az egyházi prédikációkat, majd a horvátok és a szlovének közé is eljutva elhalványítják az ottani civilizáció primitív idilljeit,
a pásztorjátékokat, a trubadúrköltészetet, a misztériumjátékokat. Az ismertető tanulmány
páratlan tömörséggel foglalja össze a délszláv irodalmak gyökereit: a dubrovniki Ivan
10

11

Ebben az ismertetőjében is elsősorban politikai meggyőződése vezeti tollát, ugyanis a forradalmárok túlkapásaival szemben kell védelmébe vennie a szocialista forradalom szovjet valóságát.
A XVIII–XIX. században történő közeledés azonban soha nem hozott létre valamelyest is egységesnek mondható, úgynevezett jugoszláv irodalmat: a hasonló stílustörekvésekben megnyilvánuló egyesülési szándékot az első világháború húzta keresztül, majd a második világégés után létrejött államformációban is gyorsan megkezdődött a köztársaságok bezárkózása, amit még a szlovének és a macedónok nyelvi elkülönböződése is tetézett. A nyelvi és kulturális közösségek szellemi élete a történelem által szinte mindig a különállás és a bezárkózás irányába haladt. Ennek
veszélyességére – immár a nemzetiségi irodalmak szempontjából – Herceg egy 1966-os rádióbeszédében (Nyelv és nemzetiség) a következőképpen hívta fel a figyelmet: Mert egy nemzetiség
csak egyféleképpen védekezhet a belülről meg-megszólaló szirénhangok csábítása, a nacionalizmus ellen: ha nem a bezárkózást választja nemzetiségi életformának, de minden erejével küzd,
hogy az a nyelvi sziget, amelyen él, bármilyen keskeny földnyelveken is, de elvezessen a népesebb
közösségekbe. A kitörés az egyetlen egészséges megoldás vidéknek és nagyvilágnak, mai állapotában egyaránt, a magunk megmutatása, hogy látva lássanak bennünket s a hitünket, hogy egyet
akarunk. Herceg János: Összegyűjtött esszék, tanulmányok. Második kötet. Zavod za udžbenike i
nastavna sredstva. Beograd. 2001. 390.

48

tiszatáj

Gundulić Osman című eposzát, a felvilágosodást hirdető Dositej Obradovićnak a népi irodalom megteremtését célzó programját, Vuk Karadžić monda- és népdalgyűjteményét,
a szlovén Jernej Kopitarral készített szláv szótárát, a Vuk által megfogalmazott nyelvi törvényszerűségeket a horvátokkal is elfogadtató Ljudevit Gaj Danica című lapját, s Montenegrót se feledve, Petrović Njegoš hőskölteményét, a Hegyek koszorúját. Az ismertetőből
kitűnik, Herceg őszintén tiszteleg a romantika korában tevékenykedő Vuk Karadžić12
munkája előtt13, aki a kilencven százalékban írástudatlan szerbségnek megadta a saját
nyelvén való megszólalás lehetőségét, a 47 ezer szavas szerb-horvát szótár, az új nyelvtan,
a fonetikus ortográfia kivonta a pánszláv mozgalmat a szlavofil hatás alól és lehetővé tette
a nemzeti irodalmak önálló fejlődését. Még a tanulmányírás idején is azt látja, hogy
a szerb népben még mindig erősebben élnek emlékei, mint a civilizáció produktumainak
csodálata. Európa nagy madara kint szorult a Dinári-hegység külső falán, ám mindenekelőtt Bora Stanković és Ivan Cankar műveivel példálózva abbéli bizalmát is kifejezte, hogy
amit ma primitívnek és balkáninak hívunk, az meg fog izmosodni, fényt kap, és tisztaságának varázsa lesz, mint minden önmaga erején élő nemzetnek.
Ivo Andrić14 hajdani Boszniájában Herceg Tamási Áron Erdélyére ismer, hangsúlyozván a taine-i miliőelmélet igazságát, miszerint az ellentmondások szintézise, s összefogó,
egyetlen nagy hatalom mégis maga a táj, és ennek fényében szögezheti le a két világot
egymáshoz közelítő, egymásba átmosó, de külön is választó gondolatait: Bosznia tájhangulata körülbelül egyezik Erdélyével. Az erdős hegyeket itt is, ott is kecskepásztorok, vadászok, mészkőfejtő és szénégető szegény emberek lakják. De amíg Erdély kultúrájában,
hagyományaiban és politikai fekvésénél fogva is mindig egy zárt szigetet képezett, addig
Bosznia sohasem tudta elzárni kapuit az idegen hatások elől. Ő volt az a kicsiny pont,
amelyen Európa megütközött a Balkánnal. (…) A szláv, muzulmán és katolikus egyház
benne egyforma szívóssággal küzdött egymással.
Ez az a sokszínűség, amelynek homogenizáló hatását Herceg írói megfogalmazás tétjeként jelölte ki maga elé a Cél és vallomás című önéletrajzi vallomásában (Kalangya,
1938. 10. sz.): Nekünk nemcsak a művészi tökélyre kell törekednünk, hanem elsősorban
népünket, környezetünket kifejezni. Kialakítani magunkban a vajdasági népi tudatot,
a vegyeslakta vidék tarkaságának, a szerb, magyar és német hatásoknak eredményét. Miként Herceg a maga szélsőséges, de mindenképpen pozitív tartalmú15, ám megvalósításában olykor radikálisan irodalom-ellenes16 regionalizmus-programja fényében felismerte
12
13

14
15

16

Születésének 150. évfordulójára a Nyugatban írt tisztelgő sorokat. (1938. I. sz.)
Cél és vallomás című, terjedelmes önéletrajzi vallomásában arra hívja fel a figyelmet, hogy a vajdasági magyar irodalomnak is egy Karadžićra lenne szüksége.
Ivo Andrić novellái. Kalangya. 1938. 8–9. sz.
Monográfusa, Toldi Éva ugyan rámutatott e program alkalmazásának hátulütőjére is: A helyi színek elméletének a követése, a couleur locale érvényesítése, a tájhoz való ragaszkodás, és a patriotizmus pozitív töltésűek lehetnének, kiválóan alkalmasnak bizonyulhatnának egy irodalom színképének árnyalására, ha programcikkeiben az író nem követelné kategorikusan az általános emberi kérdések feladását kizárólag a helyi gondok, észleletek javára. Toldi Éva: Herceg János. Forum Könyvkiadó, Újvidék. 1993. 56.
Ugyancsak a monográfus észrevételezte, hogy: A regionalizmus legerősebben a tanulmányrovatban éreztette hatását. A tudományosság helyébe a sekélyesebb publicisztika kerül, s ebben megmutatkozik a koncepció negatívuma is: publicistákat alkalmaz a folyóirat a Bácska tárgyi arcula-

2005. január

49

Andrić Alija Đerzelezének és Tamási Ábeljének a rokonságát, úgy állította Bori Imre kettőjük mellé Herceg Kekez Tunáját.17 Herceg ekkor már teljesen tisztában volt a centrum és
a periféria problematikájával, világos volt előtte, hogy kisebbségi íróvá való szegődése lemondást követel, és erőfeszítést, hogy a maga elé kitűzött horizont ne a világirodalomra
vetüljön, hanem meg kell elégednie a perspektívát leszűkítő feladatvállalás nyújtotta lehetőséggel. De ehhez nemcsak tehetség kell, testvérem, nemcsak önbizalom, művészi
formaérzék, hanem elsősorban a szélesebb horizont feláldozása a szűkebbért – panaszolja
fel, vagy éppen rezignáltan szögezi le, ma már nem tudhatjuk. Azt azonban ugyanebből
a vallomásból olvashatjuk ki, hogy Herceg 1938-ban, a kisebbségi író feladatvállalásával
egyetemben nem a polgárság színeiben kívánt megnyilatkozni, sőt, egyenesen elvetette
ennek lehetőségét. Szerinte ugyanis a polgár elutasító magatartása érdeklődési körén kívülre zárja az úgynevezett helyi, egy kis szabadsággal mondhatnánk, regionális irodalmat,
ugyanis ez az irodalom sem térben, sem időben nem üti meg a polgár vastag fülét. Persze,
hiszen aki egyszer már a világ pulzusán tartotta kezét, még ha parvenü modorban is, mi
érdekességet lelne a szerb, a horvát, a magyar, német és zsidó városi homogenitáson,
amikor maga is ebben a közegben élt, ha nem autora, akkor auctora volt annak a létélménynek, amit Herceg, maga is sváb és francia ősöktől származó, a magyar virtust
a Hercog nagyapától, a cirill betűket Karle nagyapjától tanuló gyermek – kiváló irodalmi
szaglással – a regionalizmus letéteményeseként fogalmazott meg. Tudta, hogy a Szenteleky által meghirdetett couleur locale elv nem hozta meg az áhított homogenitást, a programhoz csatlakozó írók csak idegen neveket hoztak műveiben és szerb dalokat magyarosítottak, ugyanakkor meggyőződése volt, hogy a vajdasági kultúrának nem a világpolgár,
hanem a nép az őrzője, valahogy úgy, mint a vajdasági szerb irodalomban. Herceg nem
magyar, hanem batyus származása ellenére olyan vitalitással és vehemenciával vállalta
magyarságát és vajdaságiságát, mint ahogy annak idején a vajdasági szerb intelligencia,
Vasa Stajić, Jovan Popović, Mladen Leskovac igyekezett bizonyítani, hogy Petőfi és Ady
nem csak a magyarok ügye, költészetük az egész Duna-mente közös kincse. Még ugyanebben az esztendőben, Szenteleky Kornél halála után öt évvel kelt vallomásában18 arról
írt, hogy a vajdasági szemléletű írónak éppen a táj (és a vele együtt adott emberi kapcsolatok) nyomán így kell magáénak tudnia Steriját és Ignjatovićot, és a magas kultúrával
szemben a népi kultúra elsőbbségét hirdető Karadžićot, mert a vajdasági élet lehetőségét
az itt élők demokráciája és testvérisége szavatolja. Ezért állította, hogy A Vojvođanski
zbornik mozgalma közelebb van hozzánk, mint bármilyen anyaországi mozgalom, ha nem
is magyar, de vajdasági. Ez az egyetlen út, amelyen a vajdasági irodalom kibontakozását
látom. Széles nemzeti horizontok helyett regionalitást! Vajdaságról, mint sajátságos területről beszélni magyarul ekkor talán olyannyira időelőtti volt, mint szerbül 1922-ben,
amikor Vasa Stajić a Nova Vojvodina című folyóirattal hirdette ugyanezt a regionalizmus-

17
18

tának a megrajzolásához, néprajzi gyűjtések és régészetről szóló szövegek látnak napvilágot a Kalangyában, sőt a numizmatika és a galambászat is a helytörténet ágazatai közé kerül; az írások
színvonala sem kielégítő. Toldi Éva: Herceg János. Forum Könyvkiadó, Újvidék. 1993. 62–63.
Bori Imre: Kekez Tuna. Híd. 1989. 4. sz.
Cél és vallomás. Kalangya. 1938. 10. sz.

50

tiszatáj

igényt. A polgári szemlélet torzulásával,19 a bezáródásnak a belterjessé történő alakulásával való kezdeti hadakozásait, a szociális érzékenységre való intései mellett Trianon után
közel két évtizeddel leplezetlen mondatokban hangsúlyozta: Mert még mindig nem találtuk meg önmagunkat. Még mindig tele vagyunk hazugságokkal, kultúrfölénnyel, csalfa
ábrándokkal, mellet döngető, de suba alá búvó szájas magyarkodással és íróink mindezeknek a kliséivel… és meneküléssel a valóság elől. Vannak itt még olyanok, akik internacionális eszményképeket kerestek, általános emberit s, hogy itt mi mindennek kellene
emberinek lennie, azt nem veszik észre. A Trianon utáni vajdasági polgári szemlélet az új
államformációba való kerülést követő első évtizedekben se nem követelte a térség sajátos
irodalmának megteremtését, se nem támogatta azt, nem is vett róla tudomást, hanem elnézett messze a távolba, s az elérhetetlenre irányuló nosztalgiáját tüzelte csak magában.
Az irodalom egyébként korábban se állt érdeklődésének homlokterében. Az 1906-ban
Vértesi Károly elnökletével alakított Bács-Bodrog Vármegyei Irodalmi Társaság is inkább
nem akart lemaradni a kulturális fejlődésben más vármegyék mögött, mint magát az irodalmat istápolni. A köztudatban akkor még úgy élt az író, mint a nemzeti művelődés legfontosabb tényezője. Hogy tehetséges volt-e, azzal abban az időben nem sokat törődtek
Bácskában. Ha mellékesen úriember is volt, minden ajtó kitárult előtte, és előadását udvariasan meg is tapsolták. A polgáriasodási vágy megelégedett a külsőséggel, a lényeggel
nem sokat törődött. – írta erről Herceg az Irodalmi társaság a régi Bácskában című tanulmányában20. Az irodalmi estek pazar lakomákba torkolló rendezvények voltak, amelyekről a hírlapok nem a költői teljesítményt, hanem az egymás köszöntésére mondott
tósztokat jegyezték fel, és a külsőségekben merült ki az ünneplés: Bezdánban lovasbandérium, Hódságon tűzoltózenekar várta a Társaság íróit. Bácsország olyan távol esett a központtól, hogy ott az irodalmi életnek pusztán a habja csapódott le. A polgárságnak az
a csoportja, amely nem kapaszkodott a centrum irányába, hanem megmaradt a Vajdaság
területén, a szociális átrendeződés következtében, pozícióját és jövedelemforrását veszítve
nem is rendelkezhetett be másra, mint a túlélésre és a nosztalgiázásra. A falusi parasztság
szociális szigetléte folytán – Herceg szemléletében – hagyományőrző és hagyománymegújító: szociális helyzete ugyan gyűrűt von e réteg köré, ám e határ csak a városi proletártól
és a polgártól rekeszti el, a nép (ebben a szemléletben a parasztság és a falusi lakosság)
inkább kultúrájába fogadja a más nemzethez tartozók szokásrendszerét, lexikáját, táncát
és dalait, mert az számára természetes, mint hogy pénzért föladja népi mivoltát és a városi
életformát öltse magára, mert az erkölcstelen. Nem a népviselet selyemharisnyára és
kosztümre cserélése az amorális, hanem maga a tett, az egyik életformának a több pénz
reményében való elhagyása és egy másik magára öltése. Ezt a szociális és társadalmi érzékenységet tükröző éles elkülönülést Herceg 1938-ban az író szerepkörének regionális
specializációjával kívánta áthidalni: E törvény alól csak az író lehet kivétel, akinek az
életformája, ha polgári is, de tudatában ott élhet a népben, megszívhatja magát tápláló
nedveiből, hogy a másik parton eresszen lombokat.
19

20

Herceg a Szerbiában uralkodó társadalmi viszonyokat az 1800-as évek végétől az 1900-as évek
első harmadáig terjedően legalaposabban a Branislav Nušićról írt tanulmányában ábrázolta (Híd.
1950. 5. sz.), és itt a burzsoá polgári társadalom romlottságára, kétszínűségére, kegyetlen önzésére, butaságára és mindenáron meggazdagodási, érvényesülési vágyára hívta fel a figyelmet.
Kalangya. 1942. 9. sz.

2005. január

51

Említettem már, Herceg János a második világháborút megelőző években, a jugoszlávmagyar közeledés esztendeiben a Vajdaságban minden anyaországi kapcsolatnál fontosabbnak ítélte a vajdasági mozgalmat, az itt élő népek egymáshoz való közeledésének
programját. Pedig a kisebbségben élő magyarságnak vajmi kevés beleszólása lehetett ebbe
a folyamatba. Németh László asszimilációs és disszimilációs elmélete kapcsán21 azt észrevételezi, hogy minden rendben lett volna, ha 1848 után a magyar parasztságot emeli az állam a középosztályba és a jövevényeket helyezi paraszti sorba, minden valószínűség szerint
a saját időszerű helyzetének analógiájára, mert a Kalangyának ugyanebben az 1940/6-os
számában Feketekuty Béla könyve22 kapcsán szinte természetes tényként észrevételezi
a kisebbségi sorssal együtt járó peremreszorultság politikai megnyilvánulását: Mi, kisebbségi magyarok örömmel és kettőzött figyelemmel kísérünk minden ilyen irányú megnyilatkozást. Még akkor is, ha sem mint résztvevők, sem mint közvetítők nem szerepelhetünk
a két ország közeledésében. (…) A jugoszláviai magyarságnak nem szabad ünneprontónak
lenni, s nem szabad felhoznia sérelmeit, kívánságait a közeledéssel kapcsolatban, ha tudatában is van annak, hogy minden eddigi viszály és hűvös tartózkodás éppen miatta volt
meg a két ország viszonyában. (…)
Nekünk pedig húszéves kisebbségi sorsunkban a türelem jutott osztályrészül. Az itteni
magyarság nem szokott hozzá az önálló élethez; kezdeményező szerepe sohasem volt –
tette hozzá egy másik helyen.23 Mi mást érthetünk ki ezekből a sorokból, mint azt, hogy
Hercegnek a jugoszláv irodalmak iránti érdeklődése a kisebbségi sorba kényszerültség által indukált kényszerpálya volt az egyedüli vállalható feladat, amit a kisebbségi (polgári)
értelmiségi vállalhatott? Hiszen a saját sorsába való beleszólás igénye is kockázatos kívánalom volt a kisebbség számára, sőt, ugyanebben az időben a többségi nemzethez tartozók
se sokat kacsingathattak külföld felé. A jugoszláviai magyar kisebbség léttere messze
a földrajzi koordináták alá szűkült, a középiskolákat bezárta a jugoszláv hatalom, a Pribičević-féle névelemzés pedig az itteni magyar gyerekek kétharmada előtt zárta be a magyar
elemi iskolák kapuit,24 a Belgrádi Rádió hangjátékaiban pedig megcsontosodik Zsuzsa,
a magyar cselédlány alakja, akinek bárgyúsága és otrombasága és lelkületet sértő generali-

21
22
23
24

Kisebbségben. Németh László könyve. Kalangya. 1940. 6. sz.
Vitéz Feketekuty Béla dr.: Jugoszlávia magyar szemmel. Kalangya. 1940. 6. sz.
Szenteleky szerepe. Kalangya. 1940. 7–8–9. sz.
Ezeket a sorsfordító módosulásokat Herceg János nem csupán regényben, hanem értekező prózájában is megörökítette. A Vázlatok egy életrajzhoz című esszéjét például a következő poétikus
bekezdéssel indította: Ott veszett el már valami az iskolapadban, ahol a Germinalt olvastuk, Szanint, Buffalo Billt és Nick Cartert, míg kopott, háború előtti zsakettjében a tanár le-föl sétált
a teremben, és jobb híján frontélményeiről beszélt kidüllesztett mellel: hogy zsebórájával két olaszt
vert agyon és hasonló hősi meséket. S később, amikor elhagyjuk a latint, és helyette a cirill ábécét
kezdtük tanulni, amikor elmerült Cicero, és felbukkant Nemanja Stevan, és amikor Japan Đurónál a kis gimnazisták féláron biliárdozhattak; amikor ugyanaz a zsakettes figyelmeztetett, hogy
olyan magyar versek is vannak, amelyeket nem kell felmondani, de otthon, magánszorgalomból
mindenki megtanulhatja őket; amikor a Pávó fiúkat kicsapták, mert egyik éjszaka festékes vödörrel járták be a várost, és a házak falára rápingálták a Szózat négy legszebb sorát. De ki látta akkor
mindezt ennyire torzítva, és ki tudta közülünk, hogy mire készülünk?
Hiszen valójában semmire sem készültünk. Amivé lettünk, a véletlen segített hozzá, s amit akkor
elvesztettünk, most kezdjük megtalálni. Vojvodinai Szemle. 1941. 2 sz.

52

tiszatáj

zálása ellen csak a jóérzés tiltakozhat, de a remény és csüggedés kettős vonzásában élő kisebbségi nem. A második világháborút követően kísérteties egybevágósággal ismétlődtek
meg a Trianon utáni tapasztalatok: a háború elsodorta a vajdasági magyar értelmiség kétharmadát, a megmaradt réteg pedig nem sorolta szellemi szükségletei közé a vajdasági
magyar irodalom létét segítő és egyben bizonyító törekvéseket, például egy folyóirat meglétét. A kisebbségi kutató (vagy inkább nevezzük kultúrmunkásnak) nem, vagy csak nagyon nehezen férhetett hozzá olyan adatokhoz, amelyek a Vajdaságnak a magyar nemzeti,
vagy magyar történelmi jellegét bizonyította. Amennyiben erre mégis alkalma nyílott,
kutatásainak eredményeit már nem tehette közzé, ugyanis a kisebbségi politikát ellehetetlenítő 1929-es diktatúra után a cenzúra nem engedélyezte az ilyen publikációk kiadását.
A közös múlt csak emlék, a közös jövő – végzet – idézi Herceg egy német származású magyar önvallomását25 és megértéssel bólint rá arra a polgári asszimilációra, amelynek
következménye, hogy semmi se különbözteti meg az asszimilált és a törzsökös magyar
polgárt egymástól, az előbbit semmi sem fűzi többé fajtájához, lélekben, nevelésben és
gyakran testben is teljesen beleolvadt a magyarságba. Arra azonban nem találunk utalást
írásaiban, hogy amit üdvösnek tartott a magyar asszimiláció szempontjából, azt jóváhagyta-e volna a maga kisebbségi helyzetében, vagy meghunyászkodva, de kitartott volna
a nemzeti önazonosság megőrzésének és egymás megismerésének a programja mellett.
Bizonyára ez utóbbiról lehet szó, ugyanis ugyanolyan lelkesedéssel fogadta Madách tragédiájának szerb fordításait, mint a délszláv írók műveinek magyarországi megjelentetéseit.
Ezen túlmenően azonban a Vajdaságnak mint sajátos tájegységnek a megismerését tűzte
ki a maga és a többi délvidéki magyar író irodalmi feladatául: Én hiszem, hogy előbbutóbb a délvidéki magyarság is felébred kulturális ájultságából, és ugyanolyan érdeklődéssel vesz körül bennünket, mint elődeinket, a régi bácskai írókat. De bennünket most már
az időhöz és kötelességeinkhez híven csak e vidék feltárásának, újjáköltésének, kulturális
feltérképezésének szempontjai vihetnek közösségi munkára. E szempontok nélkül nincs
szükség irodalmi társaságra, nincs szükség külön irodalomra sem, e szempontok nélkül
boldoguljon mindenki úgy, ahogy tud, s ahogyan az Isten megengedi.26 Ugyanakkor, az
immáron újra megváltozott körülmények között, a Bácska magyar közigazgatása idején
Szent István intelmeinek fényében maga akarja egy akolba terelni, egy pásztor botja alá
keríteni az akkor kisebbségbe került szerbeket, németeket, románokat és szlovákokat,
nagylelkűen még azt is megkockáztatva, hogy Trianon után a vajdasági szerbség veszített
igazán, hiszen Újvidékről Belgrád elszippantotta az értelmiséget, míg a huszonhárom év
kisebbségi lét megvilágosította a vajdasági magyarokat, akik Pest közelsége és a maguk
patríciusi renyhesége folytán korában nem éltek a kezdeményezés lehetőségével, és a kultúrjavak fogyasztására rendezkedtek be, egyszerre rátaláltak az önszerveződés formáira és
erősödni kezdtek27. Kicsit furcsa érvelés, de csak az ehhez hasonló tépelődések tarthatták
egyensúlyban Herceg János gondolkodását, aki nem törleszkedett és nem is panaszkodott
se 1942 előtt, sem utána, idegenből hazatértként sem. Szembetűnő például, hogy a Kalangya szerkesztőjeként 1944-ben Zombor és Baja végső soron eltérő irányú testvérfejlődését
taglalta, számba vette Ady szerb-horvát fordítóit, külön tanulmányban elemezte Ady he25
26
27

Német polgárság magyar földön. Kalangya. 1942. 4. sz.
Irodalmi társaság a régi Bácskában. Kalangya. 1942. 9. sz.
vö. Egy akol – egy pásztor. Kalangya. 1943. 1. sz.

2005. január

53

lyét a délszláv irodalomban, életrajzi ismertetőt írt a bajai születésű, ám távolról sem magyarbarát, ráadásul epigon-gyanús Bogoboj Atanackovićról, s meleg hangú nekrológot jelentetett meg Jovan Dučićról. Mi ez, ha nem az eleve adott kétlakiságból fakadó híd-szerep aktív vállalása? Herceg a Kalangya munkatársaként, majd a Bácska magyar közigazgatása alatt szerkesztőjeként egyaránt azt vallotta, hogy a nemzeti konglomerátum, a népek, nyelvek, kultúrák diaszporikus találkozása csakis egy interkulturális ötvöződésben oldódhat fel, amit egyes szerzők, egyes művek meg is teremtettek, anélkül, hogy ezt a szükségszerűséget bármilyen elmélet, vagy politikai sugallat tudatosította volna bennük.28 Ebből a felismerésből származik Hercegnek a népiségre való esküvése: az együtt és egymás
mellett élők időtlen idők óta úgy éltek, ahogy azt a különböző fordulatok után szólamokban kívánta számukra előírni a politika. Amivel nem egyszer szembefordult a gyakorlat,
vagy éppenséggel az értelmiségiek éleslátása, szellemi rokonszenve. Erről a véresen valós
szellemi összefonódásról írta Herceg az Ady a délszláv irodalomban című tanulmányában29 egyebek között a következőket: A magyar szabadságharcban a szerb irodalom legjobbjai: Đura Jaksić, Sterija Popović, Jaša Ignjatović mégis – szinte népükkel szemben –
Petőfi oldalára álltak.30 Nem politikai lépés volt ez részükről – mint ahogy Petőfi sem politikai ügyet látott a szabadságharcban –, hanem a lelki közelség és a szellemi nevelés eredménye. A szerb politika szirénjei különben is a másik táborban fújták a kürtöket. De itt,
nálunk addigra Vitkovics már bemutatta a szerb balladák szépségét. Milovan Vidaković
budai hónapos szobájában írta az első szerb regényt, amelyhez nemcsak a magyar példákat használta szorgalmasan, hanem a magyar tájat is háttérnek, s a vándorköltő, Sima
Milutinović verseiben a guzlárok hangja Vörösmartyéval ölelkezett.
Ezután jött Petőfi, akinek igézete oly erős volt a szerb írókra, hogy nemcsak költői
szárnyalását figyelték lelkesedve, hanem átvették tőle a magyar szabadságeszményeket is.
Herceg ebben a tanulmányban azonban nem csupán a magyar-szerb interkulturális kapcsolatoknak31 ered nyomába, hanem a szerb-szerb kultúraközi bipolaritás póluscseréjére
is felfigyel, amelynek során átértékelődik a centrum és a periféria viszonya.
A századforduló idején a magyarországi szerb irodalom hangot váltott. Az a szellemi
vérátömlesztés, ami Szerbia és a délvidéki szerbség között folyt olyképpen, hogy onnan
jött a népi, innen ment az európai kultúra, lassan egészen egyoldalúvá alakult. Vuk Karadžić, a pásztorból lett filológus színreléptével a századokig elnyomott szerb népnek oly
28

29
30

31

El egészen addig, hogy 1950-ben a magyartanároknak magyar irodalomtörténet híján Mladen
Leskovac Petőfi-tanulmányát javasolja előkészületi anyagul. (Egy vajdasági szerb író könyve. Magyar Szó. 1950. január 22.
Magyar Csillag. 1944. 4. sz.
Három évvel később, 1947-ben a 7 Napban ugyanennek a szellemi együttcsendülésnek a visszhangját érzi kicsengeni, midőn Jugoszláviában Petőfi szerb fordításban jelenik meg, Magyarországon meg kiadják Ivan Goran Kovačić Jama című poémáját.
E kapcsolatok tudatosításában számos neves és névtelen segítő vett részt. A becsei Szulik József,
aki a zombori Bácska 1890. és 1891. évfolyamában adott közre Branko Radičević magyarra fordított verseiből, a következőképpen indokolta e munkájának szükségét: a művelt magyar úriosztály becsmérlően néz a szerbre, melyet magánál alacsonyabb kulturális szinten állónak tart. Szerény munkálkodásommal intelligenciánknak ezen tévhitét kívánnám elmulasztani és bizonyítani,
miszerint a szerb poéták művészete minden figyelmet megérdemel. (Idézi Herceg: Radičević versei magyar fordításban. Híd. 1948. 3. sz.

54

tiszatáj

gazdag költészeti anyaga az irodalom forrása lett. Hamarosan egy erős nemzeti irodalom
bontakozott ki a szerbeknél, s amilyen arányban izmosodott a felszabadult Szerbia irodalma, oly mértékben halványult a délvidéki szerb szellemi élet jelentősége. A magyar iskolát járt, 1848 nagy magyarbarátja, Jakov Ignjatović, aki később nacionalista, sőt sovén
felhangú történelmi regényeket és elbeszéléseket tett közzé (amelyekben azonban a szerb
és a magyar vitézek vígan küzdöttek egymás mellett a megátalkodott ellenséggel szemben), 1854-ben, a Matica srpska folyóiratának, a Letopisnek a szerkesztőjeként szinte
ugyanabba a helyzetbe csöppent, mint Szenteleky háromnegyed évszázad múltán. Ignjatovićnak szinte magának kellett teleírnia a folyóiratot, mert kevés volt a szerb olvasó, még
kevesebb a szerb író: a mi irodalmunk olyan, mint az üvegházi télikert, árt neki a szél és
minden zord idő. Ezért tanítanunk kell egymást, el kell viselni a tanítást, mert ettől még
igazán jó barátok lehetünk – írta Ignjatović, a lelkes szerb nacionalista, a magyar lokálpatrióta, a fölvilágosult européer.32 A Vajdaság népi és földrajzi egysége hiteles költői változatának megteremtése mégis a kor szerb irodalmára maradt. Kezdve Bogoboj Atanackovićtól, Jakov Ignjatovićon át, később Veljko Petrovićig és Jovan Popovićig hömpölygött ez
az epika.33 Dolgozatomban többször jeleztem, hogy a jugoszláviai magyar irodalom párhuzamos kötődései közül különösen erős volt a Vajdaságban élő népek irodalmával való
kapcsolata, az a szándék, amely Szenteleky Kornél és Debreczeni József fordítás-vállalkozásával, a Bazsalikommal kezdődően – és nem teljesen függetlenül a couleur locale elméletétől – a Vajdaság különfejlődésének, endogén lelkiségének és autochton gondolatvilágának tettenérését a népek és kultúrák együttélésének az egyéni és társadalmi reflexekben
fellelhető nyomainak és eredményeinek a felkutatásában, a vidék és a központ kultúrájának közelítésében és a szülőföldnek mint irodalmi témának a feldolgozásában kívánta
elérni. A folyóirat-szerkesztő, rovatvezető, a rádió irodalmi műsorainak a vezetője, a Magyar
Szó irányadó esszéírója, a jugoszláviai magyar kiadótevékenység meghatározó személyisége,
tudományos intézményeink, irodalmi és kulturális testületek, s nem utolsósorban a közélet megbecsült és nagytekintélyű tagja, Herceg János irodalmi közszereplésének teljes
ideje alatt ezen munkálkodott: Arra tanít – írta értekező prózájának értékelésekor Szeli
István –, hogy szűkebb és tágabb közösségünk, tudati, szemléletbeli, lelki, érzelmi és értelmi rezonanciáit ne egymás ellenébe fordítva, hanem a zavaró hullámhosszak kiiktatásával kezeljük. Nem a különbségek letagadásával, hanem a kölcsönös foghatóságuk elősegítésével és tartalmaik humanizálásával.34

32
33

34

Idézi Herceg: Jakov Ignjatović. Híd. 1950. 6. sz.
Kosztolányi életművében csak itt-ott találjuk meg jellegzetes és félreérthetetlenül határozott körvonalait ennek a tájnak s az itteni embernek, az ő vidéke a magyar kisváros általános rajzához
igazodik. Herczeg Ferenc a K. u. K. gyarmatosító politikájának áldásait hirdette egy vékonypénzű
uralkodóréteg vidám históriáiban. Papp Dániel kezéből viszont túlságosan korán hullott ki a toll
ahhoz, hogy alkotásaiban a tündérlak reálisabb alapot kaphatott volna. Csáth Gézát megejtette az
élet misztériumokkal teli árnyjátéka, tekintetét elhomályosította a morfium, Gozsdu Elek pedig
a magyar fin de siécle utolsó mohikánjaként menekült riadtan a magányba a korforduló ellentmondásoktól terhes új viharai elől. – állítja Herceg, és ezzel indokolja, hogy a vajdasági regionalitás előbb a szerb irodalomban bontakozhatott ki. (Tavaszi temetés. Magyar Szó. 1958. jún. 29.)
Szeli István: Herceg János értekező prózájáról. In.: Emlékezések könyve. Forum Könyvkiadó, Újvidék. 2001.

2005. január

55

Az egybehangzások, áthallások, egybemosódások, szellemi rokonságok és a fordításirodalom együttcsengése megkerülhetetlen jellemzője volt a délvidéki irodalomnak, amiről Herceg János 1958-ban így írt: Nagy válaszfal a nyelv, de vidékünk kétnyelvűségében
– a béke, a türelem és a megértés ritka időszakaiban – csodálatos kölcsönhatások mutatkoztak, és olykor már-már egy egységes szellem kialakulását ígérték, minden politikai
határmezsgyén túl: szokásban, életformában, szemléletben és a népek álmaiban is. De
a költők külön utakon jártak, s a szülőföldnek ezt a lassan bontakozó szellemét, amelyről
Vitkovics Mihály ábrándozott legendás körtefája alatt, feloldották a maguk szélesebb
nyelvi és nemzeti kultúrájukban, úgyhogy eredetére sokszor alig utal valami.35 Ez a folyamat, ami egyébként a szocialista viszonyokra épülő, háború utáni társadalmi tendenciákban a megélhetési migráció, az egzisztenciális asszimiláció során a hagyománytörés kérlelhetetlen erejével sodorta el a népviseletet, a zárt közösségek szellemi javait, a nyelvi szigetek apadó forrásvidékét, Herceg Jánost is megingatta a regionalizmusba vetett hitében.
Amíg 1958-ban még Veljko Petrovićban a legjelentősebb vajdasági regionalistát ünnepelte, igaz, akkor is figyelmeztetett a szellemi különválás, a különgondolkodás veszélyeire,
négy év múltán már időszerűtlennek kiáltotta ki az egyébként mindvégig üdvösnek tartott
irányzatot és a következőképpen intette írótársait: A jugoszláviai magyar írónak itt van
hát a helye, s ha el akarja kerülni a regionalizmus veszélyeit, akkor feltétlenül szakítania
kell a retrográd romantikával, a táj mítoszával és megszólaltatni az új világ új emberének
irodalmát.36 Az intelem retorikájának szólam-szerűségét a szöveg születésének ideje kellőképpen magyarázza: a szocialista építkezés kiterjesztette szárnyait a szellem világa fölé is.
A könyvesboltokban egyszerre megjelentek a magyarországi szerzők kötetei, az egyre több
kétnyelvű fiatal számára hozzáférhetővé váltak a belgrádi és a zágrábi kortárs írók munkái, így a vajdasági magyar írók egyszerre olyan alkotókkal kerültek versenyhelyzetbe,
akik kompaktabb nyelvi közösségben működhettek és esetleg tehetség dolgában is előbbre
jártak. Innét az intés, hogy egyszer majd a vajdasági magyar író könyve is kijut a határon
túlra, és akkor az ottani olvasót nem a szerző alkotói bravúrja, a szürrealizmus vidéki
változata vagy a művész l’art pour l’art-izmusa érdekli majd, hanem a vajdasági ember új
körülmények között szerveződő és kiteljesülő élete. Ezt kell az itteni írónak megírnia –
vagyis megint csak a regionalizmus.37 Herceg hitvallása csak a táj és az ember együttélését
kiegészítette a korszellem modernizálódásával, más szóval, a társadalmi alakulás kiszolgálásával. Ez a szocialista lelkesedés ideig-óráig elhomályosította a vajdasági magyar írók
éleslátását és öntudatát, nevük és hivatásuk mellől elhagyták a területi és nemzetiségi
megkülönböztetést és jugoszláv íróknak vallották magukat, ám hamarosan arról kellett
megbizonyosodniuk, hogy nyelvük korlátait nem törhetik át, és a jugoszlávizmus eszméje
az írótársadalmon belül is kezd köztársasági határok közé szorulni. Érdekesmód a hercegi
gondolkodásban a hatvanas évek derekán ugyanez a befelé fordulás üti fel a fejét: amikor
a Vajdaságból harmadmagával meghívták Kölnbe, hogy a szétszórt magyarság helyzetéről
35
36
37

Tavaszi temetés. Magyar Szó. 1958. jún. 29.
A szülőföld és az ország változásai. (1962.) in. Hazulról. Forum Könyvkiadó, Novi Sad. 1965.
Herceg a múlt század hatvanas éveiben – talán valami szocialista irodalompolitikából fakadó
közmegegyezéstől vezérelve – pejoratív értelemben használja a regionalizmus terminust, noha
szemléletbelileg éppen annak a megvalósulását ösztönzi. Ezekben az írásaiban mintha összetévesztette volna a provincializmust a regionalizmussal.

56

tiszatáj

tárgyaljanak, elutasítja a meghívást. Akkor, amikor Illyés Gyula az ötágú síp szellemében
kérdi, hogy ki nem kapta fel kellemes meglepetéssel a fejét a kritikai fénycsóvákra, melyek
mintegy oldalról csaptak a pesti centrumba Újvidék két magyar folyóiratából?, Herceg
látókörét leemeli Budapestről és a Leányvári levelek 27. darabjában38 a következő véleményt fogalmazza meg: Én megmaradok abban a hitemben vagy tévhitemben, ha úgy tetszik, hogy az írás szabadságát mindenekelőtt a magunk vidéki vagy kisebbségi, avagy provinciális felvetéséhez kell tartogatnunk. Itt megint az a Herceg János szólal meg, aki ifjúkori első recenzióiban a külföldi szerzők szociális érzékenységének hiányára hívta fel a figyelmet: a vajdasági magyar irodalomban adott volt már a szólásszabadság, az alkotói
autonómia, sőt, tehetségek is akadtak, de sehogy se akart megszületni az a mű, ami teljességében ábrázolta volna a jugoszlavizmus kegyeiben új körülmények között neveledő új
ember epopeiáját vagy románját, s Herceg ismét arra kénytelen felhívni a figyelmet, hogy
önálló alkotások szempontjából igencsak rosszul áll ez az irodalom: Csak az esszében, az
irodalmi élet széljegyzeteiben vagyunk bátrak, az önálló alkotás felelőssége hiányzik belőlünk. Nálunk ez az esztétikai kísérőzene túlharsogja a szólistát, s most már oly általánossá lett, hogy csak a dobok érvényesülnek, s azoknak gyakori hangzavarában a kísérletek. Nem a nagy vállalkozások, nem a feltárások és feltárulkozások igénye, hanem megint
csak a tartalomtól független formai bravúr a ködevés és köldöknézés igézetében.39 Herceg
itt ugyan még a Híd forradalmi szerepe iránt hűségből ragaszkodott volna valamiféle
irányzatossághoz, ám már azt tapasztalta, hogy az értekező próza, s mindenek előtt az eszszé kiszorította helyükből az autonóm művészi alkotásokat, az esztétizálás bebocsátást követel a versbe, a novellába, a regénybe, de még a képzőművészeti alkotásba is, magyarán
a kritika megelőzte a művészetet és kívülről írja elő annak igényes mércéit, így az író leginkább ezeknek a mércéknek kíván megfelelni, minthogy önálló alkotás létrehozására
igyekezne.
Miként a dolgozat elején jeleztem, hogy kritika nélkül nem létezhet irodalom, Herceg
János a hatvanas években addig az élményig jutott el, amikor a kritika – érzése szerint –
fölibe kerekedett a szépirodalomnak, amely amennyire nem lehet a politika csatlósa, úgy
nem lehet az esztétika szemléltető szertára sem. Ugyanakkor a vajdasági magyar irodalom
keretei közül kitörő esszéírás – miként Illyés észrevételezte – rávetette fényét az egész
magyar irodalmi köztudat alakulására. Ami mindebben Herceg szerepét illeti, ő mindvégig kereste a kapcsolatot az egyetemes magyar irodalommal, de határozottan szembefordult a beolvasztó törekvésekkel és az önálló szellemi élet meglétét hangoztatta. Igaz,
1941 és 1944 között, amíg ő szerkesztette a Kalangyát, ez a külön utas program a lap súlyos anyagi és színvonalbeli leromlásába torkollott, bár emiatt nem is biztos, hogy kizárólag a regionalizmus pozitív elképzeléseken alapuló programját kell hibáztatnunk, hiszen
a folyóirat munkatársainak nagy részét elsodorta a háború, újakat az ellehetetlenülő körülmények közepette nem tudott toborozni a főszerkesztő, és a Kalangya olvasótábora (vagy
inkább vásárló és támogató közönsége) úgy érezte, hogy ismét nyitott előtte a centrum
minden kulturális javához vezető út, a lap már nem vállal küldetést, nem kisebbségi szolgálatban áll, hanem csak egy vidéki folyóirat, amit már nem kötelessége támogatni. A meggyőződésből és ugyanakkor kényszerből vállalt teljes regionalizmus programja 1944 szep38
39

7 Nap. 1969. aug. 29.
Nem vagyunk egyedül. (1964) Hazulról. Forum Könyvkiadó, Novi Sad. 1965.

2005. január

57

temberéig tudta fenntartani a dilettantizmus melegágyává váló folyóiratot, amelynek
azonban bizonyos érdemeit a Kalangya monográfusa, Utasi Csaba is elismert: Igazságtalanság lenne azonban feltételezni, hogy a Kalangya fiatal szerkesztője csak azért kereste
lázasan a sajátos vajdasági lelkiség kifejezésének legalkalmasabb formáját, mert hite szerint irodalmunkat a továbbiakban a teljes regionalitás jegyében kell ápolni, s mert alkotók
nélkül más utat nem is igen választhatott volna. Feltétlen híve volt a regionalizmusnak,
azonban arról sem feledkezhetünk meg, hogy éppen a couleur locale jelentőségének ismételt és nyomatékos hangoztatásával tudott csak válaszfalat húzni irodalmunk és a szédelgő mélymagyarkodás, az örök magyar géniusz csodálatos éltető sugarai, a Nagy Ivánok
ún. felsőbbrendű magyar kultúrája közé. Minél következetesebben törekedett a lokális
jelleg érvényesítésére, annál inkább csökkent a Kalangya esztétikai színvonala, de egyidejűleg csökkent a magyar sovinizmus mérgező hatása is a lapra, úgyannyira, hogy idővel
viszonylag független szigetté válhatott a folyóirat, mely nem élve vissza többségi helyzetével, Vajdaság ügyét kívánta szolgálni. A legszebb bizonyság erre az lehet, hogy a háborús
Kalangya sem fordított hátat a jugoszláv nemzetek irodalmának: Verseket közölt Jovan
Dučićtól, Aleksa Šantićtól, Anton Aškerctól, novellát Ivan Cankartól, Veljko Petrovićtól,
továbbá jugoszláv népballadákat, tanulmányokat a szerb nemzeti színházi törekvésekről
Magyarországon, a magyarországi szerbek szerepéről az új szerb irodalomban stb., s emellett erejéhez képest figyelemmel kísérte a többi vajdasági nemzeti kisebbség gazdasági és
művelődési életének múltját, jelenét is.40
Az egyfelől Gerhart Hauptmann, Ch. F. Ramuz és Knut Hamsun, Ivo Andrić, másfelől
Móricz Zsigmond, Bródy Sándor, Tamási Áron és Tömörkény István példáján éltetett,
Herceg János által levezényelt regionalizmus-koncepció még egyszer eljátszotta a maga
katalizátor-szerepét a jugoszláviai magyar irodalomban, az ötvenes években, amikor az
osztályellentéteket alapul vevő szocrealizmust fékezte meg és gátolta annak kizárólagos
ideológiai-politikai irányelvvé válását a művészetben. Ezt az időszakot követően joggal
hangoztathatta magáról a korábban a széles horizontok elől mereven elzárkózó Herceg,
hogy vajdasági, és ugyanakkor európai, egy lokálpatrióta világpolgár, aki szemléletével és
munkásságával a centrum és a periféria közé vont ritka fonatú, de mégis egybetartó hálót.

40

Utasi Csaba: Irodalmunk és a Kalangya. Forum Könyvkiadó, Újvidék. 1984. 27.

A multikulturalitás irányai Szerbiában

LOSONCZ ALPÁR

Jegyzet a többkultúrájúság recepciójáról
Szerbiában
I.
T. S. Eliot mondja a kultúráról szóló tanulmányában, hogy „doktrínákat” csak valaminő
eretnekség felbukkanása után szokás meghatározni, hovatovább, bizonyos szavak nem is
kerülnek a figyelem középpontjába, amíg rosszul nem használják őket.1 Minden bizonnyal
hasonlóan kell gondolkodnunk akkor, amikor a „multikulturalitás” kerül elébünk. Hiszen
amióta markáns és irányadó fogalommá szilárdult, temérdek jelentést kellett magába
szívnia, és a történelmi tapasztalatok dinamikája többértelműséget kölcsönzött a fogalomnak. Ezért amikor recepciójának föltartóztathatatlan, világszintű folyamatában olykor-olykor elveszti lényege kifejezését, jelentésvonatkozásai elsorvadnak, akkor aligha kell
meglepetéssel élnünk. Tapasztalhatjuk, példának okáért, hogy a többkultúrájúságra hivatkoznak akkor is, ha a minden felelősséget kilúgozó, infantilis azonosságkutató magatartásokat igazolják, amelyek önfeledt eloldottságukban inkább a kollektív narcisszizmus
útjait egyengetik. Így, nem mindegy, hogy a kisebbségek státusjelentései kényszerhelyzetből vagy választott pozícióból fakadnak, hiszen a kényszerközösségek külső döntések folyományaképpen, például az etnikai törésvonalak megszilárdulása után alakulnak ki.2
Többek között ezzel magyarázhatók azok a hangok a közép- és kelet európai recepciókban,
amelyek – more sceptico – kimerevített, jelszavakkal feltöltött ideologikus irányzatosság
meglétét vélik fölismerni a többkulturájúság eszménye mögött. Vagy azt fontolgatják,
hogy a multikulturalitásba kapaszkodó eszménykereső magatartás erőtlen a hiszterizált és
traumatizált történelmi tapasztalatok rengetegét egyesítő közép–kelet–európai kultúra
kontextusában. Tapasztalhatunk olyan beállítottságokat is (ez tipikusan kisebbségi reakciónak bizonyul), amelyek a multikulturalitás megnyilatkozásait afféle trójai falónak látják, azt állítják, hogy belőle alkalomadtán a többségi hatalmi igények bújnak majd elő.
Hadd tegyem ugyanakkor rögvest világossá: a többkultúrájúság fogalmát ma elismerésre méltó és mértékadó diskurzív hozzáállások tagolják.3 Ha körülnézünk, mondjuk,

1
2

3

T. S. Eliot, A kultúra meghatározása, Budapest, 2000, 9.
A kisebbségi magyar etnikumok ebben az értelemben kényszerközösségek. Ebből a kiindulópontból nagyon sok következmény adódik.
Aligha tagadható, hogy joggal vagyunk szkeptikusok minden izmussá formálódó beállítottsággal
szemben. Mégis attól tartok, hogy a többkultúrájúsággal való foglalatoskodás megkerülésének
módja szimptomatikus tény.

2005. január

59

a kortárs politikai filozófia tájain, úgy azt látjuk, hogy jelentékeny elmozdulások történtek:
olyan teljesítményekre gondolok, mondjuk, amelyek a kultúrát „a választás kontextusának
és horizontjának” (Kymlicka), mint „kollektív jót” (Raz) tolmácsolják, és összekötik az
igazságosság fogalmát a plurális identitástudatok létezésével. Ezek a hozzájárulások előrevetítik azt az igazságosság fogalmat, amely együtt rezdül a kulturális tagságból származó
elkötelezettség felismerésével. Az igazságosság fogalma ugyanis újraíródik a kontextuális
módon létező kisebbségek különösségének felismerésével, szerteágazó viták folynak az
„összemérhetetlen” kultúrák között létrehozandó dinamikus igazságosság fogalom kidolgozásáról.4 A diskurzív finomítások, forráskritikai exegézisek azonban nem szabadítanak
meg a fogalom többértelműségétől, a nyugtalan értelmezésektől.
Valójában a multikulturalitás szemantikai feszültsége először is azzal áll kapcsolatban,
hogy fogalomként különféle történeti elbeszéléseket foglal magában, bárhol is ereszt gyökereket a földbe. Márpedig, ahogy Nietzsche figyelmeztetett, csakis az definiálható, aminek nincs története. A többkultúrájúság ebben az értelemben afféle genealógiai, azaz eredendően nemkész, mozgó fogalom, amely jelentéstartalmak kondenzátumának bizonyul,
sohasem képes telítődni, vagy teljesen beforrni. Másodszor, a fogalom kritikai vonatkozásként került napvilágra, innen a vibrálás, az oszcilláció tapasztalata, amely egyszerre
utal a fogalom normatív és leíró aspektusaira. A politikai-társadalmi összefüggésekben
megkerülhetetlen vonatkozás, hogy a többkulturájúság felhívó-irányadó jelentéseket tartalmaz, amely leleplező magatartást tanúsít, állapotokat mér fel, és a mozgás alaptapasztalatát közvetíti. Ideológiakritikai hozamai szemmel láthatóak, kritikai indíttatása újra és
újra előkerül. Ha állítható a fogalmakra, hogy nemcsak a tapasztalatok puszta lenyomatai,
hanem alkotóelemek is, amelyek behatárolják a tapasztalat dinamikáját, úgy ez a többkultúrájúságra hatványozottan érvényes. Figyelembe véve az említetteket, a többkultúrájúság
4

Lásd a Kymlicka ismert könyvéről folytatott diszkussziókat, Symposium on Multicultural Citizenship by Will Kymlicka, Constellations, 1997, 1. A. Favell, Applied Political Philosophy at the
Rubicon: Will Kymlicka’s Multicultural Citizenship, Ethical Theory and Moral Practice, 1998, 1:
255–278. Will Kymlicka, első könyve óta, arra vállalkozott, hogy a liberális politikai filozófia hagyományán belül mozogva, de tágítsa a liberalizmus kereteit. Ajtókat nyitott a kulturális hovatartozás és a kulturális erőforrások értelmezése felé, elméleti meggondolásokat fejtett ki, amelyek
a többkultúrájúság politikai következményeit vették számba. Bírálatban részesítette a liberális
tradíciót az etnokulturális semlegesség mítoszának őrzése, az etnicitás ideiglenességét hangsúlyozó beállítottsága okán, ami érzéketlenné tette e hagyományt a kisebbségi igények befogadásában. A „nyugati” politikai filozófia, azt a tézist előfeltételezve, hogy a modernizáció előrenyomulása peremre szorítja az etnikai hovatartozást, és hogy a modernizáció folyamatai lényegtelenítik az etnikai kötőerőt, nem tanúsíthatott készenlétet az etnokulturális dinamika iránt a kilencvenes években. Ugyanezt a logikát követik a nevezetes francia politika-filozófusok, amit azért is
említek, hogy elmozduljak az angolszász távlatokból, S. Mesure–A. Renaut: Alter Ego. Les paradoxes de l’identité démocratique, Paris, 1999. A német és a brit tapasztalatokról, Schöpflin Gy.,
Ráció, identitás, hatalom, in: uő, A modern nemzet, Máriabesnyő-Gödöllő, 2003, 55. Hogy a multikulturalizmus problémát jelent a liberális eliteknek akik a kollektivitásra utaló jelentésekben
a demokrácia működésének kerékkötéjét láthatják, Y. Abu-Laban, Liberalism, Multiculturalism
and the Problem of Essentialism, Citizenship Studies, 2002, Vol. 6, No. 4. Ezzel ellentétben Kymlicka konszenzusról beszél a „liberális kulturalizmus” vonatkozásában, W. Kymlicka, Introduction: An Emerging Consensus?, Ethical Theory and Moral Practice, 1998, 1, 143–157. A. Favell,
Applied Political Philosophy at the Rubicon: Will Kymlicka’s Multicultural Citizenship, Ethical
Theory and Moral Practice, 1998, 1, 255–278.

60

tiszatáj

diakronikus és szinkronikus jelentések sorát olvasztja magába, amely komplex összefüggéseket sejtet.
E helyütt azonban meg kell szakítanom a fogalom jelentéstani ambivalenciájának leírását, hiszen az a tapasztalati-recepciós tér foglalkoztat, amely Szerbiában alakult ki, azaz
a multikulturalitás helyi értéke érdekel. Nem tartom ugyanis véletlennek, hogy Szerbiában a zavarodottság uralkodik, a mimikri és a szimuláció praxisa nyomult előtérbe. Történt ez abban az országban, amelynek kiemelt recepciós lendülete, ám más vonatkozásokban, nem lankadt még a kilencvenes évek baljós erőszakáradatában sem. Még a többkultúrájúságot erőteljesen denunciáló megnyilvánulások (a fasizmus és multikulturalizmus azonosságát valló Žižekhez, az amerikai hegemóniát emlegető P. L. Wilsonhoz kapcsolódó gesztusokat említem), a baloldali színezetű pszichoanalízis (R. Jacoby5), vagy az
identitáspolitikát szociális kritériumokkal korrigáló (N. Fraser6) távlatok sem kavarták fel
igazán a port. A kulturális kritériumok az azonosulás effektusait generálják, de mindig
azon társadalmi, gazdasági különbségek környezetében vizsgálhatók, amelyekbe beleilleszkednek. Jelentékeny feladat tehát a társadalmi-gazdasági összefüggések és a szimbolikus rétegződések egymásbakulcsolása. (Legalább világossá válik számunkra, hogy tartózkodnunk kell a „multikulturalizmus” túl gyors, gondolattalan használatától, amely el-

5

6

Itt „A multikulturalitás mítosza” fejezetre gondolok amely Jacoby The End of Utopy, New York,
1999 könyvében található, amelyben Ch. Taylor multikulturalitás-eszményét veszi bonckés alá.
Taylor a szubjektivitás impresszív történetét írta meg, amelynek kontextusában lokalizálja a multikulturalizmus kiterjedését, Ch. Taylor, The Malaise of Modernity, Canada, 1991, Sources of the
Self. Harvard: Harvard University Press, 1989. Jacoby úgy véli, hogy az USA-ban a multikulturalitás mögött nem az elkülönült kultúrák, hanem a stílusok egyvelege áll. Egy jeles zágrábi író
nemrégiben Belgrádban jelentetett meg könyvet, amelyben azt állítja, hogy a multikulturalizmus
csak azokat a különbségeket ismeri el, amelyekben élvezetre tud szert tenni, méghozzá a másság
iránti jóakarat címkéjével. Ebből következik, hogy a multikulturalitás voltaképpen a másság ellenőrzésére törekszik. Azonban ez a könyv sem jutott a recepció homlokterébe, B. Buden, Kaptolski kolodvor, Beograd, 2002. Hogy a másság-beszéd mögött hatalmi igények állhatnak, ezt
készségesen aláírom. Ezért kevesebbet kell beszélni a másságokról, a kommunikáció feltételeit
kell megteremteni, és megváltoztatni a hatalmi dimenziókat, íme, S. Žižek, Die Schuld des Blickes, In Die Metastasen des Genießens Sechs erotisch-politische Versuche, Wien 1996, 207.
S. Zizek, Das rassistische Schibboleth, In P. Weibel (Hrsg.), Inklusion: Exklusion, Wien, 145–169.
Žižek argumentációja csábító a multikulturalitás teljes elvetése szempontjából (mert a „multinacionális tőke stratégiájáról van szó”), ezért alkalomadtán szívesen idézik errefelé. Ám ez a gondolat értelmezési akadályokba ütközik, nevezetesen ezzel azt a konfuziót érintem, amely Szerbiában a tőkeviszony bírálatára vonatkozik. Mert az a buzgalom, amely a „transznacionális tőkét”
veszi célba valójában szűkös jellegű, mintha a tőkeviszony egyetlen hibáztatható pontja az lenne,
hogy „nemzetközi”.
N. Fraser, From Redistribution to Recognition? Dilemmas of Justice in a Post-Socialist Age,
New Left Review, 1995, 212, 11–13. zatim, I. M. Young, A Critique of Nancy Frasers Dual Systems Theory, i L. Blum, Recognition, Value, and Equality: A Critique of Charles Taylors and
Nancy Frasers Accounts of Multiculturalism, In C. Willett (Ed.): Theorizing Multiculturalism,
A Guide to the Current Debate, Blackwell Publishers, 1998. N. Fraser, Why Overcoming Prejudice
is Not Enough: A Rejoinder to Richard Rorty, Critical Horizons, 2000, February. I. Robeyns, Is
Nancy Fraser’s Critique of Theories of Distributive Justice Justified?, Constellations, 2003, 4,
538–553. Csupán megemlítem, R. Sieder, Rachel (ed.) Multiculturalism in Latin America: Indigenous Rights, Diversity and Democracy. Palgrave Macmillan, 2002.

2005. január

61

ragadná tőlünk a kortárs társadalmi összefüggések kritikai mérlegelését. Ugyancsak óvakodnunk kell, hogy kapkodva úgy segítsük diadalra a többkultúrájúság jelentéseit, hogy
a későmodern társadalmakat a „multikulturalizmus” nevének fedele alá hozzuk.7)
Hogy a többkultúrájúsággal való foglalatoskodás eleve bírálat alá vonható, mert amerikai gyökerekkel rendelkezik,8 ez ugyan többször is felvetődött, hiszen a kilencvenes évek
Szerbiájában e beállítottságnak lehetett aktuál-politikai vonzata. De tartós recepciós beállítottságot nem hozott létre. Aligha vonható kétségbe, hogy a bellicisztikus környezet
módosította a recepció feltételeit, ám nem teremtett erőteljes töréspontokat a tolmácsolás
gyakorlásában, az európai kultúrára utaló interpretációs készenlét kapcsán. Messzemenően fontosabb a perspektíva törése, az önmegragadás kényszere, és az ebből fakadó
reflexiós feszültség. Vagyis, azt állítom, hogy a többkultúrájúsággal kapcsolatos konfúzió
nem származtatható pusztán az erőszak-megnyilvánulások társadalmi konstellációjából,
hanem a kulturális mélyszerkezetben keresendő. Pontosabban, hogy a multikulturalitással való számvetés tétje Szerbiában az a kulturális önreflexivitás, amely igénybe vesz a szó
legteljesebb értelmében, legalábbis, aki erre tesz kísérletet, majd áttetszővé tesz egy sereg
előítéletet, és fényt vet a múltból a jelenbe forduló jelentések irányaira.
Úgy tűnik, hogy a represszív elemekkel tűzdelt politikai helyzet az elmúlt évezred
utolsó évtizedeiben, amely (post festum ez egyre valószínűbbnek tűnik) megannyi ellentmondásos elemet elegyített, felszínre hozta az önreflexivitás kínjait. Szerbia egyszerre került szembe a Nagy Történelem porladásának vetületeivel (aminek folytán eltűnt a célirányosság távlatába állított egységesített történelmi dinamika, ehelyett pluralizálódó történelmek látképei tűntek fel), és önnön hagyományával, amelybe beépültek a militáris, térhódító beállítottság kódjai is, meghatározván a XX. századi mozgásirányokat. Az, aki,
a történetiség reflektálása érdekében, hátrafelé tekint, többfajta hagyományréteget és csillapíthatatlan feszültségáramlást tapasztal.
Ott van ugyanis az a tapasztalattömb, amely az 1918 előtt felsejlő, afféle reflektálatlan
multikulturalitás tereihez utal bennünket. E tapasztalatok a többnemzetiségű birodalmak
keretein belül, jelesül az Ottomán Birodalomban és az Osztrák-Magyar Monarchiában kerültek felszínre, amelyekben a birodalmi tolerancia által ösztökélt hatalmi gyakorlat nem
törekedett a többkultúrájúság kódjainak, a sajátos azonosságformákkal rendelkező szórványcsoportok kulturális asszimilációjára. Ugyanakkor nem mellőzhető, hogy a nemzetállam megteremtésére törő akarat, a nemzet és az állam hiánytalan egybeforrasztását előkészítő beállítottság feszítette szét a birodalmi tolerancia kialakult változatait.
Majd következett a post-versailles-i korszak, amely Szerbiában, mint egyebütt, a nemzetállami hegemónia jegyében formálódott. A kisebbségek gyarmatosítása gazdasági, kulturális, politikai formákban öltött testet, a többség és a kisebbség közötti határteremtés
révén mutatkozott meg. A többségi nemzetépítési modell együtt járt a kisebbségi kultúrák

7

8

Az ezzel kapcsolatos paradoxonokról, Ch. Hiebaum, Politische Vergemeinschaftung unter
Globalisierungsbedingungen. Möglichkeiten und Grenzen demokratischer Praxis in der Weltgesellschaft, Frankfurt/M./Berlin/Bern/New York/Paris/Wien 1997. A. Appadurai, Disjuncture
and difference in the global cultural economy, Public Culture, 1990, 2, (2) 1–24.
Ez, természetesen, nem felel meg a valóságnak, mert inkább gondolhatunk kanadai vagy ausztrál
gyökerekre. Talán nem felejthető, hogy Kymlicka híres könyvének lényeges mozzanata az amerikai „olvasztótégely” kritikája.

62

tiszatáj

intézményes lehetőségeinek szétporlasztásával, kiszorításával. A folyamatokban felismerjük a nemzeti kisebbségeket karakterizáló heteronómiát, a szerkezeti függőséget, azt
a tényt, hogy a létezésükben rejlő elkülönböződés maradékként könyvelődött el a normalitás rangját birtokló nemzetlétesülés horizontjában. Az állami intézményekből élő értelmiségi csoportok legitimálták ezt a praxist.
1945 után újfajta birodalmi képlet rajzolódott ki az ex-Jugoszláviában, amely erőszak
gyakorlásából származtatta hatalmát, ám pacifikálni kívánta az egymásnak feszülő nemzetállami akaratokat, és ideologikus színezetű többkultúrájúság képleteit formálta meg.
A tarka fonalak mozgása ideológiai normának számított, de az értelemalkotó kölcsönösségért az ideológiai ultima ratio kezeskedett. Ez a beállítottság méltányolta a nyelvi másságot, a szétrajzó kultúrák meghatározott aspektusait intézményes keretekbe helyezte, a különféle irodalmaknak kánoni szerepet juttatott, a magaskultúrák szféráiban fogant teljesítményeknek kibomlási lehetőségeket adományozott. A kultúrák közötti kommunikációt a teleológiai ellenőrzés és gyámkodás alá rendelte, biztosítván a kívülről való vezérlés
lehetőségét, a vertikális kommunikáció zavartalanságát. A kisebbségi kultúráknak bizonyos sajátmozgást engedélyezett, ám a kisebbségi önértelmezéseket beletaszította a közösségalkotás, a modernizáció, az emancipatorikus reflexió feloldhatatlan ellentmondásai
közé. A belevetettség kényszerpályákat szült, a kisebbségi érzésvilág bénító tapasztalatokat rögzített, és eltaszította magától a szabadság értelmezését, és azokat a szubkulturális
megnyilvánulásokat, amelyek szabadságtolmácsolással, határsértésekkel kísérleteztek.
A kisebbségeknek a magas kultúrában tetten érhető produktivitása azonban csak felemás módon jelentette a kultúraközi kommunikáció kötelékeit. Megkerülhetetlen tény
ugyanis, hogy a tömegkultúra médiumaiban rögzült az a máig is ható kép, amely a kisebbségit valamilyen agrár-ontológiai lehorgonyzottságban szemléli, és amely etnikai folyamatosságát a bukolikus és reflektálatlan folklórizmus révén demonstrálja. Nyilvánvaló,
hogy a kisebbségek reprezentációja olyan kérdés, amely megannyi más kérdést vet a felszínre, aligha elégedhetek meg egyoldalú ítéletek közlésével, vagy a többségi elitek értelmezési gyakorlatainak puszta aposztrofálásával. Hiszen nem nehéz felfedni azokat a kisebbségi megnyilvánulásokat, amelyek a koloniális többségi fellépéssel szembeni védekező, nem egyszer elévült, reaktív magatartásokba torkollnak. Ez párban jár az önreflexivitás megcsorbulásával, olyan szerepvállalások szorgalmazásával, amelyek elfüggönyözik
a kisebbségi ambivalenciák létezési formáit. Mégis, ami a kisebbségek esetében a modernizáció és a hagyomány folytonosan napvilágra jutó ellentmondásaként, valamint a hagyományhoz kötött illúziók és a dinamikus szocio-kulturális helyzetek közötti dilemmák
alakzataiként nyer kifejezést, az a médiák receptivitási közegeiben leegyszerűsített jellé
módosul. Ez a redukált megértésmód egzotikummá fokozza le a kisebbségit, akit partikularizmusa reflexióra képtelenné teszi.
Mindenesetre az ideologikusan egybehangolt többkultúrájúság alapjai folytonosan
gyengültek Szerbiában, anélkül, hogy az együvé tartozást bárki is radikálisan újragondolta
volna, figyelembe véve azokat az intenzívvé váló és kiterjedő igényeket, amelyek felmerültek az együvé tartozás vonatkozásában. A többetnikumú közösség átesett egy olyan
próbatételen, amelyre reprezentánsai csak dadogó válaszokat tudtak adni, ez történt Szerbiában. Sloterdijk ejt el egy megjegyzést az Im selben Bootban: együtt lenni azokkal, akikkel éppenséggel roppant nehéz együtt lenni. Ezt a leckét újra és újra el kell sajátítani.

2005. január

63

A kilencvenes években felelevenedtek a Versaille-utáni epocha kérdéskörei, a nemzetkisebbség és a nemzeti többség közé új határvonalak vésődtek, amelyeket a többségi demokrácia intézményrendszere hitelesített. Ez nem azt jelenti, hogy lehetőség nyílt volna
az 1918 utáni állapotok visszahívására, a valamikor átszakított kontinuum egybeforrasztására, hiszen az újfajta politikai kommunikáció, Európa (a „nemzetközi közösség”) beleszóló kedve irreverzibilis tendenciákat eredményezett. De a terhelő emlékekkel telített jelen értelmezői valóban nagy elszántsággal vetették magukat a múltba. Ezenkívül az államra támaszkodó értelmiségi csoportok hiszterizáló energiája jutott kifejezésre az irodalomban, majd a telekommunikáció terepén, a halottak mitopoetizáló felidézése zajlott,
a nekrofilisztikus emlékezés lépett be a mindennapokba, a szokványossá váló erőszak jelölte
ki a társadalmi mozgáskereteket. Az ideológiai többkultúrájúság értelmét vesztette, hiszen
a talapzatát alkotó gyámkodás legitimációja szétfoszlott, legfeljebb csak próféciák születtek arról, hogy hogyan kellene összefűzni a szétesőfélben lévő részeket. Voltak olyan megnyilvánulások, amelyek a kisebbségek kapcsán a türelmet javallták, azt mondogatták, hogy
a problémák rangsorolása alárendeli a kisebbségek ügyét, hiszen a kisebbségek ügyére
való összpontosításra csak akkor kerülhet sor, amikor az ínséggel szembenéző szerb többség ügye nyugvópontra érkezik. Ha a metaforákat vesszük sorba, akkor felvetődött a vendégstátusra utaló jelentésegyüttes, eszerint a szilárd nemzetállamban a többség az otthonlevés biztonságát élvezi, ám a kisebbség élhet a jóhiszeműleg kiosztott vendégjoggal. Ha
arra irányulunk, hogy megvonjuk a mérleget, akkor azt látjuk, hogy ma is makacsul
vissza-visszatér a kisebbségeket a hálátlanság stigmájával ellátó értelmezési minta, amely,
amennyire csak lehet, semmisnek mutatja a kisebbségi protesztretorika minden fordulatát, és a kisebbség sosem hamvadó panaszát látja minden kritikai hangsúlyban.
De itt most nem a nemzetlétesülést vezérlő értelmiségi elitrészre gondolok, amely legitimálta az erőszak-megnyilvánulásokat, és kedvét lelte az antidemokratikus nacionalizmusban, számomra ők az elkövetkezőkben semmilyen referenciális pontot nem jelentenek. Hanem arról a kulturális, politikai elitről beszélek majd, amely diskurzusteremtő
erővel rendelkezett, meghaladni kívánta a rezsimkonform magatartásformákat, és tétován
utakat keresett a kényszerkörülmények közepette, európai jelszavakat hangoztatott, és
a polgári demokrácia szabályai szerint kívánt gondolkodni. Ugyanis tudomásul kell vennie,
hogy a többkultúrájúság feltételrendszere újraíródik. Az azonosságformák védelme nem
korlátozódik az irodalom sáncai közé, az irodalmi reflexivitás újfajta szituációba kerül, az
identitásvédelem politikai formát nyer, mert a parlament válik a fellépés, az identitásközvetítés fontos terrénumává.
Amikor a nemzeti kisebbségek az önkormányzatiság lehetőségeit mérlegelik, jelezve,
hogy intézményes biztosítékokra van szükség ahhoz, hogy a fennmaradásuk távlatában
fontos vonatkozásokban ne rendelődjenek alá a többségi demokráciák mechanizmusainak, akkor a többkultúrájúság újjáértelmezésébe bonyolódnak bele. Ez az irányulás a privát kollektívumtól a nyilvános kollektívumig húzódó útvonalakat jelöli ki. Vagyis a kisebbségeknek a nyilvános jelrendszer kommunikálását, valamint a közszférákat meghatározó szerepköre áll elénk. Normatív jelentést társíthatunk ahhoz a közösséghez, amely
a nyelvi-etnikai csoportok egybeállásából keletkezik, azaz előlegezhető az a többkultúrájú
közösség, amelyben a politikai rend, kompromisszumok, és állandóan újraértelmezett
egyetértések közvetítésével áll elő, ha úgy tetszik, közös erőfeszítésként, összefogásként.

64

tiszatáj

Ám abban bizonyosak lehetünk, hogy ez a közösség nem jöhet létre, ha a többség önmagát
politikai nemzetnek, a kisebbségi csoportokat pedig etnikai alakzatoknak tekinti. Ez egy
déja vut idéz: elvileg mindenki egyenlő jogokkal rendelkezik, ám az uralkodó ideológiai
diskurzus szerint a többség közvetlenül, eleve adott módon kötődik a politikai-intézményes formákhoz, ennél fogva meghatározhatja, hogy a többség és a kisebbség közötti
kommunikáció milyen lépésrendben történjen. Márpedig abban az esetben bizton kizárhatjuk, hogy a kisebbségek megtapasztalhatják: az államnak ők is tevőleges részesei.
Arról az elitcsoportról beszélek, amely következetesen elítélte az erőszakot és rámutatott a politika romboló hatására, a szerbiai értelmiség körében, mégsem nem tudta
érvényesíteni az etnokulturális feszültség elkötelezett és sokoldalú átgondolását. Ugyanezen többségi diskurzusteremtő elit dermedten és kétellyel szemlélte, hogy a kisebbségek
szenvedésnarratívákat tártak fel, tömegsírokról, egzisztenciális kiszolgáltatottságról írtak,
a történelem földalatti dimenzióit hozták szóba, amelyek történetiségük szerves dimenzióját jelentik. A kisebbségi szenvedésnyomok, a korábban öncenzúrázott tapasztalatalakzatok, amelyeket elfedett az ideologikus multikulturalizmus valóságteremtése, kérlelhetetlenül felszínre kerültek, elnyomni őket lehetetlenségnek bizonyult. Félreértés ne essék,
nem annyira e tények megállapításán van számomra itt a hangsúly, hovatovább feltételezem, hogy ezeket sokan ismerik, hanem a többkultúrájuság jelentéstani transzformációját,
a megértésküszöb változását óhajtom tetten érni. Nem csupán korábban eltüntetett tények újonnani megjelenéséről van szó, hanem a centrum és a perem távlatainak átértelmezéséről. Mert nem becsülhető le a reflexivitás nehézsége az említett elitek esetében,
hirtelen erővel tört rájuk egy tapasztalat, amely kihívást jelentett minden addigi, hallgatólagosan elfogadott előfeltétellel szemben. Megnyílt a kisebbségek elfojtott világa, olyan
etnokulturális aspektusok konstellációja, amely a kognitív hozzáállás gyökeres megváltoztatását, és, amint feljebb mondtam, az etnokulturális igazságosság tematizálását, valamint az etnokulturális relációknak a szocialista/kommunista periódusban érvényre juttatott megoldásainak megkérdőjelezését feltételezte. Mihelyt mindeddig, helytelenül vagy
helyesen, ismeretlennek vélt tapasztalatokra tesz szert valaki, a múltat is gyökeresen másnak kell értelmeznie. Ezért mondhattam korábban, hogy a többkultúrájúság reflexiós
időjelentéseket sűrít magába, hogy a tovahaladó idő új nézőpontokat kényszeríthet ki.
Ebből a nehézségből kiindulva magyarázhatjuk az etnokulturális kritériumokkal szembeni gyanúpert, a polgári demokrácia normáinak elvont igenlését, amely arra volt hivatva,
hogy transzcendálja az etnokulturális elkötelezettségeket és nézőpont-függőségeket, és ez
indokolja a kisebbségi önszerveződéssel szembeni distanciát. Innen az értetlenség, amely
a többkultúrájúság politikai alapköveinek lerakását kísérte, hiszen csak úgy lehet megteremteni a hatékony politikai közösség alapjait, amennyiben erős kötelékek, integratív
kapacitások állnak fenn. Nem utolsósorban innen fakad a többségi diskurzus visszavisszajáró gondolata, miszerint a kisebbségi partikularizmus politikai megformálása a többségi nacionalizmus malmára hajtja a vizet, hogy önkéntelenül is a hatalomittas partikularizmusokat affirmálja. (Ráadásul Szerbiában úgy íródtak át a társadalmi kontextus feltételei, hogy eltolódtak az arányok. A kilencvenes években visszafordíthatatlanul csökkent
a kisebbségek lélekszáma, ugyanakkor új kisebbségek jelentek meg, mondjuk a horvátok,
amelyek átalakították a társadalmi tapasztalás terét.)

2005. január

65

Csakhogy ezen beállítottság sokakat, akarva-akaratlanul, a többségi előjogok védelmezőinek soraiba taszított. A határteremtés, amelyet feljebb említettem, a „mi”-szótár
megteremtése, nem valamilyen semleges hely elsajátítása. Elegendő okunk van azt feltételezni, hogy a többség felhasználja hatalmát annak érdekében, hogy előjogokat biztosítson nyelve, kultúrája és azonosságalakzatai számára. A nemzetállam eredendő intézményi
rendjében azonosítható a tendencia, mi szerint a közös élet, a köztartományok a többségi
kultúra jelentései szerint szerveződnek, így ott a kisebbségi csoportokat eredendően privát kollektívumnak, specifikus jelcseréiket privát jellegűnek kell tekinteni. Viszont Szerbiában, mint Közép- és Kelet-Európában egyebütt, azzal a politikai irányulással találkozunk, amely a kisebbségek hatalmi viszonylatokban betöltött szerepének újraértelmezését
tűzi ki célul.
Tény, hogy az évezredfordulón megváltozott politikai szituációban a többetnikumú
valóságból fakadó kulturális viszonylatok kérdésköreire új fény vetült. Akárhogy is értelmezzük ezt a transzformációt, valamiképpen útleágazásnak kell tekintenünk. Cselekvésük
pillanataiban a diskurzus-meghatározó elitek függnek Európa beleszólási kedvétől, az európai normák elfogadása imperatívuszként merül fel, nagyobb figyelmet kell szentelni
a kisebbségek kollektív jogainak, meghatározott kisebbségi kultúrák elismerést nyernek.
Innen a többkultúrájúság bizonyos politikai formáinak megjelenése, a kognitív helyzet
módosulása, a korábban kritikai distanciával, alkalomadtán inkriminációs magatartással
szemlélt fogalmak (pl. a kisebbségi autonómia) elfogadása. De nem tűnnek el teljesen
a többkultúrájúsággal kapcsolatos illúziók, az elit meghatározó része, hol explicite, hol implicite úgy mérlegel, hogy a következetesebb demokratizáció és az árszabályozó piac érdekvezérelt rendszerlogikája feloldja a kulturális partikularizmusokban rögzült identitásokat.
Vagy azt fontolgatja, hogy a valójában átmeneti jellegű kisebbségi narratívák alárendelődnek az európai utakon való mozgás eszményeinek, azaz, hogy az intézményesített Európához való csatlakozás célirányos útvonalain az identitásokhoz kevesebb szerepkör társul.
A társadalmi tapasztalat átfordulása jövendő várakozásokba semlegesíti az identitások
kommunikációjának feszültségeit, így sommázhatnám ezeket a gondolatokat.
A posztmitopolitikai hatalom mai változata (2003–2004) Szerbiában nem tud megszabadulni a korábbi rezsim hordozóitól és a korábbi pénzügyi/vállalkozói oligarchiától,
és folytonosan veszíti a demitologizáció lehetőségét. Az állam tekintélyét kínálja, de autoritás helyett inkább csak a megtépázott államraisont képes működtetni. Ugyanakkor képtelen ellenállni az erőszak implóziójának. Mert ha korábban, jelesül a kilencvenes években
az erőszak robbanásával, most az erőszak imploziójával szembesülünk. A köztereket az
erőszak-jelek tarkítják, a kisebbségekre fenyegetések háramlanak, az erőszak-diskurzusok
darabkái átitatják a nyilvánosság szerkezeteit. A ressentiman-szerű erőszak ductusának
belevésése a falakba arra utal, hogy ott rejtekeznek azok a meggondolások, amelyek
a gátló kisebbség jelentését fogadják el.

II.
A következőkben, összhangban az általam előlegezett eljárással, néhány nézetet veszek
szemügyre, amelyek konceptuális szándékkal közelednek a többkultúrájúság kérdésköreihez, ezekkel szeretnék vitázni. Noha szelektív módon közelítek választott tárgyamhoz, remélem, hogy eljárásom nem önkényes.

66

tiszatáj

Nos, a szerb közéleti diskurzus gyakorta szorgalmazott, eszményesített, és témánk
szempontjából a legfontosabb irányadó fogalma „az interkulturalizmus”.9 Lényeges, hogy
az „interkulturalizmus” úgy jelenik meg, mint a többkultúrájúság „ellenfogalma” (Koselleck), amely arra hivatott, hogy kiküszöböljön, korrigáljon, helyre tegyen. Amennyiben azt
a kérdést tesszük fel, hogy mi indokolja egy ellenfogalom mozgósítását, a polemosz, a szemantikai küzdelem meglétét a nyelvi háztartásban, akkor a válasz a következő: az idézett
vélemények szerint a többkultúrájúság érvényesítése sáncokat ás, kultúraközi távolságokat mélyít el, nagyobb distanciát teremt a többség és a kisebbség között. A többkulturájúság szorgalmazása felébresztette a gyanút, hogy a felvilágosodásból örökölt eszmények eltűnnek, vagy, hogy szerepköreik végérvényesen elhalványodnak.
Csakhogy nem lehetséges, hogy általános, átfogó ex ante megfogalmazott választ
tudnánk adni az azonosság kommunikálhatóságával kapcsolatos kérdésünkre.10 Kénytelenek vagyunk megelégedni azzal, hogy ennek a kommunikációnak a különféle lehetőségeit, feltételeit körvonalazzuk, de magának a kommunikáció eseményének a sikerét vagy
balsikerét nem kívánjuk előre jelezni. Mert úgy gondolom, hogy az elméleti eszmefuttatások illetékessége megszűnik akkor, amikor arról esik szó, hogy milyen kilátásai vannak
az identitások kommunikációjának. Ha a multikulturalitás gondolata rendelkezik értelemmel, amely túlmutat az üresen kongó jelszavak birodalmán, akkor számomra nem
más, mint egy „munkacím”, amely a különféle etnikumoknak a nyilvánosságban való megjelenésével foglalkozik. De nem ellenőrizhetjük a kommunikációs sikereit vagy balsikereit.
Nem létezik valamilyen egyetemleges, a priori megoldás a kultúrák közötti viszályokra
nézve, egyszerűen a demokráciában nem találunk olyan kormányost, aki irányítja a kommunikációt és biztos kikötő felé tereli a szereplőket. Ha az etnikai közösségek közötti
bizalmatlanság mélyen gyökerezik, akkor az interkulturalizmus normalizációs funkciója
képtelen módosítani a helyzeten. Megítélésem szerint a kultúraköziség ideológusai, értelmezői pontosan ott tévednek, hogy ezeket a kilátásokat magától értetődő tendenciának minősítik, mintegy előzetesen feltételezve, hogy a kultúraköziség elvont módon kiegyenlítődik az »együttműködés«, az »átjárás«, így a kisebbségek és a többség közötti
eszményített »párbeszéd« lehetőségeivel.11 Másképpen szólva előfeltételeződik, amiről én
úgy hiszem, hogy csak heterogén szükségletek, elvárások és követelések, értékválasztások,
uralhatatlan találkozások, váratlan ingadozások, konfliktusteli folyamatok eredőjeként
képzelhető el.
Amikor ugyanezen értelmezők azon aggodalmukat taglalják, hogy az etnokulturális
megosztottság érvényre juttatása szakadékokat váj ki a többség és a kisebbségek között,
akkor általában a kultúraköziség eszményét hirdetik meg ellenszerként. Nem hagyható figyelmen kívül az vádoló megállapítás e helyütt, amely a kisebbségi észjárásokban erős-

9

10

11

Valaki felvethetné a kérdést, vajon itt nem egy egyszerű fogalmi váltásról van szó? Egyáltalán minek fontosságot tulajdonítani a nyelvi háztartásnak? De, ahogy látni fogjuk, a fogalmi megkülönböztetés szándéka mögött a jelen befolyásolásának szándéka rejlik.
Úgy vélem, hogy az interkulturalizmus egyébként tiszteletre méltó képviselete mögött a valamikori jugoszlavizmus utórezgéseit találjuk. Azért vitázok itt, mert ezt az álláspontot vitára érdemesnek minősítem.
Ebbe a hibába esik az egyébiránt kitűnő I. Čolović is az interkulturalitás a priori előnyben részesítésével, Kultura, nacija, teritorija, Republika, 2002, 288–289, 40.

2005. január

67

bödő önközpontúságot észlel, és az önmagába való zárulás tendenciáit rögzíti. Ezenkívül,
mintegy megnyugtatásul hozzáadják, hogy a kultúraköziség gyakorlásából nem az egymásba oldódás következik, hanem célirányos fogódzót kapunk, amely megerősíti önnön
létükben a különbségeket. Nos, folyvást önnön másságunkon keresztül folytathatunk társalgást önmagunkkal, fenntartva az esetleges mássággá való átalakulásunkat. Ez a megfontolás azonban nem takaríthatja meg számunkra azt az erőfeszítést, hogy taglaljuk az
azonosság és a másság relációinak a történelmi-hatalmi helyzetekre való utalódásait. Aki
ezt az erőfeszítést nem teszi meg, úgy lemond arról, hogy figyelemmel kísérje azt, ami
a kisebbségek kapcsán történik. Nem az általam már szóba hozott Bourdieu12 utal-e arra,
hogy a politika az a hely, amelyben a reprezentáció és a megnyilvánulás hatalma ismerszik
fel? Nem a „munkafeladatként” felfogott multikulturalitás értelme-e pontosan a különböző megnyilvánulás és reprezentáció folytonos elemzése?
Figyelembe véve a modernitásban rejlő kiküszöbölhetetlen heterogenitást, amelyhez
a kulturális pluralitás különösképpen hozzátartozik, nem marad más hátra, mint elfogadni
az identitások kommunikációjának kockázatát, kiszámíthatatlan fejleményeit és kitartani
a különbözőségben.13 A kultúrák közti sokarcú cserekapcsolatok alakító ereje, a kommunikációs készség finomítása, amely sugarába vonja a közlekedőrendszereket, a köztesség
éthosza, amely kollektív önmozgásokban ölt testet, a jelentések szétívelő játéka, az ébren
tartott másságtudat, amely az üvegburából való kilépést sürgeti – mindez eligazító erővel
bír számomra is. Mégis, a kultúraközöttiségre hivatkozó gondolkodás hiányérzetet kelt,
amennyiben a politika tartományához képest innen mozog. A kultúraközöttiség, az értelemképződések mentén megvalósuló kulturális átjutások történésének vizsgálata ugyanis
nem válasz, hanem kérdés. Ha továbblépünk, úgy a kultúraközöttiség jelentéskörét át kell
engednünk a hatalmi kódokba beleágyazott viszonylatok rácsozatán keresztül. Mert
ezen értelmezési minta enged rálátást arra a konstellációra, hogy a különféle kultúrák
számára milyen lehetőségek nyílnak a sajátszférához, a saját kulturális elbeszéléseinkhez
való hozzáférésre, amelyek segítségével, ahogy Dworkin megjegyezte, „a tapasztalatokat
egyáltalán értékesnek minősítjük”.14
Továbbá, feltűnik Szerbiában az a szociologisztikusan kiélezett vélemény, amely a többkultúrájúságot a történelmi folytonosság távlataiban szemléli. Eszerint a többkultúrájúság
formái váltakoznak a történelem dinamikájában, ami arra int bennünket, hogy a többkultúrájúság afféle gyűjtőfogalomként meredezik az időbeliség egymásutánjában.15 Ez
12

13

14
15

Aki mellesleg nem kedveli a multikulturalizmust, alapvetően amerikai terméknek látja. Ha úgy
tolmácsolnám a problémakomplexumot ahogy a kortárs társadalom ezen éles szemű elemzője,
úgy még egyet is tudnék vele érteni.
Gondoljuk meg Bourdieu következő álláspontját: a kultúra mindig a vizió és a felosztás eszköze,
a kultúra mindig termék, de egyúttal a szimbolikus élet eszköze, amely nem oldja fel a konfliktusokkal terhelt feszültségeket. Pascalian Meditations, Cambridge: Polity, 2000, 215. Vö. L. Wacquant, Pointers on Pierre Bourdieu and Democratic Politics, Constellations, 2004, 1, 10.
Idézi: Kymlicka: States, Nations and Cultures, Assen, 1997, 34.
Hadd tegyem hozzá, ez az álláspont más szerzőknél is honos, C. Karnoouth, Logos without
Ethos: On Interculturalism and Multiculturalism, Telos, Winter, 1998, 119. Egyébiránt, a német
kultúrában az interkulturalitás filozófiai perspektívában nyer értelmezéseket, H. Kimmerle: Die
Dimension des Interkulturellen: Supplemente und Veralgemeinungsschritte, Amsterdam-Atlanta, 1994, 121. Ennek okait a sajátos német hagyományban kell keresnünk.

68

tiszatáj

a meggondolás valójában kisebbíti a többkultúrájúság szerkezeteiből érkező igények erejét,
hiszen egy szálra fűzi fel a római birodalomban felsejlő kozmopolitizmus-vonatkozásokat,
az Ottomán Birodalom millet-rendszerét, vagy a Habsburg birodalom toleranciáját. A jelentések és a jelöletek a fogalom vonatkozásában egybeesnek, legfeljebb arról lehet szó, hogy
a történelem mozgása újra és újra feleleveníti a fogalmat, amely eredendő szükségletek
kielégítését valósítja meg. A fogalom egyetlen összefüggésbe sűrít megannyi történelmi
tapasztalatot, egy egész sor szempontot összesít magában, amelyek egyneműsíthetők.
Nem kérdőjelezhető meg, hogy a többkulturájúság beágyazódik a történelmi dinamikába, jómagam is utaltam feljebb néhány mozzanatra a szerbiai kontextusban. Ugyanakkor, nem értek egyet a túlfeszített történelmi folytonosság gondolatával, mert úgy vélem, hogy mellőzi azokat a mélybe hatoló igényeket és kognitív kihívásokat, amelyek a multikulturalitás kapcsán felmerülnek. 1989 után nem csak szociológiai szempontok kerültek
átírásra, hanem az egyetemességre támaszkodó középpontozó távlatok jutottak újfajta
jelentéskörnyezetbe. Az egyetemlegesség eszményei episztemológiai biztonságot, támpontokat kínáltak, ehelyett a szubsztanciális vonatkozások nélküli identitások forgatagára leltünk. Itt csupán futólag jegyezhetem meg, hogy ez a perspektívaváltás éppen annyira
érinti a kisebbségi világészlelést is, és az ebből származó messze ható következmények
lajstromozása még mindig feladatnak tűnik.
Mindenesetre, az egyetemesség erős fogalma szempontjából a partikuláris kulturális
diskurzusok alesetként szemlélhetők, alárendelt események kereteként ábrázolhatóak. Az
egyetemesség e fogalma azonban képtelen megragadni azt a fenomenológiai különbséget,
amely megragadható a szétrajzó kultúrák esetében: a különféle többségi/kisebbségi kultúrák sajátossága nem abban merül ki, hogy másfajta tárgyvonatkozásokkal élnek, hanem
abban, hogy eredendően különböző tapasztalatokkal rendelkeznek, hogy a tapasztalataik
mozgásirányai különböznek. Hangsúlyozom, hogy nem elegendő azt mondani, hogy
mindegyik kultúra saját elbeszéléseit teszi közzé, ami, ha itt megállunk, akár a viszonylagosító nézőponttól való mindenkori függést hitelesíthetné. A különböző kultúrák voltaképpen másfajta beszédmódot gyakorolnak, másképpen nyilatkoznak meg. A világban
való megjelenésük különbözősége teszi őket disszociatív mozgások hordozóivá. Diskurzív
létezésük különbözősége nem rendelhető az egyetemlegesítő beállítottság hatókörei alá.
Pontosabban, ez az alárendelés elkerülhetetlenül elnyomást eredményez, ára azon sajátmozgás alárendelése, amely hozzátapad minden partikuláris önértelmezéshez.
A többség és a kisebbség közötti különbség nem pusztán mennyiségi jellegű. Mert beszélhetünk arról, hogy a többség és a kisebbség között ott vannak a történelmileg kialakult
kölcsönös félelmi viszony elemei. Csakhogy ezzel nem elégedhetünk meg, mert megkerülünk lényeges aspektusokat, amelyek nem egyenlíthetők ki. A többkultúrájú társadalmak
kapcsán elkülönülő azonosságalakzatok kerülnek elénk, pontosabban a modernitás
alanyai az elkülönülést célzó igényeket, a »disszociáció mozzanatait« vonják be a látóhatárba. Olyan konfliktusok jelentkeznek, amelyek a normák és az életformák összeütközéséből erednek, és amelyeket nem lehetséges teljességgel az alapvető szabályok segítségével lecsillapítani. Ezekben a társadalmakban a kultúrák olyan közösségéről beszélünk,
amelyek esetében a közösség létrehozása szembeütközik a különböző tapasztalati terekkel, a történelmiség, a történelmi események heterogén tapasztalatköreivel, az észlelés
másságával, amelyek nem fűzhetők egybe posztulált történetfilozófiai célok, vagy az

2005. január

69

egyetemlegesség túlfeszített követelményei révén. Vagyis: a kérdés az, hogy milyen módon
lehet létrehozni azok politikai (és nem csak politikai) közösségét, akik nem osztoznak
ugyanazon kulturális jelentésekben? Szó se essék arról, hogy az itt leírt többkultúrájúság
kizárná az egyetértést. Az a tény kerül előtérbe, hogy a konszenzust politikai jelentésekkel
töltjük fel, amelyek felől értelmezhetővé válik az, ami korábban elsiklott az elemzés tekintete elől.16
A kérdés nemcsak Szerbiában kerül a felszínre, sőt egyre inkább általános tapasztalatként jelenik meg, amely mindenütt formákat nyer. Egyfelől világszerte ott látjuk a kortárs
körülmények közepette a kötődésformák aszimmetrikus együttlétét, az identitások uralhatatlan kommunikációját, a diaszpórikus helyzetek sokasodását, másfelől az uralmi kódok által sarkallt egyneműsítést tapasztaljuk. Az egyneműsítés és a differenciáció paradoxális együttlétezésének kora ez. A kulturális partikularizmusról és a kulturális pluralitásról szóló beszédmódhoz szükségszerűen tapadnak azok a dilemmák, amelyek az amorf
mozzanatok és az említett egyneműsítés erőinek paradoxális együttlétét jelentik. Itt csupán arról beszéltem, hogy Szerbiában ezek a kérdések milyen recepciós térben vetődnek
fel, a szocio-kulturális adottságokat állítottam szembe a recepciós teljesítményekkel. Hiszen Szerbiában olyan adottságokkal kell számot vetni, amelyek történelmi keresztmetszeteket vetítenek ki, divergens folyamatokat gyűjtenek össze, múltat, jelent és jövőt folytonosan egymásra vonatkoztatnak.
Nem arra céloztam, hogy igent vagy nemet kell mondani egy folyamatra, jelesül a többkultúrájú diskurzivitás tendenciáira. Azt helyeztem előtérbe, hogy a recepció hiányokkal
közvetített módozata Szerbiában: szimptóma. Egy tartósnak bizonyuló önreflexió-problematikum megnyilvánulása.

16

Elvetem a multikulturalitás minden olyan értelmezését, amely esztétizálja a különbségeket és a depolitizáció effektusait váltja ki. Hadd jegyezzem meg, hogy a multikulturalizmus bírálói mintha
csapdában vergődnének. Mert akadnak olyan szerzők, akik felhánytorgatják, hogy a multikulturalizmus meggyengíti a politikumot, mások pedig azért aggódnak, mert politikai fénybe vonja
a kultúrát. Ami bizonyos: elfogadhatatlan minden olyan irányulás, amely a különbségek hiposztazálásánal köt ki.

70

tiszatáj

TOMISLAV ŽIGMANOV

A kanadai Will Kymlicka megkésett,
véletlenszerű és visszhangtalan
felbukkanása Szerbiában
1

1. Kymlicka váratlan felbukkanása Szerbiában
Két tekintélyes, ám nem túl nagy hatással bíró szerbiai szervezet egy időben – s utólag úgy
tűnik nem összehangoltan –, váratlanul kiadta szerb nyelven a kortárs filozófus Will
Kymlicka két művét. Ezeknek a szervezeteknek egyébként a könyvkiadás missziója nem
tartozik a legfontosabb feladataik közé, inkább más módon próbálnak hatást gyakorolni
a megkésett liberális felvilágosodásra Szerbiában. A kanadai bölcselő munkássága a világ
nagy részén enyhén szólva ellentmondásos reakciókat váltott ki. E liberális gondolkodó
– valószínűleg az elsők között a világon –, sikeres kísérletet tett arra, hogy a liberális politikai-filozófiai paradigma főbb irányzataiból kiindulva átfogó és elméletileg konzisztens
elemzést adjon a kisebbségi jogok létjogosultságáról, lehetőségeiről és teoretikus megalapozottságáról. Mindezt a legtöbbször multikulturalizmusnak nevezett politikai doktrína
keretein belül vitte véghez. Más szóval Kymlickát főleg azok a morálisan megalapozott és
kielégítő válaszok érdeklik, amelyek a mai társadalmak etnokulturális különbségeinek
problematikáját kontextualizálják, s amiket a liberális politikai tanok határoznak meg.
Ezt a sok tekintetben fontos ügyet a kanadai filozófus felvállalta, mint ahogy azt jómaga is tanúsítja. De nem teoretikus kíváncsisága miatt, vagy azért, hogy pusztán próbára
tegye a liberális politika összefüggéseit és fenntarthatóságát. Hanem sokkal inkább azért,
mert az őt teoretikusan foglalkoztató események pontosan a szeme előtt, közvetlen környezetében játszódtak le. Ugyanis a quebecki „etnokulturális dráma” kiéleződött a XX.
század utolsó évtizedeiben: a többségében anglofon Kanadában a frankofon kisebbség
különféle módon és különböző eszközökkel több jogot, valamint jobb helyzetet követelt
magának, és jelentős eredményt ért el. Kymlicka a lehető legjobban mutatta ki a liberális
tradícióhoz való kötődését: amikor egy korszak vagy valamely társadalom problémájának
megoldására tesz kísérletet, gyakorta félreérthetetlenül és példásan száll síkra az elméleti

1

Ez az esszé azért láthatott napvilágot, mert megjelent Szerbiában Will Kymlicka kanadai filozófus
két fontos kötete, melyeknek recepciója lényegében elmaradt.
− Multikulturalno građanstvo (Liberalna teorija manjinskih prava), Centar za multikulturalnost, Novi Sad 2002.
− Može li se izvoziti liberalni pluralizam? (Zapadna politička teorija i etnički odnosi u Istočnoj
Evropi), Beogradski centar za ljudska prava, Beograd 2002.

2005. január

71

megoldások mellett. Ő tehát így „szembesült” e fontos etnokulturális problémával, és mint
igazi liberális, a megértés érdekében megfelelő erőt fejtett ki.
Mind az egykori Jugoszlávia területén, mind a mai Szerbiában − szinte egy időben −
valóságos etnokulturális robbanás történt, ami Európában a II. világháború óta valószínűleg a legtragikusabb következményekkel járt. Az itteni nyilvánosság részese volt ennek,
még az a liberális is, ami javarészt elítélte ugyan az etnokulturális erőszakot és hódító háborút, amit a hivatalos szerb politika váltott ki és vitt végbe a szerb intellektuális elit hathatós támogatásával. Noha ez a nyilvánosság elítélte az erőszakot és rámutatott a politika
romboló hatására, a szerbiai értelmiség körében hiányzott a sajnos véres leszámolásokba
torkoló etnokulturális feszültség elkötelezett és sokoldalú átgondolása, amit a méltányos
rendezés imperatívuszához ragaszkodva kellett volna megtenni.
Sejthető volt, hogy az axiomatikus értékű igazság itt a következőre vonatkozik: nemcsak Quebeckre és Kanadára jellemző e problematika. Véget ért a 20. század, a világ számos pontján fellángoló etnokulturális konfliktusok színhelyein igen különböző, de javarészt politika megoldások születtek, különösen Kelet-Európában (kivéve a volt Jugoszlávia államait, melyek e téren csak negatív értelemben jártak élen), valamint Közép-Ázsiában, és néhol Afrikában. Ezekben az államokban az etnikai és nemzeti kisebbségek is kezdeményezték jogaik kiterjesztését, akárcsak Kanadában. Ennek következtében az etnokulturalitás kérdése a politika figyelemének középpontjába került. Ezért e problémát filozófiailag konzisztens módon átgondoló Kymlicka jelentősége folyamatosan nőtt. Az általa
javasolt érvényes, szabadelvű megoldások miatt méltán tarthat igényt a leghatásosabb liberális filozófus címre azon gondolkodók körében, akik a nyugati demokráciák etnokulturális kérdéseivel és az ott élő etnokulturális kisebbségek helyzetével foglalkoznak. Az igazat megvallva Kymlicka csak véletlenül bukkant fel a szerbiai liberális nyilvánosságban:
sem az akadémiai, sem a politikai szféra, sokkal inkább valahogy a periféria, a felmorzsolódott, sőt a kifejletlen szerbiai civil társadalom révén lehet jelen Szerbiában!
Kymlicka fentebb ismertetett elméleti álláspontjának alapjai természetesen azért lehetnek szilárdak, mert nézőpontját nem önkényesen, ad hoc, részlehajlóan vagy egyoldalúan alakította ki, hanem a liberális hagyományra alapozva, inherens, normatív módon.
Őt a mai társadalmak etnokulturális konfliktusainak megoldásában mindenekelőtt az
igazságosság elve vezérli. Felmerül a kérdés: ha az etnokulturális aspektusokat vesszük
figyelembe, hogyan valósulhat meg az ideáltipikus, valamint a kortárs nyugati liberális
demokráciában az igazságosság ideája? Ennek megválaszolására tesznek kísérletet Kymlicka művei.
Ez nem csak a liberális filozófiai elméletek történetének egyik legfontosabb, legelhallgatottabb és legösszetettebb kérdése, hanem egyben legaktuálisabb problémája is (ami
nem pusztán elméleti vagy liberál-filozófiai jellegű). Jelentőségét, mint ahogy már említettük, maga a huszadik század egésze, különösen a századvég és a szocializmus bukása
adja. Mert a javak elosztásában − legalább is a mai államok gyakorlata ezt mutatja −, egy
társadalomnak etnokulturális értelemben nem kell semlegesnek és a priori igazságosnak
lennie, hiszen a modern állam sem ilyen. Éppen ellenkezőleg, legalábbis ezt bizonyítja
manapság a számtalan konfliktus, amelyet az etnokulturális igazságtalanság robbantott
ki, akárcsak az egykori Jugoszláviában. Ugyanez a helyzet áll fenn − akkor is, ha nincs
nyílt összetűzés −, amikor a számszerű kisebbségben lévők síkra szállnak nyelvi jogaikért,

72

tiszatáj

a politikai képviseletért, különböző autonómiakoncepciókért, fejlettebb oktatási-nevelés
programokért stb., mivel a meglévő megoldásokat nem tekintik igazságosnak.
E küzdelmek és követelések a kisebbségi jogokat célozzák meg, kivívásukkal megvalósítható az etnokulturális igazságosság elve. Habár e követelések nagyon is a múltban gyökereznek, mivel nagyrészt a múltban történt igazságtalanságok és következetlenségek
eredményeiként keletkeztek, a kisebbségi jogok liberális elmélete igen perspektivikus
− mondja Kymlicka −, mert a jövő felé fordulva elsődleges célja az igazságosság eszméjének
megvalósítása. Az elmélet abból az axiomatikus érvényű megállapításból indul ki, hogy az
univerzális emberi jogokon túl az igazsásosság eszméjéhez szorosan hozzátartoznak,
Kymlicka szavával, a „differenciált kollektív jogok” is.
Mindez kissé terra incognitának és eretneknek hat egy átlagos szerbiai olvasó, sőt
a társadalmi problémákba komolyabban elmélyülő, de az igazat megvallva a még gyakorta
gyanakvó liberális gondolkodók számára egyaránt. Szemük nem szokott hozzá e társadalmi problémával való szembesüléshez, annak ellenére, hogy az már minden téren eszkalálódott, ráadásul még a legelemibb szinten sem regisztrálták. Hovatovább az irányadó
szerbiai gondolkodók, mint ahogy már kifejtettük, de úgy tűnik, ezt nyomatékosítanunk
kell, még csak nem is foglalkoznak azokkal a kérdésekkel, amelyekre Kymlicka e könyvekben választ kíván adni, sőt magát a problémát sem tartják relevánsnak!?
Beismerjük, ez az általánosítás túlzó lehet, de szándékosan feszítjük a húrt a végletekig. Tudjuk, nem állítható fenntartás nélkül, hogy egyáltalán nem foglalkozott senki Szerbiában ezzel a kérdéssel. A kilencvenes évek második felében jelen volt egy-két hangadó,
igaz, hangjuk észrevétlenül elhalt a tizenkilencedik századi liberálisok zajában, akik a „megszentelt nemzet” hanyatlásával és az államépítéssel voltak elfoglalva. Léteztek tehát vetélytársak, de hangjuk „pusztába kiáltott szó” volt csupán. Különösen igaz ez az újvidéki
Habitus folyóiratra, melynek úttörő szerep jutott a vitaindításban a szerbiai kulturális
életben, amit releváns hazai feldolgozások hiányában javarészt külföldi szerzők megjelentetésével ért el. Oszlopos tagjai, kik minden bizonnyal kivételt képeznek: Losoncz Alpár,
Várady Tibor, Nenad Dimitrijević, Milan Podunavac és Dušan Pavlović. Nos, ez nemcsak
hogy elégtelen, hanem több szempontból nagyon is lesújtó, hiszen ők képezik azt a bizonyos kivételt, ami erősíti a szabályt.
Ha ugyanis futólag áttekintjük az utóbbi évtized során a szerbiai nyilvánosságban zajló
liberális diskurzusokat, hamarosan arra a következtetésre jutunk, hogy a társadalmi viszonyok esetében az etnokulturális dimenziót legtöbbször egyáltalán nem tartják problematikusnak. A szerbiai liberálisok munkáiban, de sajnos másutt is, e sajátos probléma agresszív tagadásával találkozunk, és a gyakorlatban is ugyanez az agresszív stratégia érvényesül. Ezt talán még valahogy meg is érthetnénk, hogyha itt a közelmúltban nem ment
volna végbe egy valódi apokaliptikus etnokulturális kollapszus. Mert ha más nem is, ez
mindenképpen arra kellett volna sarkallnia legalább a liberálisokat, még ha alapvetően álvagy megélhetési-liberálisok is, hogy nyilvánosan megtárgyalják ezt a problémát.
Mellesleg meg szeretnénk jegyezni a következőt: a szerbiai liberális diskurzust intolerancia, arrogancia és ellentmondást nem tűrő dogmatikus törekvés jellemzi, ami persze
szöges ellentétben áll az alapvető liberális értékekkel. Ezek a vonások válnak szembetűnővé a szerbiai liberális gondolkodók értekezéseiben. Ezért fontos ismételten felhívnunk a figyelmet arra, hogy a liberalizmus igenis a gyengék tanítása, azoké, akik nem

2005. január

73

rendelkeznek hatalommal, a liberalizmus diskurzusa bizonytalan, világnézetének alapvető vonása az óvatosság. Hangvételét ezért mindenképpen e jellemzőknek kell következetesen uralniuk.
Állításaink alátámasztásául idézzük fel itt a liberalizmus híres hitvallását (az úgynevezett Liberális Credót), amit Bertrand Rusell fogalmazott meg az „Egy liberális tízparancsolata” c. írásában. Ebből kitűnik, hogy a liberalizmus a szkepszis és a határozott mértéktartás filozófiája:
1. Semmiben se légy teljesen biztos.
2. Soha se próbáld meg elfedni a tényeket, mert a tények egy napon bizonyosan napvilágra kerülnek.
3. Soha ne gátolj meg senkit az önálló véleményalkotásban, mert egész biztosan sikerrel jársz.
4. Ha valaki ellentmond neked, érvelj, ne tekintéllyel válaszolj, mert a tekintély által kikényszerített győzelem illúzió.
5. Ne tartsd tiszteletben mások tekintélyét, mert mindig akad olyan tekintély, mely
épp az ellenkezőjét állítja.
6. Soha ne nyomd el erővel az általad gyanúsnak vélt vélekedéseket, mert végül azok
nyomnak el téged.
7. Ne félj excentrikus gondolatokkal fellépni, mert minden mai gondolat excentrikus
volt egykoron.
8. Jobban örvendj az intelligens ellenvetéseknek, mint a passzív elfogadásnak, mert
ha az ész számodra olyan fontos, mint amilyennek lennie kell, akkor tudod, hogy
az előbbiben mélyebb egyetértés lapul, mint az utóbbiban.
9. Törekedj az igazságra, még akkor is, ha nem illeszkedik koncepciódba, mert az
igazság elfedése még kevésbé illeszkedik bele.
10. Ne irigyeld az őrültek mennyországában élőket, mivel azt csak egy őrült nevezheti
mennyországnak.2
Mégsem kell csodálkoznunk a szerbiai liberalizmus siralmas állapotán, ezen esetleg
csak azok lepődhetnek meg, akik nincsenek tisztában, milyen viszonyok uralkodnak Szerbiában a XX. század végén. Az itteni irányadó liberálisok ugyanis kétféle talajban gyökereznek. (1.) Egyesek a marxista paradigmában való hosszan tartó és aktív jelenlétük után,
érett időszakukban fordulatot éltek át (nagyrészt titokban, legbelül, az őszinte, intim szférában, ahova egyébként a kisebbségi kérdést is helyezik), ezért nem ismerik ki még magukat eléggé az újonnan elsajátított paradigmában. (2.) Mások marxisták voltak, olykor csak
kissé, természetesen a korai, zsenge időszakukban − ám ők még mindig a tizenkilencedik
századi liberalizmus nyomdokain haladnak, példaképeik a liberalizmus klasszikus korszakának gondolkodói közül kerülnek ki. E példaképek az etnocentrizmus mintapéldányai,
gyakran ideáltipikus nacionalisták, akik abszolút keresztülnéztek azon a problémán, amit
aktualitása és jelentősége miatt Kymlicka filozófiai megismerésének és érdeklődésének
2

Bertrand Russel: Egy liberális tízparancsolata; – Az eredeti szövegben Darko Polšek horvát
nyelvű fordítása szerepel, ami a Rađanje nacije (Kronika jednog skeptika u razdoblju tranzicije
1994 – 1995) című könyvének 17. oldalán található − Bibiloteka Hrvatski radio, Zagreb 1997. −
(a ford.).

74

tiszatáj

középpontjába helyez. Az igazat megvallva mindez végzetes következményekkel járt a centrumon kívül maradottak számára.
Ennek eredményeképpen a szerbiai közéletben, sőt a legelhivatottabb társadalomelemzők köreiben sem fogadták be a multikulturalizmus alapvető eszméit sem. Állítjuk,
hogy a multikulturalizmusnak, mint politikaelméletnek és a kulturális különbségekhez alkalmazkodó politikának, Szerbiában nincs respektálható kvalitatív és kvantitatív recepciója. Nos, ezen sem kell túlzottan csodálkozni. Mert a kortárs társadalomtudományok
külső impulzusai itt véletlenszerűen érkeznek. Ráadásul a tematikus újítást, legalábbis az
utóbbi időben, az adományozók által szabott feltételek határozzák meg. Szerbiában a témaválasztást nem a liberális gondolkodó meggyőződése, hanem a pénzcsilingelés motiválja. Tehát hogyan is viszonyulnak ők a liberális demokrácia axiómáihoz, mondjuk a szabadsághoz, az egyén autonómiájához és a polgárok egyenlősségéhez? Tekintettel a csoport-hovatartozásukra, e kérdések nem érdeklik őket, hacsak a gazdag adományozó pénztárcája másképp nem rendelkezik.
Le kell szögeznünk, itt Szerbiában − különféle okok miatt − nem vették komolyan a kisebbségek jogos, megalapozott követeléseit, melyeket a kollektív megbélyegzést szentesítő
jogrenddel szemben fogalmaztak meg. Nem érdekelt senkit, és még mindig nem érdekel,
hogy mit kíván meg az igazságosság elve mondjuk az anyanyelvi jogok, a nemzeti ünnepek
megtartása vagy a hatalommegosztás terén, annak ellenére, hogy itt nálunk még most is
majd szétvetnek mindent az etnokulturális jellegű problémák. Szerbiában még egy ehhez
hasonló paradoxonba ütközünk, amit másutt javarészt már megoldottak. Az itteni liberálisok ugyanis gyakran túlfűtött érzelmeket táplálnak az állam(iság) iránt, mintha nem
lennének tisztában egyik apostoluk, Sir Karl Popper álláspontjával, miszerint az állam
eredendően rossz, és mint szükséges rossz csak minimális kiváltságokkal rendelkezhet.
Mert az igazi liberálisoknak nem csak az állam sorsa, hanem az egyének szabadsága és
jóléte miatt is aggódniuk kell − talán ezt itt nem kell megindokolnunk! Hiszen az egyének
etnokulturális értelemben különbözőek lehetnek ugyan, ám ennek ellenére, az alapvető
igazságosság okán, róluk is minden téren egyformán gondoskodni kell, hiszen mindanynyian emberek.
2. Kymlicka Szerbia számára misszionáriusi jelentőségű elmélete
Szerbiában javarészt agyonhallgatott hősünk, Will Kymlicka saját teóriát dolgozott ki,
amit liberális pluralizmusnak vagy másként liberál-pluralista elméletnek nevezett el.
Ennek lényege, hogy a kisebbségi jogok, vagyis a számbéli kisebbségben lévők jogai nem
csak a társadalmi jogrend fejlődésében játszhatnak jelentős szerepet, de a liberalizmus
számára alapvető fontossággal bíró egyéni szabadságjogok kiteljesedésében is. Állítását
alátámasztandó, Kymlicka Barker híres kijelentésére hivatkozik, miszerint az egyén szabadsága gyakran a nemzeti kisebbségek autonómiája által valósul meg. Azaz az individuum szabadsága mindig egy adott „szocietális kultúra keretei között valósul meg, melynek intézményei, gyakorlatai magukba foglalják az emberi aktivitások összességét, beleértve a magán és a nyilvános életet is”3, valamint a közös nyelvet, mely szorosan kötődik
3

Vil Kimlika: Multikulturalno građanstvo (Liberalna teorija manjinskih prava), Centar za multikulturalnost, Novi Sad 2002. 99. [Multikulturális állampolgárság (A kisebbségi jogok elmélete)]

2005. január

75

egy állam nemzeti közösségeihez. Ugyanis a modernizáció eredményeként manapság minden nemzet, különösen az államalkotók, mint szocietális kultúra is léteznek − állítja Kymlicka. Ezért a választás lehetőségén túl értelmes létmódokat biztosítanak a közösség tagjai
számára, amit a közös értékek és emlékezet mellett a közösségi intézmények és gyakorlatok (iskola, média, gazdaság) segítségével valósítanak meg. Ezek magukba foglalják a nemzeti dimenziót is − a modern társadalmak nemzeti társadalomként is funkcionálnak, és
mint ilyenek, a szabadság és az egyenlőség megvalósításának színterei.
Ezért van az, hogy az egyéni döntések, vagyis a szabadság megvalósulása nagyban
függhet a meglévő társadalmi gyakorlatoktól, és azok etnokulturális jellegétől. Másként
mondva, Kymlicka szerint „az egyénnek az értelmes individuális döntések meghozatalához az információhoz való hozzáférésen túl reflexív feldolgozási és mérlegelési képességre,
kutatási és társulási szabadságra,”4 valamint egy szocietális kultúrához való tartozásra van
szüksége. Amennyiben ez helytálló − de még mennyire az − akkor fontos a konkrét szocietális kultúrához való tartozás. Ezt leginkább a liberálisoknak kell tiszteletben tartaniuk,
mivel az szerepet játszik az átgondolt individuális döntések meghozatalában és a személyes identitás kialakulásában.
Így a „differenciált kollektív jogok” igencsak összhangban vannak a liberális értékekkel. E jogok szerepet játszanak a társadalmi egyenlőtlenségek felszámolásában, különösen
akkor, ha az adott ”közösségek a kulturális piacon igazságtalan módon vannak jelen, amit
pedig a politikai elismerés és támogatás kiküszöbölhetne”5 − mondja Kymlicka. Általuk
valóban megvalósulhat az egyéni szabadság liberális ideája, valamint a társadalmi igazságosság eszméje is.
A kisebbségi jogok liberális koncepciója kettős megszorítással lehet érvényben, állítja
Kymlicka. Az ún. belső megszorítás abból fakad, hogy a liberális felfogás nem engedélyezi
a kisebbségeknek, hogy tagjaik alapvető polgári vagy politikai jogait korlátozzák. A külső
pedig abból az elvből, mely szerint e jogok csak akkor legitimek, ha egyenlőséget biztosítanak a különböző méretű és befolyású közösségek számára, „oly módon, hogy kiküszöbölik bizonyos közösségekhez tartózók hátrányos helyzetét és sebezhetőségét.”6 Az a politikai rendszer, amelyik tiszteletben tartja ezeket, minden további nélkül liberálisnak
mondható − állítja Kymlicka.
Nos, mindez csupán a problémának egy szelete. Sokan attól tartanak, hogy a differenciált kollekív jogok alááshatják a mai liberális társadalmak kohézióját biztosító közös állampolgári identitást, ami az együttgondolkodáson, a kölcsönös segítségnyújtáson, és az
áldozatvállalásra való kézségen alapul. Ugyanis ezek nélkül nem létezhet egy liberális, demokratikus államszervezet. E téren Kymlicka magabiztosságról tesz tanúbizonyságot,
amikor azt állítja: „a modern demokráciák stabilitása és egészsége nem csak a legfőbb intézményeik méltányosságától függ, hanem állampolgáraik tulajdonságaitól és hozzáállásától is. Függ pl. az állampolgárok identitásától és attól, hogyan viszonyulnak a potenciális
vetélytársakhoz, kik más nemzeti, regionális vagy vallási identitással rendelkeznek. Függ
attól, mennyire tolerálják a másságot, és mennyire képesek együttműködni velük, hogy
mennyire kívánnak részt venni a politikai folyamatokban, annak érdekében, hogy a politi4
5
6

u. a. 108.
u. a. 134.
u. a. 182.

76

tiszatáj

kai hatalom és a közjó megfelelő legyen. Függ attól, mennyire hajlandók személyes felelősséget vállalni a gazdasági és egyéni döntéseikért, melyek hatással vannak az egészséges
környezetre, valamint függ igazságérzetüktől és az igazságos újraelosztáshoz való viszonyuktól. Olyan állampolgárok hiányában, akik nem rendelkeznek ezekkel a képességekkel,
’a liberális társadalmak működőképessége jelentősen csökken’ (Galston)”7.
Ami pedig azt az igencsak elterjedt vélekedést illeti, miszerint „az állampolgári identitás létrejöttének egyetlen lehetősége, hogy kialakul egy közös (differenciálatlan) állampolgári státus”8, Kymlicka arra figyelmeztet, az állampolgárság nem pusztán a törvény által
jogok és kötelezettségek összességeként definiált státus, hanem magától értetődően egy
politikai, közösségi identitás kifejeződése is.
Vagyis egy többnemzetiségű állam polgárának fogalma alatt gyakran csak a többség
nemzeti kultúrájának fenntartóját értik (pl. nyelv, ünnepek és ide tartozik még az is, hogy
lehetetlen beleszólni a többség politikai döntéseibe) − mondja Kymlicka. Ezért az állampolgári nacionalizmus és az etnokulturális semlegesség koncepciója gyakran nem vezethet
eredményre e kérdések megoldásában. Az ok egész egyszerűen abban keresendő, hogy az
„állampolgári” nemzetek nem szüntették meg, vagy legalább is nem transzcendálták az
etnokulturális partikularizmus minden formáját!
Kymlicka szerint ez az ellenvetés a társadalmi rend „stabilitásának” érvét tartja elsődlegesen szem előtt, és nem a szabadságét vagy az igazságosságét.9 Rendkívül összetettnek
bizonyul az a kérdés, hogy mi lehet a társadalom egységének forrása, − Kymlicka erre
a következőket válaszolja: a Rawls által kínált közösségi igazságosság koncepcióján túl
szükség van még valami másra is, mivel a közösségi értékek nem elegendőek a társadalmi
egység biztosításához. Ezért szükség van kollektív identitásra is, mely az egynemzetiségű
társadalmakban a közös történelemből, nyelvből és talán a vallásból fakad, míg ugyanez
a többnemzetiségű államokban gyakran a megosztottság forrásává válik. Nos, ennek elkerülésére Kymlicka a következőt javasolja: „elő kell segíteni a közös nemzeti identitások
kialakulását, nem pedig azok aláásására kell törekedni. A különböző nemzetiségű közösségek tagjai kötődni fognak az adott társadalmi berendezkedéshez, ha abban nemzeti
identitásuk forrásának kontextusát és nem alárendeltségüket látják.”10 Ezért végső konklúziója így hangzik: egy stabil és igazságos liberális-demokratikus állam létrejöttének előfeltétele, hogy állampolgárai élhessenek a nyilvános véleménynyilvánítás jogával és az etnokulturális különbségek intézményesítésével, amit leginkább a soknemzetiségű föderáció
tud biztosítani.
Nagy vonalakban ezek Kymlicka liberális pluralizmusának alapvető vonásai, amit
Multikulturális állampolgárság (A kisebbségi jogok elmélete) című könyvében fejtett ki.
Álláspontjára – két teljes évvel a könyv szerb nyelven való megjelenése után – még a legelemibb szinten sem figyeltek fel Szerbiában. Tudniillik e figyelemreméltó könyv megjele7
8
9

10

u. a. 205.
u. a. 203.
Ez a felfogás tulajdonképpen Mill véleményét tükrözi, mely szerint a stabil liberális demokrácia
az egyetlen nemzet kultúráját fenntartó nemzetállamot jelenti, melyben mások jelenléte zavarólag hat. Ezt az álláspontot már réges-régen meghaladták − való igaz, itt Szerbiában a liberálisok
között még mindig ez az uralkodó nézet!
u. a. 221.

2005. január

77

nésére egyetlen szakfolyóiratban sem reflektált recenzió, de még valamelyik véleményformáló lapban sem került sor ismertetésére − egész egyszerűen a hallgatás fátyla borult
megjelenésére Szerbiában. Ugyanez elmondható Kymlicka másik taglalt munkájával kapcsolatban is, amely e probléma vizsgálatát kiterjeszti Keletre is.
Mivel e kisebbség-jogi elmélet nyugati fogadtatása viszonylag sikeresnek mondható,
sőt teoretikus megalapozottságát figyelembe véve normatív státuszba is kerülhet, mint
a „kisebbségek kultúrával és politikával kapcsolatos különféle jogi követeléseinek evaluációja. Azonban lényeges kérdésnek számít, alkalmazható-e Kelet-Európában is, és ha
igen, konkrétan mit jelent mindez a keleti országok számára, ahol e téren számos ember
percepciója megzavarodott; és végül, a nyugati országokban miként birkóztak meg e problémával”11. A tudatlanság és gyakran gyűlölet uralta szerbiai politikai és tudományos élet
szépreményű képviselői nem szembesültek még soha igazabb és úgy tűnik szilárdabb, de
veszedelmesebb állásponttal!
Kymlicka a probléma keleti recepcióját dogmatikus módon uraló előítéletek három
alapvető csoportját különbözteti meg, ezek az émelyítő szerbiai állapotokra is vonatkoznak: a) a kisebbségek nem lojálisak, sőt, nemcsak hogy hiányzik belőlük az állam iránt érzett lojalitás (...), hanem egy sokkal súlyosabb értelemben: egykor együttműködtek az állam elnyomóival, és együttműködnek ma is a potenciális vagy tényleges ellenségekkel;
b) egy erős és stabil állam gyenge kisebbségeket kíván − más szavakkal: semmibe veszik
az etnikai viszonyokat (zéró összegű játék), a többség mindazt gyanakvással szemléli, ami
a kisebbség hasznára válhat; és c) a kisebbségekkel való bánásmódot a nemzeti biztonság
kérdésének rendelik alá”.12
Kelet-Európában kétféle ellenvetés merült fel Kymlicka kisebbség-jogi elméletével, és
egyáltalán multikulturalizmus koncepciójával szemben: az egyik szerint az itteni etnokulturális közösségek különböznek a nyugatiaktól (az anyaország megléte, territoriális aspirációk, és a történelmi igazságtalanságok terhe miatt, valamint azért, mert a kisebbségek
− kiknek alaptermészete persze nem liberális − kényszerű migráció eredményeként jöttek
létre), a másik ellenvetés szerint Keleten a liberális pluralizmus fogadtatása nem lenne sikeres, mivel ezek az országok nem rendelkeznek a sikeres befogadáshoz szükséges kapacitással.13

11
12
13

u. a. 13.
u. a. 81.
Magda Opalski a könyv Bevezetésében ezt kitűnően összefoglalta, amit mi itt teljes egészében át
is veszünk, mivel, úgy tűnik, nem lehet ennél pontosabb és helytállóbb véleményt alkotni e kérdés körül kialakult diskurzusról. Jóllehet látókörében egész Kelet-Európa állt, mindez vonatkoztatható az utóbbi évtized Szerbiájára is: „Az elemzők kétféle problémával foglalkoznak. Egyrészt
a kommentátorok közvetlen választ adnak Kymlicka elméletére, vitatva, hogy alkalmazható-e a liberális pluralizmus ebben a régióban is. Míg egyes szerzők hajlanak az elmélet elfogadására, addig mások felismerik, a liberális pluralizmus alkalmazásával a régió etnopolitikai jellemzői markánsabbá, vagy számukra kedvezőtlenné válnának. E faktorok ugyanis beemelik a képbe a kommunizmus örökségeként meglévő gazdasági nehézségeket, amivel bizony számos ország kénytelen szembesülni, a császárság történetét és a határmódosításokat, az anyaország szerepét, az állami és kisebbségi elit politikai felelőtlenségét, hogy egyes országok képtelenek implementálni
a politikát és helyreállítani az igazság uralmát stb. Másrészt a kommentárok közvetve leírják
a fennálló viszonyokat és a régió nyilvános diskurzusát jellemző érveket is. Nyilvánvaló, hogy

78

tiszatáj

A problémával szemben tapasztalható kétely nem új jelenség Keleten, állítja Kymlicka,
hiszen ez egykor Nyugaton is így volt. A nyugati tapasztalat azt mutatja, fontos rátalálni
arra a stratégiára, mely sikeresen fel tudja számolni a kételyt. Kymlicka úgy véli, egyedüli
megoldásként a liberális pluralizmus stratégiája jöhet számításba, ugyanis másfajta kísérletek még kevesebb sikerrel járnának. Eredményességének feltétele természetesen az,
hogy elfogadásra kerüljön, valamint, hogy a konkrét viszonyokhoz igazítva alkalmazzák az
adott állam politikai gyakorlatában is. Nos, többnyire már az első, egyszerűbb lépés sem
valósult meg − mint alkalmazhatatlan elméletet elvetették. Kymlicka álláspontját Keleten
a liberálisok részéről súlyos kritika érte, minek következtében elhatározta, külön könyvet
szentel egy, az uralkodó viszonyokat figyelembevevő elemzésnek.
Ennek szellemében Kymlicka az Exportálható-e a liberális pluralizmus (A nyugati
politikaelmélet és a kelet-európai etnikai viszonyok14) könyvének Válasz és berekesztés c.
utolsó fejezetében sokoldalú és terjedelmes kritikával illeti az ellene felhozott vádakat. Az
ellenvetések első csoportja a kisebbségi elit szerepével, a kisebbségi jogokkal való manipulációval, a második pedig az intoleráns kisebbségekkel való bánásmóddal kapcsolatos,
a harmadik szerint a kisebbségi jogokkal szemben elsőbbséget kell élveznie a demokratikus
konszolidációnak, és végül a negyedik: a területi autonómia nem nyújt megfelelő megoldást, mivel Kelet-Európában a jelenlévő félelmek miatt a föderális megoldás elfogadtatása teljességgel lehetetlen.
A kifogásokat alapjaikban rengeti meg a következőkkel: a kisebbségi elit legitimitásában való kételkedést szét lehetne oszlatni követeléseik nyilvános támogatottságának ellenőrzésével, méghozzá demokratikus úton, megvizsgálva, milyen legitimitást élveznek
követeléseik; másrészt létre kell hozni azokat a demokratikus mechanizmusokat, melyekkel a kisebbségi elit felelőssége ellenőrizhetővé válik − mindkét esetben a közvetlen választás bizonyul a legjobb megoldásnak. Ami az intoleráns kisebbségekkel kapcsolatos ellenvetést illeti, akiket e szerint nem illetnének meg a kisebbségi jogok, Kymlicka úgy véli,
ez szöges ellentétben áll azzal a liberális felfogással, mely az etnokulturális közösségek körében jelen lévő intoleranciát és igazságtalanságot fel kívánja számolni. A megoldás
ugyanaz, mint a legtöbb esetben: olyan alkotmányos garanciákat kell kimunkálni, melyek
biztosítják a sokszínűséget és a véleménykülönbséget. Azt, hogy a kisebbségi jogokat lehetetlen elfogadtatni Kelet-Európa országaiban, melyek közül egyesek még az adók beszedésére és a bűntények felderítésére is képtelenek15, nem annak az uralkodó elképzelésnek az elfogadásával cáfolja, miszerint Keleten előbb egy olyan demokratikus államot kell

14

15

a nyugati politikaelméleti koncepciók és fogalmak nem elterjedtek Kelet-Európában. Az emberi
jogok, a tolerancia és a kisebbségek tiszteletben tartásának diskurzusa bizonyosan elfogadott −
vagy legalábbis látványosan ezt imitálják a régióban, főleg amikor a nemzetközi megfigyelők jelen
vannak. Bárhogy is legyen, a kelet-európai nyilvános diskurzusban e nyugati stílusú retorika a kevésbé liberális retorikákkal együtt nyilvánul meg. A kommentátorok például vitatják, hogy a nemzeti karaktereket tematizáló nyilvános beszéd pusztán kvázi-veleszületett argumentumokon alapul: vitatják, hogy a diskurzust a ’nemzetek harca’ tézis, a népek békés együttélésének lehetetlensége, a mindent átható lojalitásról és nem lojalitásról való beszéd, a sztereotípiák és a történelmi
emlékezet szerepének hangoztatása uralja.” (ua. 21–23.)
Može li se izvoziti liberalni pluralizam? (Zapadna politička teorija i etnički odnosi u Istočnoj
Evropi)
Mily fájdalmasan rímel mindez a mai szerbiai viszonyokra!

2005. január

79

kiépíteni, mely képes lesz uralni a politikai szférát és érvényt szerezni a törvényeknek,
biztosítani a jogrendet és védeni az emberi jogokat, hanem egy párhuzamos megoldásokkal élő modellt vázol fel: az állam kapacitásának fejlesztése csak konszenzussal, azaz a kisebbségek bevonásával oldható meg. A legtöbb kifogás Keleten a kisebbségek autonómiájával kapcsolatban merül fel, ami pedig Kymlicka szerint az etnokulturális igazságosság
megvalósulásának egyik eszköze. Megcáfolja a keleti liberálisoknak az autonómiakoncepció megvalósíthatósága iránt táplált kételyét, és eloszlatja az elszakadással kapcsolatos
félelmeket, ami egyébként igen jellemző Keleten. Hiszen épp ellenkezőleg: a demokratikus
föderalizmus inkább csökkenti az elszakadás esélyét, mintsem növelné azt.
Kymlicka mesterien semmisíti meg a keleti kvázi liberálisok igazságtalanságot generáló előítéleteit és illúzióit, és olyan tanulságokkal szolgál, amelyek Keleten mindenütt, de
főként Szerbiában érvényesek. Ezek a tanulságok így hangzanak: (1.) ha valamit nem értenek meg teljes egészében, és nem fogadják el azt, azért nem a meg nem értett a felelős,
hanem a meg nem értő, (2.) annak ellenére, hogy a meg nem értés formálisan a humanizmus „álarca” mögé rejtőzik, az igazságtalanság közvetlen forrása lehet, (3.) egy állásponthoz való görcsös ragaszkodás inkább oka az igazság és a jog vereségének, mint az elfogadására való készség, ami hozzájárul az igazságosság növeléséhez, (4.) a dolgokat belülről
szemlélve, nem feltétlenül kapunk pontos képet róluk.
Fordította: KOLLÁR ÁRPÁD

80

tiszatáj

IVAN ČOLOVIĆ

A nacionalisták azt a Másikat szeretik.
Nem szeretik a hozzád Hasonlót
Először is szeretném Önöket emlékeztetni a kultúra egy igen elterjedt, valójában domináns értelmezésére, amit általában esszencialisztikus vagy primordiális felfogásnak hívunk, mely szerint, mint tudják, a kultúrák önmagukat kielégítő, és mondhatjuk külön
utakon járó értékrendet testesítenek meg, amelyek azért olyanok, amilyenek, mert ezt
megváltoztathatatlan természeti vagy isteni törvények rendelték így. A kultúra ilyen felfogását legjobban a nacionalista kivitelben ismerjük, különösen, ha a nemzet és a nép (etnos) egy és ugyanaz. Itt a nemzetet nem politikai közösségként látjuk, melyet a közös terület és közös élet a múltban és jelenben, és a közös politikai intézmények határoznak
meg, hanem a nemzet, mint előre adott faj-, vér-, és amit manapság különösen hangsúlyoznak, kultúrközösség, ami szüntelenül és fatálisan harcol más nemzetekkel élettérért
és hatalomért.
Meglátásom szerint azonban a nemzeti nacionalizmus kritikusai és a civil nyitott társadalom terjesztői is átveszik az esszencialisztikus kultúraértelmezést. Ez a felfogás megmarad a multi-, inter- és transzkulturalizmus koncepciókban is, ha elfogadják, hogy a kultúrák lényegüket tekintve a priori, zárt értékrendszerek, amelyeknek segíteni kell, hogy elfogadják és tolerálják egymást a világbéke és a stabilitás érdekében. Amennyire előttem
ismeretesek ezeknek a felfogásoknak a tervezetei, ezekben a kultúra kemény, a priori
adott lényeg marad, a bezártság problémájának megoldása pedig abba az irányba halad,
hogy a kultúrák, mint zárt értékrendszerek, élőlények, karakterek… között békés viszonyokat teremtsenek, és toleráns kapcsolatokat hozzanak létre, még ha nem is igazi együttműködést és hasznot.
Abban az esetben, ha a nacionalista kultúra önmagában adott világ, ha csak a népi és
népnemzeti közösség belügye, amely szépen létezik és fejlődik egyedül, a saját módján, és
ezt halljuk állandóan, akkor még a kulturális együttműködésért való jóindulatú kiállás
sem lehet más, mint kész termékek politikailag korrekt csereberéje az ún. szellemi határokon keresztül, például nemzeti reprezentatív művek és alkotók. Ezáltal a dialógus jóindulatú ügynökei is ellenállás nélkül elfogadják a határokat, melyeken keresztül a csere
lebonyolódik. Emiatt a nacionalista kultúrszónokok és bírálóik retorikája gyakran átfedésben van, és ezt ők észre sem veszik. Ez az átfedés ott látszik leginkább, hogy mindketten a Másikat dicsőítik.
Álláspontom szerint fontos látni, hogy a másság szerkezete és a másság hangsúlyozása
beilleszthető a nacionalista stratégiába. A nacionalista arra törekszik, hogy a nacionalista
identitást mint tiszta típust mutassa fel, ezért nem zavarja a többi, eltérő ember, de

2005. január

81

ugyanezért nehezen békél meg a hozzá hasonlókkal, elviselhetetlenül hasonlókkal, akik
megkavarják a dolgok nacionalista elrendezését. Ezzel szemben a másik különböző, idegen hangsúlyozását vitathatatlanul a toleráns, demokratikus, multikulturális társadalom
erényének tartjuk. Emiatt néha úgy tűnik, hogy a másságról való beszéd, mely a szabadság
jegyében harcot hirdet a totalitárius rendszerek hegemóniája ellen, mint pl. a nacionalizmus ellen, abban az állapotban van, amilyenben a szexről, mint tiltott szólásszabadságról
való beszéd volt, mielőtt megjelent Foucault, hogy megmutassa, hogy a szexről beszélni
kényszer dolga, a dominancia eszközeként vetődik fel.
Végső ideje észrevenni, hogy a Másik sokszor jelenik meg a nacionalista beszéd kedvelt szereplőjeként, és akit nem tűr, az a Hasonló, a Közeli, a Felebarát. A nacionalisták
problémája, legalábbis itt, a mi balkáni talajunkon, a balkáni nacionalisták paranoiájának
forrása nem a másság elvetése, hanem a hasonlóság el nem viselése. Tapasztalataink arról
tanúskodnak, hogy a másik nem az, akitől menekülni kell, hanem amit kitartóan és szüntelenül keresnek, illetve előállítanak. A túl közelit, az elviselhetetlenül hasonlót távozásra
szólítják fel, hogy elválasztódjon, békén hagyjon bennünket, és Másik legyen, akit a béke
és stabilitás nevében tolerálunk és figyelmet szentelünk neki.
Egy rövid védőbeszéddel fejezem be egy alternatív kultúra-modell keresése érdekében,
mely nagyobb összhangban lenne a városi, nyitott, demokratikus társadalom modelljével.
A kiinduló pozíció ezen alternatív kultúra-modell megalkotásához az a nem régi tapasztalatunk, belátásunk, miszerint lehet, hogy a kultúránkat nem olyasmi alkotja, ami valamilyen talajban gyökerezik, valami előre adott, hanem az, ami a folyamatban, a kapcsolat,
kommunikáció során termelődik. Nincs kultúrák közti kommunikáció, mert nincsenek
a kommunikáció előtt járó kultúrák, vagy, ha vannak is, az őskorban vagy a világ olyan eldugott sarkaiban kellene keresni, ahol elszigetelt emberek élnek.
Ezt a híd metaforájával lehet kifejezni. De a hangsúlyt arra fektetem, hogy a hidak
nem összekötik, hanem létrehozzák a kultúrákat. A kultúra nem autochton, nem is a különbségek kiemelésére törekszik, hanem éppen arra ad lehetőséget, hogy az emberek közötti különbségek a helyükre kerüljenek, ne legyenek elhanyagolva és ne vezessenek autonóm életrendszerek kialakulásához.
(Elhangzott az NVO „Igmanska inicijativa” tribünön, Szabadka, 2002 májusában.)
Fordította: MIRNICS GYULA

82

tiszatáj

VLADIMIR GVOZDEN

Aleksandar Tišma és a Holocaust-effektus
– Ez örökké így van, ez a zsidó származás! – kiáltottam – Látod, nekem sohasem voltak hasonló illúzióim vagy traumáim! Noha egykor nehéz volt –
zsidónőként.
– Te más vagy! – ellenkezett Tišma.
– Mitől más? Én is ember vagyok, akárcsak te!
– Hát neked apád és anyád is zsidó volt, s a tágabb
családod is (…) Nálad nem volt kérdéses, ki vagy,
mindenki tudta, főleg itt Vajdaságban. Számodra
nem akadt más… Én, mondom, író akartam lenni,
gyorsan, türelmetlenül…
(Simin, 32)

Aleksandar Tišma (1924 – 2003) mintha tegnap hunyt volna el. Időközben Újvidéken és
Belgrádban több kerekasztal-beszélgetést tartottak életéről és műveiről. A Matica Srpska
nevű intézmény pedig, ahol maga az író is dolgozott, idén egy nagy, szokványos akadémikus összejövetelt tervez, hogy utólag megítélje a szerző irodalmi teljesítményét. Hogyan és
mennyire fog sikerülni, ez összetett kérdés, mivel Tišma, Danilo Kišhez és számos más
modernistához hasonlóan, olyan író volt, aki maga is nagymértékben megvilágította a saját műveit, úgyhogy az eddigi elemzések is legtöbbször olyannak tűnnek, mint kitépett lapok a szerző non-fikcionális munkáiból: naplóiból, életrajzaiból, útirajzaiból vagy irodalmi kritikáiból. Ugyanakkor, ma, a halála után a távolság szükségszerűen zsugorodik és
e szövevényes életmű új megközelítésére sarkalja a kritikusokat. Az íróról kimondott szavakat egy befejezett életmű értékrendje alapján ajánlatos ellenőrizni, de egy szélesebb értelmezési kerettel is, kulturálissal és irodalmival, amiből ez a korpusz létrejött, illetve
amivel, úgy tűnik, mindvégig nehéz és fájdalmas dialógust folytatott. Kritikai ítéletünk
élességét és finomságát tucatnyi más, a XX. század kilencvenes éveiben keletkezett mű és
felismerés segíthetné, amikor Tišma egyes témái széleskörűbb viták részeivé váltak, mint
amilyen a szerb irodalmi kritika horizontja. Látni fogjuk, hogy ez támaszunk lehet a pontosabb értelmezésben és árnyaltabb befogadásban.
Ma, amikor előttünk a végső mérleg, látni, hogy rendkívül termékeny szerzőről van
szó, annak ellenére, hogy a róla, már az élete során kialakult kép alapján ez nehezen
mondható el, főleg azért, mert az irodalmi érvényesülést elég későn érte meg1. Összesen

1

Tišma első könyvét, a Naseljeni svet [Benépesült világ – ahol nincs feltüntetve a fordító neve, ott
a tolmácsolás O. R. munkája] c. verses kötetét, 32 évesen adta ki, ám jóval később futott be,
a Knjiga o Blamu c. regénnyel, amelyért megkapta az akkori tekintélyes jugoszláv NIN évkönyvedíjat.

2005. január

83

két verses kötete (Benépesült világ, Kocsma2), hat elbeszélésgyűjteménye (Bűncselekmények, Erőszak, Halott sarok, A megtalált béke, Az istentagadás iskolája, Az ezerkettedik
éjszaka)3, nyolc regénye (A barna hajú lány nyomában, Blahm könyve, Az ember ára,
Menekültek, Hitek és összeesküvések, Tág ajtó, Akiket szeretünk)4, a Naplója (1941 –
2001), önéletrajza (Emlékezz többször Valira)5, útirajzai (Idegenben6) és az Amit mondtam7 c. interjú-kötete látott napvilágot. Gyakran hangsúlyozzák, hogy ez a pár ezer oldal
szavatolja, hogy Tišma az európai írók köréhez tartozik, természetesen nem csupán az
irodalmi jelenlétének köszönhetően – főként Németországban és egy ideig Franciaországban –, hanem elsősorban alkotói elképzeléseiből és intellektuális tartalmából fakadóan
(ld. pl. Egerić, 31.) Mindez retorika, várható is volt – a halál aurát kölcsönöz. A probléma
az, hogy az aura elsötétítheti a tekintetünket.
Először is: Tišma életműve, akárcsak Danilo Kišé, a töredékesség8 tapasztalatához kötődik. Méghozzá egy olyan törésről van szó, amely nem pusztán a modernség irodalom- és
íráseszményéből következik (mint előírt, magasabb szintű egzisztencia formája), hanem
magából a fatumból, amit horgoši születése határozott meg, szerb apától, aki kereskedőként került oda, és magyar zsidó anyától. Tehát a magyar-jugoszláv határ környezetében,
amelynek kétnyelvűsége, megosztottsága a szembenálló hatások ómenjeként poetizálódik
– a pannon líra és a nyers balkáni valóság, anya/apa, jelenlét/távollét, hazai/idegen. Egy
kései interjújában Tišma világosan és tudatosan emeli ki ezt a problémát:
Egy kétnyelvű, keverék családban nőttem fel. Meséltem már, hogy korán megtanultam három idegen nyelvet. Úgyhogy íróink mellett idegen szerzőket is eredetiben olvastam. Akkoriban az irodalomban elsősorban a cselekmény foglalkoztatott és az a távolság, ahol az lezajlik.
Mindig is vonzott az ismeretlen világ és életlehetőségeim kitágítása. Másfelől megrázott az
begyöpösöttségünk, környezetünk vaskalapos maradisága.
(Mićeta, 1.)

Ez az ismert/ismeretlen, fejlett/maradi, irodalom/élet kezdeti fracturája, a sóvárgás,
hogy kitágítsa saját életét és ennek értelmét, később csak tovább fokozódott, szétterjedt.
Fiatal éveiben nagyon dramatikusan, később pedig végzetesen már az alapokba is belehasított az orvosolhatatlan és könyörtelen repedés: „Úgy vélem, az irodalomhoz nem anynyira az írás iránti hajlamom vezetett, mint az a vágy, hogy ettől és az ilyen valóságtól elmeneküljek.” (Uo.) Tišmának ifjúkorában volt egy túlzottan is pórias, unalmas és önelé2
3

4

5
6
7
8

Naseljeni svet, Krčma.
Krivice, Nasilje, Mrtvi ugao, Povratak Miru, Škola bezbožništva, Hiljadu i druga noć. Magyarul
A megtalált béke és Az ezerkettedik éjszaka jelent meg Borbély János fordításában, 1984-ben az
újvidéki Forum kiadónál (Aleskandar Tišma: Az ezerkettedik éjszaka).
Za crnom devojkom (A barna hajú lány nyomában, Ford.: Hornyik György, Híd 1970/6–11.,)
Knjiga o Blamu (Blahm könyve, magyar adatait ld. később), Upotreba čoveka (Az ember ára,
magyar adatait ld. később), Begunci, Kapo, Vere i zavere, Široka vrata, Koje volimo.
Sećaj se večkrat na Vali.
Drugde.
Šta sam govorio.
A szerb ’rascep’ szó egyszerre jelent szakadást, törést, repedést. Fordításomban azért döntöttem
a „töredékesség” mellett, mert ezzel az egységében felbomlott világfelfogásra, és a fragmentált
identitásképre is utalhatok, ami gyakori kísérő motívuma Aleksandar Tišma munkáinak. Ugyanakkor a szövegben a kontextusnak megfelelően használtam a magyar kifejezéseket. (A ford.)

84

tiszatáj

gült hentes szomszédja, aki pusztán a könnyen szerzett házát tudta élvezni, másfelől volt
egy távoli, kihívásokkal teli és izgalmas világ, ami a művészetben rejlik.
Ez a repedés, mintha jóval később arra késztette volna az írót (vagy a jövőbeli írót),
hogy szembesüljön a metafizikus kérdés konkrét megnyilvánulásával, amelyet egyelőre
vígan nevezhetünk semleges, akadémikus névvel: a Gonosz problémájának. Paradoxonnak tűnik, hogy a töredékesség gyümölcsei egyforma mértékben alakították az írót, mint ő
azokat – vajon feloldódott ez?
Ma azt mondanánk, hogy Tišma írásművészete a háborúból táplálkozott, s nemcsak
azért, mert regényeinek és elbeszéléseinek a háború, a második világégés a fő témája. Valójában másutt van a probléma. Amikor a második világháború elkezdődött, az író mindössze tizenhét éves, amikor pedig véget ért, huszonegy. Ez egyben irodalmi érésének is
időszaka, a gondos olvasásé. Gyakran kóborolt a populáris és a triviális olvasmányok világában is. Másik szenvedélye: a nők. A szerző állítása szerint az irodalom és a szexualitás
a valóságtól való menekülést biztosították, ám épp ezek tették íróvá és vezették vissza a valósághoz. Tišma kétségbeesetten magyarázta mindkettő kiemelt fontosságát, s ez csendesen, de biztosan fojtogatta. Itt van az első paradoxon: a háborútól menekülő ember a legnagyobb műveit éppen ennek a háborúnak szentelte. A törés egyre mélyült, ahogyan ráébredt, hogy nem számított rá az elején, még ha reálisan létezett is, nem vizsgálta, nem is
volt a tudatában. Mégis egy pillanatban felvetődik a kérdés: létezhet-e olyan nagy irodalom, amely eltakarná ezt a szakadékot? Mint mindig, Tišma ambivalens, örökké két helyen van egyszerre, ami kegy, de átok is lehet. Egymást kizáró irodalmi, politikai álláspontok képezték a szembenálló oszlopokat, a felgyülemlett potenciál terét, a várakozásét,
mert az írás ádvent, várakozás (amihez vissza kell térnünk) – e pillanatban felvillan a Volt
íja, a villám – költőien szólva –, melyet időszakonként eső követ.
Tišma esetében mégis világos, hogy a kóborlás és a várakozás után mikor következett
be ez a villámlás. Amikor egy pillanatban sok minden összesűrűsödött benne. Tišmát legjobban a terjedelmes Naplójából9 fogjuk megismerni. A naplónak van egy előszava, kiválóan példázza Tišma fejlett önreflexivitását. A szerző azt hangsúlyozza benne, hogy
a feljegyzéseit „már felcseperedő fiúként” elkezdte írni, de közben meggátolta az a gondolat,
hogy csupa semmiségeket irkafirkál. Tizenhét évesen viszont újra elővette és azóta abba se
hagyta. A szerző a naplóját a következő módon értékeli: „önmagamról és a velem kapcsolatos fontos, izgalmas élmények időpontos feljegyzései” (Tišma 2001, 5.) Az pedig, ami
Tišma számára lényeges és izgalmas volt, azokhoz a szerzőhöz képest, akik e műfajban írtak, nem más mint önmaga, személyisége és munkássága – és sokkal kisebb mértékben az
őt körülvevő világ.10
9

10

Tišma először a belgrádi Književnost nevű folyóiratban publikálta az 1942–1951-ig terjedő naplós
feljegyzéseit, utána pedig könyv alakban Dnevnik 1942–1951 címmel a Matica srpska kiadónál,
1991-ben. Azért adta ki ezt a periódust, mert 1951-ig teljesen névtelen író – ekkor jelent meg először a Letopis újvidéki folyóiratban az első irodalmi munkája, az Ibikina kuća [Ibika háza] c. novellája (ez az írás egy bordélyról szól, melyet a II. világháború után betiltottak). Teljes naplóját,
bizonyos részek nélkül, melyeket majd csak huszonöt évvel a halála után nyithatunk fel, 2001ben adta ki.
„Sokáig fel sem merült, hogy kiadjam a naplót. Viszont, egy magányos ember vigaszaként és
a születő író szükségleteinek kielégítőjeként, fokozatosan irodalmi alkotássá nőtte ki magát, gondoskodnom kellett jövőjéről, akárcsak más írásaim esetében.” (Tišma 2001, 5.)

2005. január

85

A naplóban Tišma írói fejlődése – a nyilvános házak látogatóját most tegyük félre –
néhány fokon át nyomon követhető. Irodalmi terveinek roppant komoly meghatározását
már 1942-ben fellelhetjük:
Összesítésem:
1. Élni akarok (sokat, látni és érezni),
2. teljes ismeretet szerezni a világról,
3. műalkotássá formálni tapasztalataimat,
4. erősnek és megbocsátónak lenni.
(Tišma 2001, 11.)

De miféle mérlegről van itt szó? Ez csakugyan fontos a kései műveinek értelmezésénél:
egzisztenciális („élet”), kognitív („ismeret”), irodalmi („alkotás”), morális („erő és megbocsátás”). Valóban rendkívül széles program ez egy tizennyolc éves fiú számára – ám ez
csak azokat lepheti meg, akik soha semmit nem kóstoltak Tišma irodalmi konyhájából.
A naplóból megtudjuk, hogy az író az első elbeszélését 1943-ban írta 11. Ugyanakkor
a tizenkilenc éves író még mindig keresi magát, és közvetlenül ezután azon morfondírozik,
hogyan valósíthatná meg magát az esszéírásban. Ám ekkor lép fel az első fordulópont
(minket a mostani munkánkban sokkal inkább a második fog érdekelni, ez is hamarosan
szóba kerül). Ugyanis az olvasói kóborlásai során a fiatal Tišma egy olyan íróra lel, aki
komolyan megrengeti az ambícióit – Marcel Proustról van szó. Ahogyan ez lenni szokott,
a csodálat rövidesen azzá válik, amit Harold Bloom „hatás-iszonynak” nevez, az író-apa
azzal fenyegetőzik, hogy felfalja az öröklő írót, így az utódban ellenállást vált ki:
… Prousthoz érve hirtelen félelem tört rám – ellenségemnek érzem. Nem szabad olvasnom!
Mert, ha igen, megtörténhet, hogy mindazt felfedezem benne, amit fontosnak és érdemesnek
tartok az irodalomban – talán éppen azt, amit eredetinek vélek magamban. Ez esetben rajongóvá és követővé kéne alacsonyodnom.
(Uo., 33., 1943. IX. 14.)

Egy nappal később valami joyce-i epifániához hasonló történik meg vele: „Ma nem
tudtam mivel töltsem az időt, az esőáztatta utcákon sétáltam, s először éreztem az alkotás
vágyát, az alkotás lehetőségének igényét, s a türelmetlenséget, hogy ez a vágy beteljesületlen marad.” (Uo., 33.; 1943. IX. 15.) Ugyanakkor, mint valami veszélyes és krónikus
betegség, a „hatás-iszony” később is jelentkezik, elsősorban az Un amour de Swannhoz
kötődve, mert Proust benne „valóban megvalósította a törekvéseit, mind a tudatosakat,
mind a tudattalanokat.” (Uo. 45., 1944. II. 24.)12
Tišma már korán a szabadsághoz kötötte az írás és az irodalom célját – úgy tekint az
irodalomra, mint az önmegvalósítás eszközére, a környezettől, társadalomtól, sőt mint
a nyelvtől való emancipációra. Mégis, az ötvenes évek elején, amikor egy bizonyos szerepet
vállal az irodalmi körökben, egy szinte teljesen ellentétes álláspontot fogalmaz meg: „Míg
meg nem pillantottam magam az írásban, kínzott, hogy nem tartozom az engem körül-

11

12

„Ma írtam meg az első novellámat. Elég jónak tűnik. Amennyiben sokáig fogok élni, kitartó leszek
és dolgozom, akkor sikerrel járhatok. Szilárdan hiszek ebben.” (Uo., 24.; 1943. VIII. 3.)
Még egy paradoxon: Tišmát külön fellelkesítette, hogy az író Bogdan Čiplić megállapította
a stílusbeli rokonságát a Prousttal, kb. másfél hónappal korábban, mielőtt Tišma kézbe vette volna
Proust munkáit (Ld. uo., 46., 1944. III. 15.)

86

tiszatáj

vevő világhoz, hogy nem valósítottam meg azt, amit személyiségem konkretizációjának és
legalizációjának neveztem.” (Uo., 253.; 1954. V. 30.) Az ötvenes évektől Tišma íráshoz
való viszonya ambivalenssé válik, ismét a már említett törésbe szorul, azzal, hogy a kettőségek ezúttal egy kicsit megváltoztak: megvalósítottság/megvalósulatlanság, személyes
tehetség/tehetségtelenség, de egyre inkább az „én” és a „mások”, az író meg a környezete
és a nyelv, amelyben alkot. Tehát továbbra is a keresés foglalkoztatja, de még mindig
a modernség binarizmusaihoz kapcsolódva. Mindez pedig annak a vészterhes kérdésnek
az árnyékában, ahol minden író egyedül marad: „Hogyan valósítsam meg önmagamat
a szövegben?” (Uo., 936., 1958. IX. 30.)
Tišmát különösen érdekli a személyiség és az írás viszonya. Az írókat két csoportra
osztotta: azokra, akik „kritikusan (vagy anélkül) mutatják fel személyiségüket és azokra,
akik az ideálissal szembeállítják (avagy sem) személyiségük hibáit” (Uo., 37., 1943. IX.
27.). Itt is alkalom nyílik arra, hogy a tucatnyi kérdés mellett még egy újabbat feltegyünk:
melyik csoportosuláshoz tartozott Tišma? Irodalmi munkái állandóan másként válaszoltak erre, ám maradjunk most a korai Tišmánál, aki 1944-ben a következőt jegyezte fel
a naplójában: „Az utóbbi három és fél hónap oldalai éppen azok, amelyek egybevágnak írásom tónusával és céljával: magamba tekinteni, ásni.” (Uo. 56., Újvidék 1944. IX. 8.). Úgy
érezte, hogy az életet irodalomként élte, „színészként” (Uo. 57., Újvidék 1944. IX. 8.). Ám
ez még mindig a nagy ugrások és reszketések, az ellentétpárok egymás közötti harcának az
ideje, ami bizonytalanságot keltett: „Minden bizonytalanságom abból fakad, hogy még
a nagy erőfeszítések ellenére sem ismerem magam” (Uo. 72.; 1946. VII. 22.). A személyiség
részeként felfogott irodalom valami olyasmihez vezet, ami Tišma irodalmának és személyiségének emblémája lehetne: ezt a „valamit” ő „elidegenedésnek”, „gonoszságnak”,
„szenvedő tudatnak” hívta. Viszont éppen az „elidegenedésnek” köszönhetően jelentkezik
benne először az – ahogyan később kiderült –, ami végzetesnek bizonyult az írói énjére:
„Az emberektől való elidegenedésem először is abból a félelemből fakad, hogy lelepleződik
a faji szégyenem, másodsorban viszont a magányos ember büszkeségéből, akit lemondása
a társadalomról megtanított arra, hogy gyűlölje a konvenciókat” (Uo. 137., 1948. XII. 1.).
Ugyanakkor az út Prousttól a holocaustig hosszú volt.
A másik kulcsfontosságú változás tehát viszonylag későn történt meg, 1961 körül – ekkor érik a szerzőben, hogy újvidéki zsidókról kell írnia (ld. uo. 420., 1961. VI. 16.). A háborút követő első lengyelországi, bécsi és pesti utazása után még jobban megérti, mennyire
„magányos, idegen” s azt írja: „Zsidó vagyok, ország nélkül, de attól a zsidó képességtől is
megfosztva, hogy gyorsan alkalmazkodjam és a tegnap még idegen környezettel azonosítsam magam.” (Uo. 424., 1961. IX. 12.). És valóban, A Közép-Európa meridiánjai c. útirajz
egy másmilyen Tišmát mutat, aki – ma, amikor a naplóját olvassuk, tudjuk – sokáig fejlődött, sokat harcolt a kifejezés pontosságáért. Már az útirajz első mondata erős felütés:
„Mindig, amióta utazni akartam, Nyugatra kívánkoztam, egy élőbb, tökéletesebb világba
az ittenihez képest, amelyikkel örökké elégedetlen voltam.” (Tišma 1969, 53.). Daedalus
régi álma: elszökni, elhagyni az eddig élt életet, hogy valami más legyél, gazdagabb és teljesebb. Tišma lojalitása most kétségtelenül egy tágasabb, inkább kozmopolita és egyetemes igazsághoz – vagy igazság-verzióhoz – hűséges, amelyet számára a modern, szekuláris Európa tükröz. Lehetetlen itt nem emlékeztetni Joyce hasonszőrű drámájára, amiről az
Ifjúkori önarckép c. művében írt. Hogy íróvá váljon, Joyce-Daedalusnak el kell hagynia

2005. január

87

addigi életének szentháromságát (egyház, család, haza). A Liffey folyónál történt dupla
epifániája előtt, Stephen a „tenger fölött elúszó” felhőkről ábrándozott: „Európa, ahonnan
jöttek, ott feküdt valahol az ír tengeren túl, az az Európa, ahol különös nyelveket beszéltek, amelyet hegy-völgy szabdalt, és erdő gyűrűzött, ahol várak voltak és egymástól elzárt,
egymás ellen felsorakoztatott emberfajták.”13 Hasonló európai álomtól vezérelve, amely
igazából a közép-európai és fél-balkáni világ túloldalán helyezkedik el, ahol Tišma él.
Ugyanakkor a lengyelországi utat „közönyösen” fogadja, annak ellenére, hogy tervezi a bécsi visszautazását, utat a „valódi” Nyugatra és Budapestre, mint második világháborús
egyetemista emlékeinek színhelyére14.
Természetesen, a régi szellemiségnek megfelelően, amely a Hérodotosz Historia első
könyvében található Szolón és Krőzus híres dialógusában olvasható, Tišma már az elején
hangsúlyozza, hogy az utazás célja „önmaga mélyebb megismerése” (Tišma 1969, 54.). Ezt
támasztja alá A Közép-Európa meridiánjai c. esszé is, mert a benne leírt utazásnak köszönhetően az író eljut a központi tematikus keretig, életműve legmagasabb csúcsáig.
Ugyanis kiderült, hogy ez az útirajz döntő szerepet játszott Tišma fejlődésében, hogy azzá
az íróvá váljon, akit ma ismerünk és akit később fordítani, olvasni és értelmezni kezdtek
a szerb nyelv és kultúra határain kívül. A zsidó téma először csak sejtésként jelentkezett:
„A ’meridiánok’ így talán egy új témához vezetnének: a zsidó sorshoz” (Uo. 447., 1963. II.
23.). Később azonban olyan keretté vált, ahonnan többé nem volt kiút.
Tišma Közép-Európa-felfogása külön figyelmet érdemel, mert sok mindenben különbözik attól a szereptől, amit a múlt század nyolcvanas éveiben e toponímiára kiosztottak
a megújult ideológiai vitákban, amikor több nemzetközi tanácskozást szerveztek e témában;
a probléma elsősorban az identitás kérdése körül forgott, választ kerestek a hovatartozásra, kik és mik vagyunk, másfelől viszont a modernizációt jelentette, a fejlődést, vagyis
a „melyik utat kövessük” kérdését. A geopolitikai bizonytalanság, a „szétszóródás” érzete
ösztönözte az ilyen összejöveteleket15. Tišma is részt vett néhány ilyen találkozáson, és
noha már jóval korábban is foglalkozott e témával, mégsem tudott hozzászólni:

13
14

15

James Joyce: Az ifjúkori önarckép, Ford.: Szobotka Tibor, Marfa mediterran, Bp., 1999, 242.
A napló néhány oldalából kiderül, hogy Tišma számára létezett a Kelet-Európa, méghozzá az az
igazi (ld. pl. 866., 1987. VIII. 23.) Emellett, az első franciaországi irodalmi sikerek híre előtt a következőt olvashatjuk a naplójában: „Sikerült megszólalnom Európában, amire már oly rég hiába
sóvárogtam” (Uo. 702., 1982. I. 6. – egy olyan Monde 1981. 08. 28-as számában közölt szövegre
reagál itt, amelyben őt is említik.) E témában egy olyan Tišmára ismerhetünk, aki jól elrejtőzött
a regényeiben és elbeszéléseiben, főleg az ehhez hasonló kijelentésekben: „A szívem Nyugaton
dobog…” (Uo. 752., 1983. VI. 22.); vagy „Franciaország mindig is az én Mekkám volt és maradt”
(Uo. 803.; 1985. V. 17.)
Ld. Marija Todorova: Immaginarni Balkan [Az immaginárius Balkán], Beograd: XX vek, 1999;
„Između klasifikacije i politike: Balkan i mit o Srednjoj Evropi” [A klasszifikáció és a politika között: a Balkán és a közép-európai mítosz] (az eredeti kiadás: Maria Todorova, Imaging the
Balkans, New York: Oxford University Press, 1997); Vladimir Gvozden: Danilo Kiš jako pisarz
środkowoeuropjeski: przyczinek od pisania i czytania tożsamości [Danilo Kiš is a CentralEuropean Writer: Contribution to reading/writnig of an identity], in: Narodowy i podnarodowy
model kultury: Europa Środkowa i Połwysep Bałkański, szerk.: Bogusław Zieliński, Wydawnictvo naukowe Uniwersytetu im. Adama Mickiewicza, Poznań, 2002 (Seria Filologia Słowiańska
nr 7), 83–94. (National and Supra-national Cultural Models: Central Europe and the Balcans).

88

tiszatáj

Fényes napok az alpesi Mürzzuschlagban. Nekem ezek nehéz, kínzó napok, mert Közép-Európáról beszélnek, a gyengeségeiről, a szétmorzsolódásáról, a szenvedélyeiről, a veszélyeiről,
mindarról, amit állandóan éreztem, amiről álmodtam, amivel sokkal előbb tisztában voltam
az itt beszélőknél, amiről már a hatvanas években írtam, ám most mégsem tudok hozzászólni, csak dadogni […].
(Uo. 1103., 1994. VI. 25.)

Tehát lényeges kérdés az, hogy miről is beszélt Tišma és mit tudott előbb a többi résztvevőnél. Ő Közép-Európát először is úgy látta, mint egy szétterjedt lényegiséget. Azt nyilatkozta róla, hogy „e terület érdemei” úgy visszhangzanak benne, „mint lépések abból
a házból, amelyben már régóta nem élnek” (Tišma 1969, 56.). Világos, hogy itt igen korán
keveredtek az irodalom, a politika és a Közép-Európa kérdései; számára ez a tér elsősorban a pusztulásé, a harcé, a halálé. Tišmánál is jelentkezik a „kis népek nyomorának” az
a tipikus érzése, amiről a második világháború után a magyar Bibó István politikus írt,
s amit nemrég Milan Kundera is hangoztatott16. A közép-európai és a balkáni térség, a „másik Európa” – amely a „nagy” és a „kicsi” kontextus margóján táncol – alapjellemzője
a nemzeti összezsugorodás. E létkérdés, illetve a létezés mint kérdés megtalálta a saját másik életét az irodalomban, a „közép-európai imagináriusban”. Tišma maga körül a „nemzeti begyöpösödöttség” nyomaira bukkan:
Vajon nem kényszerítette-e ki a pusztába kiáltott szavakat annak a képtelensége, hogy békében éljünk a szomszédunkkal, ami a nagyhatalmak által kihasznált közép-európai népek ósdi
betegsége? Nem volt-e ez a vő kétségbeesett kísérlete, aki újságban ad fel hirdetést, mivel
nem képes menyasszonyt találni a szomszédságban?
(Tišma 1969, 63.)

Tišma számára a Közép-Európát „hamis és valódi eszmények” (Uo. 65.) boronálták
össze. Ugyanakkor a kérdés valódi átalakulása és megnyitása, ami egészen a haláláig le
sem zárult, majd csak a Közép-Európa szívében tett utazásainak közepén jelentkezett, az
auschwitzi, kátyi és drezdai műveletek idejéből hátramaradt európai sötétség legalján.
Tišma Közép-Európa-képe a gonosz tere, a félelemé és a pusztulásé, amit az Oswienczimnak tett „rituális” látogatása igazol és annak megértése, hogy az ember, aki segít és vezeti
az utazót valójában egy magányos lengyel zsidó, akinek a teljes családját kiirtották Auschwitzban. A zsidó egyedül van, „mert Lengyelországban minden századik zsidóból csupán
egy maradt – 40 000 a 4 000 000-ból –, a túlélő pedig nem keresi, hogy megújítsa a közösséget a többi túlélővel, inkább menekül tőlük, mert a gázkamrákra emlékeztetik őt”
(Tišma 1969, 68.). Tišma Közép-Európa-felfogása, amit megfosztottak a korára jellemző
konkrét geostratégiai játékoktól elsősorban e gonoszsághoz (vagy a Gonoszhoz) kötődik,
ahhoz, amit ma úgy nevezhetnénk, hogy „Holocaust-effect”. Ugyanez az effektus lett
a nagy irodalmi munkáinak, a Blahm könyve, Az ember ára17 és a Kápó c. regényeinek a fő
témája. A Holocaust-effect fogalmat a holland komparatista és művészettörténész, Ernst
van Alphen vezette be néhány évvel ezelőtt:
16

17

„Kis népek. Ez a koncepció nem mennyiségi; egy szituációra utal; sorsra; a kis népek nem ismerik
azt a boldog érzést, hogy öröktől fogva és örökké itt a helyük; mind túlélték ebben vagy abban
a pillanatban a történelmüket, a halál előkapuján keresztül […] mert létezésük igenis kérdéses.”
(Kundera, 222.)
Ford.: Dudás Kálmán, Európa, Bp., 1985

2005. január

89

Amikor valamit holocaust-effektusnak nevezek, azt akarom mondani, hogy előttünk nem
a holocaust reprezentációja van, hanem az, hogy mi nézőként és olvasóként a holocaust vagy
a nácizmus egy bizonyos aspektusának közvetlen tapasztalatát éljük át… Holocaust nincs életre
keltve a konstatív beszédaktus eszközeivel – vagyis úgy, mint közvetett leírás, mint a beszédaktus igaz vagy hamis tartalma, az ugyanis elsősorban performatív aktusként valósult meg.
Ezek a performatív aktusok „alkotják” a holocaustot, illetve inkább ezek teszik ki ennek specifikus aspektusait.
(Alphen, 10.)

E megközelítésben Tišma nem a Holocaust tanúja, ahogyan például Primo Levi vagy
sok más hasonló író, hanem inkább olyasvalaki, aki reprodukálja a holocaustot, illetve
mások tanúságát és traumáját, s ő maga is ennek az effektusnak az effektusa. Alphen rámutat arra a veszélyre, hogy az „effektus” szót könnyen összeköthetjük a populáris kultúra
vonzataival, ami az igazság és a lényeg helyett gyakran felszínes „effektusokra” támaszkodik. Emellett pedig ki akarja kerülni azt, hogy e fogalmat „az olvasói válasz kritikájával”
(reader response criticism) kapcsolják össze: „Az effektus kifejezésnek itt elsősorban
pszichológiai rezonanciája van” (Alphen, 10.; kiemelés: V. G.). Amikor Tišmáról van szó,
azért használom a „holocaust-effektus” fogalmát, hogy jelezzem: irodalma igazából ennek
az „effektusnak” a terméke, nem pedig magának a holocaustnak; vagyis a törés következményeként az olvasás és az utólagos értelmezés eredménye:
Peter Weisshez hasonlóan én is azt mondhatnám, hogy Auschwitz az egyedüli otthonom.
Tényleg oda vágyom, ezért gyűjtöm a lágeres, kínzóhelyes fotókat: mintha az elődeim fotóit
nézegetném. Ám ez hazugság, mert amikor Auschwitz aktuális volt, én bénultan és szégyenkezve húztam ki magam a zsidó nemzet öleléséből, valójában semmi kapcsolatom nem is volt
vele.
(Tišma 2001, 480., 1965. VI. 8.)

A kollektív igazság és a személyes hazugság itt összeütközik. Vajon Tišma irodalma
nem ezen összecsapás, törés terméke?
Térjünk vissza a mostani munkánk mottójához. Jelen vagyunk két író beszélgetésénél:
az egyik Magda Simin, ő holocaust-túlélő és erről hagyott fenn írásos emlékeket, Aleksandar Tišma a másik, aki viszont nem volt a holocaust áldozata, ám éppen e témának szentelte a legjobb műveit – sokkal nagyobb irodalmi sikerrel mint a beszélgetőtársa. Figyeljük meg a beszélgetés folytatását, amelyben Magda Simin azt mondja: „[…] Én ereklyeként őrzöm a tágabb és a szűkebb családi emlékeimet, mindazokat, akik zsidóként elpusztultak. A tieid nem haltak meg a háborúban. Értem, hogy ez másként van.” (Simin,
32.). Tišma nem volt a holocaust áldozata, de amennyiben édesanyja nem változtatta
volna meg vallását, vagy ha valamivel kevesebb „szerencséje” lett volna, minden bizonyára
ő sem ússza meg.
Miben különbözött annyira Tišma? Ugyanis a naplója arról tanúskodik, hogy nagy
problémát jelentett számára identitásának megalapozása: a háború alatt szerbnek vallotta
magát, de utána már nem így érezte; később a zsidókkal azonosult, viszont érezte, hogy
cserben hagyta őket a pusztulásukkor. Könyveiben innen származhat egy kimondottan
fájdalmas és súlyos téma, ami az újabb elméletekben majd csak a múlt század kilencvenes
éveiben kerül szóba – az áldozat és az agresszor identifikációjának a kérdése.
A Blahm könyve c. regény hozott fordulatot szerzőjének emberi és alkotói természetében. Tišma szavaival: „Blahm egy kis elrugaszkodás a biztonságból a bizonytalan, ám

90

tiszatáj

számomra problematikusabb tematikus körbe: a zsidóságba” (Uo. 535., 1971. IV. 8.). Az
irodalmi identitás érésének ebben az időszakában – s talán még ennek a visszhangjaként
is – egyre inkább erősödik a zsidó etnikus azonosságtudathoz való tartozás érzése: „Mint
a kétneműek, akiknek szervezete sokáig habozik dönteni a nőiség vagy a férfiasság mellett,
én csak most lettem zsidóvá” (Uo. 562., 1972. IX. 18.); „Megjelent a Blahm könyve. Hajlott profilom fotójával, a kiadó explicit magyarázatával, ez a mű végre reflektorfénybe állítja a zsidó mivoltomat.” (Uo. 563., 1972. IX. 25.); „Tehát fel kellett ébreszteni magamban
a rejtett zsidó kiáltását, hogy olvassanak. Ami azt jelenti, hogy valóban ez is vagyok: egy
bujkáló zsidó.” (Uo. 565., 1972. XI. 3.).
A Blahm könyve az újvidéki zsidók történetéről szól és egy, a konvertitásnak köszönhetően, túlélőről, Miroslav Blahmról. Blahm a régi, szétszóródott és soha többé vissza
nem térő világhoz tartozik (amely sok mindenben hasonlít Danilo Kiš Fövenyórájának
Közép-Európájára). Ugyanakkor a regény nem csupán a „mostani” és a „tegnapi” világot
mutatja be. A kései Tišmára jellemzően a mű szerkezete Blum szüleinek családfájára épül,
azon zsidókéra, akiknek élete a halál és a pusztulás történelme. A nyolcadik fejezet különösen fontos Tišma művészetének, akárcsak igazság-felfogásának megközelítéséhez, ezek
kulcsfontosságúak a holocausthoz fűződő viszonyának átgondolásában. A háborús eseményekről ugyanis (olvasás által) kétféle módon tudhatunk meg valamit. Két sorsdöntő tanúságtétel létezik: az első a Zločini okupatora u Vojvodini18 (1946), amelynek egyik fejezete Újvidékről szól, a másik a Naše novine lap teljes évfolyama „amelyet a magyar fennhatóság alatt Predrag Popadić szerkesztett”19, aki a regény egyik hőse és a megszállók
munkatársa, akit hatalom-váltáskor kegyetlenül kivégeznek. A paradoxon azonnal szembetűnik, a valósághű visszaemlékezés utólag keletkezett, míg a másik, a hamis, az események közepette, nem is említi azt a razziát, amikor 1300 zsidót és szerbet irtottak ki, vagyis majdnem a teljes „régi” világot, ahonnan Miroslav Blahm is származott. Vagy talán
másként van? Milyen a trauma és az igazság fragmentumainak a viszonya? Az elbeszélő
válaszol erre a kérdésre:
Melyik kép az igazi? Természetesen mindkettő, illetve egyik sem. A vád és a védelem, a véglegesség és a folytonosság, a lényeg és a felszínesség, a leleplezés és eltussolás, a történelem és
a mindennapok különböző álláspontjai olyanok, akár ugyanannak a tájnak a két rajza: egyik a
hegyeket és a folyókat jelzi, a másik az utakat és a településeket. Csak ha mindkét rajzot egymásra rakják, akkor kapják meg a táj megközelítőleg pontos képét.20

Nincs kifejtve, de teljesen világos, hogy ami e két rajzot összekapcsolja az nem más, mint
a Blahm könyve regény, vagy, ha úgy vesszük, az irodalom általában. Tehát Tišma itt elkövet
egy újabb irodalom-fetisizációt, de felfoghatjuk ezt egy újabb metamorfózisnak is a korábbi
felfogásaihoz képest, amikor mindez pusztán a személyes emancipáció és legitimáció eszköze volt számára. A táj képe természetesen továbbra is tükröződik Tišma írásaiban, s hasonló problémával küzd a valószínűleg legsikerültebb regénye is, Az ember ára21.

18
19
20
21

A megszállók bűntettei a Vajdaságban
Aleksandar Tišma: Blahm könyve, ford.: Illés Sándor, Európa, Bp., 1977, 112.
Tišma: Illés: i. m. 115.
A cím az eredetiben kb. így hangzik: ’Az ember használata’ vagy ’Használati utasítás az emberhez’. (a ford.)

2005. január

91

Közhely, hogy a holocaust-irodalmat, s talán általában a regényírást egy régi dichotómia, a történelmi és az imaginatív viszonyulás kettőse uralja, míg a hátterében az adornói
moralitás lapul. Gyakran azokat tartják a legjobb holocaust-ábrázolásoknak, amelyekben
az irodalom alig vehető észre. A fikcionálás aktusa szinte tabu, különös jelentőséggel bírnak a publicisztikai, híradói vagy a dokumentarista leírások alapján létrejött személyes
tanúságtételek. Ahogyan azt Ernst van Alphen kiemeli, a holocaust paradox probléma,
amely az utóbbi két évtizedben új és egyre merészebb tematizációkkal jelentkezik. De mi
is történik itt? Nem morális kötelességünk-e emlékezni az áldozatokra? Ugyanakkor olyan
művészi formákat keresünk, amelyek meggátolják a felejtést (ld. Alphen 18–19.). Mi a státusa a felejtés/emlékezet viszonyának? Mindezek a kérdések feltehetők Tišma regényei
kapcsán is, főként Az ember ára esetében.
Lévén, hogy Tišma nem a holocaust tanúja, soha nem is kötelezte el magát a dokumentarista realizmus, mint az ábrázolás egyedüli eszköze iránt – nem is kereste az elbeszélő morális integritását (inkább a személytelen szerepben, de nem a hagyományos
értelemben vett mindentudóéban talált rá). Ugyanakkor ez az impulzus annyira erőteljes
volt, hogy az irodalomban és a művészetben a tanúságtétel retorikai használatához vezetett. Az imaginatív szövegekben a tanúságtétel gyakori narratív stratégia, segítségével az
olvasó meggyőződik a fikció tényszerű tekintélyében. James Young nyomán ez a „tény
retorikája” („rhetoric of fact”) felfedezhető Az ember árában, minden kétséget kizáróan
a mű középső részében. Ugyanakkor, e retorika mélyebb reflexiója később jelentkezett,
D. M. Thomas A fehér hotel c. regényével, amely 1981-ben jelent meg, öt évvel Az ember
ára után. Mielőtt továbbhaladnánk az elemzésben, rá kell mutatni Tišma Thomas-regény
olvasatára, ami a szerb fordítást követően, 1988-ban történhetett. A fehér hotel mély nyomot hagyott Tišmában, úgy tűnik a kettős önfelismerés miatt: az első egy életbeli, azaz egzisztenciális helyzet22; a második irodalmi, illetve a regényben használt elbeszélői stratégia:
Thomas A fehér hoteljének és Az ember árának közös a kiindulópontja. Nála ez Freud Frau
Annán folytatott analízise, nálam viszont a Kisasszony naplója. Mindkét esetben egy létező,
fix, írott szövegről, civilizációs szimbólumról van szó. Nála ehhez tartoznak még a „Don Giovanni” partitúrájára írt versek is, valamint Liza Erdman (alias Frau Ana) feljegyzései, nekem
viszont ott a Vera Kroner nyilatkozata az elhurcoltatásáról. Mindkét esetben a civilizációs
szimbólum nemi erőszak által veszít értékéből. A Kisasszony naplójában leírt szerelmi sóvárgásának ellenpontja – Vera testének érzéki kielégülésre való használata, Erdmanné elfojtott
szexualitását pedig a vaginába vágott szuronydöfések szűntetik meg. Thomas valahol a könyv
vége felé azt mondja, száz évnyi analízis sem volna elég Freud számára, hogy megragadja
a tömeg élményét, ami a halál után a Baby Jarban tolul fel az Ígéret földjén. Én is valamilyen
módon azt mutatom be, hogy az intim női napló képtelen megragadni azt, amit a valós élet,
a hitleri lerohanás ró ki a szolgasorsú nemnek.
(Uo. 913., 1988. XI. 19.)

Munkám elején említettem Tišma adottságát, hogy képes értelmezni a saját műveit
– a Thomasszal való összehasonlításban világos, meddig jutott el. Nyilvánvaló, hogy mindkét író a „tény retorikáját” alkalmazza, azzal a céllal, hogy a holocaustot effektussá tegyék –
22

„Este abba kellett hagynom Thomas A fehér hoteljének »Spavaća kola« c., kijevi zsidók mészárlásáról szóló fejezetét, a szinte már testi rosszullét és a nyomortól való csömör miatt.” (Uo. 912.,
1988. IX. 17.)

92

tiszatáj

a racionális civilizáció nyomvonalához és ennek szöveges és művészeti produkcióihoz viszonyuló effektussá. Mindkét regény esetében két szövegünk van, autentikusságuk valósként mutatkozik. D. M. Thomasnak van egy nagy adóssága a Kuznetsov Baby Jar: dokumentum-regény c. művével szemben, ugyanis ez megerősíti kétértelmű státusát: regény
mint fikcionális termék, valamint Dina Pronicheva tanúságtételei, aki a Baby Jarban elkövetett bűntettek túlélője. Tišmánál a tény retorikája nem a „forrásokra” hivatkozó referencia nyomán valósul meg, hanem a narratív stratégia segítségével: Az ember ára ugyanis
Vera Kroner „valódi” tanúságait tartalmazza, olyasvalamiket, mint a magnófelvételek arról, hogyan pusztult el, mi volt a sorsa Auschwitzban, ugyanígy a Kisasszony naplója is,
ennek hétköznapi problémákról szóló prózáját szembe kéne állítani azzal a megsemmisüléssel, amit néhány évvel később éltek át az emberek23. Mindkét esetben a „trauma fragmentumainak esztétikája” (Hirsch) a „tények retorikáján” keresztül valósul meg. Ez a retorika visszavisz minket a Blahm könyve elbeszélőjének álláspontjához, amit korábban
már felvázoltunk: az igazság nem fejeződhet ki, legalábbis mélységében és effektusában,
ha nem utalunk arra, amire az rámutatna: a szakadás, törés teljes mélységére. Nem csak
egy oldala van az igazságnak, mivel effektusként értjük és látjuk, a „valódi” tanúságtételek
és szövegek, az akkor és most játéka alapján. A kronologikus szintek játéka közelebb hozza
a történetet az igazsághoz. Minél szövevényesebb az esemény, a történelem annál több
narrációt tartalmaz.
Annak ellenére, hogy a 20. századi irodalomra jellemző a „realizmus halála”, a holocausttal foglalkozó írók felélesztették (vagy megőrizték) e „régi” ábrázolásmódot, az objektivitás és áttetszőség minden biztosítékaival együtt (Alphen, 24.). A dokumentarista realizmus és a tanúságtétel kedvelt műfajokká váltak, mivel nem a szubjektív értelmezéssel, hanem az események objektív prezentációjával függnek össze. Az összes vallomásos műfaj
közül a napló volt a legmegbízhatóbb, míg a memoárok a második helyre kerültek.
Ugyanakkor a tényszerűség – a szerző és a szöveg aktualitásaként – az igazi naplók esetében is megmutatkozott24.
Akkor miről tanúskodnak Tišma regényei, aki nem volt a holocaust áldozata, de úgy
ismerte magát, mint akinek kötelessége az áldozatról vallania, hogy ezen keresztül kutasson a saját identitása után. Itt újabb holocaust traumájáról szóló pszichoanalatikus munkákra kell hivatkozni. Dori Laub kiemelése szerint:
Az a félelem, hogy a sors visszatér, kulcsfontosságú a trauma számára, és megfoszt a róla való
beszédtől. Amikor megrendül a belső csend, a holocaust, amitől valaki rejtőzni próbált, most
23

24

„Verának az a benyomása, hogy ez az elejétől végig tragikus hangú napló egyszersmind bohózatként is hat, ha olvasása közben rávetíti az ember életének azokat a durvaságait, amelyek a Kisaszszonyt voltaképpen elkerülték.” (Tišma: Dudás: i. m. 382.)
Két fiatal ember jegyezte le a leghíresebb holocaust-naplókat: Anna Frank Naplója és Mózes
Flinker A kis Mózes naplója. Mindkét írás szerzője fiatal holland zsidó volt, táborokban lelték
a halálukat. Naplóik lényeges különbsége származásukból fakadt: Anna asszimilált családból jött,
hollandul írt, Mózes cinoista családban nőtt fel és héberül írt. Míg Anna magát a naplóban az
egész emberi nemmel azonosítja, s nem a zsidók kollektív pusztulásával, Mózes Flinker a sorsát
a teljes zsidó történelemmel és politikával azonosítja: „Ahol Anna a remény sugarát, ott Mózes egy
apokalipszist ’látott’. Az eseményekre néző ’tekintet’ e naplókban a nyelvtől, a figuráktól, sőt még
a vallási neveltetéstől is függött, ami végül bekeretezte e tanúságtételeket.” (Young, 28., idézi:
Alphen, 26.)

2005. január

93

újraéledhet (…) Már maga a beszéd aktusa is traumatikussá válhat, amennyiben felélesztés
a beszéd ára; nem gyógyszer, hanem további trauma. Sok költő és író, akik abbahagyták a hallgatást, valóban megfizettek ezért (Celan, Améry, Borowski, Levi, Bettelheim).
(Laub, 67.)

Tišma nem tapasztalta meg közvetlenül a holocaustot, de ismeri a vallomásokat, a túlélők traumáit. Hősei, akik beszélni kezdtek a saját sorsukról, ahogyan Vera Kroner, öngyilkosok lettek. Valójában Az ember ára regénykompozíciója mintha fenntartaná a hősnő traumatikus, fragmentáris élményeinek effektusát. Itt különösen fontos a Kápó c.
regény hőse, Vilko Lemian, aki Auschwitzban – noha zsidó volt – az agresszorral azonosította magát és részt vett más zsidók üldözésében, ami számára a túlélés feltétele volt.
Felfedezve magát, saját múltját és traumáját – paradox módon, sokkal inkább az olvasó
előtt, mint a regény más cselekvői előtt – eljut ahhoz a ponthoz, amikor megkísérli az öngyilkosságot. E regény főhőse számára igazából csak Jasenovac25 és Auschwitz ideje létezik; a több évtizedes élet közjátéka az új Jugoszláviában, Banja Lukában, szertefoszlik
a traumatikus tapasztalat visszaidézésekor26.
De mivel, és milyen mértékben azonosította magát Tišma? A naplójában azt olvassuk,
hogy azzal a híres fotón látható fiúval, aki a nácik előtt felemelt kézzel tisztelgett: „Én az
a micisapkás kisfiú vagyok, magasba emelt kézzel, a fotó jobb sarkában, a varsói gettóban,
miután elfogták a zsidókat a lázadást végén – csakhogy én az a kisfiú vagyok, aki köpött
a felnőtteknek-gyilkosoknak, így elkerülte a rámért végzetet.” (Uo. 596., 1975. IX. 13.).
Tišma tehát egy olyan fiúval azonosul, aki – a szerző akkori meglátása szerint – a második
világháborúban halt meg. Viszont az „árulás” Tišmánál megváltozik, legalábbis a regényekben, ugyanakkor a naplójában ritkán reflektálódik úgy, mint behódolás az agresszornak, vagy mint az áldozat árulása, mint lemondás, és így egy baljós kérdést vet fel: nem
azonosultam-e látensen az agresszorral? Egyfelől, ahogyan előrehaladt az írásművészete
és ahogyan egyre mélyebben belemászott a zsidóság második világháborús pusztulásának
problematikájába, az a kellemetlen kérdés, ami az áldozat agresszorral történő identifikációja körül mozog, egyre inkább üldözte. Másfelől, ezen a kereszteződésen találkozott
Tišma vágya az írás mint elidegenítő-effektus iránt meg a számára előírt triviális élet kerülése, és a zsidó sors, amit az anyja után magára is vehetett, meg nem is.
Az identifikáció első fajtáját Gerhard Kroner, Sredoje Lazukić és Milinko Božić alakjában fedezzük fel – Az ember ára három hősében, akik közül az első zsidó. Tišma naplójában egy olyan epizódra bukkanunk, amely később szinte szó szerint megelevenedik
Sredoje Lazukić alakjában, majd jelentős mértékben felnagyított – a trauma elemeivel –
Vilko Demianban, a Furfa kápóban. Tehát szinte már a napló elején látjuk Tišmát, ahogy
1943-ban, a háború közepette, a budapesti prostituáltak előtt detektívként mutatkozik be
és így visszaél a bizalmukkal: „Az utcalányoknak detektívként mutatkozom be, élvezem
a félelmüket, majd utána megbocsátok nekik. Vajon azért, hogy így átadják magukat nekem? Szadista volnék? Beteg agyú? Vagy csupán egy elmaradott keleti, alattvaló nélküli
25

26

Horvát usztasa fennhatóság alatt működő második világháborús gyűjtőtábor, ahol szerbeket,
zsidókat és partizánokat kínoztak és tartottak fogva. (A ford.)
„A trauma átélői nem a múlt emlékeivel, hanem egy olyan eseménnyel élnek, amelynek noha
módjában áll, mégsem jut el a kiteljesedésig, nincs megoldás, emiatt, amikor a túlélőkről esik szó,
minden tekintetben a jelenben folytatódik és zajlik.” (Laub, 69.)

94

tiszatáj

despota, aki a hatalom után sóvárog? (Uo. 22., 1943. VI. 10.) Hasonlóan tesz Sredoje
Lazukić is, aki Belgrádban a németekkel azonosul27, állást és „belépési engedélyt” kap
a rendőrségen – visszaél a helyzetével: „A rendőrségi igazolvány ilyenkor átsütött a zakója
zsebén; és felkísértett benne a gondolat: el is képeszthetné vele egyszer valamelyik partnerét, hogy még jobban behódoljon neki, hogy teljesen a rabjává tegye.”28 Gerhard Kroner
azonosulása az agresszorral mélyebb és nehezebben érthető, mert se a szenvedélyei, se az
erényei nem húztak belőle semmiféle „hasznot”. Míg apja Robert Kroner a kíváncsi Milinko Božićtyal együtt a „német könyvekkel” identifikálja magát, pontosabban a tudással,
Gerhard, Sep Lenárt meséit hallgatva a német haderővel azonosul, még a bűntetteikkel is,
s egyre jobban gyűlöli önmagát és származását: „»Büdös, gyáva féregfajzat!« sziszegte
magában a nép rovására Sep Lenart szavaival, bűdös, gyáva féregfajzat, nem is érdemel
mást, mint öletést, mert ölni képtelen.”29 Ez az alapvetően traumatikus reakció semmivel
sem járult ahhoz, hogy Gerhard Kroner milliók sorsában osztozzon. Milinko Božić némileg különbözik a többiektől, és sokkal inkább szimbólum mint valódi alak – egy olyan valakinek a szimbóluma, aki vakon hisz a tudásban és a racionalitásban. Ő az, aki spórol,
„hogy megvegye ezt a »Minerva nagylexikona« című könyvet”30, egy olyan időben, amikor
a tudás pusztán a felvilágosodás tudásának és mítoszainak csődjét hirdethette. Ő az, aki
csodálja a német lexikonokat és megveszi őket az újvidéki német könyvesboltban a megszállás alatt, mintha, Vera Kroner szavaival, „megmentés rejlene bennük, mintha megszabadíthatnának a veréstől, a káromkodástól, a köpéstől, a gyilkolástól” (Tišma 1980, 107.).
És, végre, ő lesz az, akit a kórházban injekcióval végeznek ki „a Sauerkammermünde
névtelen katonáiért”, az utolsó pillanatokban is a tudás értelméről gondolkodott, mit sem
sejtve, hogy az ereiben csordogáló folyadék véget vet életének: „ha mindig ezt adtak volna,
soha meg sem kísérel megtudni semmit, vagy talán mégis azon kellet volna lennie, hogy
mindent megismerjen, hiszen azért ember az ember, hogy tudjon, én meg már ott tartok,
hogy többé szinte semmit nem tudok, és rövidesen semmit nem fogok tudni.”31
Vilko Lamian esete különösen összetett, főleg azért, mert a Kápót Tišma teljesen neki
szentelte. Alakjában összeolvadnak a Naplóból ismert Tišma személyes élményei a trauma valódi tapasztalatával, amelyben – akárcsak Thomas A fehér hoteljében – keveredik
a halál, a szexualitás és az identitásváltás. Tulajdonképpen azt is mondhatnánk, hogy
a regény utolsó mondatai pszichoanalitikus szempontból kielégítik a „fehér hotel” szimbolikáját. Annak ellenére, hogy a kritika Vilko Lamiant úgy értékelte, mint a gonosz legerőteljesebb emanációját a szerb irodalomban, sorsának holocaust-effektusként való óvatos
olvasása természetesen nem kisebbítené a gonoszságát, viszont többek között felhívná
a figyelmet a traumára és az előző áldozata, a szabadkai zsidólány, Helena Lifka utáni
eszement nyomozásra. Paradox módon ez a nő szimbolizálja az egyedüli életmenedéket.
Vilko Lamian a regény elején „a kataszter hivatalnoka” és egy „magányos járokelő” (Tišma
27

28
29
30
31

„Sredoje elbűvölten nézte őket. Csodálta magabiztosságukat, józanságukat […]” (Tišma: Dudás:
i. m. 284.) „Amikor meg kimenőt kapott Waldheimtól maga is utánozni kezdte a német katonákat,
„és amikor ráébredt, hogy valóban ezt teszi: csak lemosolyogta magát” (I. m. 292.)
Tišma: Dudás: i. m. 296.
Tišma: Dudás: i. m. 90.
Tišma: Dudás: i. m. 56.
Tišma: Dudás: i. m. 146–147.

2005. január

95

1987, 15.), később fokozatosan megismerjük élettörténetét. Megtudjuk, hogy egy auschwitzi Furfa nevű kápó volt. E nevet egy kivégzett horvát kommunistától kölcsönözte, hogy
így menekülhessen a jasenovaci biztos halálból az egyaránt veszélyes Auschwitzba. Furfa
Rigler tizedes védelmét élvezte, amit a gázkamrák áldozatainak a „Kanadában” tárolt
aranyfogaival fizetett. Az átélt, a másoknak és saját népének okozott traumák – beleszámítva az egy kis „kenyérért, vajért és sonkáért” végzett szexuális zaklatásokat is – visszatértek öregkorában, amikor az újságban megpillantotta áldozata, Helena Lifka fényképét,
akit ugyanakkor megmentett a tábor kiürítésekor. Auschwitz szisztematizált kegyetlensége ebben a regényében jutott a legmélyebb kifejezésre. Az elbeszélő egy helyütt azt állítja, hogy a túlélés feltételei összhangban voltak a könyörtelenséggel:
Azért élte túl, mert maga is gyilkolta őket, a hallgatásával, az egyetértésével, ám ugyanígy
tettek volna ők is a helyében. Mindenki ragaszkodott az előírásokhoz, mert ez volt a feltétele
annak, hogy tovább jussanak a következő pillanatig, minden kápó, minden heftling, minden
zugang, minden német.
(Tišma 1987, 149.)

Tehát ebben a pokoli mechanizmusban – a többi mechanizmus elemeivel – ugyanarra
vágytak „a rabok és az üldözők is”. Furfa kápó szintúgy – és itt érintettük meg a legfájdalmasabb pontot. Áldozata, Helena Lifka valójában a keresett menedék („fehér hotel”), ez
pedig a regény utolsó mondatában oldódik fel, amikor belép a zágrábi szobájába, amelyben Helena utolsó éveit töltötte:
Ám odabent minden marasztalta. Odakinn az iszony, csontig hatoló jeges szél süvített, csak
itt volt biztonságban, rejtve, még ha csak egy pillanatra is, a következő percig, mint az auschwitzi műhelyben, deszkákkal és rongyokkal takart ablakokkal, miközben a tábori halálhörgések és imák vízeséses susogását fülelte, táncolt, hogy megrémissze Helena Lifka rabnőt.
(Tišma 1987, 308.)

Furfa kápó abba a zónába tartozik, amit Primo Lévi morálisan „szürke zónának” nevezett – „külön osztagnak”. Ennek az volt a célja, hogy megossza a „bűn terhét…, ez összekapcsolódik a rájuk erőltetett bűnrészesség kusza viszonyrendszerével” (idézi: Ezrahi,
128.). A fekete-fehér világban, „a szürke zóna” a színek teljes eltűnésére utal32.
Tišma nagy témája – mind a regényekben, mind a Naplóban – a Vergangenheitsbewältigung-ra vonatkozik, arra a pillanatra, amikor hozhattak volna morális döntéseket,
ám mégsem tették. Ez az effektus valójában az utópia látásmódja, ami a „lehetséges történelem”-hez kötődik. Tišma esetében ez egyszerre kollektív és személyes jellegű. E két kép
a már említett varsói gettóból származó fotó zsidó gyerekével való azonosulásban kapcsolódott össze. Ez a fénykép nemcsak Tišma műveinek az ikonja, hanem – ahogyan ez
köztudott – általánosan a holocausté. Hitleri üdvözléssel, micis sapkával és rövid kabátkával, amely alig ért el a lábszárvédőig, más felemelt kezű zsidók között – és, természetesen, négy némettel, akik közül az egyik automata pisztolyt szegez a gyerekhullákra. Tišma
identifikációja, saját állítása szerint, a lengyelországi utazása során történt meg, amikor
először pillantotta meg a fotót egy albumban, „majd később az újságban is rátaláltam, kivágtam, s a Blahm könyve zsebkiadásának címlapjára tettem, mindig is magamat láttam
32

Ahogyan Sidra DeKoven Ezrahi kimutatja, Claude Lanzmann Soah c. kilencórás filmje a nők és
azon túlélők hiányára utal, akik nem voltak a „szürke zóna” részei. (Ezrahi, 128.)

96

tiszatáj

rajta, hasonló korúnak, a magyar katonák puskái előtt.” (Uo. 1009–1010., 1991. VI. 30.)
A fotón látható gyerek igazi kortársa (Tišma legalább tíz évvel idősebb volt) a lengyel
Jaroslaw Rymkiewicz író, aki a saját Umschlagplatz (1988) c. regényében feltárja a fiú
kilétét, hogy kimentse a történelmi anonimitásból. De itt a tények retorikáját azonnal
a fikció mágiája váltja fel, ahol az elbeszélő a gyerek mellett látja magát:
Megvannak a kölyök személyes adatai: Artur Siemitetek, Leon és Saranée Dab fia, Lowiczban
született. Artur a kortársam: mindketten 1935-ben születtünk. Egymás mellett állunk, ő
a varsói gettóban készült fotón, én az otwockoi peronon. Feltehetjük, hogy a fotók ugyanabban
a hónapban keletkeztek, az enyém kb. egy héttel korábban. Úgy tűnik ugyanolyan sapkát is
hordtunk. Az enyém világosabb árnyalatú, s szintén túl nagynak bizonyul a fejemen. A fiú
kamáslit hord, én fehér zoknit. Az otwockoi peronon szépen mosolygok. A kisfiú arca – a fotót egy SS parancsnok vette fel – kifejezéstelen.
„Fáradt vagy”, mondom Arturnak. „Valószínűleg nehéz így felemelt kézzel állni. Tudom, mit
tegyünk. Én felemelem a kezem, te meg tedd le. Talán nem veszik észre. Várj, jobb ötletem
támadt. Mindketten felelmeljük a kezünket.”
(Rymkiewitz, 326.)

Amikor a holocaust és Auschwitz kerül a figyelem középpontjába, a történet az identifikációs alakok számos irányába indul. A történet kulcsfontosságú, amikor a holocausteffektusról esik szó. Ez nem az a gyakran hangoztatott intertextuális folyamat, hanem egy
nyomozás a kontinuitás mint ellenállás után, megmentés a szakadástól, töréstől, ami elnyeli a kultúra formáit, az ezt gyakorló embereket – akárcsak Az ember ára minden hősét.
Akármennyire is szajkózza a kritika, hogy Tišma prózája az élet értelmetlenségéről szól,
ellenvetésül azt mondhatjuk, hogy a történetszövés nem más, mint az értelem keresése. És
itt a végső formában érintkezik az író és a zsidó identitás – a kultúra formáinak e kutatásában, a történet nyomában, amely értelmetlensége mellett, mégis történet – a holocausthoz képest, ami a gonosz technológiájának puszta értelmetlensége. Illetve, ahogyan azt
Sidra DeKoven Ezrahi állítja a „Representing Auschwitz” esszéjében:
Amennyiben a náci megszállás alatt sínylődő zsidók elsődleges tapasztalata az életük és sorsuk fölötti uralom elvesztése volt, akkor meghatározhatjuk a retrospektív projekciót és létrehozhatjuk a valóságot úgy, hogy a jelenben elfogadjuk a múlt bizonyosságtételének tekintélyét. Morális és pszichológiai impulzussá válik az, hogy a korábbi erőtlenségen a pillanatnyi
erővel emelkedjünk felül.
(Ezrahi, 141.)

Tišma műve igazából – az elbeszélő hangjainak és a hősök sorsának teljes vegyértékével – leginkább a holocaust effektusára hasonlít. Ez abban hívható elő, aki a trauma hallgatója, s nem pedig személyesen átélője. Dori Laub pontokba szedett néhány védelmi álláspontot, amit a traumatikus vallomásokat hallgató ember képvisel: 1.) a félelem következtében beállt teljes paralízis; 2.) a harag érzése, amely tudattalanul a nekünk beszélő
személy felé irányul; 3.) teljes visszavonulás és lebénulás a kétségbeeséstől; 4.) a túlélő
„szentesítése” (divináció); 5.) megrészegülés azoktól a tényektől, amelyekben később helyet kaptak az individuális tanúságtételek; 6.) az affektálásban való teljes elmerülés (ld.
Laub, 72–73.). Tišmát az a trauma-élmény jellemzi, amely se a tipikus reakciók győzelmét, se ezek teljes eltűnését nem eredményezte, ehelyett alkotást hozott létre, azzal a hittel, hogy az irodalom sokkal inkább képes kifejezni az igazságot és az esemény hátterét,

2005. január

97

mint a történelmi vizsgálatok és a napilapok – ezt jelezte előre a Blahm könyvének VIII.
fejezetében, de a Pre mita33 novellás-kötetben is:
Az a gonoszság, ami a mai időkben felhalmozódott, csak hosszantartó katarzisok által tisztulhat meg, amire a művészet kiváló terep, a művész pedig, azzal a képességével, hogy magában
feléleszti és motiválja a gonoszt, kitűnő közvetítő (…) Elfojtani a gonoszt hallgatással vagy fekete-fehér deklarációkkal – ami ugyanaz – annyi, mint szőnyeg alá söpörni, lehetővé tenni
számára, hogy látensen megmaradjon, gyilkoljon, s várja azt a pillanatot, amikor előtör.
(Tišma 1989, 6–7.)

A holocaust reprezentációi egy egyszerű, az abszolutista és relativista közötti alapállások messzeható dichotómiájára szűkíthetők, továbbá a megszakítás és a kontinuitás közé
a traumatikus múlt rekonstruálásában; az összemérhetőség és összemérhetetlenség mint
esztétikai alapelv közé (Ezrahi, 134–135.). Emellett, a pszichoanalitikus Eric Santner kimutatása segíthet Tišma értelmezésében. Eszerint minden történelmi esemény, akárcsak
a holocaust „implicit és explicit módon számol a túlélő történész személyes történelmi
kontextusának feldolgozásával.” (Santner, 145.) Tišmát, paradox módon, a halál árnyékában lezajlott személyes túlélés határozta meg. A tanúságtétel igénye nála úgy jelentkezik,
mint valami, ami ellenáll a dermedt időnek, a fikció a mítoszra adott dinamikus válaszként jön létre, az alternatív történelem mint a jövőre és a múltra nyújtott válasz.
Gondolkodni Aleksandar Tišma műveiről – annyi, mint morfondírozni a törésről. Az
„idegenedés” metaforája minden bizonnyal tőle származik, amennyiben már tudtunk
a „egyedüllétről” és a „fél-életről”. Tišma a lágerekről írt, amelyekről nem volt személyes
tapasztalata. Kitűzte magának, hogy körülírja az emberben sunyító gonoszt, de a Naplójában nem takargatta a magáét sem. Úgy tűnik, üldözte a holocaust végzete, a visszatérés
félelme – mint a mások halálának és személyes megélésének a balsorsa. Művei kétségtelenül ahhoz az új esztétikához és etikához tartoznak, amely az Auschwitz körül, mint
a végső referenciális pont körül jött létre, átrajzolja az emberi határokat és az emberiség
elpusztításával fenyeget. Amit Dori Laub az auschwitzi tanúkkal foglalkozva értett meg,
azt Tišma az irodalom útján sajátította el: az auschwitzi tapasztalat kondenzált változata
mindannak, ami különben is jellemzi életünket, számtalan olyan élethelyzettel, amit
a hétköznapokban sikerül valahogy kikerülnünk, gyakran triviális dolgokkal bíbelődve.
Ezek a trivialitások, élet „klorofil”-ok kisiklanak a szerző horizontjából. Tišma megpróbált
a sötétségből és az ontológiai törés tökéletlenségéből írni – úgy, hogy sohasem vonta ki
magát belőle.
Fordította: ORCSIK ROLAND

33

A mítosz előtt (a ford.).

98

tiszatáj
FELHASZNÁLT IRODALOM

Alphen, Ernst van (1997) Caught by History: Holocaust Effects in Contemporary Art, Literature
and Theory, Stanford: Stanford University Press.
Egerić, Miroslav (2003) „Aleksandar Tišma (1924–2003): Istraživač kontradikcija u čoveku”, Zlatna
greda, Novi Sad, br. 17, 31–32.
Ezrahi, Sidra DeKoven (1996) „Representing Auschwitz”. History and memory, 7 (2), 121–154.
Joyce, James (1991) Potret umetnika u mladosti, prev. Petar Ćurćija, Beograd: Prosveta.
Kundera, Milan (1995) Iznevereni testamenti: esej, prev. Nada Bojić, Beograd: Prosveta
Laub, Dori (1992) „Two bearing witness or the vicissitudes of listening”. In Shoshana Felman & Dori
Laub (Ed.), Testimony: Crises of Witnessing in Literature, Psychoanalysis and History,
Routledge, pp. 55–74.
Mićeta, Luka (s.a) „Aleksandar Tišma (intervju)”, http://www.aleksandria-press.com/arhiva/No_1/
aleksandar_tisma.htm (22. 01. 2004.)
Sentner, Eric L. (1992) „History beyond the pleasure principle: Some thougts on the representation
of trauma”, In Saul Friedlander (Ed.), Probing the Limits of Representation: Nazism and the
Final Solution, Harvard University Press, pp. 143–154.
Simin, Magda (2003) „Moji razgovori sa Tišmom”, Zlatna greda, Novi Sad, br. 21–22., 31–35.
Tišma, Aleksandar (1969) „Meridijani Srednje Evrope (oktobar-novembar 1961)”, Drugde: putopisi,
Beograd: Nolit.
-----(1980) Upotreba čoveka, Beograd: Nolit.
-----(1987) Kapo, Beograd: Nolit.
-----(1988) Knjiga o Blamu, Novi Sad: Književna zajednica Novog Sada.
-----(1989) Pre mita, Banjaluka: Glas.
-----(2000) Sjećaj se večkrat na Vali, Sr. Karlovci, Novi Sad: Izdavačka knjižarnica Zorana Stojanovića.
-----(2001) Dnevnik: 1942–2001, Sremski Karlovci: Izdavačka knjižarnica Zorana Stojanovića.
Todorova, Marija (1999) Imaginarni Balkan, prev. sa engelskog Dragana Stračević, Aleksandar Bajazetov-Vučen, Beograd: XX vek (Maria Todorova, Imaging the Balkans, New York, Oxford University Press, 1997).
Young, James (1990) Writing and Rewriting the Holocaust: Narrative and the Consequences of
Interpretation, Bloomington: Indiana University Press.

2005. január

99

ALEKSANDAR TIŠMA

Ugyanaz *
(NAPLÓRÉSZLETEK)

Újvidék, 1942. VII. 29.
Jó hangulatban kezdem el a naplót. A válság ideje elmúlt, lehiggadtam. A változás kb. tavaly ősszel állt be. Az első lökést Spasotól kaptam: ő tanított meg a munka és a gondolkodás szeretetére. Ám ez korántsem jelenti azt, hogy most szorgalmas lennék. Semmit sem
teszek azon kívül, hogy könyveket böngészek és felszínesen morfondírozok az olvasmányaimon. Eltűnt a pubertáskori nihilizmusom, a gondolatok és az eszmék akkori rumlija.
Noha még mindig kételkedem, s híján vagyok mindenféle vezérelvnek, most legalább nem
vetem meg, illetve nem gyűlölöm úgy az eszményeket és az embereket, mint korábban.
Szokatlanul, szinte természetellenesen objektív lettem.
Aztán volt néhány sikerélményem a nőknél, majd a Kedvesem iránti szerelem, amely
a reménytelensége ellenére is hasznomra vált. Kiragadott a tetszhalott érzelmekből. Még
mindig odavagyok Érte, csak többé már nem olyan szenvedélyes tűzzel, gyűlölettel: Neki
is megbocsátok.
Barátságom Matijasszal rendkívül sokat adott. Intellektuálisan jóval fölöttem állt,
ő irányított az irodalom felé, és kifejlesztette bennem a szellemi értékek kultuszát.
Đurica F.-fel szemben megkeményítettem a szívem, lenéztem a gyengeséget, cinikus
lettem.
S most íme, itt állok ifjan, egészségesen és kiegyensúlyozottan. Akár egy hajó, mely
– átszelve a ködöt – végre nyílt horizontra vetődött, és tétovázik, merre induljon tovább.
Szeptember elsején fejezem be a nyolcadik osztályt, majd leérettségizem. Tanulnom
kéne, de semmi kedvem hozzá.
1942. XI. 13.
A betegség sehogy sem múlik. Furcsa, de ez most egyáltalán nem rontja el a kedvem.
Mintha mégis alkalmas volnék a harcra, de talán csak arra, amelyikre rákényszerítettek és
amelyikből hiányzik a passzív ellenállás.
Rendszeresen hallgatom Rónay György A modern regény problémája című előadássorozatát. Fő szerzői: Proust, Virginia Woolf, James Joyce, Krúdy Gyula és Jules Supervielle.

*

Részletek a szerző Napló 1942–2001 (Sremski Karlovci – Novi Sad, 2001) című művéből. Magyarul Borbély János fordításában olvashatók további részek az újvidéki Híd 2003/3–4. és 2003/5ös számában.

100

tiszatáj

Szeretnék az Also sprach Zarathustra-hoz hasonló formájú könyvet alkotni, megírni
a szkepticizmus evangéliumát.
Budapest, 1942. XII. 18.
Ismét Pesten. Feszültséget éreztem az utazás előtt, bizonytalanságot, fájdalmat, de vágyat
is, hogy induljak már. Kitaláltam egy frázist: „Halál előtti gyász”. Mert környezetet váltva
én személyiséget is cserélek. Ez vajon nem a halál egy formája?
Kedvesemmel nehezen ment. Megkerestem, hogy elbúcsúzzam, ő meg épp arra készült, hogy szórakozni menjen. Két szót sem váltottunk, máris jött egy Živo nevű pasi,
hogy moziba vigye. Együtt indultunk, hármasban, ők egymásba karolva, én utánuk kullogva. A Trifković téren megböktem a nő vállát. „Hát akkor, gyerekek, én itt most balra
megyek. Minden jót neked.” „Neked is.” Ennyi.
Matijas hűen kitartott velem egészen a vonatindulásig. Szeretem, mégiscsak az egyedüli barátom, valamiféle apai érzést táplálok iránta.
Szabadkán átutazva Pečarićtyal futottam össze. Az volt a benyomásom, mintha tegnap
este találkoztunk volna. Ráakadtam egy nőre, akivel egy privát szobában éjszakáztam.
Elég szép volt.
S most íme, itt vagyok. Milyen lesz majd? Hát, élni fogunk, vegetálni.
1943. VIII. 30.
Az az érzésem, írhatnék olyan okosan, akár Lawrewnce, Márai vagy akárki más, akinek
könyveit jelenleg bújom. Ma elolvastam Szöllősytől a Krisztina ütni tanult, és természetesen a könyvben ismét magamra meg a lehetőségeimre ismertem.1 S még egy valami: számomra is, akárcsak Krisztina számára, veszélyt jelent ez a beláthatatlan lehetőség, mert
a sok kínálkozó út közül a végén még az egyiken sem fogok elindulni. Épp én vagyok az, aki
leginkább értékeli a lehetőséget, ez gyakran már önmagában is elég nekem, így a megvalósítása néha fölöslegesnek tűnik.
Utálom az irodalmi hatásokkal szembeni gyengeségem. Tudom, meg kéne keresnem
magamat; ez a művészetben azt jelenti, ami csak rám jellemző, ami lehetne akár pillanatnyi állapot is, megfosztva a szilárd alaptól. Hát én még azt sem tudom kideríteni, melyik
nyelven írjak: mindegyik lehetségesnek tűnik, de egyik sem vonzó eléggé.
Tekintve az irodalom rám gyakorolt hatását (gyakran még az értéktelenét is), furcsa,
mennyire tiltakozom a személyességtől. Ahogy a személyes érintettségben megérzem valakinek a fölényét (akár én gondolom így, akár más, netán maga a másik szerző), elönt
a méreg és a féltékenység (még Matijas iránt is, akit akkor kedvelek igazán, amikor gyámoltalan). Az a féltékenység, féltékenység, amelyet dacosan élek meg. Majd ismét Matijas
meglátása leplezi le ennek hátterét: szeretek uralkodni, amikor pedig azt érzem, nincs erre
mód, megsértődöm és színészkedem.
Kész vagyok azonnal visszautasítani minden olyan állítást, ami valami újat mond nekem, ha az egy ismert és jelenlévő ember szájából hangzik el. Akkor viszont miért van az,
hogy amikor egy könyvet olvasok, vakon magamba szívom az író stílusát és szándékát,

1

Tišma valószínűleg Szöllősy Klára Krisztina élni tanul című, 1943-ban megjelent regényére utal –
tévesen. (A ford.)

2005. január

101

trónt állítok neki a saját intim lényemben? Vajon azért, mert annyira messze van, hogy
nem kell tartanom tőle?
1943. XII. 6.
Irodalmi jövőm képe elködösül előttem. Eddigi elképzelésem énem teljes szabadságáról,
időtől és tértől való függetlenségéről most meglehetősem illuzórikusnak tűnik. Olvasva
Dositejt és kommentálóit, észrevettem, mennyire idegenkedem mindattól, ami szerb, keleti – lélekben talán kevésbé, mint ismereti és szellemi kapcsolatokban.
1943. XII. 7.
Íme a nacionalizmus személyes hátterének példája: míg azon vacilláltam, melyik nyelven
írjak – tehát hogy melyik néphez tartozzak –, szinte hidegen hagyott a szerb, illetve a jugoszláv állam újjászületése. Ám amióta döntöttem (igaz, nem túl biztosan), hogy szerb író
leszek, aggódom a szerbség sorsáért – szeretném, ha az a nép, akinek elsősorban írok,
mennél erősebb és fontosabb legyen.
*
A művész időtől és tértől való függésének fő oka az, hogy számára a tér és az idő tapasztalata az alkotás nyersanyaga. Ahogyan különben már Taine is megmondta.
*
Önzésem: arra vágyom, hogy az emberiség csalódott legyen és kiábránduljon a reményeiből, amelyeket a háború utáni időkbe fektetett, hogy szkepticizmusom igazolt, és ami
a legfontosabb: elfogadott legyen.
*
Nekem is van hitem. Hiszek a személyiség alakulásának mintaszerűségében, illetve
– akárcsak Huxley Spandrillja – hogy mindenkivel az történjék, amit megérdemel. E hit bizonyítéka az az optimizmus, amellyel a jövőt várom. Mert mi más illene hozzám, mint zavartalan béke és boldogság?
*
Van egy izgalmas kérdés, amelyet egyelőre nem tudok általánossá tenni: mi a viszony
a vágyak és az alkotás között? Esetemben úgy tűnik, hogy a vágyak hiánya serkenti az
alkotást. Csakhogy én elsősorban gondolkodó vagyok, ám úgy tűnik, hogy ez a kifejezetten
művészi alkatoknál másképpen van.
1944. X. 16.
Valami pozitív. Elolvastam Čiplićnek a Járókelő című írásom első oldalait. Sehogy sem
nyerte el tetszését, de megjegyezte, hogy: „Van ebben valami balkáni, és ez dicséretes.”
1944. X. 17.
Kiindulópont: a „balkániságom” dicsérete (ami valójában krúdyság és máraiság), s ennek
következménye a meditálás a balkáni irodalomról.
Ahogy elolvastam Egy vidéki temető krónikájának első harminc oldalát, úgy tekintettem rá, mint elképzelésem ideális példájára. Ez a könyv mentes minden folklórszerűségtől
(e kifejezést pontatlanul cserélhetném ki a „nemzetire”). A szociális tartalom benne álta-

102

tiszatáj

lánosan emberi, a problémák európai szintűek, mégis minden során átüt a Balkán, a Bácska,
a porfészek, a csársi. Mindenen: a szavak ritmusán, a lendületen, sőt még a dialógusokon is.
1944. X. 27.
Míg a bevonulás vágya, a visszafogottságot parancsoló értelem és a szkepszis között őrlődtem, éjjel rádöbbentem, hogy minden problémám a dualizmusból fakad. Ebből eredt
a tegnap esti undorom, ebből a csömör, ha olyan közösségben találom magam, ahol nem
ismernek el, ebből a mai gúnyos csúfolódásom Jelena fejlettségével szemben, ebből a magányosságom. Egyfelől ott a szociális érzékenységem, az egyetemes együttérzésem, a Kedvesem iránti sóvárgásom, a legyökerezés vágya, barátságaim a Sínai-hegyen – másfelől pedig
a büszke zárkózottság, a megvetés, a perverz túlkapások, az egocentrikus ábrándozások.
Mindezt lazán a kevertvérűségre vezethetném vissza, viszont úgy gondolom, tévesen.
1945. IX. 3.
Úgy tűnik, az utóbbi évben a naplóírás a fordulópontok feljegyzésére szolgált. Mit jelent
ez? Mindig is akkor írtam, amikor szükségét éreztem, vagyis akkor, amikor valami felgyűlt
bennem és elvárta tőlem, hogy valamilyen módon kifejezzem. Most ez ritkán történik.
Ennek okai a kollektív élet, és belső törvényeim megtestesülése, a döntés „halasztása”. Az
utóbbi időben úgy érzem, változás készül. Fogalmam sincs, milyen lesz. Tűrök és örülök.
Vajon ez még mélyebb süllyedés lesz a kollektívumba, esetleg kiúszom ebből, vagy csupán
a halogatás folytatódik, csak egy másik formában?
Ennek az állapotnak egyik eredménye, hogy kiválogattam a leveleimet, s egy részüket
megsemmisítettem. A másik, hogy rögzítem a mostani helyzetemet. Ez a várakozási szituáció nekem nagyon is ismerős, keveredik benne az öröm és a félelem, az elhagyás bánata és a készség, hogy szomjazzam az újat. Eltávolodtam az írástól. Mikor Č.-vel beszélgetek, szenvedélyességem olykor mégis fellobban; állandóan arra buzdít, hogy írjak. Hálás
vagyok neki ezért, de ritkák azok a pillanatok, amikor úgy érzem, hallgatnom kéne rá.
Egyébként arra is rá akar venni, hogy kiadjam a saját „tragédiámat”; de ezt én mindig makacsul visszautasítom. Ekkor ő különcködésre gyanakszik, én viszont a fájdalomra, a félzsidó származásom miatti szégyenre, és a szégyenem miatti szégyenre. Talán igaz, hogy ez
valóban az a „tragédia”, amely bennem mindennek a forrása és az alapja.
Jellegzetes erre az átmeneti állapotra – de minden elmúltra is – az a paradox vágy,
hogy e türelmetlenséget és érzékenységet elhomályosítsam a mindennapokkal, vagyis
a magam körüli hangulat megdermesztésével. Ilyen most: az új gyógykúra elkezdése, a legfrissebb irodalom olvasgatása, egy új nő keresése, a hajkenegetés petróleummal és hasonlók.
1948. VII. 22.
Tudtam, hogy a balkániság teljesen megnyilvánulhat a lendületben, de csodáltam a Pártot, amely a környezet primitivizmusát helyes irányba terelte. Eszembe sem jutott, hogy
előbb-utóbb e balkániság, amely hajtóerőt ad, maga is átveheti az uralmat. S éppen ez
történt, sőt az, hogy a balkániságot minél jobban fel kell karolni, hogy megőrizzük Jugoszlávia politikailag izolált helyzetét. Nekem viszont semmi közöm ehhez a mentalitáshoz.
*

2005. január

103

Álláspontom most élesen elüt a követendőtől: együtt a néppel, karon fogva a nemzetet.
Ugyanakkor vajon egy Remarque álláspontja nem áll ugyanúgy távol ettől? S mely kritérium dönti el, mikor progresszív „nemzet mellett” lenni, pontosabban alárendelni a mozgásterünket neki, s mikor előnyösebb ellenállni?
*
Mit ér a táj szépsége egy elmagányosodott embernek; nincs kinek dicsekednie, nincs kit
csodálnia – a szépség halott, és meg fogja utálni. Mit ér nekem belső életem fejlettsége,
amikor képtelen vagyok ezt bárkinek is feltárni?
1951. VIII. 3.
Újabb beszélgetés Simóval. Azt mondja: „Engem most az ember lényege és értéke érdekel.
Mindenütt ezt keresem, a könyvekben is, de azokban csak töméntelen hazugságot találok.” Simóban még mindig él a bolsevizmus egy hátramaradt sablonja: kigúnyolja volt tanárunk, P. A. feleségét, mert azt hallotta róla, hogy festi a lábujjkörmeit. Kijelentette, hogy
szeretne részt venni a mostani parasztellenes kampányban, mert utálja a parasztokat, bár
még sohasem volt falun; elég az, ha a villamoson vagy az utcán találkozik velük az ember,
máris arra a következtetésre jut, hogy egyfajta magasabb rendű állatok ezek, a földjükhöz,
tulajdonukhoz való szolgai ragaszkodásukkal; Simó boldog, hogy Oroszországban eltűnőben az ilyen paraszt.
Kérdésemre, hogy miért kerül mindig konfliktusba a társadalommal, azt válaszolja,
azért, mert úgy tűnik, nem találja fel magát a tömegben. „Illetve – magyarázza – én először feltalálom magam a tömegben, ám nem bírom sokáig, és mindet elküldöm a faszba”.
(Vajon ez magyarázza az I. B. számára tett nyilatkozatát is?) Ugyanakkor a lázadásában
ott kell lennie a szociális tiltakozásnak is, mert azt állítja, hogy még a boncolások alatt is
üldözi a gondolat: miért kaszabolják a halál után is azokat a nyomorékokat, akiket az élet
is kínoz (ugyanis boncolásra többnyire azokat viszik, akik az utcán pusztultak el, és nincs
senkijük, aki eltemetné őket)?
Azt mondja, többé nem áldozza fel magát. Amikor megkérdezem tőle, miképp tehette
ezt korábban, kihúzza magát a válaszadás alól: vannak olyan periódusok, amikor lehet
miért küzdeni, akkor is, ha az egy fiktív cél; ma már nincs ilyen. Mindezek ellenére mégis
elfogadja állításomat, hogy évszázados humanizációs harcok után is elegendő egy diktátor
(„mint Hitler”), s az emberek megvadulnak. A tudománynak szentelt ember, hangoztatja,
itt szabadon fejezheti ki magát, félelem nélkül. Elmenne ebből a kultúrálatlan környezetből, mondjuk Ausztráliába. A szerbség idegen tőle, édesanyja cseh, külföldi könyveken
nőtt fel, zsidó általános iskolába járt, mert ez volt a legjobb.
A nőkkel szemben hatalmat érez, ismeri őket és flörtöl velük. Szerencsésnek tűnik
(amikor kb. tíz évvel ezelőtt találkoztunk – mindketten épp nyaralásból tértünk vissza –,
azt mesélte, nekem, aki keserű emlékeket cipeltem Sekával kapcsolatban Makarskából és
Szarajevóból, hogy milyen „gyönyörű, ha van nőd”), ám kiderült, hogy felesége elhagyta,
amikor ő börtönbe került. Volt nejét is fesztelenül emlegeti, amikor viszont rákérdezek,
hogy közönyös-e már vele, fogát összeszorítva csupán annyit mond, „igen”.
Felidézte a magyar iskolatársunkkal, Pappal való találkozásainkat, mindjárt a kapituláció után. Közölte vele, hogy a magyarok „disznóságokat csináltak” a kolonizált falvakban. Papp erre azt válaszolta, hogy: „Vigyázz, mit beszélsz.” Átruccantak Kota kocsmájába

104

tiszatáj

biliárdozni, ott Papp észrevette, hogy a németek kenterbe vágják az oroszokat, mire Simo
azt mondta, hogy az oroszok úgy megverik majd a németeket, hogy füstölni fog minden.
Elköszöntek egymástól, de Papp utolérte autóval Simót a Duna utcában (az apja, miután
átvette Duneđerski sörgyárát, ahol addig tisztviselőként dolgozott, azonnal vásárolt neki
egy kocsit), és elvitte Sirigbe, ahol a szétrombolt szerb kolónia helyén egy új épült a csángók számára. „Látod, mi magyarok rombolunk, de építeni is tudunk”, mondta Papp. Ezek
után Simo kerülte Papp társaságát.
1951. X. 24.
Május 21-én összekaptam Sa.-val, mert tőlem szokatlanul bénán udvaroltam M.-nek, így
felhergeltem Sa.-t és társaságát, s ezután magas lóról beszéltek velem, mint egy ügyetlen
szeretővel. Majd a környezetemre tett általános benyomásról beszéltünk: hogy karrierista
vagyok, gerinctelen és lelketlen, egyfajta Karker a Dombi és fiából. Bogdan leszid, amiért
nyomulok Boškónál és Maticánál, hogy könnyebben bekerüljek az irodalmi világba. Tegnap, amikor Boško dr. Jokićhoz küldött az orvosi receptekért, megalázónak éreztem ezt
a különmunkát, és egy ideig nehezteltem magamban Boškóra, míg rá nem jöttem, hogy
önmarcangolás helyett ki kéne használnom ezt az alkalmat: aggály nélkül saját ügyeimre
fordítani a munkaidőt. Viszont este már felhánytorgattam magamnak, hogy udvariasan
odébbálltam egy biciklizőnek, aki felelőtlenül hajtott az úttesten az Egységig.
Ezekben a napokban Mara Stajić szintén figyelmeztetett arra, hogy nem beszélgethetek az olvasóteremben. Ahelyett, hogy egyszerűen csak visszautasítottam vagy tiltakoztam
volna, hogy alaptalanul gyanúsított meg (mint mindenki, aki nem alázkodik meg szótlanul), én elsősorban pimasz voltam, kijelentve, hogy nekem senki sem tiltotta meg a beszélgetést, s hogy manapság az ilyesmi: tanítóbácsis módszer. Miután értelmesen elmagyarázta kérésének indokát, visszahúzódtam és megígértem, hogy nem fogok beszélgetni. Sa. este elmondta, hogy rendreutasításomat a könyvtárban lenézően kommentálták,
s hogy ő ekkor megvetett (később, amikor közöltem vele, mennyire megbántott ezzel, beismerte, hogy túl erős kifejezést használt).
Ideje tehát, hogy ismét elszórakozzam a szájhősködésemmel, melyet képtelen voltam
kiirtani magamból, még ama törvény oly gyakori ismételgetésével is, hogy légy hű önmagadhoz. Azért nem tudtam, mert éppen poltron természetem miatt vagyok hű önmagamhoz. A faji szégyen, a megismerés első sokkjai, hogy egy olyan lény vagyok, aki
bármikor célpontja lehet gúnynak vagy kínzásnak; aztán a valódi elkülönülés – amiben
a családom felnevelt – szakadékot teremtett köztem és a körülöttem lévő világ között (jelen
esetben a balkáni-szerbbel szemben, míg Pesten ez egy másik világ volt, ám ugyanúgy idegen). Nem illek a „módszereibe”, idegen vagyok, útlevél nélküli, úgyhogy a környezethez
még kívülállóként sem viszonyulhatok, mivel hiányzik a kívüliség támasza, ahonnan viszonyulhatnék hozzá. Csak kibúvókat kereshetek, hát így is teszek: eljátszom, hogy az ő
módszerük az enyém is, hogy egyformák a gondolataink és az érzéseink (hazaszeretet, ünnepek, énekek, emlékek, stb. – folklór). Mindez természetesen addig, míg bajba nem jutok. Illetve úgy tűnik, állandóan bajban vagyok – rettegek idegenségem lelepleződésétől.
Védekeznem kell. De nem kell harcolnom, mert akkor valaminek a nevében kéne kiállnom, nekem azonban nincs kinek a nevében döngetni a mellem, csak magamért, ez viszont túlságosan is homályos, túlságosan is idegen mindenkinek, és valószínűleg – bár egzotikus – kellemetlen. Végül az marad, hogy olyan szélárnyékba húzódjak, mint most

2005. január

105

Boško jó szándéka (ami pillanatokra kényelmetlen számomra: szinte örültem, amikor
megtudtam, hogy állítólag el kell hagynia Maticát, így többé nem lesz olyan érzésem, hogy
a védence vagyok). Ilyen szélárnyékban – csak szélárnyékban (?) – alkothatok. S az, amit
létrehozok a belévetett szeretet által, úgy tűnik, elegendő fizetés ennek a környezetnek,
amely elfogad ilyen hazugnak a kebelén. Természetesen volna egy másik lehetőség is: lázadni, vagyis a környezet törvényeivel szemben a saját törvények, a saját módszerek szerint élni, esetleg gőgösen fittyet hányni bármiféle törvényre. Viszont minden ilyen tiltakozás harcot jelentene, a harc pedig megszakítaná az édes anonimitást (ahogyan Mara mai
kigúnyolása után is – mint minden más hasonló esetben – visszahúzódtam, amikor láttam, hogy majdnem kirúgják). Ezek után nem marad más, mint rejtőzködni, írni, hogy legyen erőm élni. Persze sok óvatosságra és jó arányérzékre van szükség ahhoz, hogy ezt az
állapotot fenntartsam.
Most Sa. a kérdéses. Amennyiben ő valóban megvetett, még ha csupán arra az egy
percre is, akkor el kell hagynom. Ez azt jelenti, hogy mellette csak megfeledkeztem magamról, hogy megfeledkeztem az elkülönülésemről, egyedüllétem átkáról, ami ugyanakkor
lehetővé tette számomra, hogy ilyen sokáig szeressem és tűrjem őt (ez az oka annak, hogy
miért menekültem a prostituáltakhoz: náluk nincs meg annak a veszélye, hogy felfedjék
idegenségemet és magányomat, ott egy olyan úr vagyok, akinek nem tesznek fel kérdéseket). Az a nő, akit el tudok viselni (a prostituált mellett), csak az lehet, aki megérti az elkülönülésemet (ilyen pl. Gy., de nem vagyok szerelmes belé; de ha kiderül holnap, hogy
Sa. tényleg teljesen megvet, akkor őt sem fogom szeretni többé?), és aki ebben a poltronságban is elkülönülést lát, a tragédiáját, engemet. Amennyiben Sa. annyira összenőtt
e környezettel, hogy képtelen erre (az eddigiek – Sa. kijelentéseivel együtt – azonban arra
utalnak, hogy nem, ezért is szerethetett és érthetett meg), de ha mégis összenőtt vele,
s ezért meg kell, hogy vessen, még azokban a szélsőséges esetekben is, amikor a gondtalan
álarc lecsúszik az arcáról, akkor szakítanunk kell. Mert nem adhatom ki magam több mint
egyszer. A lenézéséből fakadó megalázkodás lebénítaná a szerelmemet (májusban is utált
M. előtti legénykedésem miatt, de akkor nem sértett meg, hiszen eleve némi kis bűntudatot éreztem a hűtlenségemért, meg aztán fel sem fogtam, hogy a poltronság mennyire
a részemmé lett). És akkor senki sem fog többé szeretni (az istenért sem jut eszembe, mit
válaszolt Gy. a vallomásomra, hogy a környezetem nem tűr el; azt hiszem, valami olyasmit
mondott, hogy természetes, mert annyira más vagyok, hiszen nekem minden könnyen sikerül, s én gond nélkül elérem azt, amit a többiek csak verítékkel. Tehát valószínűleg
ő sem értett meg, noha meggyőződésem, hogy képes volna rá, s ha megértetném vele magam, úgy sajnálna, mint önmagát). Csak a munka marad, hogy tovatűnjön az elúszó évekkel, lehetővé téve számomra az önkifejezést, hogy mégis egy barázdát vájjak ebbe az idegen talajba.
1955. V. 22.
Váratlanul, a „Solilokvij” körüli válság alatt, újra elkezdtem írni az Egy szörnyeteg délelőttjét. Ugyanakkor, olvasva az Ursprung und Wandlung des Judentums-ot Kahlertől
(a Verantwortung des Geistes-ben), tudatosult bennem regényemnek lényege, értelme,
s a módszer, amellyel meg kell idomítanom. Ez a zsidóság. Ahogyan Kahler mondja, ennek
lényege a pogányellenességben rejlik, vagyis az elementáris-ellenességben, amit pozitívnak értékel: spiritualitás és nemzetekfelettiség, negatívnak pedig: az élet őserejének, örö-

106

tiszatáj

meinek tagadása, illetve élvezetének képtelenségét. Az én B. L.-em éppen ezt fejezi ki,
pontosabban így kéne lennie. Regényírás közben intenzívvé kell tennem magamban a zsidóságomat, az általános idegenségemet és kiemelkedettségemet, a „kiválasztott”, de a szenvedésre kiválasztott e gyengeségét és erejét; aki érzékeny mindarra, amit mások elmulasztanak érezni.
Ezzel kapcsolatban érdekes az az elképzelésem (amely Zentán támadt fel, Kerti Mari
nyomozása során, s összefügg az egykori munkámmal az Átutazóról) a szindbádi-krúdys
prózáról, amelyben kifejezetten csak az elemi, az érzéki uralkodna. Két szélsőség. Mindkettő az enyém. A zsidó idegenség és a szexualitás általi összeolvadás vágya.
1957. III. 28.
Robert Neumann An den Wassern von Babylon-jának olvasásával világossá vált a zsidóság lényege. Ez nem csupán elkülönülés, hanem ami a legfontosabb: az elkülönülés tudata, hogy létezik a gojok világa, az alacsony érzelmek törvényeivel: tiltásokkal, üldöztetésekkel, rablásokkal, háborúkkal, lovagiassággal, tisztességgel, olyan törvényekkel, amelyek elérhetetlenek egy zsidó számára, mert nem tudja megvalósítani magát általuk. Ő tehát az önmegvalósításhoz egy másik teret keres, a tiltások réseiben, ez pedig a pénz és
a kontempláció világa. Fakír hatáskör: míg Wasservogelt rabbit elhurcolják katonának
Oroszországba, erőszakkal tömik szájába a nem kóser ételt, míg alávetik bűntető eljárásnak, amely térdre kényszeríti és véresre veri, ő gondolatban hitbeli kérdések vitáit követi.
A zsidóság tragikuma ott van, ahol a zsidó – elvakultan a gojok ígéreteitől – abban reménykedik, hogy egyenjogúan léphet be a hatáskörükbe. Az ilyen igyekezet törvényszerűen pogrommal végződik. Ezek a kortárs történelemben az európai burzsoáziába, az
orosz forradalomba, a Palesztin földön történő új állam megalkotásába való bekapcsolódás pillanatai. Az első két próbálkozást már megfizették, a harmadik (és a negyedik:
a zsidó felülkerekedés Amerikában) még várja a megtorlását.
Én hordozom e tudat minden komplexusát, azzal a különbséggel, hogy nem érzem
magam a kiválasztott nép tagjának, hanem egy olyan kiválasztottnak, akinek nincs saját
népe, mert ő a nemzetek fölött, illetve a népekre szétforgácsolt világ fölött áll. Talán ebben
személyes sorsom összeolvad a mai európai zsidó ember örök sorsával (melynek kimagasló reprezentánsa Kafka), a megsemmisített nemzet kiválasztottjával, aki szintén nemzet nélkül maradt.
Genf, 1957. VIII. 4.
Elkezdődött tehát az élvezet azon foka, amikor a feljegyzés elé egy idegen város nevét írhatom. Mindmáig arra vártam, hogy ezt közöljem: nem volt kedvem említeni azt, hogy
megkaptam az útlevelet, hogy készülődöm az útra… mert hirtelen az a nagy várakozás,
amely talán húsz évet váratott magára (amennyiben beleszámoljuk a budapesti tartózkodásomat, amely valóban tartalmazta az idegenségben való úszkálás minden jellemzőjét,
egy felelőtlen, sehová se tartozással, amit rám akasztottak a háborúval), vagy az is lehet,
tizenhárom-tizenöt évet – mert ez a várakozás hirtelen átömlött a vízum, a pénz, a házi
munkák letisztázásának gondjába, így nem volt alkalmam lemérni, milyen mértékben hiszek a megvalósulásában. Magamnak is csupán egyszer tettem fel ezt a kérdést, az útlevél
beszerzésének napján, amikor éjjeli vonattal utaztam Horgosra, és ébren ülve a fülkében
Párizsról ábrándoztam.

2005. január

107

A valóság pedig így néz ki:
Az idegen közegbe való átjutást a fülkémben utazó eszperantós csoport határozta meg.
Marseille-be tartottak: egy öreg szlovén tanár, megöregedett csecsemőarcával; egy robosztus dalmát újságírónő, akivel Milánó előtt összevesztünk, mert egyfolytában csak
mondta-mondta, hogy a nejlonruházat rossz, hogy a velencei fürdés semmivel sem jobb
a többi tengerparti pancsolásnál, hogy Opátiában az árakat a tízszeresére kellene felemelni,
aztán a sznobok hadd fizessék, hogy kempingben igazi a nyaralás…; egy rövidlátó angoltanárnő, aki roppant büszke arra, hogy otthagyta a 300 dináros óraadó állását a 200 dináros, eszperantósoknak adott órákért (és még a villamoson is mindig velük megy haza, saját pénzéből fizetve a jegyet – ezt külön kihangsúlyozta); és szerencsére egy szépség, hatalmas szürke szemekkel, Székely Tibor unokahúga, jó adagnyi faji komplexussal (egy őt
arról kérdező egyetemistának, hogy magyar-e az apja, azt felelte: nem, hanem jugoszláv),
de elég felszínes ahhoz – legalábbis jelen pillanatban –, hogy valóban lelkesedjék az eszperantóért, s hogy megszóljon, amiért azt mondtam a dalmát nőnek, hogy a művészetnek
szüksége van sznobokra.
A robosztus újságírónővel való veszekedésem háttere – ahogy megérezte és kifejezte –
a politikai türelmetlenség, amely a nyilvánvaló párttagságának szólt. A nő megtestesítette
mindazt, ami balkáni módon „helyes” és magát igazolja. Ez pedig a kommunista fél-intelligencia a mostani időben, amikor a hazai értékeket a nyugati hatások hullámcsapásai
himbálják. A vita a felszabadulás hangja volt, ideges megkönnyebbülés attól, hogy átléptem annak az országnak a határát, ahol élni kényszerültem.
Ezután – amikor az eszperantósok elmentek – megragadtam az alkalmat, hogy bevalljam, sejtem, még így fokozatosan felszabadulva is olyasmivel fogok találkozni, ami
egyáltalán nem lesz vonzó számomra. Két franciával kezdtem el beszélgetni (1933-as születésűekkel), akik Jugoszláviából tartottak haza. Felélénkültek, amikor a fizetésekre terelődött a szó, s panaszkodva hasonlították össze bérüket a túl magas párizsi árakkal. Igaz,
ők rengeteget utaztak (Spanyolországba, Olaszországba, Svájcba), míg én otthon üldögéltem. Viszont mégsem vágyom a sorsukra: hogy megfeszülve dolgozzak a bérért, hogy időről-időre megengedjem magamnak a nagyvárosi élet élvezeteit vagy az utazgatásokat.
Milánóban három testvérlány és apjuk lépett be a fülkébe, aszottak, hallgatagok, irigyen
néznek ülőhelyeinkre. A kisvárosi nyomor megtestesítőinek tűntek (biztos mindhárman
vénlányok voltak, kettőjük már kiszáradt teljesen), s akiket nem ment meg sem a sok nyugati áruház, sem a szabad mozgás.
A szabadság, amely itt Svájcban a legnagyobb, jól jön nagybátyámnak, Gyurinak, aki
a kalauzolgatás közben áhítattal mutatja a várost és a környező tájat, minden autót és repülőt. Kiéhezett arra az életre, amely maga az energia, az élvezet és a birtoklás. A szabadság még nem jelenti a hazát, mely feltételezi azt a célt, hogy valami miatt itt éppen itt kell
élnünk. Bennem nincs ilyen feltételezés: én ezekben az emberekben, akik szemlátomást
szorgalmasan és jól elgondoltan végzik a nappali kötelességüket, érzem a hovatartozásnak
azt az erejét, amely talán azonos a gyarapodás ösztönével, a hagyomány adalékával – az
elért eredmények büszkeségével. Mégsem érzek semmit abból, ami az enyém, ami támaszt
nyújt, ami a kapcsolatteremtés felé vonzana. Csatangolok és nézelődöm, s csupán az egyedüllétem vonzó, az identifikáció nélküli függetlenségem. (A vonatban mindvégig idegesített, hogy a vámosnak hangosan ki kellett mondanom a nevemet, így a dalmát újságírónő

108

tiszatáj

megtudta, ki vagyok.) Élvezem az ismeretlent, de nem azért, hogy birtokoljam, vagy hogy
elmerüljek benne és megismerhetővé tegyem, sajátommá, hanem azért, mert ismeretlen,
nem „én”, nem összekötő, nem bilincs. Felelősség nélkül viszonyulhatok feladataimhoz, és
félelem nélkül engedhetem el a megvalósítás kényszerét. Ez nem az a hely. Abban sincs
okom hinni, hogy e feladatok itt, a dinamika és a szabadabb lendület országaiban jobban
megvalósulhatnak. Igaz, ez a világ mozgásterének a helye, mely létrehozza a holnapot. Én
nem vagyok e mozgás része (de tagadása sem), hanem csupán egy benne létező, aki
ugyanolyan személyességgel reagálna rá – alkalomadtán keserűen is –, ahogyan odahaza
a mozdulatlanságra.
1957. IX. 9.
Beszélgetés és elmélkedés Gy. – Ž. B.-re és hozzá hasonlókra tett – bosszús megjegyzései
nyomán, akik még gondolatát sem vetik fel az emigrációnak. Gy. felidézi a bécsi zsidókat,
akik nem akartak menekülni a hitlerizmus előtt, hanem lámpákat vásároltak, hogy modernizálják a lakásukat.
Bosszúsága nem alaptalan. Én egy primitív, veszélyes, nyugtalan világba készülök
visszatérni, melynek zavargásaihoz semmi közöm. Hidegen hagy a szerbség sorsa, jövője,
azon kívül, amit ismerek és szeretek. Még csak nem is kötődöm e földhöz, mint azok, akik
örökre ott maradnak. (Például a görögök, akik nem menekültek el Rómába Konstantinápoly bukása után, vagy a szerbek, akik nem szöktek el Törökországból.) Most azonban
már tudom, nem maradnék ott önszántamból.
Semmi keresnivalóm ott. Itt valamennyire még igen. Itt akarok valamit, valami közelebbről meg nem határozhatót. Vajon a szabadságot, esetleg az ottani primitív környezet
iránti bosszút az itteni művészi felemelkedésemmel? Én ott szeretnék igazolást nyerni, az
ottaniak ellenében. Az a nyomor, ahogyan már megsejtettem, az ihletőm, figuráim nyersanyaga – örökké én.
Képes volnék itt megteremteni azt a környezetet? Csak akkor, ha muszáj volna itt élnem. Ez viszont még nem esedékes.
A hazai posvány és a labilis emigráns élet között íme: a témáim új tere. Most már azt is
tudom, mi várja itt a jöttmentet: küzdés, hogy utólag megteremtődjenek a létfeltételek,
ambíció, hogy megmutassák „azoknak”, mit értek el, anyának, barátnak, ellenségnek. Az
amoda tartozás illúziója, amikor valójában itt már rég elfelejtettek minket.
1958. IX. 30.
Egy hónapot töltöttem Andreával Vrbovskában. Napsütéssel, tengerrel. Testem ezúttal
nem kívánt többet annál, ami ott volt.
Mindössze két belső élmény ért, az egyik álomban, a másik ébredéskor. Az álom Újvidékre vitt, egy újabb háború kitörésének idejébe. Az erről szóló hírek után én is, elerőtlenedve a vész sejtelmétől, ide-oda vetődök, fülelem, keresem az emberekkel való találkozást, hogy bátorítsanak. Živojinovićtyal sétálok az utcán, akivel egy kis gondolatcserére
vágyok. Ő azonban csak közönyösen alátámasztja a félelmeket. Rábukkanunk az UDBA-s2
V.-re, aki egykor kihallgatott. Az arcomba vigyorog: „Szeretnél külföldre utazni, mi?” Teljesen zavarba hoz, hogy kitalálta a szándékomat. Menedéket keresek a sajátjaimnál (az
2

UDBA – szerb Állambiztonsági Hivatal.

2005. január

109

erős, segítő apakéz iránti vággyal, melyet kétségbeesetten éreztem a mostari kaszárnyában
is, 1947-ben). A szülői házba jutok, az ebédlőbe. Ott van Anyu, Apu, Nagymama. Apu
azonban beteg, erőtlen. A sötét kockás szőnyegen fekszik, borotválatlanul, sápadtan, elcsigázottan, a két nő fölötte áll. Összevizelte magát, pizsamájának – ami az egyedüli gönc
rajta – lábszára teljesen nedves, a szőnyegen egy jókora sötét folt. Rámutatva saját gyengeségére, azt kérdi tőlem, félig összezavarodva, félig iszonyodva: „Nem tudom, belefulladjak a Dunába?”. Minden bizonyára azt akarta mondani, hogy „beleugorjak”.3 Erősen
tiltakozom, közben felriadtam.
Ébredéskor pedig úgy éreztem, mintha egy hosszas gondolkodás után azt a következtetést vontam volna le: „Idegen vagyok, nemcsak a saját országomban, hanem mindenütt.” Majd ez a maga módján közhelyes gondolat továbbgördült: „Nincs szükség arra,
hogy írjak, nincs mit írnom ezekről az idegenekről.”
Két szorosan összefüggő élmény, szögezem le. Idegenségemet a különben szép és
harmonikus nyaraláson is éreztem, mindig, amikor be kellett kapcsolódni a társaságba
(nem a kollektívumba, amely egy személytelen közösség és amelyben jól érzem magam,
hanem a társaságba, az individuumok közé, akik tőlem személyes viszonyt várnak el).
Branko, a nagybácsija, Ticiano, a belgrádi társaskör. Két éjszaka a kocsmában. A nemzeti
repertoár gyöngyszemeinek – Otkud ideš Anice,4 Bolan mi leži Mile Pop-Jordanov,5 Zato
braćo pijme ga6 – lelkes danolászása, ami az ismert és közkedvelt dallamok miatt a Jugoszlávia különböző területeiről származó emberekben ugyanazt az érzést kelti: egyetértést.
(Branko később, az éneklős est előtt azt mondta, hogy: „Így, egy kicsit felönteni a garatra,
énekelni – ez a legszebb, amit átélhetsz.”) Tőlem viszont az összes nemzeti repertoár idegen, kivéve talán a magyart, amely ugyanakkor csak csonka visszhangokat idéz, az általam
is megtapasztalt magyar-zsidó konfliktus miatt. Mindegyik: a francia, az izraeli, a jiddis.
Ez párizsi utam alapvető tanulsága. Idegenség… idegenség mindenütt.
Most akkor miként várjam a következő háborút? Hogyan találjam fel magam olyan helyzetekben, amelyek gyors döntést várnak tőlem? Amikor, tegyük fel, le kell mondani a nemzetről, vagy a becsületről. Egykor – a magyar fennhatóság alatt levő gimnáziumban – nem
hajlottam arra, hogy tolmácsoljak – a leigázott nemzet mellet döntöttem. Viszont fiatal voltam, még nem sejtettem a veszély méreteit. Fel kell készülni a hasonló alternatívákra.
És mit lehet írni az idegenség ürességéről? Vajon a folklóri kapcsolatok hiányában keressek egyetemesebbeket, vagy vonuljak mélyebben magamba? Az első megoldás teljesen
idegen tőlem, elérhetetlen, meg úgy tűnik, kevés is. És ismét az ósdi kérdés: hogyan valósítsam meg magam a szövegben?
1959. X. 5.
Éjjel iszonyodva olvastam el Minerva ismeretlen szerkesztőjének kifogásait a Široka
vrata7 kéziratomon (amit Boško már alaposan átjavított). Alapvető nyelvi hibám: fogalmam sem volt, hogy nem tudom a nyelvet. Kontroll nélkül írtam – követve a gondolatot,
3
4
5
6
7

Az apa kérdése és a fiú korrigálása az eredeti szerb nyelvű szövegben magyarul szerepel. (A ford.)
Hunnét gyüssz Anica. (A ford.)
Fekszik nekem Mile Pop-Jordanov. (A ford.)
Ezé’ igyunk tesók! (A ford.)
Tág ajtó (A ford.)

110

tiszatáj

annak alakulása után. Nem sejtettem, hogy e gondolat nem szerb, illetve hogy ez zavaró
lehet. Így csupa értelmetlenségek születtek. Végre tudomásul kellett vennem, hogy nem
nőttem össze a nyelvi készségemmel; hogy minden szót nemcsak aszerint kell mérnem,
hogy mit szándékozom vele mondani – ez minden író feladata –, hanem hogy leellenőrizzem azt a jelentést is, amit én neki tulajdonítanék. Csak azt nem tudom, hogy az a festő,
akinek nincs keze, s így lábbal tanul festeni, érdekében áll törekedni, amennyiben azt szeretné, hogy több legyen a szándék rabszolgájánál.
1960. X. 20.
Olvasva Radnótit, akit teljesen átitat a férfias lázadó kiáltás, azt kérdem, mit is jelent
Supervielle és Réverdy – köteteik szintén ott sorakoznak az asztalomon – sok szép sora?
A költészet sors, s csak az vehet részt az egyikben, aki a másikat felkészülten fogadja. Rendkívül alázatosnak kell lenni a költészet iránt.
1961. IX. 29.
A tehetségtelenségem miatti kétségbeesésből most egy új megnyugvás születik: tudni kell
élni ezzel a felismeréssel. Tenni azért, hogy elfojtsam. Sok hónap után először ma dolgoztam megállás nélkül néhány órán át (Babitsot fordítottam). Valóban elégedett vagyok.
1963. II. 20.
A Dnevnikben megjelent Mileta Pavlov cikke, kevésbé éles hangú az Ifjúsági Tribünön elhangzottnál, ám épp ezért veszélyesebb is. Mindenről én tehetek, nem a Letopis.8 Boško
a visszavonulást javasolja, úgy véli, nincs szükség önvédelemre, mert azok, akik mellettünk
vannak (a „szerbek”), nem akarnak harcot (nem így a „vajdaságiak”). Fel kellett keresnem
Iliját, hogy megkérjem, vonja vissza a válaszát, amit a Tribünnek szánt. Magam is lemondtam a Dnevnikben megjelenő nyilatkozatomról, pedig már kész volt, s jónak tűnt.
Nehezemre esett. Inkább hallgatagon tűröm a hamis vádakat, mint hogy védekezve
teljesen kiadjam magam.
Marad a munka. Egy kicsit nehéz lesz az elején, a Nasilje9 különben is akadozik. El kell
telnie egy kis időnek, hogy a provinciális hírlapi „kritika” mocska lekopjon rólam. Istenem, hát hol élek én! Éppen ezért kell „tisztán élni”, ahogyan Radnóti javasolta. Dolgozni,
csak dolgozni, megismerni, és ezeket addig közölni, amíg lehet. Szakítani végre a jellem
hinta-palintájával – elég volt belőle az összes belső kép számára –, egészen az élet végig.
Ezeket a képeket kemény kézzel kell megragadni.
1963. V. 10.
Már néhány napja egy helyben toporgok a Nasilje hetedik átírásával: kezdem elveszíteni
önbizalmam. Ma Belgrádba küldtek, kiadói megbeszélésre. Kishitűen, összeszedetlenül
mentem. Ott megtudom, hogy Josić tévesen tájékoztatott, s a találkozó délután lesz.
Császkálok Belgrád utcáin, körülöttem minden arc idegen, kegyetlen; elballagok a buszhoz, egyre visszatérek a kiadóba, majd irány haza. Heverészek, Illyés drámáját olvasom
8

9

Letopis Matice Srpske, újvidéki szerb irodalmi folyóirat, 1969–1973-ig Tišma szerkesztette.
(A ford.)
Erőszak. (A ford.)

2005. január

111

a háború végéről Magyarországon. Öldöklés, veszély… S itt valahogy beleszőttem a saját
útirajzfélémet. Kihívás? Egy riadt egér vagyok. Kedvtelen, tanácstalan, céltalan. Semmit
sem teszek meggyőződésből, ami nincs is; hát akkor mi a fenének csinálok egyáltalán
valamit? Ugyanakkor dolgoznom kéne, mivel ez az egyedüli módja annak, hogy kitöltsem
az időmet. A jól ismert régi kör.
1965. I. 3.
Ébredezve azt kérdezem Sa-.tól: „Nem jött az asszony?”10 S miután látom arcán az értetlenséget, megismétlem: „Žena nije došla?”
Ki tudja, miféle rétegekből ocsúdtam föl; mindenesetre nem a hazai, szerb világból. És
természetesen nem is magyarból, és nem is zsidóból. Már három napja tart a szilveszteri
őrület, kínlódom, hogy megóvjam magam az etnosztól és a melosztól. Nađvinski az idegeimre ment, lerészegedett, miközben én a feketénél maradtam. Sa. és Andrea fenyője. Az
anya emlékei. Mindentől idegenkedem, nyomja a szívemet, mint egy idegen és elkerülhetetlen valami.
Emiatt reggel ismét arra gondolok, hogy mindaz, amit írok, értelmetlen. Ez a próza is,
amely fiktív hőseinek az itteni szerbekre kellene hasonlítaniuk. Útirajzaim egy közép-európai polgár kitalált nézőpontjából vannak megírva. Ám tudom azt is, hogy ugyanilyen hiteltelenül írnék akkor is, ha Párizsban élnék: az is idegen világ számomra, a francia senkit
sem enged közel, csak magával törődik, az egymás közötti érintkezésben eleve benne foglaltatik minden gesztus és szokás, szavak és versek. Bennem egyetlen dal sem kelti fel
a haza érzését. Akkor meg miért írok hazaellenes hontalan verseket? Például:
Mi az, hogy: anya?
Talán ukrán,
netán német,
esetleg amerikai,
vagy csak az álom
megfoghatatlan langyvize,
amelyből dadogva ébredezünk
hazai szavakkal ajkunkon?
Amikor pedig prózát írok, miért nem lelem meg a sehová sem tartozó arcot, amely
még az etnikai összetételében is hontalan, s összetűzésbe kerül az egység után sóvárgó
környezettel?
1965. IX. 8.
A most készülő regényem teljes egészében vallomás lesz. Egy zsidó, illetve egy fél-zsidó
vallomása, aki nem tudja elkötelezni magát a cselekvés mellett, mert nem felel meg számára a hely! Egyfelől a szerbek kényszerítik akcióra (lázadásra), másfelől pedig a zsidók
(menekülésre), ő viszont őrlődik a kettő között. A történet ideje: amikor veszélyben forgott az életem – a megszállás.

10

Az eredetiben is magyarul szerepel. (A ford.)

112

tiszatáj

1968. I. 3.
Tombol a nacionalizmus. A társadalom meghatározó rétegei, az ún. intelligencia (menedzserek, politikusok, szakemberek stb.) a következőt jelölik meg főtémának: melyik köztársaság fosztja ki a másikat, s miképp. A szlovénok szerint a szerbek Szlovéniát lopják
meg, a szerbek szerint Szlovénia zsákmányolja ki Szerbiát. A valódi okok mellett (mert
valószínűleg mindenki mindenkitől lop) a haragnak e hangja a szabadság szelepe, a szocializmusban lehetséges egyedüli szabadságé. Nem lehetsz ember, de szerb, orosz, örmény, szlovák igen. A Vajdaságot szintúgy kifosztották, s a politikai vezetők most összehívják saját képviselőiket, hogy instrukciókat adjanak nekik, miként hiúsítsák meg a szerbiai képviselők további harácsolását. A polgári gondolkodók, mint amilyen Boško, felélénkültek. Tegnap Mihajlovićtyal kidolgozták a Jugoszlávia területén élő szerbekkel való
együttérzés gondolatát, Szerbia fölénye nélkül. – Számomra ez eggyel több ok arra, hogy
elforduljak e környezettől.
1968. I. 28.
Amennyiben igaz az a feltételezés, hogy az antiszemitizmus – mint bármely rasszizmus –
a félelemből tör elő, akkor joggal érzem azt, hogy a zsidósághoz való viszony tükröt állít
a nemzetnek, és előre jelzi sorsát. A felemelkedő, expanzióban levő nemzet nem retteg,
hanem keresi az együttműködést az idegenekkel, akkor is, ha ez „mocskos”, „büdös”, mint
a gettó zsidója, vagy az egyenjogú, sőt fölényes konkurens, pl. az emancipált zsidó. Ilyen
társadalmak voltak az Ottomán birodalom, az inkvizíció előtti Spanyolország, a polgári
forradalom Franciaországa, a reformok Osztrák–Magyar Monarchiája, a proletárforradalom Oroszországa. A gyengülő társadalmak pogromokkal védekeznek a zsidók ellen, nem
tudnak lépést tartani e nyugtalan elemmel, bosszút állnak rajta a megrekedésért. Szovjetunió antiszemitizmusában az ország bukását látom.
1971. I. 19.
Elvadul a nemezetek közötti marakodás. Horvátok, muzulmánok, macedónok tíz ujjal
túrják a fekete földet a nemzeti nagyságért, s mivel a nagyság helyett csak egy maréknyi
ellenállásba ütköznek, felrobbannak a dühtől, azok miatt, akik nem ásnak, ezek pedig:
szerbek. A szerbek nem tudják feltalálni magukat az ellenük irányuló gyűlöletben, ravaszul visszahúzódnak, engednek az erőnek. Elveszítik Koszovót, s nemsokára a Vajdaságot
is, Boszniában és Horvátországban pedig sarokba fognak szorulni. Rajtuk kívül a többi
nemzet egy nagyobb, jelentősebb, civilizáltabb miliő része volt, amely bár igába hajtotta
őket, de azzal az illúzióval is megajándékozta, hogy a világhoz tartoznak – ezek most kiábrándultak, és a szerbeket hibáztatják. A szerbek (és talán még a montenegróiak) az
egyedüliek, akik fittyet hánynak a világra, és elégedettek a hazai csevapkínálattal.
1971. IV. 3.
A szerbség – amelyhez nevem köt – átéli a történelmi és a pszichológiai küldetés bukását,
hogy a délszlávok egyesítője legyen. A többi nemzet függetlenségi vágya arra készteti, hogy
a saját határai mögé húzódjon, akár a legszűkebbek közé is. Ezek nem a szerbség, hanem
Szerbia határai, ahol a nemzetnek csupán 60%-a él. Ez a világháborús megszállás utóhatása, a nedići helyzeté, amikor végül már csak a saját érdekeiket tartják szem előtt,
a túlélést, hogy „műveljék saját kertjüket”, elnyomják a belső hangjukat, s azt ismételges-

2005. január

113

sék: „Mindenki foglalkozzon a saját dolgával! Nekünk így jó.” – csak el ne ítéljék őket
unitarizmusukért. Éppen így tesz a hivatalos politika, közben a mélyben egészen más érzések rejtőznek: harag, sérelmek, az államközösség s az eszmény szétesése miatti csalódás, aggódás a köztársasági határokon túli szerbségért. Ezek az érzések megalapozhatnak
egy megújhodást, a jugoszlávságét; de a sötét csetnikségét is egyben. Ez egyre kevésbé az
én világom. Szerencsére a napokban lezajló népszámláláskor nemzetileg elkötelezetlenként fejezhetem ki magam – ami valóban nagy megkönnyebbülést jelent, sőt megelégedést. Viszont ezt az álláspontot át kell majd ültetnem a mindennapokba, s talán az irodalomba is. Hogyan? S mennyi nehézséggel? Gőzöm sincs – ugyanakkor volt már néhány
dilemmám; a Letopisban közölni kellett Stevanović a horvát nyelvészeknek szánt válaszát,
és a Matica Nyilatkozatát a közös szótár megszűnése kapcsán. Valahogy kihúztam magam, az első esetben a válaszra választ publikálva, a másodikban elhatárolva a szerkesztőséget a Maticától. A közeljövőben egyre többször kényszerülök majd hasonlókra, de óvatosan, nehogy a másik politikai erő kihasználjon. Tehát ez számomra is megszállós helyzet: kívül maradni, csak hallgatni, nem nyilatkozni, mert nem vagy az, aminek tartanak
(szerb vagy zsidó, mindegy), ám ezt nem mondhatod ki nyíltan – itt lőnek. Ez a helyzet
megfelel a természetemnek. Egy olyan álláspont, amit egyébként bármelyik országban
képviselnék, ha a válság felütné fejét: például Amerikában Vietnám vagy a négerek kapcsán, Franciaországban az amerikaellenesség esetén, stb. A beolvadás illúziója – amit
a háború utáni első években még dédelgettem magamban – gyorsan szertefoszlott, s feltételezem, másutt se lenne különb. Mellesleg az írásmódom (legintimebb lényem) még a ráébredés előtt – vagy azzal egy időben – űzött a meghasonulás felé: az első magam előtt is
vállalható munkám, az 1950-ben megjelent Ibikina kuća11 egy magyar elárusítónőről szól,
aki nem érti a jugoszláv forradalmat.
1972. XI. 3.
A Blahm könyve mindenkinek tetszik. Egyeseknek nagyon. Ilija telefonál: „Ez az első
könyved.” Ez igaz, így is készült, a primer létélményből. De, természetesen – tekintve azt,
hogy nem írhattam meg akkor, amikor elkezdtem –, a többi könyv edzésnek bizonyult ehhez, amelyet az idő, a buzdítások, a szégyen leküzdése, s talán a világ nacionalizmusa hozott a napvilágra. Kicsit elkedvtelenít az, hogy fel kellett ébreszteni magamban a bujkáló
zsidó kiáltását, hogy olvassanak. Ami annyit jelent, hogy valóban egy lapító zsidó vagyok.
A sors fintora, hogy tegnap Danilo Kiš azt mondta az utcán: az ő új könyve is – amelyet el
fog majd küldeni – ugyanerről szól: Újvidékről és egy zsidó túlélőről.
Trieszt, vonat, 1973. IV. 16.
Este a hálófülkében egy olyan színházi darabról álmodon, melyet én írtam. Egy nő két
hölgyet kísérget termeken át, közben közhelyes dolgokról karattyol: „I don’t work anywhere. I just sew, cook, shiska-bub, spaghetti…” Amikor felébredtem, arra gondoltam,
hogy irodalmunk sohasem adott olyat, amit már nem írtak volna meg, valahogy. Laza
Kostić, Bora Stanković, Andrić; amit ők írtak, azt mások valahol már feltalálták és kipróbálták, ők csupán a nyelvünkre és helyzetünkre alkalmazták azt. Itt egy Kafka sem született (a legnagyobbakat nem is említve), sőt még egy Ady sem, hogy egy új, sajátos, egyéni
11

Ibike háza (A ford.).

114

tiszatáj

látomást mutasson meg. E keserű gondolatok után eszembe jut Morantine jellemzése
a sangue-mistákról: tisztában kell lennem azzal, hogy ez a kettőség meghatároz engem.
Mert egyszerre gyűlölve és lenézve mindazt, ami szerb, de menedéket is keresve – menekülve a másik részemtől – a szerbségben, a legmeghittebb oltalomban, a nyelvben, és
a szerelemben, Sa. mellett.
1974. VIII. 15.
Az itteni életem komédiája: Kelet-Európa poros földjén, tollal (nyugati gyártmány) a kezemben, Merkurral és Nouvelle Revue Francaise-zel az asztalon, fejemben fabulákkal,
amelyeket majd kiírok magamból; mindenki számára ismeretlenül, kivéve a járási csendőrök ellenőrzése alatt álló újságok kritikusait.
1974. VIII. 19.
A nők most felkínálkoznak, talán azért, mert belőlem többé nem a szükség tör elő. Egy
hónappal korábban Ana M., amikor rákérdeztem, emlékszik-e még rám, azt válaszolta,
hogy „Hisz én már évek óta szemezek magával!” (Arra a kérdésére, hogy zsidó vagyok-e,
bután reagáltam: „Nem.”)
1975. IX. 13.
Én az a magasba emelt kezű micisapkás kisfiú vagyok, a zsidólázadás leverése után, a varsói gettóban készült fotó jobb sarkában – az a kisfiú, aki köpött a felnőtteknek-gyilkosoknak, s így elkerülte a rámért végzetet. Ennyi vagyok csupán, ez a kölyök, és semmi több
(ahogyan nem is lehet más az, aki már valaki, valami). Sem író, sem férj, sem apa nem vagyok, hanem az a kisfiú – író-, férj-, apaszerepben, amit az árulásával ért el. Emiatt meghasonlott, s még mindig ugyanúgy néz, ahogy ez már az akkori arckifejezéséről is leolvasható.
1976. XII. 9.
A szállodám mögötti könyvesboltban – az Idées zsebkiadásaiban – a polcon Marx nyugodtan áll Nietzsche, Jaspers, Camus mellett. Micsoda fölénye a szabadságnak!
Vásárolok és olvasok, ugyanattól a kiadótól, Michel Borowicz Écrits des condamnés
à mort sous l’ occupation nazie-jét. Többek között az áll benne, hogy 1942-ben a „zsidó tanács” a [vilinskom] gettóban megtiltotta az illegális színháznak, hogy előadja az akkor
már húsz éve halott Sholem Alejhem darabját, mert egyes részeit úgy is lehet értelmezni,
mint az ellenséggel való együttműködés kritikáját.
1977. X. 8.
Temerinbe utaztam, hogy átvegyem a Szirmai Károly-díjat. Azzal ébredtem, hogy ez a baromság csak egy túl ambiciózus ember (Szirmai fia) csapdája, amibe én most beleestem.
Temerin? Csak azért, mert ott született? Be sem tette a lábát többé ebbe a faluba, most
meg koszorúval díszítik házán az emléktáblát, engem pedig arra kényszerítenek, hogy
mutogassam magam, mint egy díjazott bika a vásáron. Egy pillanatra felnyitottam A megszállók bűntettei a Vajdaságbant, és megnéztem, hány zsidót irtottak ki Temerinben
a háborúban – egyiknek sem emeltek emléktáblát. Azon kezdtem agyalni, miként fogom
ezt elmondani, s hogy a kapott pénzt eme adósság törlesztésére adom majd. De közben

2005. január

115

eszembe jutott Illés Sándor Siratója, amely az ártatlan magyarok temerini temetőben végrehajtott mészárlásáról is szól. Nekik sem emelt senki emléktáblákat. Tehát? Szándékom
itt megrekedt. Ideje volt már indulni, felültem a buszra, arra gondolva, talán csak valami
olyasvalamivel takarhatjuk el a régi sebeket, mint az irodalom. Vagy ezeket már eltakarták
a Kókai Imre-féle nevekkel; így hívják azt az általános iskolát, ahol egész ünnepséget rendezik? De nem. A helyszínen megtudtam, hogy Kókai egyáltalán nem lázadt az ártatlanok
lemészárlása miatt, még csak partizán komisszár sem volt, ahogyan titokban reméltem,
hanem spanyol harcos volt, s valamelyik nemzetközi csapatban vesztette életét. Maga az
ünnepség nyugodtan zajlott le, az áldozatok nekem sem jutottak egyszer sem az eszembe.
1978. V. 2.
Az irodalom médiuma a nyelv, én viszont nem azon írok, hanem egy nyelvjáráson, az ún.
szerb vagy horvát nyelv dialektusában, melyet négy nemzet beszél, de számukra ez – akárcsak a többi –, nincs előírva, nincs is a többi fölé emelve.
1978. VI. 23.
A nacionalizmus a szocializmus legélesebb ellenpontja – a kommunisták nem tévednek
ebben. Mert az elpusztított személyiségű ember a hozzá legközelebb álló menedéket keresi, ez pedig a nemzet.
1978. XII. 12.
Valóban irreleváns, hogy mennyire jó valaki, vagy – ahogyan mondják – mennyire nagy
író, nagy művész. Mindenesetre csak az adott térben és időben az, ha viszont a legnagyobbak közé tartozik, az azért van, mert nincsenek még nagyobbak. Pedig mindig lehetnének:
senki sem él teljes mértékben a lehetőséggel. Az ember csak vágyik egy szintre, mindenki
a sajátjára. És ennek elérése megelégedéssel tölti el, ebben leli békéjét, a lehetőséget, hogy
ne nyomorítsa meg a bosszú. Minden más hiúság.
*
Bányai János az Istentagadás iskolájáról: „Kétségtelen, az oly sokszor emlegetett mikrorealizmus mint elbeszélő eljárás viszonylagos csődje ez. A mondat, amelyre kisebb teher
száll a mondanivalóból, mint amit tagmondatainak túlméretezettsége, szófajai belső tartalma folytán vinnie kell, fedezetlenül hagyja a szavakat, nem ellenőrzi többé a jelentéseket s a jelentésárnyalatokat, minek folytán a mondat formátlanná, alaktalanná válik,
s még azt sem közli hiánytalanul, amit közölni szándékozott. Egyetlen okát sem látjuk
a mikrorealista mondat ilyen eltorzulásának. Az irónia hiányában.”12
Az utolsó állítással nem értek egyet, szerintem Bányai valamelyik mostani rögeszméjével bíbelődve jutott ide. Viszont az a megfigyelés, amit a mondatokról tett, valószínűleg
helytálló. Izgalmas továbbá az az eszmefutása is, hogy én nyíltan és tudatosan konstruálom meg a történeteket, mert nálam a konstrukció nem csak a történet kidolgozásának
elve, hanem maga a jelentés is. Rendkívül intelligensen veszi észre a szabad, a történet
szerkezetébe be nem ágyazott dialógus hiányát, amely az elbeszélés legállandóbb eleme.

12

Az eredetiben is magyarul idézi. (A ford.)

116

tiszatáj

Prózámnak ez az első igazi kritikája, s emiatt az első olyan, amelyet valódi érdeklődéssel olvastam, az elragadtatás és a szégyen keveréke nélkül, amely állandóan kísér, amikor
a dolgaimról olvasok.
1979. V. 1.
Az egzisztencia számomra kínzó, időnként azért is, mert egybeesik az identitással. Egzisztenciámnak csupán azok az elemei mentesülnek a kíntól, amelyek megszakítják az
identitást: álom, utazás, szex és írás.
1982. X. 1.
Reggel a rádióban beszélgetés a Sabra és Satila palesztin táborokban végrehajtott mészárlásokról. Tot, a jugoszláv újságíró, aki szemtanúja volt az eseményeknek, vitatkozik
a műsorvezetővel az eset ún. nézőpontjairól. Az objektivista, újságírói frázisokba öltött értelmezését nehezebben viselem, mint az indulatos ítéletet: mindezt már tudom, ismerem,
a csömörig, a keserűségig, már régóta undort kelt, hányingerem van tőle, ezektől a racionális mondatoktól, amelyek mögött ott sunyít a terror, a tehetetlenség, az öldöklés. Most
ez a nem-zsidókkal történik, a kivégzők pedig, illetve a kivégzés pártfogói, akik ezúttal
a líbiaiak szemébe köpnek: a zsidók. Érzem, hogy többé nem azonosulhatok a zsidókkal sem
emiatt, ahogyan a nem-zsidókkal sem, ugyanazon okoknak köszönhetően. Majd délben,
a Nolit könyvesbolt megnyitóján (ahol közlik velem, hogy a Vere i zavere13 c. könyvem
sikeresen átesett az első olvasás próbáján) megtudom Milica Nikolićtól, hogy ő is ugyanazt érzi, noha ő nem zsidó, csak szeretettel kötődik a zsidókhoz, szimpátiát érez irántuk.
És vita közben arra a következtetésre jutok, talán az jó, hogy a zsidók megmutatták a maguk primitivitását, mert az nem igaz, hogy egy nép kivétel lehet a kegyetlenkedésben, önzőségben, könyörtelenségben. Vajon ez a mészárlás nem igazolja a kételkedésemet a tisztaságban, a jóságban, nem adalék-e a relativizmusomhoz? A varsói gettóból kimasírozó,
magasba emelt kezű kisfiú, s a Dubnói utcában lemeztelenített nő fotója mellé odateszem
a Politika cikkét: Hogyan tervezték a mészárlást?
1983. V. 31.
Tegnap, nézve a hiteltelen fabulájú magyar filmet a meddő arisztokratanőről, aki ráveszi
zsidó barátnőjét, hogy szüljön helyette, igazi, közvetlen, testi gyűlöletet éreztem a szereplők iránt – a harmincas évek magyar tisztjei és környezetük ellen. De nemcsak az egyedeket, hanem az egész miliőt, a nemzetet, ennek mentalitását és sajátságait is gyűlöltem.
Úgy tűnt, nem írhatok erről a nemzetről, még akkor sem, ha valami okból – mondjuk az
elmúlt háború ellenkező kimenetelével – a védelme alá kerültem volna. Nem tudnám elfogadni őket témának, míg a szerbeket igen. Vajon azért, mert félig szerb vagyok? Netán
azért, mert ebbe az időnként egészen a gyilkos gyűlöletig felidegesítő mentalitásba születtem, s így már nem veszem észre? Végtére, mennyire nyomorult az író munkája, ez az
emberekkel, nemzetekkel, mentalitásokkal – tehát a gyűlölettel, a hamis önképekkel, a részeg rajongással – való foglalkozás

13

Hitek és összeesküvések. Az eredetiben a cím azt sugallja, hogy e két fogalom egybetartozik: vera
– (za)vera. (A ford.)

2005. január

117

1983. VII. 24.
*
Este egy kis megfázással feküdtem le, és úgy aludtam el, hogy elfelejtettem kikapcsolni
a rádiót. Ez akkor esik meg, amikor nem vagyok biztos abban, hogy álmodni fogok. Három
óra előtt néhány perccel felébredtem, a budapesti rádió még sugározta műsorát – ebben
a pillanatban épp egy túl egyszerű, mégis kedves dalt játszott, melyet már korábban is ismertem: Földvár felé félúton.14 A dal egy lányról szól, aki nem akar beszállni a felkínált
autóba, hanem az úton állva mozdulatlanul mered maga elé és zokog. A lábaimban és hátamban érzett megfázás miatti harag elmúlt, teljesen átadtam magam a szép dalnak, elbűvölten hallgattam végig. – Mindössze ennyi a művészet haszna; s ez nem kevés.
1984. IV. 23.
A szcinetista kritika mai rémuralma alatt – amely hol erre, hol arra az egyéni irodalmi
cselekvőre irányul, pl. a formára, a nyelvre, vagy akár a befogadásra – elhanyagolják
a nemzeti kérdést. Ez még a nyelvnél is mélyebb, mert egy és ugyanaz. Egy nyelv több irodalomnak is szolgálhat, például az angol a britnek, amerikainak, ausztrálnak, a spanyol
a spanyolnak, kubainak, peruinak stb., s ennek folytán ezeket az irodalmakat differenciáltan ismerik el, de csakis azután, hogy kifejlődött a nemzet, amely az adott nyelvet használja. Az irodalom a nemzet önkifejezése. Értéke és modernsége attól függ, hogy sikerült-e
abban a pillanatban konstituálódnia, amikor a nemzetnek volt sajátossága, különlegessége, újszerűsége a saját életében és sorsában, s vajon ez a sajátosság modernül kapcsolódott-e össze az innovációkkal, összhangban van-e vele, ami az emberi fejlődés feltétele.
Amennyiben ez utánoz, pontosabban ha a sajátosság közhelyekben fogalmazódik meg,
amelyek a többi irodalom, illetve a többi nemzet tárából már ismertek, vagy ha a sajátosságot egy már túlhaladott módon kívánja felülmúlni, lemorzsolódik a másokkal való versenyben. Például ez történt a nemrég dekolonizált népek irodalmával, amelyek a társadalmi problémák bemutatásánál a két háború közötti németek vagy az amerikaiak szociálisan érzékeny irodalmát másolják; miközben azok máig nem koptak meg. Minden olyan
kísérlet, amely idegen módszereket alkalmaz, arra hivatkozva, hogy most egyformák
a feltételek itt meg ott, a nem-német és nem-amerikai környezetekben, a tévedés bénultságával végződik. Jellegzetesen ellenkező példát mutatnak a dél-amerikai irodalmak, amelyek megtalálták a nemzetük kifejezésmódját – nem számít, hogy spanyol vagy portugál
nyelven –, és megtalálták hozzá a megfelelő formai innovációkat, melyek jól példázzák az
adott pillanatot. Függetlenül attól, hogy az irodalom s az eredetiség fenoménjét csak
mostanság ismerik el, egyértelmű a jóval korábban született írásokból – amelyeket ma
fordítanak –, hogy egy évtizedekig tartó folyamatról van szó, egy kollektív szándék, „iskola” eredményéről, amely elégedetlen azzal, amit e nemzetről mondtak számukra idegen
módon – mondjuk Travennél –, és megteremtette a saját módszereit és útját. Ugyanez
a helyzet a diaszpórában élő zsidók irodalmával, amely évszázadokon keresztül a kiűzetés
előtti időkből származó legendákba merevedett, illetve – amennyiben tematikusan emancipálódott –, formailag utánzó volt. (Kivéve Heinét, akinek a zsidósága ellenére sikerült
elérnie ama önkifejezést és eredetiséget; azonban ezt is csak német költőként.) Majd csak

14

Az eredeti szövegben is magyarul szerepel. (A ford.)

118

tiszatáj

Kafka, aki a zsidó mentalitás és problematika mélységéből újszerűen szólalt meg, s ezzel
alapozta meg a száműzetés új, zsidó irodalmát.
1984. VII. 28.
A különbség abból fakad, hogy titokban azt hittem, valami más vagyok (azaz zsidó), mint
aminek tartanak (azaz szerbnek), de kiderült, csak áltattam magam, hogy valami más vagyok (azaz szerb), mint ami vagyok, s aminek tartanak (azaz zsidónak).
1984. VIII. 4.
Tegnap Sa.-nak, a NIN bizottság levelét ismertetve azt mondtam, „hét emberek”, majd elgondolkodtam és kijavítottam „hét ember”-re.15 Ő figyelmeztet, amikor pedig veszekedünk, ki is nevet, mondván: felejteni kezdem a szerbet, mert elhagytam az otthont, és
a magyarok közé mentem. Ugyanakkor – mint ahogy korábban is – csupán édesanyámmal
beszélek magyarul. Anyám szomszédsága többnyire szerbekből áll. Nyelvtudásom gyengülése alkalomadtán a tanult nyelvtől való eltávolodásból fakad – valahol az agyban. Ma,
ébredezés közben magyar szavakat mormolok, annak ellenére, hogy este horvát fordításban olvastam Canetti Megmentett nyelvét.
1984. XII. 3.
Séta közben a Kápóról gondolkodtam, és rájöttem, mennyire banális a cselekménye: egy
régi áldozat utáni nyomozás. Majd az jutott eszembe, hogy kezdő éveimben többször is
terveztem ilyen témát, cselekményt, mindig egy nekem vonzó tartalom, vagy az önmagammal való leszámolás megfelelő kereteként. A témát, a cselekvést Krúdy írásaiból
vettem át, azokból a szindbádos visszatérésekből (de az igazat bevallva, semmit sem olvastam el végig tőle), majd Thomas Mann Lotte in Weimarjából, s talán Máraiból is,
amennyiben jól emlékszem, hogy a Vendégjárás Bolzanóban16 c. regénye szintén a visszatérésről szól. Emlékszem az egyik elkezdett elbeszélésemre, ahol a hős Szabadkára kerül
vissza, a vendégfogadóba, ahol régen egy boldog éjszakát töltött egy nővel, akit a Kedvesemről mintáztam, s a Jelena Gavanskának is ez az alapszituációja. Egyszerű, mégis kényelmes: készítesz egy hurkot, belegyömöszölöd a felismeréseidet, a keserűség cseppjével,
hogy nincs meg többé az érték, amit remélhetnél. Az vigasztaló, hogy a vén nőcsábász keserűségétől eljutottam odáig, amit a verőember és a szükségből lett gyilkos érez, hogy
a megtalált sémától, a jelentéktelenebb tartalomtól való lemondás képtelensége folytán
a mélyebb és végzetszerűbb felé haladtam, s nem fordítva.
*
Este a tévén Bosnyák-dokumentumfilm: Ami azután történt,17 Sinkó Optimistákjának valódi hátteréről. Néhány kivétellel minden szereplő zsidó volt: Kun Béla, Lukács György,
Rothbart Mici, Révay József.

15

16

17

Az eredetiben egy visszaadhatatlan szerb nyelvtani tévedés szerepel: „sedam čoveka” és „sedam
ljudi”. (A ford.)
Az eredetiben tévesen szerepel Márai regényének címe. Helyesen: Vendégjáték Bolzanóban.
(A ford.)
Az eredetiben is magyarul szerepel. (A ford.)

2005. január

119

1985. VI. 30.
Ugrinov, az akadémiai gyűlésen azt kérdezte tőlem, igaz-e az, amit Belgrádban hallott,
hogy én tapsoltam a jugoszláv irodalmárok kongresszusán, itt Újvidéken, az albán képviselő, Ćosja beszéde után. Meglepődtem, talán igen, válaszoltam, mivel minden felszólalónak tapsoltam. Később eszembe jutott, hogy megkülönböztetett elismerésemet az váltotta ki, hogy Ćosja azt panaszolta, Koszovóban arra kényszerítik a komoly embereket,
entellektüeleket, hogy – mint valami pionírok – nyíltan foglaljanak állást a szerb–albán
válság kapcsán. Vagyis engem az egyén panasza érintett meg, akitől kollektivista viselkedést várnak el, de nem éreztem kötelezőnek, hogy elmorfondírozzam e panasz hátteréről,
amit Milan Komnenić vázolt fel a Ćosja utáni felszólalásában. Ez a háttér pedig a szerbek
és a montenegróiak elüldözése Koszovóról. Ugyanaz a politikai vakság kísér, amely 1949ben elvezetett a magyar nagykövetségre, hogy anyám vízumáról érdeklődjem.
1986. I. 8.
Amikor Dimitrijević most tavasszal elkérte – a fotók mellett – az életrajzomat is, egy
„dosszié” számára, amit nyilvánvalóan szétküldözgetett a szerkesztőségeknek, eszembe
jutottak az impresszív, személyes életrajzok, melyeket bizonyos íróktól olvastam könyveik
elő- vagy utószavában, így – ellentétben a korábbi visszafogottságommal – e szövegben
elmondtam, hogy egy hegyvidékről származó szerb apától és egy alföldi zsidó anyától
született keverék vagyok. Néhány újság (Monde, Matin) akkor fel is használta ezeket az
adatokat, most pedig már a Journal de Genève-ből is torz – „Il est juif” – visszhang érkezik, a francia nép meghatározó kvalifikációival. Ugyanakkor: vajon pusztán zsidó lennék,
apám hatása ellenére, nemcsak a biológiai alakulásomban, de azzal a szándékkal, hogy ne
legyek zsidó, még akkor is, ha anyám és családjának hatása mindenféleképp erősebb volt
az övénél? Somlyó Anna elküldte A diaszpóra hangjai c. munkáját; abban az egyik szereplő azt állítja, hogy az ember az, aminek tartják, engem pedig sosem tartottak eléggé
zsidónak (amit nem volt merszem leellenőrizni), de szerbnek sem. Viszont lehetetlen,
hogy ez a hozzáállás legyen a nemzetiség egyedüli jegye, bár el kell ismerni az ilyen szuggesztív gondolat hatását arra a személyre, aki magát valahova tartozónak tekinti. Én keverékként határozhatom meg magam, mert úgy tűnik, ha tudat alatt zsidó vagyok, akkor
nem keresném magamban a sehová sem tartozót és a sehová sem kötődőt, ahogyan ezt
tulajdonképpen keserűen teszem. Hacsak nem azonosulok a betolakodó szerepével, könynyebben kibékülve e keserűséggel, amely szégyenletesnek tűnik nekem, akkor is, ha az
betolakodó tehetségesebb a bennszülöttnél, kiforgatom a hovatartozás érzését is, amit
valójában a zsidóság révén viselek, egészen ennek tagadásáig.
2 óra, 1986. II. 28.
A halál közelében lehullik rólad az elhivatottság álcája, mint szélben a rongy a madárijesztőről. Sem író, sem nem-író, sem szerb, sem jugoszláv, sem nem-szerb, sem nemjugoszláv nem vagy többé, csak puszta hús, amelyet összefogdosnak és összenyomnak.
Csak azzal lehet bárminemű viszonyod, akit szintén összefogdostak és összenyomtak,
amilyen te is leszel nemsokára, vagy azzal, aki melletted van, s aki a halál birodalmához
tartozik.

120

tiszatáj

1986. VI. 28.
Átírom a Kápót, a századik oldalon tartok. A hős, nem ismerve fel Helenában a zsidót,
különleges élvezetet lel benne. Attól félek, mindez csak konstrukció, melyet véletlenszerűségekkel leplezek, amit inkább a szavakban, mint a helyzetekben találok meg. Akárcsak
Márai, ez a Kitschmacher Košicéből (Kassa), akit csak mellékesen olvasgattam, míg arra
készültem, hogy a könyvtári könyvet anyámnak vigyem. Íme az én Közép-Európám.
1986. X. 1.
Először Kostić rajztanárt hallgattam (aki pofon vágott, mert azt „hazudtam”, hogy nem
kevertem a színeket), dicsérte a szerb katonát, aki egy szelet kenyérrel és egy fej hagymával meg fogja védeni hazáját az ellenségtől. Az ellenség pedig tizenkét nap múlva elfoglalta
ezt a hazát. Utána a magyar dzsentrik melldöngetését hallgattam, akik az elcsatolt országrészek visszaszerzésével büszkélkedtek. Aztán a németeket néztem, ahogy megtorpannak
a legyőzhetetlenségükbe vetett felfuvalkodott hittől, s hamarosan mindet megverten láttam. Hallgattam a kommunista ábrándozásokat a konfliktusmentes társadalom megteremtéséről, most viszont azt látom, hogy adósságokban vergődünk, munkanélküliségben, lustaságban, Jugoszláviát minden mutatók szerint utolsó európai országgá degradálva. Mintha egész életem abból állna, hogy megbizonyosodjam arról, mindaz, aminek
jelentőséget tulajdonítanak, valójában értéktelen. Különben nem tudnám elviselni a saját
értéktelenségemet. Csak egy keveset kellett várni, hogy körülöttem lelepleződjön az általános értéktelenség. Egyedül egy valaminek a felfedésével türelmetlenkedtem, az írással,
mert ragaszkodtam hozzá, és megpróbáltam bebizonyítani, hogy képes vagyok egy bizonyos helyet elfoglalni benne. Most, amikor ez bebizonyosodott, kész vagyok ezt is értéktelennek látni, akárcsak az életet vagy a halált.
1987. III. 19.
A Föderatív Szocialista Szövetségben az állami ünnepek meghatározásakor a macedón
képviselők tiltakoztak az első balkáni háború évfordulójának megemlékezése ellen. Vita
kerekedik: a belgrádi, illetve a szerb újságírók a háború szabadság-jellegét hangsúlyozzák,
mert kiűzte a törököket a Balkánról; a macedón publicisták viszont azt válaszolják, hogy
a macedónokat figyelmen kívül hagyták a harcban, akaratuk ellenére sorozták be őket, végül pedig felosztották földjüket a győztes bolgár, szerb és török burzsoázia között. A nyugati alámosás után a pravoszlávok monolitikussága belülről is darabokra hullik.
1987. III. 29.
Visszatérve a Sa.-val való sétálásról, szembetűnik egy fiatalember, aki a távolból üdvözöl
könnyed meghajlással. Úgy tűnik, Bányai János az, a magyar író, aki számára épp volt
némi mondanivalóm. Korábban azt kérdezte, nem tudok-e egy jó szabót, én dr. Vučićtól
kérdeztem meg; ő ismert egyet – ezért megállok. Bányai látva ezt, odajön. Csak amikor
közelebb ér, akkor látom, hogy Várady Tibor az, egy másik magyar író, akit szintén kedvelek, így mégsem fölösleges megállnom. Beszélgetés közben kölcsönadja Kundera L’art
du roman c. könyvét, majd elválunk. Nem mondom, hogy tévedésből álltam meg, s az is
csak utólag jut az eszembe, hogy kell lennie valami hasonlóságnak a magyarok tartásában,
talán az azonos hivatású és azonos korú magyaroknál, amit a nemzetben kirobbant bizonytalanság váltott ki.

2005. január

121

1987. IV. 30.
Tegnap Belgrádba utaztam, hogy átadjam a Kápó végső változatát a kiadónak. A Nolit18
folyosóján Simon odakiált, hogy Milica most éppen Stambolić irodájában van, úgyhogy
először őt keresem fel. Azt mondja, hogy a Tanjugnak19 jelentették, hogy Danilo Kiš Párizsban haldoklik. Egy kicsit beszélünk róla, főleg a jellemző túlzásairól, a dohányzásról,
az ivászatról, a veszekedésekről. Milica szerint Kiš gyakran balhézott az Írók Klubjában,
ahonnan hajnali négykor keveredett haza, összeverve, mire én azt mondom, hogy ez a fölös erő valamiféle bizonyítéka, hiszen ő éppen akkor verekedett, amikor mások alig várják,
hogy lefeküdjenek. Elmesélem neki, hogy láttam Kišt a nizzai könyvvásár fogadásán, ahol
díjat kapott, amint az emelvényen a Gallimard hivatalnoknőjével ugrálva és csuklóit rázva
táncol. Milica egy történettel viszonozza az enyémet: egyszer egy egész délután a lektori
javításokat beszélték meg az Anatómiai lecke kéziratában. Kiš teljesen lázba jött attól
a vitától, amit kiírt magából, s azt mondta, hogy már huszonnyolc hónapja ebben az állapotban szenved. Milica e kb. három órától tartó beszélgetés végén vette csak észre, hogy
közben Kiš megivott egy egész üveg pálinkát.
Ezt követően elsétálok a Matica könyvesboltjába a Knez Mihajlova utcában, hogy megvárjam az Újvidékre induló Sa.-t, Rankovot és a Dnevnik montenegrói újságíróját, együtt
fogunk autóval menni. A Milan Davidović lakásához közeli könyvesbolt galériájába megérkezik Danilo Popović és Milan Komnenić. Popović azt kérdi tőlem, „mi újság Neoplantában”, s miután letisztázzuk, hogy az egész városra gondol, s nem a filmes vállalatra, bizonytalan választ adok. Az arcukon látom, hogy mindketten valami mást várnak, valamit
az egységétől megfosztott szerbségről, amely a köztársasági-tartományi határokon túl
küzd. (Komnenićnek volt egy vitája a Dnevnik egyik csetnik újságírójával a kikindai fellépése kapcsán.) Érzem, mennyire nincs mondanivalóm nekik, ahogy annyiszor éreztem
már – de sokkal kínzóbban – Belgrádban, mert régebben nem voltak mögöttem a könyveim.
Éjjel Danilo Kišre gondolva riadok fel. Érzem, a haldoklása úgy tematizálódik bennem,
mint a szakadékba zuhanás iszonya, ahová én is bele fogok esni. Felötlik a tegnapi jelenet
a könyvesboltban, és rájövök, hogy Újvidéken talán azért nem zavar annyira az idegenség,
mert itt mindenki egy különálló etnikai csoportosulás tagja, mindenki idegen a kevert lakosság miatt, s talán ez magyarázza Újvidék közismert társasági hűvösségét, s egyben azt,
hogy miért érzem itt magam olyan természetesnek, észrevétlennek, otthon. Emlékszem,
egyszer, amikor megjelent a Blahm könyve, a Szabadság téren találkoztam a vállán egy
táskával valahonnan előkerült Danilo Kišsel. Azt mondta, hogy hallotta, mindketten
ugyanarról a témáról írtunk egy könyvet – neki akkor jelent meg a Fövenyórája –, és felkínálta, hogy cseréljünk ki egy-egy példányt. Természetesen belementem, s ő elővett egy
Fövenyórát a táskájából, és a felemelt térdén megírta a dedikációt, én meg aznap, vagy
másnap elküldtem neki a saját könyvemet. Viszont nem éreztem, hogy le kell ülnöm vele
beszélgetni. Mindamellett, ami összekötött minket – a fél-zsidóság, a magyar nyelv, amelyen beszélünk, a francia irányultság, a pannon tapasztalat – idegen volt számomra, valahogy túl élénknek, vadnak éreztem, semmiféleképpen elkötelezetlen zsidónak; egy pillanatra sem.
18
19

Tekintélyes belgrádi könyvkiadó. (A ford.)
Belgrádi hírközlő szolgálat. (A ford.)

122

tiszatáj

1988. IV. 6.
A szlovén írók társasága meghívta egy asztalbeszélgetésre a horvát köztársasági írókat,
s közben a levélben (meghívóban) hangsúlyozták, hogy azt szeretnék, ha csak horvát írók
jönnének el. Egy újság most ráakadt erre a feltételre, amely etnikai tisztaságot vár el, s ez
kiábrándította őket, akárcsak a beszélgetés témája: a szlovénok panaszkodva ismertették
a horvátoknak az új törvényt, a módosító javaslatot, melyek tovább korlátozzák a köztársaságok önállóságát, a horvátok pedig a szlovénoknak a horvát kommunista párt azon vágyát, hogy a Köztársaság törvényébe bevezessék hivatalosan a szerb nyelvet is. Mindez
a szlovének és horvátok szerb- és unitaristaellenes megegyezésére hasonlít.
Ugyanakkor a szerb írók (a PEN tagjai) már beleegyeztek egy szlovén szervezésű és etnikailag színes kerekasztal-beszélgetésbe, a szerbek és a szlovénok viszonyáról. Ezt három-négy hónappal ezelőtt tartották meg Ljubljanában és Belgrádban. Igaz, ekkor nem
kötötték ki, hogy a résztvevők ahhoz a nemzethet tartozzanak, amelynek nevében felszólalnak, de ez a téma miatt úgyis egyértelmű volt. Talán helyes az az állítás, hogy mindenki,
még az író is, meghatározza a nemzet jellemét; számomra ez mindenesetre azt sugallja,
hogy továbbra is tartózkodnom kell a nyilvánosságtól.
1988. VII. 18.
Tegnap – az esős nap után – végre felragyogott a nap. Délben, anyámhoz menet az öregek
otthonába, elém került az a fasor, amelyet úgy nyirbáltak meg, hogy a járókelők nyugodtan, görnyedés nélkül mehessenek el az ágak alatt. Az erős napsütésben, az árnyék előtt,
amelyben nemsokára elmerülök, az üres utca csendjében – vasárnap volt, autók nélkül –
pillanatokra teljesen egybeolvadtam a környezettel.
Délután a Dunán voltam, igaz nem fürödtem, mert még a föld is hűvös az eső után, de
szinte állandóan tűzött rám a napfény.
Eközben rossz politikai mozgások. Szerbia és a Vajdaság között majdnem háború. Behúzom a szarvaimat.
1988. XI. 17.
A szinte már testi rosszulléttől és a nyomortól való csömör miatt este abba kellett hagynom Thomas A fehér hoteljének a kijevi zsidók lemészárlásáról szóló A hálókocsi20 c. fejezetét. Ezután egész éjjel öldöklő jelenetekről álmodtam és hallucináltam. Nem kell tehát
csodálkoznom azon, hogy a szerbek testvéreik elüldözését Koszovóról személyes traumaként élik meg: a nemzeti kötelék majdnem mélyebb a családinál is. Én sohasem éreztem
hasonló rosszullétet, amikor Bözsi nagynéném és férjének auschwitzi pusztulására gondoltam.
*
Magyarországon – a mai újságok szerint – elismerték a roma és a zsidó nemzetiséget; az
utóbbiakat sokszínű vallási csoportként kezelték eddig.

20

Dylan Thomas: A fehér hotel, Ford.: Kúnos László, Rakovszky Zsuzsa, Európa, Bp., 1990, 275.

2005. január

123

1988. XI. 18.
Tegnap néhány ezer trepčai21 bányász és a hozzájuk csatlakozott más vállalatok munkásai
gyalog mentek el Kosovska Mitrovicából22 Prištinába, áttörve a tartományi speciális egységek kordonját. Tito képeivel tüntetve azt követelték, hogy Azem Vlasi ne távozzon a tartományi vezetőségből, s hogy ne változtassák meg az 1974-es törvényt – tehát éppen azt,
amit a szerbiai vezetőség elvár, hogy Prištinában végrehajtsanak. Így, szemben a marxista
elmélettel, a két munkásosztály – a szerb és az albán – egymást marcangolja. Leváltják-e
Slobodan Miloševićet, mert ami történt, az ő kísérletének – hogy a nemzet, a tömeg, az utcai tüntetők élére álljon – kudarca? Vagy kitör a polgárháború? Netán katonai diktatúrát
vezetnek be? Belgrád, mintha ez lenne a gyógyszer, holnapra – igaz, korábban meghirdetett – testvériség-egység tüntetést szervez, ahová néhány százezer tettre kész és kétségbeesett embert várnak.
1989. III. 16.
Charles Baudelaire válogatott leveleit olvasom a Bratstvo-Jedintsvo latin betűs kiadásában,23 de fonetikusan átírt nevekkel. Többek között állandóan a „Gete” nevű színházat
emlegetik, én pedig véletlenül e név alatt a német író nevét olvasom, míg fel nem ötlik,
hogy ez valójában „Gaité” – vidámság –, amiről már régóta tudok. Bizonyíték arra, hogy
mekkora baromság az idegen szavak és nevek átírása.
1989. VII. 7.
Tegnap Mariannál voltam, hogy átadjam neki az ötösökre járó pénzt. Hátulról közeledve
a lakásukhoz – ahol a teraszuk van – a betonúton járok, amely megrepedt és felgyűrődött
a földalatti vizektől és gyökerektől, s ez a látvány arra a pusztulásra emlékeztet, amely
a környéken zajlott le, e lakásban, ahol anyám és nagyanyám élt. Nem tudok elég kedves
lenni Mariannhoz, de elkísérem Mártával és Andrejjel együtt az áruházig. Aztán hazaindulok. Útközben az erdő előtt, a vasútállomásnál eszembe jut, mennyiszer jártam itt.
Néha egész vasárnap délelőttöket töltöttem itt, mert nem tudtam másként elütni az időt.
Ez akkor volt, amikor anyámnál laktam, és mindennap úgy indultam a városba, mint valami hadjáratba. Viszont a vasárnap szabad volt, s így jutottam hosszabb időre e parkba,
talán hogy a restiben ebédeljek. Végül – már hazafelé menet – rátalálok a Szociális Biztosító közelében lévő iskolára, és eszembe jut, hogy egy este, amikor már nem volt senki az
utcán, betértem az épület előtti bokrosba, hogy könnyítsek magamon, s még ez a közönséges esemény is, amikor megpillantom a helyszín érintetlen környezetét, szomorúan érint.
Eközben én pedig folyamatosan távolodom a környezetemtől. Ma, amikor ünneplik
a szerb felkelést, Újvidék magyar műsorát hallgatom, csak hogy elkerüljem a szerbeskedést,
akárcsak ha népzene által nyilvánul meg, melyet egyre nehezebben viselek el. Visszatérek

21

22

23

Koszovói bányaváros. A legutóbbi, NATO-bombázásokkal végződött albán-szerb háborúban állítólag a szerb szakadárok és katonák itt égették el az elesett albán katonák és lemészárolt albán civilek egy részét. (A ford.)
Nemrég még etnikailag megosztott, ma viszont már szinte etnikailag megtisztított, albánok lakta
koszovói város. (A ford.)
Az utóbbi feljegyzések szövegkörnyezetéhez fontos tudni, hogy e kiadó neve magyarul: Testvériség-egység. (A ford.)

124

tiszatáj

a gyerekkoromba, amikor Újvidéken még idegen volt ez a környezet, amit a hatalmon lévő
szerbek és nem szerbek alkottak, akik mind sunyítottak a maguk jogtól való megfosztottságukban. A háború után volt egy időszak, amikor úgy tűnt, azonosulni tudok az általánosnak tűnő, nemzetileg független eszményekkel, ám a naplóm arról tanúskodik, eléggé
vacilláltam azon, hozzájuk szegődjem-e, vagy inkább óvakodjak tőlük. Akkoriban az általános eszményektől visszatartott a Párt, most pedig, vénségemre, a nem-nagyszerb gondolkodás. Igazából nekem is el kéne költöznöm Párizsba, hogy ott haljak meg Gy.-nél.
Ugyanakkor teljesen mindegy, hol öregszem és halok meg, ezért az is természetes, hogy ez
ott ér engem, ahol éppen vagyok, örök idegenként.
1989. XI. 1.
Vasilije Popović felhívott a „független írók” – Živojin Pavlović, Filip David, Vidosav Stevanović és Mirko Kovač – nevében, hogy csatlakozzam hozzájuk. Azóta vártam erre, hogy
tegnap az újságban megpillantottam a hírt a társaságról, amely végre nem dől be a nemzeti-területi hisztériának. Azonnal igent mondtam. Javasoltam, hogy vegyenek fel még valakit Újvidékről, Tolnai Ottót, majd miután ebben megegyeztünk, felhívtam Tolnait, hogy
megkérdezzem a hozzáállását. Ő is azonnal belement, hozzátéve, hogy amikor meglátta
a hírt, arra gondolt, ez a legfontosabb esemény nálunk az utóbbi években.
1989. XII. 27.
Ivan Supek Felfedezés az elveszett időben24 c. regényében a következőképpen foglalja öszsze a szerbek és horvátok földjének megszállását: „A Jugoszláv Királyság bukásán és szétesésén a hódító Hitler és Mussolini a középső maradék részekből összeeszkábáltak egy
szerb és egy horvát protektorátust, míg a peremvidékeket magukhoz és a szövetségeseikhez – Magyarországhoz és Bulgáriához – csatolták. Az első ilyen felségterület, millió
szerbbel Hadi Krajinából, valamint Bosznia és Hercegovinából, a régi horvát sziget
(Gorski Kotar és Isztria) nélkül, már a kezdetektől szakadásra és pusztulásra volt ítélve.
A Független Horvátország nevű provizórium a pravoszláv népben a legmélyebb gyanakvást
váltotta ki. A szerbek egy fanatikus-katolikus királysággal és a horvátok az ősi vidékeik kirablásával szembeni tiltakozását, csak végső rémuralommal lehetett elfojtani. A fasisztoid
és klerikális Róma előkészítette a faji és a vallási mítoszok csataterét.” És ilyen az egész
fejezet. A horvátok és a szerbek „tiltakozás”-át a szerző azonos módon kezeli. A szerbek
sorsát a gyanakvással magyarázza, azt viszont nem mondja el, hogy a horvát usztasák már
néhány nappal az állam megalapítása után – amely bárcsak „fanatikus-katolikus” lett
volna csupán (amennyiben az NDH-ra25 gondolunk) – a falvakban elkezdték tömegesen
lemészárolni a szerbeket, Jasenovacba meg más lágerekbe hurcolták őket. Ez az, amit
a horvát írók nem nagyon hangoztatnak, és emiatt mérgesedik a horvát és a szerb lélek
a háborútól kezdve, szakadatlanul.
1990. I. 29.
Hajnali fél négy körül ébredtem fel, majd attól tartva, hogy a nyugtalanító gondolatok miatt nem tudok majd azonnal visszaaludni, az jutott az eszembe, hogy őrizzem meg a ka24
25

Otkriće u izgubljenom vremenu. (A ford.)
Nezavisna Država Hrvatska – Független Horvát Állam. (A ford.)

2005. január

125

landot az életemben: azon fogok dolgozni, hogy a zsidók, romák, németek, örmények, cincárok, tehát az összes „mozgó” vajdasági nomád nemzet megnyilatkozási lehetőséghez
jusson, s majd kis füzetekben kiadom ezeket – mint saját munkákat – az Akadémián,
a róluk szóló tanulmányok mellett, amiket az ismerősökkel íratnék meg.
1990. VII. 11.
Este a rádió ismerteti a Washington Post véleményét, miszerint az Egyesült Államoknak
nem áll érdekében Jugoszlávia egysége, elégedett azzal, hogy a nyugati jugoszláv nacionalista mozgalmak demokratikus irányba fordulnak. Ez azt jelenti, hogy a Nyugat egyetértene a jaltai recept alapján készített széteséssel, s hogy én itt rekedhetnék Szerbiában,
a bolsevizmus utolsó bástyájában, a polgárháború fellegvárában, megakadályozva abban,
hogy eljussak oda, ahova szellemileg tartozom, miképpen fiatalkoromban is meggátoltak
ebben.
1990. X. 13.
Kellemetlenségek a dedikálásnál: ahogy sejtettem, fogynak az olvasók; csak egy brüsszeli
könyvesbolt-tulajdonos és kiadónő jött hozzám, akinek egy jugoszláv asszony a tanácsadója, ezért viszonzásul egy honfitárs könyvével akarja meglepni. És jött még egy férfi
a fiával, akinek talán leendő könyvtárát tervezi. Egyébként minden rendben, bár kissé fárasztó volt a négyórás vacsora. Közben Mészöllyel és más izgalmas emberekkel barátkozom, köztük a szlovén Boris Kovačcsal, aki a könyvvásáron máris a saját köztársaságát
képviseli. Holnap elmegyek, a rádiófelvétel után, 13 órakor.
1990. XII. 22.
Az „antibürokratikus forradalom hullámán”, amely elöntötte az újvidéki tévét is, Žilnik
lett a művészeti műsor főszerkesztője, és azonnal felhívott, hogy készítsünk valami hasonlót ahhoz, mint amikor a mediterráni riportokat akartuk csinálni. Mert ha nem ragaszkodom ahhoz a régi tervhez, akkor változtassunk rajta, mert most – úgy véli – fel fog lendülni a kelet-európai országok idegenforgalma. Azonnal beleegyeztem, és elképzeltem három, s talán még egyszer ennyi riportot Mi lesz velünk? címmel, amire a szomszédos országok írói válaszolnának. 29-én Budapestre megyünk, Várady meg én, és magunkkal
visszük a Magyar Szó egyik újságírónőjét, aki Mészöly Miklóssal és Konrád Györggyel fog
beszélgetni. Azt is kitaláltam, hogy Walter Benjamin Passagen-jét – amit az amszterdami
beszélgetések címébe tettek – összekössem Az ember használatával26 és a munkásságommal.
1991. X. 23.
Végre egy szerb – dr. Ivan Đurić – kijelentette, hogy Szerbia horvát városokat hódít, hogy
szégyelli magát amiatt, mert szerb, s a háború után bocsánatot fog kérni a horvátoktól.
A háború szégyenéből talán megszületik a valódi, s még hiányzó szerb ellenzék.
*
Tito megmentette a horvátokat a szerbektől, a szerbeket pedig a horvátok elleni bosszújuktól. Aztán amikor meghalt, mindkét nemzet hibát követett el: a horvátok a szerbek til26

Magyarul is megjelent: Az ember ára, Ford.: Dudás Kálmán, Európa, Bp., 1985

126

tiszatáj

takozása ellenére akarták létrehozni független államukat, a szerbek pedig kihasználták ezt
a figyelmetlenséget, hogy mégis bosszút álljanak azért, amit ötven éve megvontak tőlük.
1992. I. 30.
Amikor 1945-ben jelentkeztem a francia ösztöndíj-pályázatra, valaki a bizottságban
– amely az akkori Szerbiát képviselte – keresztbetett, hogy megkapjam és eljussak a vágyott
Európába. Szerbia ezután egészen 1956-ig akadályozott abban, hogy megvalósítsam az
álmom. Amikor pedig a vendégmunkások és az általuk behozott deviza miatt megváltozott
az útlevél-politika, akkor én már túl öreg voltam ahhoz, hogy nyelvet és életcélt váltsak.
Most Európa dagasztja Szerbiát, én pedig Európa oldalán vagyok, akkor is, ha együtt
pusztulok majd el Szerbiával, ahonnan többé nincs menekvésem.
Újvidék, 1992. VIII. 21.
Čedomir Mirković tegnap Aranđelovacban szerb íróként mutatott be, egy nappal korábban én viszont Ines Radisch újságírónőnek azt mondtam, hogy jugoszláv író vagyok. Erre
a nő azt válaszolta, hogy nincs többé Jugoszlávia. Hogyha ez igaz, akkor én nem tartozhatom ahhoz az országhoz, amely örökölt engem, mert az általa imádott mű-népzenétől
hányingert kapok. Arra gondolok, hogy megváltoztatom az állampolgárságomat. Legközelebb az izraelit érzem magamhoz, azóta, amióta Községházi tagnak jelentkeztem.
A zsidótól, akit a Községházában megismertem s akivel összefutottam a városban, megtudtam egy bizonyos budapesti Tuvija telefonszámát, ott viszont azt mondták, hogy ő Jugoszláviában tartózkodik – ekkor rákérdezek a Községházában, ahol megerősítik a hírt, és
megígérik, hogy értesítenek, amikor Tuvija Újvidéken lesz. Előkészíttettem a dokumentumokat, csatoltam Az ember használatát héber nyelven, s amikor jelezik, hogy Tuvija
kész fogadni az érdeklődőket (este nyolckor), elballagok a Községházára. Kopasz, vöröses,
hatvanéves ember. Először a könyvemet teszem elé, s csak azután a dokumentumaimat.
A könyv lenyűgözi, de az iratokra azt mondja, hogy nem felelnek meg, mert kiderül belőlük,
hogy anyám még a zsidók elleni terror és a születésem előtt szabad akaratából keresztelkedett meg… ezért sajnos nem lehetek izraeli állampolgár.
1992. XI. 19.
Jugoszláviát mint államközösséget s mint nemzetek közösségét lehetetlen fenntartani.
Államközösségként abban a pillanatban esett szét, amikor 1941-ben a fasiszta Németország megtámadta, majd széthullásában öldökléssel folytatta a megindult belső pörpatvart. Mint nemzetek közösségét azért lehetetlen fenntartani, mert saját területén minden
nemzet gyenge – etnikai sokszínűsége és politikai, kulturális jelentősége miatt is –, hogy
uralkodjon a kisebbségek felett. Szlovénia és a szlovénok helyzete annyiban különbözik
ettől, hogy nincsenek kisebbségeik, ezért mindenféle közösségek szövetsége nélkül önállóan is fennmaradhatnak.
Ami a szerbeket illeti, ők nehezen elégednek meg pusztán Szerbiával, mert a szerbség
nagy része a köztársaság határain túl él, ahol az 1941-es emlékek és a mostani, 1991-es felbomlás tapasztalata hergeli őket a többségi nemzetek ellen. Ugyanakkor nem számíthatnak arra, hogy fennhatóságuk alá vonják mindazokat a területeket, ahol szerbek élnek,
mivel ezeken a vidékeken talán csak 60% az arányuk, nem rendelkeznek számottevő többséggel, és sem politikai, sem kulturális fölényük nincs a horvátokkal, albánokkal és ma-

2005. január

127

gyarokkal szemben – akikkel összekeveredtek –, hogy fölöttük, netán velük összhangban
uralkodhassanak.
1992. XI. 26.
Meg kell fosztani a személyiséget a jelentőségétől, hogy elviselhető legyen a halál. Mert
abban nem az élet, hanem a személyiség elvesztése a nehéz. Ez valószínűleg a szétosztódás, a szerteágazás következménye. A pogányok csak az életet sajnálták, ezért a haldoklókat azzal vigasztalták, hogy létük ott fog folytatódni, ahol abbamaradt: evéssel és ivással.
Az első monoteista vallás, a zsidó, összekötötte az élet folytatását a törzzsel, az ember élete
itt a törzsé, sőt a személyiségé, a törzs vagy túléli, vagy elpusztul az egész, illetve az egyén
átka miatt. A kereszténységnek már meg kellett ígérnie a személyiség halál utáni megmaradását, s ezt a folyamatosságot elnevezték léleknek. Az új vigasznak – pontosabban az
új vallásnak – meg kellene találnia a megoldást a személyiség eltörlésére, viszonylagossá
válására, hogy az eltűnés folyamata elviselhető legyen.
1993. I. 16.
A 69. születésnapomra Gy. niori lakásán vagyok, útlevéllel a kezemben, amit majd meg
kell hosszabbítani és további vízumot szerezni, németországi és görögországi, osztrák és
olaszországi meghívásokhoz. Semmi sem vonz haza. Máshova sem. Ez valójában egy sehová sem tartozó, megvénült keverék természetes állapota. Jugoszlávia széthullása csak
drasztikussá tette ezt a hazavesztést. Már ha egyáltalán volt valaha hazám. Ami mindig is
átmenetinek bizonyult.
1993. III. 18.
Holnap Párizsba repülök három napra, eleget téve emigráns elkötelezettségeimnek. Egyre
kevésbé tartozom ahhoz az irodalomhoz, amelynek nyelvén írtam, mégis csak úgy lehetek
e világban, mint e nyelv irodalmának írója; akár szakadárként is. Mert az irodalom nem
engedte – pontosabban a nemzet, amelynek íródik –, hogy átmenjek egy másik, kívánatosabb világba. Eszembe jut Dositej,27 aki szintén elhagyta hazáját, hogy megvalósítsa önmagát – igaz, ő fiatalon tette ugyanazt, amit én vénségemre. Majd a magát kozmopolitának tartó Milo Dor, aki szintén elhagyta saját nyelvének irodalmát, ugyanakkor nem lett
sem osztrák, sem német író, mert az egyetlen igazi könyve – Holtak a szabadságon28 –
nem választható külön attól a környezettől, ahol született. Van egy egész kozmopolita irodalom, olyan írók irodalma, akik nyelvet váltottak. De ezt egyiküknek sem a környezetcsere miatt kellett megtenni, hiszen az új haza nem kötelezett senkit a nyelvcserére – ezt
azok az emigránsok bizonyítják, akik hűek maradtak nyelvükhöz. De vannak ellenpéldák
is: Conrad, Nabokov, Škvorecký, Kundera, Brodszkij… Gombrovicz egyáltalán nem cserélt
nyelvet, és annyira személyes prózát – naplót – ír Argentínában, hogy nyelvét a világ részévé teszi. Nem a sors szülte emigránsokról van szó, hanem azokról, akik jellemükből
eredően lettek azzá. Ide tartozom én is, aki az első megtanult – magyar – nyelv helyett egy
másikon – szerbül – kezdett el írni, ám amennyiben kiutazhattam volna, esetleg úgy döntök,
hogy franciául írok, ahogyan mostanában is szoktam, amikor itt kérnek írást tőlem.
27
28

Dositej Obradović (1739–1811), szerb író. (A ford.)
Tote auf Urlaub (1952).

128

tiszatáj

1993. V. 26.
Az Arte-n29 megnéztem a perverz prostituáltakról szóló riportot. Egy idősebb a saját másságáról beszélt, amely megakadályozza, hogy bárki is megértse, s emiatt „egyedül fog
megdögleni”. Számomra ez a katarzis pillanata.
1996. X. 7.
Amikor a második világháború véget ért, s kiderült, ki hová tartozik, a születő balkáni írók
és én két csoportot alkottunk. Ők életüket és életművüket azzal az érzéssel építették, hogy
a világ és annak történelme középpontjában állnak, ott, Belgrádban, Nišben, Kragujevacban, a Tito irányította Kommunista Párttal vagy az ellen, én pedig a periférián vagyok,
mindentől elvonultan, fölemelve fejem és az elérhetetlen nyugati fényeket bámulom.
Amennyiben ez utóbbi közép-európai álláspont, akkor én közép-európai író voltam és maradtam; ha nem, akkor magányos eset vagyok. De balkáni, törzsi író semmi esetre sem,
s ez akkor is, most is valamilyen módon megkülönböztetett.
2001. I. 27.
Azt álmodom, hogy egy elhagyatott metróállomás sötét folyosóin kóborlok. Időről-időre
rábukkanok egy-egy élőlényre, az is itt kavarog, vagy itt él. Egymást érintve elhaladunk
egymás mellett. Hirtelen az egyik sötét folyosó világosabb részén egy papírfecnit találok,
melyen az áll, hogy: „The same”, és egy női név, talán Wilma, esetleg Mary. Azt jelenti,
hogy: „Ugyanaz”.30 Ez lehetne naplóm címe is.
Fordította: ORCSIK ROLAND

29
30

Francia tévé csatorna. (A ford.)
Az eredetiben a szerb nyelv nyelvtani nemre vonatkozó szabályai szerint a szerző háromféleképpen fogalmazza meg az „ugyanaz/ugyanolyan” szót, nőre, férfira és semleges neműre egyaránt:
ista, isti, isto. Magyarul ez visszaadhatatlan – akárcsak az álmodott angolban. (A ford.)

Szabadkaiak Szegeden című összeállításunk
megjelenését az „Esély a stabilitásra” Közalapítvány támogatása tette lehetővé. A
szabadkai Üzenet szerzőinek munkáiból
készült válogatásban Lovas Ildikó volt
segítségünkre.
*
A multikulturalitás irányai Szerbiában címmel közölt írásokat Orcsik Roland válogatta.
A Tiszatáj több mint három évtizedes – kelet-közép-európai irodalmakat és kultúrákat
megismertető – munkája terveink szerint júniusban a kortárs horvát irodalmat bemutató
számmal folytatódik.
*
Értesítjük kedves olvasóinkat, hogy 2005-ben változatlan áron (350 forintért, előfizetők
300 forintért) vásárolhatják meg a Tiszatájt. Minden irodalomszerető olvasónak boldog új
esztendőt kívánunk!
*
Vörös László Szigorúan ellenőrzött mondatok című könyvének a bemutatója volt december 8-án, a Móra Ferenc Múzeum dísztermében. A főszerkesztői értekezletek történetét
feldolgozó kötetről Olasz Sándor beszélgetett a szerzővel.
Februári számunk tartalmából
TÉREY JÁNOS, TORNAI JÓZSEF, MARNO JÁNOS, SIMAI MIHÁLY, VERESS MIKLÓS versei
FERDINANDY GYÖRGY, TANDORI DEZSŐ, DARVASI LÁSZLÓ prózája
Németh László-textológia
(Domokos Mátyás, Füzi László, Monostori Imre, Péter László írása)
Szajbély Mihály, Szabó Gábor tanulmánya
„A Tisza-parton mit keresek?”
(Hollósi Zsolt beszélgetése Borvendég Bélával)
DIÁKMELLÉKLET:
Hernádi Mária Nemes Nagy Ágnes Éjszakai tölgyfa című verséről

