tiszatáj
70. É V F O L Y A M

Farkas Wellmann Éva
Hyross Ferenc
Kovács Kristóf
Máhr Gábor
Nagy Márta Júlia
Nemes Z. Márió
Szijj Ferenc
versei
Sántha József
Schreiner Dénes
Szathmári István
prózája
l

t

DELEUZE
ÉS A REDŐ ÖKONÓMIÁJA
Czétány György
Darida Veronika
Farkas Henrik
Gilles Deleuze
Gyimesi Timea
Moldvay Tamás
Seregi Tamás

Pataki Ferenc 75

2016. szeptember
yi

Ilf*

IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

a Magyar Nemzeti Bank, a PAGEO Alapítvány és a Nemzeti Kulturális Alap
támogatásával.

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
DOMÁNYHÁZI EDIT korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu
Online változat: tiszatajonline.hu
Szerkesztőség: 6720 Roosevelt tér 10–11. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

Tartalom
LXX. évfolyam, 9. szám / 2016. szeptember
SZIJJ FERENC

Különböző fények (Visszafordulás / Veszelszky) ............

3

SÁNTHA JÓZSEF

Béla, aki Pista szeretett volna lenni .......................................

6

MÁHR GÁBOR

a néptánctáborban; retteneteset táncoltunk ..................... 17

KOVÁCS KRISTÓF

Ezt majd akkorra, mikor nem; Egy útra ............................... 19

SZATHMÁRI ISTVÁN

Az örömvölgy utca ......................................................................... 21

NEMES Z. MÁRIÓ

A narancs visszatér ....................................................................... 26

NAGY MÁRTA JÚLIA

A támadás természete; A Törpe Amazon indulója; Medália Madonna ................................................................................. 28

HYROSS FERENC

torony; daráló; körte .................................................................... 30

FARKAS WELLMANN ÉVA

Most szinte ő; Akt ........................................................................... 32

SCHREINER DÉNES

Őelőtte ................................................................................................. 34

Deleuze és a redő ökonómiája
GYIMESI TIMEA

Bevezető ............................................................................................. 40

GILLES DELEUZE

Levél Unonak a nyelvről; Levél Unonak – Hogyan dolgoztunk ketten ................................................................................. 43

MOLDVAY TAMÁS

E mint Esemény .............................................................................. 46

CZÉTÁNY GYÖRGY

I mint Idea (Deleuze és a problematikus idea) ................. 61

SEREGI TAMÁS

K mint Kultúra ................................................................................. 69

FARKAS HENRIK

E mint Ellenállás (Deleuze és az ellenállás) ....................... 82

DARIDA VERONIKA

V mint Vágy (Variációk a Proust-témára) ........................... 90

GYIMESI TIMEA

I mint Irodalom (Deleuze és az irodalom) .......................... 98

mérlegen
FÖRKÖLI GÁBOR

Sótlanság (Nádas Péter: Az élet sója) ................................ 103

HAKLIK NORBERT

Az önzőző gólkirály (Temesi Ferenc Miért nem lettem...? című prózakötetéről) .................................................. 107

JAHODA SÁNDOR

Sziránó és a Zárványok (Szendi Nóra: Zárványok –
Nyerges Gábor Ádám: Sziránó) ............................................ 110

ÓCSAI ÉVA

Ötven év szubjektív arcképcsarnoka (Gergely Ágnes: Oklahoma ezüstje) ............................................................ 113

NAGYGÉCI KOVÁCS JÓZSEF

Fényhíd (Szilasi László: A harmadik híd) ........................ 117

SZUTORISZ SZABOLCS BENCE Ophélia jő (Nagy Márta Júlia: Ophélia a kádban) .......... 120
NYERGES GÁBOR ÁDÁM

A múló idő csintalansága (Izsó Zita: Színről színre) ... 123

művészet
GÖNCZY LÁSZLÓ

Művészet és tudomány határain (Illés Mária: Tiszta
hangok. Vántus István élete és műve) ............................... 126

MARTON ÁRPÁD

A lélek fosszíliái (Pataki Ferenc 75) ................................... 130

ILLUSZTRÁCIÓK

Pataki Ferenc festményei a címlapon (Előváros), az 5., 16.,
27., 39., 81., 96., 106., 112., 116., 119. oldalon és a belső
borítón (Az én templomom).
Megyeri Horváth Gábor Macskás akt című festménye a 33.
oldalon.

A Deleuze-blokk vendégszerkesztője Gyimesi Timea volt

SZIJJ FERENC

Különböző fények
(VISSZAFORDULÁS / VESZELSZKY)
Tolnai Ottónak

Ha elég messzire látnánk,
mert nagyobb lenne a szemünk
a mostaninál, akkor a csillagos ég
szinte egyetlen fényes felület lenne,
legfeljebb itt-ott egy fekete ponttal,
ahol a kihűlt és összeomlott csillagok
elnyelnek egy szűk nyalábot
abból a fényből, amely a világegyetem
túlsó végéből tart felénk a kezdetek óta.
Kezdeti fény, a legerősebb, de
legkuszább is, még együtt van benne
az összes létező anyag
kezdetleges formája
és az elemi akarat, ha volt
egyáltalán akarat, nem pedig
a semmitől való félelem
vetette szét magát
egy véletlen pillanatban.
De nem tudom, hogy akkor nappal
nem lenne-e túl sok a szemünknek a földi fény,
vagy bízhatnánk-e abban, hogy a házak
és a fák egy része már rég kihűlt,
az emberektől pedig eleve minden
még sötétebb lesz,
csak a gyerekek fénylenek fel délután,
ahogy szétfutnak, gyorsan elfelejtik,
amit délelőtt hallottak,
és kipróbálnak valami mást,
szelíden legyőzni és erőszakkal

„

4

tiszatáj
kérlelni valakit, és nem nézik,
ki az, mitől nyomorult, ha nem szól,
márpedig egyikük se szól,
valami mástól olyan hangosak
hogy végül magamra kell zárnom
az ablakot.
Mert az kétségtelen, hogy ugyanazzal
a szemmel kell nézni a földi tájat,
mint az éjszakai eget, a kettő ugyanaz,
a tájnak is minden egyes pontja
külön világ, amelyben fehér foltok
és véres felfedezőutak, vasúthálózatok
és váltakozó színű jelzőrendszerek,
vulkánkitörések és ünnepi hűségfelvonulások
préselődnek össze, és minden pont
vonzza és taszítja a körülötte levőket,
és a nagyobb csoportok, vonulatok, húrok is
egymást, és vannak távoli, meglepő
kölcsönhatások is számosan, mindig
az egészre is kell figyelni.
Kérdés azonban, elég-e itt nekünk
az egész, vagy még hozzá kell
tenni valamit, hogy elszakadjon a mérték
az emberi kéztől, lábtól, de talán
még a szemtől is, lényegében
megtagadni a látványt valami kis különbséggel,
fokról fokra.
Egy régi lehetőséget ilyen tevékeny
szomorúsággal nyugalomra bírni
a kínzó adottságok között, és kivárni,
amíg megköt annak a hordónyi,
névtelen festéknek az üledékétől,
amelyet álmainkban öntünk össze
felsőbb parancsra, de mindig harsány
nevetés lenne a vége, ha nem ébrednénk fel
idejében, mert csak mi kellünk nekik,
nem a szín.

2016. szeptember

5

Vagy meghagyni mindent, és azon túl
már csak abban reménykedni, ami
magától növekszik és fogy, este elszürkül,
éjjel tompa fényben feldereng,
nappal az emberek bejárják.

PATAKI FERENC: ORGANIKUS TEMPLOM

„

„

6

tiszatáj

SÁNTHA JÓZSEF

Béla, aki Pista szeretett volna lenni
Amíg ezekről a dolgokról elmélkedem, hirtelen zuhanunk bele a csapdába. Egy vasutas öltönybe bújt személy lép elénk a mezőn, és közli velünk, hogy éppen elértük a
következő állomást, s most már az ő felügyelete alatt kell tovább haladnunk. A hátamra vett különítmény terhétől kissé meggörbedve követjük a felügyelőt, s összességében elégedett lehetek, hogy nem tévedtem el, mindig előre felé mentem, s nem
jutottam vissza az előző állomásra. Nem mondhatok mást, meséli Szoprán Auguszt
a vendégeknek, a kalauz járása és a tompora a legnagyobb hasonlóságot mutatta az
előző állomásokon megismert állomásfőnökeiével. Ezért aztán kár is volt mindenféle csapásokat kijelölnöm. Ha minden egy, ha mindenhol ugyanazokra a féreg rágta
alakokba botlom, akkor természetesen érvénytelen lesz az egész kalandozás. Amikor azonban arról kezd el beszélni, hogy nem éppen alkalmatos ez az idő az utazás
megszakítására ezen az állomáson, mert az állomásfőnök éppen a hirtelen elhunyt
ikertestvére ravatalánál időzik, aki szintén állomásfőnök volt az előző helységben,
hirtelen kellemetlen érzéseim támadnak. Mintha csak bekerítettek volna, előre szeretnék menni, de valamilyen véletlen folytán mindig ugyanazokba a figurákba botlom. És nem is csalódom. A váróterem falai fekete leplekkel vannak letakarva, az
ikertestvér tökéletes hasonmása az eddig megismert állomásfőnököknek, a ravatalon pedig egy életszerűen pirospozsgás arcú halott fekszik. Miután a teremben a feketébe burkolózó asszonyban is régi ismerősöm feleségére ismertem, őszinte részvétemet fejeztem ki a férje halála miatt. Az új állomásfőnök, aki úgy mutatkozott be,
hogy ő Béla, aki Pista szeretne lenni, egészen váratlanul letegez: Szóval ti ismeritek
egymást? Az asszony nem tagadja, hogy már találkoztunk, a férj pedig idegesen toporzékol. Mint később megtudom, az ikertestvérek elszerették egymás feleségeit,
így ezek a nők állomásról állomásra vándoroltak, mint a régen nem járó vonatok, és
szinte kibogozhatatlan szerelmi viszonyok szövődtek a szűk családban. Az asszony
nyíltan beszél arról, hogy az első állomásfőnök második felesége már az ötödik állomáson feleség. De hányan vannak, kérdezem értetlenkedve, miközben a ki tudja,
melyik állomásfőnök közénk furakodik.
Ha tényleg mély kapcsolat volt a testvérem és maga között, akkor, gondolom,
szeretne tőle elbúcsúzni. Úgy hallottam, hogy az önéletrajzát tekintve bizonyos szellemi párbeszéd is létrejött, s talán rokonszenv is kialakult önök között. Nem tudván,
hogy most melyik állomásfőnök is fekszik a ravatalon, csak kellő óvatossággal nyilatkoztam a kettőnk kapcsolatáról. Így némileg kitérő választ adtam, és inkább arra
lettem kíváncsi, hogy mi is okozta eme tragédiát. A testvéreim mindannyian bizo-

2016. szeptember

7

„

nyos megállapodottsággal tekintettek az életükre. Nem voltak elkötelezve a vasutasság iránt, és némileg csalódással élték meg, hogy nem vitték többre az állomásfőnökségnél. Ám mindketten meggyőződéses önéletrajzíró kontárok voltak. Olyan
emberek, akik szerettek volna a szűkös körülményeiken túl bepillantást nyerni egy
nagyobb, fontosabb, tágasabb világ törvényszerűségeibe is. Elkötelezett személyiséggondozók, énkufárok voltak, akik amellett, hogy versenyeztek is egymással, bizonyos szempontból tágították is egymás világlátását. A gondolataik, a megfigyeléseik, talán még az életfilozófiájuk a sok ellentmondás ellenére egy tőről fakadt. Nem
tisztem igazságot tenni köztük, de látható, hogy bármelyikük is fekszik most a ravatalon, a fivérünk nem jött el, és ez számomra igencsak fájdalmas tény. Mert magam
sem tudom őket megkülönböztetni, már régóta egyetlen személyként éltek bennem,
hiszen majd húsz éve nem jött össze a család, és akármelyikőjük is látogatott el
hozzám, annyira csak a saját önéletrajzi problémáival volt elfoglalva, hogy csak lineárisan tudtam követni a gondolkodásukat, ám arra már régen képtelen voltam,
hogy szétválasszam őket két külön egyeddé. Most számomra is az a legtalányosabb
kérdés, hogy ki is fekszik a ravatalon. Csak remélni merem, hogy nem én, aki természetesen szintén belekezdett egy önéletírásba, és titokban abban reménykedett,
hogy majd minden tekintetben túlszárnyalja őket. Ha az ikertestvéreimet már régóta nem vagyok képes megkülönböztetni, akkor adódik a kérdés, hogy magamat
miként is tudom leválasztani róluk, aki genetikailag azonos volnék velük, és a helyzetem, a lehetőségeim is nagyon hasonlóak. Ha meg a feleségeinket tekintem, a természet törvényei szerint ebben a dologban is tökéletesen hasonlóak volnánk. Egyszerűen nem tudom, hogy ki fekszik ezen a ravatalon. Az ikertestvérem, de melyik
ikertestvérem, talán az, aki nem jött el, vagy mind a kettő? Az, hogy még beszélek
róluk, semmiképpen nem ment fel a gyász alól. Ezek szerint mi majd kisebb részletekben halunk meg.
Az asszony pálinkát hozott, hogy koccintsunk a halott testvér emlékére. Én is
megszabadultam a terheimtől, anyámat és a kutyámat egy fekete lepellel fedett
padra fektettem, majd megálltunk a ravatal előtt, és éppen koccintottunk, amikor
hangos jajveszékeléssel berontott a harmadik testvér. A ruháját szaggatva, a haját
tépve zokogott, és percekig nem jutottunk szóhoz. Rávetette magát a halott testre,
és ott folytatta az operettbe illő komédiát. Én közben a helyi állomásfőnököt figyeltem, miként is értékeli ezt a belépőt. Szemöldökét felvonva figyelt, mint aki maga is
túlzásnak tartja egy élete teljében lévő férfi efféle elragadtatott érzelmi kitörését.
Halkan megkérdeztem, hogy akkor most végre valamennyien együtt vannak-e. Ha a
halottat is beleszámoljuk, talán. Arra gondol, tette hozzá, hogy bár nagyon régen
nem voltak így együtt, de mivel az egyikőjük már csak egy test, nem mondhatja,
hogy valójában együtt lennének. Azon kívül, úgy hallotta többször is, hogy vannak
még ezen a vonalon hozzájuk nagyon hasonló állomásfőnökök. A kérdésre tehát
nem képes, és nem is akar egyértelmű választ adni. Nem tudja, hogy hányan is vannak testvérek, kérdeztem megrökönyödve, mire ő csak megvonta vállát, és gyorsan

„

8

tiszatáj

a fivérét kezdte vigasztalni. Lassan ő is magához tért eszelős bánatából, és a pálinkát már együtt hajtottuk fel. Aztán az asszony sonkát és kenyeret hozott, és leültünk
falatozni az egyik padra. Igazán megható volt ez a testvéri szeretet, ahogy a halottról megemlékeztek, s ahogy a jelenlétemben elmesélték minden bánatukat. Azt
próbálták tisztázni, hogy mikor, kivel is esett meg egy-egy feledhetetlen történet.
Én, mint kívülálló, csak nehezen tudtam követni az eseményeket. Nagyjából egy logikai játék zajlott, amelyben mindig az volt a kérdés, hogy a házigazda és a frissen
érkezett vendég volt-e a főszereplő, s a halott melyik epizódszerepet játszotta. Az
egymás emlékeit kiegészítő történetek azonban rendszerint azzal végződtek, hogy
vagy mindketten jelen voltak, és nem volt helye a harmadik testvérnek, vagy pedig
egyikőjük sem volt ott, s csak a mások elbeszéléséből hallottak a dologról. Egyre
hevesebben próbálták bizonygatni a halott testvér kiválóságát, miközben rá kellett
jönniük, hogy egyáltalán semmit sem tudnak róla. Kiderült, hogy diákkorukban az
iskolaigazgató elleni csínyt is ők ketten követték el, amikor egy pohárban protézist
tettek a tanári asztalra, s az igazgató ezt meglátva, néhány percig próbálta a már
benn lévő mellé a szájába illeszteni a műfogakat, miközben az osztály a röhögéstől
fuldokolva a pad alá dugta a fejét, s többen meg is haltak, mert kitörött a nyakcsigolyájuk.
A következő történetet viszont csak hallották, egyikőjük sem volt ott, amikor a
tetőt foltozgató apjuk alól az ikrek kilopták a létrát, és az a levegőbe lépve belezuhant egy rőzsekaróba, és szörnyet halt. Elnéztem ezeket a hozzám képest egészséges, fiatalos, pirospozsgás arcokat, szépre nyírt, tömött bajuszkájukkal, és elcsodálkoztam ezeken a rémségeken. Abban a történetben viszont, amikor meglazították a
budi deszkáit, és a testvérük háttal belebuckázott a fekáliába, felfedezni vélték a halottról való egyetlen határozott emléküket. Hiszen ők voltak ott, akik kihúzták végül, és a kútnál alaposan lemosták róla a szart. Ezen elgondolkodva, újra csak a halott nemes tulajdonságait dicsérve koccintottunk. Egyre csak sorjáztak az emlékeik,
hol a kellemesek, hősiesek, hol a kevésbé dicséretesek. Ahogy figyeltem, mindenről
volt szó, csak a vasútról és az állomásokról nem. Egy idő után meg is kérdeztem,
hogy miként éltek itt ezeken az állomásokon, gondolva, hogy ez is szerves része volt
az életüknek. Hát itt keveredtünk végletesen össze, itt veszítettük el önmagunkat és
egymást, válaszolta a házigazda. Annyira unalmas és hétköznapi életünk volt, hogy
csakhamar nyughatatlanok lettünk. Így alakult ki aztán az a szokásunk, hogy váltogattuk egymást a különböző állomásokon. Hol az első, a Kancapataki megállóban,
hol a Bagolydombon vagy a Békásdűlőben szolgáltunk. Egyformák lévén, sem az
elöljáróink, sem az utasok, de még csak a feleségeink sem jöttek rá erre a turpisságra. Volt úgy is, hogy még feljebb merészkedtünk, én egyszer kerek évig a Bivalyheréjén teljesítettem szolgálatot, és az emberek megállókon keresztül, ha kitekintettek, és meglátták az állomásfőnököt, azt hitték, hogy egyhelyben állnak. Ennek aztán ránk nézve is hátrányos következményei lettek, mert ha megállót váltottunk,

2016. szeptember

9

„

akkor nevet is kellett cserélnünk, és az évek során sajnos, már magunk sem tudtuk,
hogy mi volt az eredeti keresztnevünk, és ki volt az igazi feleségünk.
Azt csak tudják, kérdeztem, hogy maguk akarták-e az anyámat halottá nyilvánítani a Prózaszökevények otthonában. Értetlenül bámultak rám. Miért, meghalt a
kedves mama, kérdezte aztán a házigazda. Éppen azért, mert nem halt meg, de a répaföldön üldöztek egy koporsóval. Azok nem mi voltunk, mondták határozottan.
Lényegében hányan vannak testvérek, vetődött fel bennem az újabb kérdés. Ezen
sokáig gondolkodtak, kissé le is pisszegték egymást, mintha valamilyen titok rejtőzne a szám mögött. Eredetileg hárman voltunk, mondta végül a vendég. Béla, aki Pista szeretett volna lenni, Iván, aki Jancsi lett, Jancsi, aki sokáig Jancsi volt, de utólag
Pista lett, és Vendel, aki mindig Béla volt. Akárhogy is számolom, ez négy, jegyeztem
meg, most már kissé türelmetlenül. Nem tudják, hogy hányan voltak testvérek, kérdeztem hitetlenkedve. Ekkor a házigazda újabb koccintásra emelve a poharát belekezdett egy hosszabb történetbe. Meglepően teátrálisan beszélt, mintha legalábbis a
testvére temetésén szónokolna.
Ha eddig elkerülte volna a figyelmét, kedves uram, a mi ikerségünk apánk halálával, illetve annak körülményeivel temetődött be, vagy legalábbis kapott végzetesnek mondható sebet, amelyet mi azóta sem heverhettünk ki. Apánk ugyanis nem
azonnal halt meg, még sokáig forgolódott azon a bizonyos rózsakarón, mintha dupla
axeleket vagy triplákat szeretne ugrani. Az összefutó szomszédok és a közben megérkező mentők előtt határozottan kijelentette, hogy Vendel húzta ki alóla a létrát,
a saját szemével látta. A rendőrségi kihallgatások során azonban tisztázódott, hogy
egyik szülőnk sem volt képes arra, hogy bennünket egymástól megkülönböztessen.
Így a nyomozás eredménytelenül zárult, hiszen jó okkal egyikőnk sem vallotta be,
hogy Vendelnek hívnák. Nem tudtuk mi sem, hogy ki húzta arrébb a létrát, amelynek következtében apánk rettenetes kínok között még a rózsakarón kiszenvedett,
úgy, hogy a hasán ment be a fa, és a lapockája mellett jött ki. Úgyszólván felnyársalta szegény apánkat. Mindenesetre ezután az eset után már egyikőnk sem neveztetett Vendelnek, mindannyian hol Pisták, hol Jancsik, hol Bélák lettünk, de hogy még
jobban összezavarjuk anyánkat, egyre gyakrabban váltogattuk a nevünket, hogy
még véletlenül se jöjjön rá, ki is ölte meg apánkat. Ez később, kedves uram, olyan
szenvedéllyé vált bennünk, hogy már mi sem emlékeztünk a saját eredeti nevünkre,
és a Vendel megszólításra meg sem rezzent az arcunk. A történethez hozzátartozik,
hogy anyánk gyanúját azzal is oldani próbáltuk, utóbb már azt állítottuk, hogy nem
is hárman, hanem négyen vagyunk, csak az egyik gyereke éppen távol van. Így lettünk hát négyen végül, hogy még többfelé osztódjék a bűn, de ezzel együtt nem lettünk boldogabbak. Természetesen a rendőrség képtelen volt kinyomozni az esetet,
és mi megszabadultunk a büntetéstől, de nem szabadulhattunk meg a lelkiismeretfurdalástól. Ezért aztán mind a négyen elmentünk vasutasnak, ahol hamarosan jó
munkánk érdemeként állomásfőnökök lettünk. De még itt sem nyughattunk, hiszen
továbbra is furdalta elménket a kíváncsiság, ki is volt a bűnös. Egy idő után abban

„

10

tiszatáj

állapodtunk meg, hogy lezárjuk ezt a dolgot, megpróbálunk ennek a rettenetes
bűnnek az árnyékában tovább élni. Sok mindenről beszélhetnék még, hiszen évek
kellettek, amíg már magunk sem voltunk tisztában azzal, hogy ki kicsoda. Ehhez járult az a tény, hogy egymás melletti állomásokon szolgálva gyakran cserélgettük a
szolgálati helyünket, mert magunk is menekültünk önmagunk elöl. Én, Pista, aki Béla szerettem volna lenni, voltam már minden, Jancsi, Iván, egyedül csak érthető
okokból Vendel nem. Ez aztán egynémelyikőnkben súlyos, orvosolhatatlan lelki törést okozott. Eltörlődött a személyiségünk, elhamvadt az életünk, furcsa zavar lépett fel mindannyiónkban, ha rákérdeztünk az életünkre. Ezért aztán nem lepett
meg, ha a testvérek némelyike önéletírással kísérletezett, hogy saját életét, múltját
megteremtse. Ez azonban nem volt egyszerű feladat, nyilvánvalóan csak álságos tényekre, eltorzított emlékekre támaszkodhattak, s ekképpen nem is tudtak megbirkózni a feladattal. Ebben a helyzetben, azt hiszem, logikusan teljes zavarodottsággal
tekintünk most a halottra. Nem is tudjuk pontosan, melyikünk is lehet ő. Mert bár
mindannyian ott fekszünk, és ez a rossz érzés a gyásznál is mélyebb sebeket ejt rajtunk, ugyanakkor afféle képzet uralta el az elménket, hogy Vendelt egyszer s mindenkorra el kellene magunkban temetnünk, s így lehetőség is adódhat, hogy az ő
fejfájára íratjuk a családunkra egykor szégyent hozó nevet. Holott tudjuk, hogy ez
mennyire csak technikai kérdés, és ábrándnak tűnik, hogy valaha is részrehajlás
nélkül eltüntessük magunkról ezt a szégyenfoltot. Míg másnak olyan könnyű és
természetes dolog megnevezni magát, számunkra ez a legnagyobb talány. És ami a
legrosszabb, az igazság ott lapul a négyünk tudatában arányosan szétosztva. Mert
nem csak hogy megöltük apánkat, de évtizedeken keresztül próbáltuk eltüntetni a
nyomokat, és erre rá is ment az életünk. Mert az okok okozatokat szülnek, és a takarások mögé újabb spanyolfalakat kellett állítanunk, hogy még véletlenül se derüljön ki számunkra az igazság. Nem válhattunk el egymástól, szorosan egymás mellett
kellett haladnunk egész életünkben, mert aki elmarad, abban újratermelődik és
visszaállíthatóvá lesz a múlt. Aki külön utat akar magának az életben, az hamarosan
ösztönösen eljut a gyökerekig, és újratermeli a bűnt, esetleg az árulás lehetőségét.
Olyanok lettünk, mint egy különös szekta tagjai, akik be vannak avatva a legkülönösebb szertartásokba, amelyek mind a közös gyilkosság megszüntetésére esküdtek
fel. Pedig jól tudtuk, hogy nem mindannyian követtük ezt el, közülünk csak egy. És ő
lett a negyedik, a láthatatlan testvérünk, Vendel, aki talán, s most meg is nyugodhatnánk, itt fekszik a ravatalon. Ám mint minden logikai állítás, amelynek kiinduló
tétele téves, a zavar korántsem múlt el testvérünk halálával, hiszen most már nem
mondhatjuk, hogy négyen lennénk, láthatóan és megtapasztalhatóan ketten maradtunk, és félelmünk nagyon is megalapozott. Nem indul-e kettőnk között egy furcsa
versengés, egy áldatlan küzdelem, hogy az egyre szűkülő lehetőségek közül, amelyek még nyithatóvá teszik a múltunkat, most majd egyikőnk a gáncstalan lovag
szerepében azt mondja, hogy ő nem követett el semmiféle gyilkosságot, és egész
életében a mások, most már egy másik bűnéért szenvedett. Meddig tartjuk még ma-

2016. szeptember

11

„

gunkat bekötve ebbe a közös zsákba, nem próbálunk-e meg most új életet kezdeni,
elszakadva egymástól, és ezáltal kiszolgáltatva a másikat az igazságszolgáltatásnak.
Mert sajnos az első tettünk után még más ocsmányságokat is elkövettünk, immár
annak a jól védhető pozíciónak a tudatában, hogy azt mondtuk, négyen vagyunk ikrek, így aztán mindig megfelelő tanúkkal rendelkeztünk a szembesítések alkalmával. Végül aztán jó útra tértünk, és beálltunk vasutasnak. Igen ám, de Vendel erősebbnek bizonyult nálunk. Vendelt nem sikerült kiölni magunkból, így aztán a továbbiakban egyre csak azon mesterkedtünk, hogy sakkban tartsuk egymást, s még
véletlenül se adjunk egymásnak egérutat.
Mondhatom, nagyon nem tetszett, hogy a fivérünk évekkel ezelőtt belekezdett
az önéletírásába, és ki tudja, milyen nyomokat követve próbálta felderíteni életének
homályos titkait. Válaszul mi is rögtön írni kezdtük a saját verziónkat, ám amíg ő jól
haladt ebben a tekintetben is, mi semmire sem jutottunk, hiszen nem önmagunkért,
hanem éppen az ő ellenében akartunk bizonyosságot teremteni. Inkább tűnt a mi
írásunk egy védőbeszédnek, mint egy valóságos életrajznak. Ami ezután történt, az
már ép ésszel felfoghatatlan, mondta most, és hirtelen elhallgatott, mélyeket lélegezve gyűrte le a következő pohár pálinkát. Igen, ez már túlmegy minden földi poklon, erősítette meg a vendég is.
El sem tudtam képzelni, mi lehet még ennél is szörnyűbb, mint amit itt egy óra
alatt elmeséltek. Azzal pedig semmiképpen nem voltam képes megbirkózni, hogy
miért kellett ezt nekem, egy távolról idetévedt idegennek feltárni, jegyzi fel a naplójába Szoprán Auguszt. A feleség finom falatkákkal kedveskedett, de közben gyorsan
fogyott a pálinka is, mert a testvérek láthatóan jól bírták a szeszt. Bár semmiképpen
nem tudtam köztük különbséget tenni, arra jól emlékeztem még, hogy az első állomásfőnök csak ritkán kínált pálinkával, mindig csak bort ittunk, ha kettesben beszélgettünk. A kolbász ízesítése azonban pontosan megegyezett azzal, amellyel ezek
szerint a halott testvér kínált meg. A két testvér már egyáltalán nem emlékeztetett a
gyászolókat búba döntő emberpárra, merészen villogott a szemük, és állandóan köröttem settenkedtek, mintha csak valamit el szeretnének tőlem lopni, ami az elhangzottak szellemében nem is volt annyira abszurd. Nem tudja, hova rejtette a
testvérünk az életírását, kérdezte a házigazda. Hiszen magával került szokatlanul
meghitt kapcsolatba, s önnek mesélt ezek szerint a közös szenvedélyük okán a kutatásai eredményéről. Értse meg, tudnunk kell, mi rejtezik abban az önéletrajzban,
kiáltotta kétségbeesetten Béla, aki Pista szeretett volna lenni. Hiszen minden reményünk magában van, ha nem kerül elő, örökös rettegésben kell élnünk, hogy egyszer csak valaki nyilvánosságra hozza az igazságot. Biztosítottam őket, hogy sosem
láttam ezt az írást, s leginkább a volt feleségének kell tudnia róla, aki örökösen vele
lévén, bizonyára nyomon követhette a férje tevékenységét. Az öcsénk rendkívül bizalmatlan volt mindenkivel szemben, válaszolta, még a felesége elől is, aki persze
már nem volt a felesége, hiszen láthatja, hogy az én feleségem, rejtegette az írásait,
és ez annál gyanúsabb, hiszen más körülményeket tekintve, általánosságban el-

„

12

tiszatáj

mondható, hogy nagyon is megbízott benne. Nem tudtam mit válaszoljak, de a félelmem csöppet sem oldódott. Zavaromban próbáltam kimenekülni a testi közelségükből, és a ravatalt megkerülve futó pillantást vetettem a halottra. Szinte tébolyodottan néztem rájuk, ahogy ott álltak velem szemben, és fenyegetően egyre csak felém jöttek. Igen, a halott torka át volt vágva. Uraim, kiáltottam, hiszen ez gyilkosság!
Önök nem csak meggyanúsították, de meg is ölték az ikertestvérüket! Valószínűleg
menekülésre fogom a dolgot, ha anyám és a kutyám nem tette volna ezt lehetetlenné. Egy ideig úgy álltak ott, mintha nem is lennék jelen, egyszerűen levegőnek néztek. Jobban is letakarhattad volna, Vendel, szólalt meg hirtelen a vendég. Jobb ez
így, válaszolta a házigazda, legalább megtudja az úr, hogy mi jár azoknak, akik az
utunkba állnak. Csodálkoztam magamon, hogy mennyire nyugodt maradtam a következő percekben. Kifejtettem, hogy tökéletesen közömbös vagyok a sorsomat illetően. Én végső útra keltem, amikor elindultam az otthonomból, és bár nem számítottam efféle kalandokra, s még bizonyos célja is volt ennek a vándorlásnak, ám
bátran szembenézek a halállal, hiszen semmiféle dolgom nincs már. Különösen ártatlan vagyok a fivérük által írt önéletrajz eltulajdonításában. Ezen kívül tisztes korom, a jól értelmezhető körülményeim is világosan mutatják, hogy képtelenséggel
vádolnak, s állok elébe mindenféle kínvallatásnak.
Ekkor kissé szelídebben azt kérdezték, hogy miféle céllal is indultam el erre a
nyomorúságos útra. Azt nem szívesen mondanám el, bizonyos értelemben egy tágabb eszme nyomába eredtem, amely esetlegesen nagy változást hozna az egész ország már alig értelmezhető szellemi állapotában. Szerencsétlen, megnyomorodott
népem megváltását tekintettem a legutolsó dolgomnak, s a feljegyzéseim ennek az
eszmének a szolgálatában íródtak. Tovább kérdezgettek, de én megtagadtam minden részletesebb felvilágosítást, nem fogom ezeknek a pitiáner testvérgyilkosoknak
az orrára kötni, hogy milyen eszmék mozgatnak, s mely dolgok érdekelnek még a
halálom felé vezető úton. Hiszen mindannyian szívesen gondolkodnánk efféle kérdéseken, mondta Vendel, akinek a nevétől kissé megborzongtam, ha megfelelő útmutatást kapnánk arra érdemes személyektől. Itt a világ végén azonban, ahol már
évek óta vonatok sem járnak, szükségszerűen kerülünk egymással halálos konfliktusba. A világ kintre és bentre szétszabott keretei között, mi csak magunkba nézünk, és meglehetősen szűkre szabott világunkban szeretnénk eligazodni. Ekkor a
másik testvér, újabb váratlan fordulattal egy kést szegezett a torkomnak, és felszólított, hogy azonnal adjam át a testvérük és a saját feljegyzéseimet. Rámutattam a bőröndjeimre, mondván, nyugodtan kutakodjanak csak benne, de ha valóságos munkát akarnak végezni, akkor szakítsanak maguknak néhány év szabadidőt, mert az
írásaim komolysága ezt mindenképpen megköveteli. A testvérük feljegyzéseiről pedig ténylegesen nem tudok semmit.
Ekkor viszont, talán először a nap során ténylegesen halálra váltam. Már olyan
sok fordulat és meglepetés ért ezen a délelőttön, hogy ide-oda forgatván elmémben
a dolgokat, nem igen tudtam, miként is vélekedjem a történtekről. A ravatalon fekvő

2016. szeptember

13

„

halott felkönyökölt, és ráparancsolt a két testvérre, hogy azonnal hagyjanak fel a
vallatásommal, mint már előre sejtette, teljesen ártatlan utazó vagyok, semmiképpen nem a vasúttársaság vagy a titkosszolgálat embere. Percekig nem jutottam szóhoz, csak annyit láttam, hogy a szintén Vendelnek nevezett személy leveszi a torkáról a művérrel szennyezett sebet, és barátságosan lelép a ravatalról. A másik két
testvér rögtön szelíd báránnyá változott, és egyből mutogatták, hogy a kés nem is
igazi kés, csupán egy gyerekjáték. Egyáltalán nem nyugodtam meg, most estem igazán kétségbe, mert az egész színjáték sokkal rémisztőbb volt, mintha átvágják a
torkom. Mint kiderült, mindannyian Vendelnek szólították egymást, és egyszerre
kezdtek magyarázni a legkülönfélébb dolgokról, amelyekből nem értettem egy szót
sem. Vak bűnökről beszéltek, feltáratlan területekről, földalatti sínekről, olyan sírokról, amelyeket folyosók kötnek össze, és hogy mindezek koordinátora én lehetek, aki évek óta jelentéseket küld a központi kormányzatnak, amely nagy károkat
okoz majd nekik. Ők azonban minden tekintetben betartják a rendelkezéseket, már
amennyiben ilyenek egyáltalán léteznek. Hiszen ötven éve nem járt erre vonat, s
azóta semmi hír nem jutott el hozzájuk. Míg ők hetente ellenőrzik a sínek közötti
távolságot, tisztán tartják a várótermeket, naponta felmossák a peronokat, és a sorompókat is karban tartják. Ha ellenőrzés céljából érkeztem volna, akkor nézzek
csak bátran körül, mindent szívesen megmutatnak. Ott vannak a nyilvántartások, a
szolgálati napló, a menetrendek percre pontosan kifüggesztve, a késések, és a kimaradt járatokról vezetett jegyzőkönyvek, minden napra kész; épp most jegyezték be,
hogy a déli gyors negyven percet késik, és majd azt is jelzik, ha nem érkezik meg.
A forgalmista zöldre és pirosra festett tábláját naponta letörlik, sőt hetente többször kiállnak jelezni, nehogy a karjuk elgyöngüljön. Ezen kívül óránként tíz percre
beülnek a pénztárfülkébe, és várják a jegyet venni szándékozó utasokat. A menetrend szerinti járatok kimaradása után ugyanúgy ellenőrzik a várótermeket, mintha
a vonat valóban megérkezett volna, nehogy elhagyott csomagok maradjanak a meg
nem érkezett utasok után. Egyáltalán, összességében sokkal éberebbek és gondosabbak, mióta nem járnak a vonatok, hiszen ha nincs is forgalom, és nincsenek utasok, azért egy ellenőr bármikor betévedhet. Ők maguk úgy érzik, hogy sokkal fáradékonyabbak és gondterheltebbek, mióta megszűnt vagy összeomlott az egész
rendszer, mint azelőtt. Sokkal megerőltetőbb így a munka, ha csak üresjáratok vannak, de nincsenek igazi járatok. Ugyanakkor nem veszélytelen ezen a mozdony nélküli tájon vasutasnak lenni, hiszen az évenkénti sínbejárásokon engedély nélkül
felhúzott épületek tucatjait találják a vasúti pályákon, mintha ez erős alapot képezne nem csak a kutyaólak, tyúk- és disznólak számára, de mindenféle gazdasági épületeket felhúznak a sínekre, sőt többszintes házakat emelnek a talpfákra, olykor már
kisebb falvakat találnak, amelyeknek minden egyes háza a vasúti töltésekre épült.
Amilyen megszállottsággal elhivatottak a társaság iránt, amely a megélhetésüket
biztosítja, olyan túlbuzgónak tartják e tájék lakosai a tevékenységüket. Ürességben
futkosó céltalan őrülteknek nézik őket, akik egy már alig létező eszme nevében

„

14

tiszatáj

szorgoskodnak. De ők képtelenek feladni a vasút eszméjét, a mobilitásban gyökerező hitüket, ezért erejüket megfeszítve teszik a dolgukat. Ugyanakkor tudniuk kell,
hogy az ellenőrzésükön kívül eső területeken már szétrohadtak a vasúti pályák, ha
arra gondolnak, hogy az állomásaikon még tökéletesen rendben lévő sínek nem vezetnek sehova, akkor bizony tökéletesen megértik a lelkük másnaposságát, egész
lényük kitakarhatatlan ürességét. Akkor legjobb bezárkózni ezeknek a régi állomásoknak a technika hőskorából származó reprezentatív kellékei közé, és úgy kezelni
a váltókat, a sorompókat percre pontosan, mintha valóságosan is megállnának, vagy
csak átrobognának még itt vonatok. Hangos bemondó, pontos telefonhívások, a váltók állítása, a sorompók lezárása, hangos bemondó, honnan hová, az állomásfőnök
kivonulása, zöld jelzése, aztán a csönd, a nagy békebeli csönd. Olyan egyetemes
csönd, amilyen csak a bolondok távozása után hallható az őrültek házában. Barázdált és a hangok keltette üregek csöndje. A szekularizált csönd, a funkcionális
csönd, amelynek pontosan elemezhető jelentése van. Bizonyos hangok hiánya, megszűnte a legkülönfélébb csöndeket teremti meg. Más az iskolai szünetekben üresen
maradó tantermek csöndje, mint az elhagyott férjek otthonának visszhangos némasága. Más a csönd az éjszaka közepén, amikor magányosan vándorol valaki egy hegyi ösvényen, és örökösen hallucinál, és más a csönd egy kriptában, ahol nincs hallgató, csak hangokat kiadni képtelen személyek. Ugyanakkor vannak értelmes, legalábbis értelmezhető csöndek, amikor valaki órákon keresztül töpreng, de a belső
párbeszédre a külső némaság teszi fel a koronát. Vannak feszültséggel teli csöndek,
amikor a jámbor férj késő éjszaka hazatérvén azzal találja szemben magát, hogy a
felesége hónapok óta figyelteti, s pontos adatai vannak minden mozdulatáról. Napok, órák szerint sorakoznak a letagadni képtelen tények, kiegészítve fényképekkel,
bizalmas beszélgetések hanganyagával, s ez a pillanat, amikor minden összedőlni
látszik, és egyetlen értelmes mondat kimondására is képtelen, megint egy különös
csöndet eredményez, amennyiben a szólalni akaró már nem használhatja a régi gáláns, védekező, naiv hangját. Próbálgatja a sosem hallottat, az eddig nem létező orgánumát, mintha a bemutató előtt a színész a hőstenorból a piszkos kis csaló, bolti
tolvaj hangján szólalhatna már csak meg. És vannak a kihalt állomások csöndjei,
amelyek szabályszerűen kalapácsként roncsolják szét az állomásfőnökök agyát. Hiszen egy efféle hely másra sem való, minthogy a vonatok járásával kapcsolatos
mindenféle zajokat magába szívja. A gőzmozdonyok lassuló zakatolása, a fékek csikorgása, a hangosbeszélő gépszerű, monoton hangja, a gőzök szuszogása, a sikolyszerű füttyök, az ajtók csapódása, az állomásfőnökök sípolása, a hangzavar, amely
az érkezők és a távozók, a rájuk várók, és a tőlük búcsúzók szavaiból állnak össze
káprázatos zenévé. Mindennek a hiánya elviselhetetlen vízióvá lesz az állomásokon
éveken át szolgálatot teljesítők agyában.
Most egészen váratlanul és a legrealisztikusabb hangpompával hallhatóvá vált
egy mozdony gyors közeledése, majd a fékező kerekek okozta operafináléra emlékeztető zenélése. Mindegyikőjük olyan hitetlenkedve és megilletődötten ugrott

2016. szeptember

15

„

talpra, mintha Jézus sírjához toboroztak volna őrzőket, futkosni kezdtek, hogy a
szétszórt, ki tudja, merre levetett egyenruhájuk darabjait összeszedjék. Az állomásfőnök többször is keresztülrontott a várótermen, hol a sapkáját tette fel, hol a nadrágját rángatta magára, később a sípját kereste, majd a tábláját, amellyel az álló vonatot újra elindíthatná. A hangos beszélőbe csak annyit volt képes belenyögni a
mikrofonba, hogy egy igazi vonat érkezett és megállt. Mindannyian kimentünk a peronra, hogy ezt a különös jelenséget megszemléljük. Egyáltalán nem erre a látványra számítottunk, amely most elénk tárult. A vonat elején egy széteső félben lévő ház
belseje tárult elénk, amelyben a család tagjait még az ágyukban fekve érte az ütközés, és most a bútorokba kapaszkodva küzdöttek az életükért. De volt egy kecske is
a ház tetején, amely békésen legelt a padláson tárolt szénából. A családfő ébredt fel
először az ütközés okozta delíriumból, és az rikkantotta a peronra ugorva: Gyerekek, megérkeztünk! Ennek bővebb értelméről később se tudtunk meg többet, annál
inkább lenyűgöző volt az egyetlen kocsi, amelyet a mozdony mögé kapcsoltak. Egy
üvegfalú, feldíszített szerelvény volt, amelyet a vasúti társaság a jelesebb történelmi
személyiségek hamvainak az ünnepélyes hazaszállítására vásárolt, de Rákóczi újratemetése óta egy raktárban porosodott, hiszen a méltóságos fejedelmet hazaszállították ugyan, de néhány év múlva már ez se volt haza, hiszen a kassai dómban
nyugvó porhüvelye újra idegen földben lelhető fel. Most azonban, elterjedvén a hír,
hogy a bagolydombi állomásfőnök elhunyt, a vasúti társaság elnöke ekképpen szerette volna kifejezni a háláját, hogy a rég nem működő vonalon elviszi utolsó útjára
e hűséges dolgozóját. Mindannyian (a halott is) megcsodálta a tizenkilencedik század eme technikai remekét, s mindaddig senki nem gondolta át a helyzet fonákságait (a halott sem), amíg csak a koporsóra nem terelődött a szó. A mozdonyvezető
kérte, hogy szíveskedjünk kihozni a koporsót nyitott állapotban, hogy az érdeklődők megszemlélhessék az elhunyt tetemét, amely dolog egyszersmind újra fel is kelti majd az eme tájékon elhamvadt vasút iránti figyelmet. Mindannyian bementünk a
váróterembe (a halott is), a mozdonyvezető és a kísérője kint maradtak. Csak néhány percünk volt, hogy döntsünk, miként is hidaljuk át ezt a rendkívül kellemetlen
helyzetet. Teljes zavar uralta el a várótermet. Az állomásfőnök először Jakubot
akarta a ravatalra fektetni. Tiltakozásom teljesen korrekt volt, hamar meg tudtam
győzni a három testvért, hogyan is mutatna az én öt kilós kutyám a ravatalon. Aztán
anyám fejébe nyomták a vasutas sapkát, és már ötöztették is. Újra próbáltam ellent
mondani, de nem tágítottak. Megkérdeztem tőle, mit szólna hozzá, ha a hátra lévő
utat vonaton tenné meg. Nem volt kifogása ellene, csupán azt szerette volna tudni,
hogy meddig is tart ez az út, hova viszik. Már a koporsóba fektették, és indultak is
vele kifelé, amikor újra csak nemtetszésemet fejeztem ki. Anyámnak viszont nagyon
tetszett az ötlet, azt kiáltozta, hogy sosem utazott még hálóvagonban. Ekkor viszont
a testvérek emeltek kifogást, azt szerették volna, ha anyám mozdulatlanul és szótlanul hever a koporsóban. Kezébe adtak egy deci pálinkát, és kérték, hogy gyorsan
igya meg. Anyámnak ez nem okozott problémát, viszont mikor kivitték a peronra,

„

16

tiszatáj

nem lett csendesebb, csak tökéletesen lerészegedett. Ekkor még egy pohárral belédiktáltak, de ez sem segített a dolgon, ismerve a szokásait, reménytelennek találtam, hogy ilyen rövid idő alatt leitassák. Arra viszont hajlandó volt egy üveg pálinka
fejében, hogy halottnak tetteti magát, míg a vonaton a megfelelő hálóvagonba el
nem helyezik. A masiniszták előre szaladtak melegíteni a kazánt, anyám ekkor újra
csak felült, körbenézett a gyanús girlandokon, a falakat borító koszorúkon, és fájdalmasan felkiáltott: Haramiák, ez nem szilvórium, közönséges desszert-pálinka!
De még ezzel sem volt vége ennek a gyászos órának. Akkor az alsó koporsóból
Kuma doktor dugta ki a fejét, laposra nyomorított orral annyit szólott: Hát, igen felejtődik, mint minden. Én azért még emlékszem, mire is?

PATAKI FERENC: PAJZSOS ANGYAL

2016. szeptember

MÁHR GÁBOR

a néptánctáborban
Retteneteset táncoltunk volna,
de ebből egy szó sem igaz,
mi otthon maradtunk,
unatkoztunk,
és már a világ végére kívánkoztunk volna.
És hirtelen ezer medve közé kerültünk,
mert azt mondtam a barátomnak,
holnap megyek Kalotaszentkirályra, a néptánctáborba,
azt mondta, ő is jön, de akkor menjünk autóval.
Megérkeztünk, minden csupa talány, a barátom délben szalonnázik,
én beállok az embertelenül hosszú sorba ebédelni, van ebédjegyem,
előfizettem rá, és tűz a nap. A kocsiban még be is csatolta magát,
nehogy kiessen a nihilbe, de akkor még jó volt,
mert nagyon szép volt, és szerelmével elcsábított.
Komplexus nőtt az agyamban, de nem is olyan kicsi,
beborította majdnem az egész agyamat.
Nem tudtam másra gondolni, mint a szerelemre,
erre a hirtelen jött szerelemre.
Ő írta a levelébe, hogy ma már nem „mutrázik”,
nem színészkedik, ahogy én ezt kivettem a soraiból.

retteneteset táncoltunk
pereg az idő, mint az orsó, és azt veszem észre,
beissza a szervezetem az ő üde vérét,
s azok a hatalmas bálok,
a fiatal legény Kalotaszentkirályon,
én annyi kalotaszegi verset írok a porról,
olyan üdülésforma volt, csak egy kerti séta lendült kirándulássá,
és mindig és mindenhol a múzsám kísért mindenhova,
én csalódtam önmagamban, hát nem tudom felkapni ezt a csitrit?

17

„

„

18

tiszatáj

Hát én az ő álmában nem jártam, csak az ő ágyában aludtam,
de ő nem aludt velem, a reggeli áttetsző hálóinge,
és sorolhatnám tovább a beguruló kegytárgyakat, a görög- és sárgadinnyét,
amit a piacon vettem neki, meg a testvérének, és nekik adtam ajándékba,
ő mindig csak „mutrázott”,
az ördög angyalát és felszolgálólányát kértem meg,
hogy ne ő színészkedjen benne, hanem a jó illatú nevetések,
és a még finomabb édenmosolygások jöjjenek az ihletemre,
itt, az ablakom alatt gyülekezzenek,
de alig hallják a vezényszavakat, mert mindegyik mobiltelefonozik,
sőt, még a másik fülével is ráfigyel,
jól van, én megegyeztem,
nézzék a violát, vagy a lilát, az éden gyönge illatát, mert hát ez mind az édenről szól,
kiragadtam ezt Kalotaszegről, kirángattam a múzsámmal együtt,
jött magától,
és nem volt vita kopott Trabantunkban, míg a mezőn gyakoroltunk,
ő ült a vezetőülésben, aztán egy macskát elgázoltunk,
úgyhogy halálhírem hallatán te örvendjél,
mert én halottan is rólad fogok írni,
és ott leszek eltemetve, beborít majd a kalotaszegi por, ahol volt a legendás tábor,
és mi retteneteset táncoltunk.

2016. szeptember

19

KOVÁCS KRISTÓF

Ezt majd akkorra, mikor nem
Estére hidegfront éri el hazánkat. Még ha
nem is tudjuk pontosan, hogy az hol van.
Amikor kettesben vagyunk, véletlenül
sem maradunk józanok. Ez nem panaszkodás.
Legyen mire fogni. Talán a hűvösebb időtől
várunk valami belső enyhülést. Hogy kevésbé
legyünk szomjasak. Pedig a kisebb műtétek
előtt sem lehet hat-nyolc órával, még vizet sem.
Nem tudom, akkor miről beszélnénk.
Folyton csak meghagyunk valamit, valami
túl drága maradékot, fizetős parkolókban az aprót,
szemrehányó utalásokban az igazi mondatokat.
Tenyeredbe írod, el ne felejtsd, hogy ma nem, ma
nem megyünk. Egy-egy napot meghagyunk.
Például ezt, ezt majd akkorra, mikor nem leszel.
Tétnélküli fogadásokat kötünk, épphogy gondolni,
mi lenne… Kicsit beborul. Elér valami hideg. Azt hiszem,
minden kelet-európai csókban van egy kis jobbleszmajd.
Találunk régi, csúsztatott érdekességeket. Lásd, hogy nem hiába.
Elvicceljük a kapott eredményeket,
a legtöbb választ el sem hisszük. Azt mondod, az nem lehet.
Mosolygunk gyávaságból, hogy nem merjük kipróbálni.
Még azt sem, amit mondtam,
hogyha lelöknéd az üres korsót – mert egyszer rám veted magad –
vajon betörné-e a járólapot. Hátha az is valamit elválaszt valamitől.

„

„

20

tiszatáj

Egy útra
minden találkozásunkhoz
tartozott egy vonatjegy,
ami megőrizte önmagát véletlenül.
a lejárt bérleteket neked adtam,
ezzel próbáltad látszatnak tettetni
a távolságot köztünk. ami végül sosem
fogyott el. sőt, két szeretkezés közt
kevésbé tudtam elviselni azt, amilyen vagy.
beutaztam önmagam, csak azt nem tudtam meg
pontosan, hogy te hol laksz.
mindig csak beszéltünk és beszéltünk valamiről,
de egyikünk sem mondta el, amit kezdetként
kellett volna, hogy alig leszel majd boldog,
ha már nem találunk több tökéletes alkalmat.
hogy lesznek majd más évszakok is, és hagyni
fogom sokáig kicsengni a telefont,
legalább kelljen várnod. vagy ilyesmi.
hogy az összes kínos slágerzenéről
te fogsz eszembe jutni, amíg tart bennem.
és majd nem marad más egy
rövid estéből, csak az útpára, a trágár buszok
késő menetideje a nedves aszfaltokon.
el kellett volna magyaráznom, hogy
ezekből nem lesz vissza. elfogadva azt,
hogy egyszer a dolgaink nálad vagy
nálam fognak maradni.
ahogy a tárcák mélyén megsárgult jegyek,
amiket végül nem dobtam ki,
pedig feltüntetve áll, hogy csak egy útra szólnak.

2016. szeptember

21

„

SZATHMÁRI ISTVÁN

Az örömvölgy utca
Tóth Gábornak

Egy kacsa totyogott az Örömvölgy utca mindenféle piszokkal megáldott járdáján,
a kőfal szoros szomszédságában, japán volt, japánkacsa, mélyzöld tollal, meg ezüstszín bejátszású szárnnyal, és a csőre halvány, olyan udvariasan sárga, japáni, ahogy
a költő mondotta volt egykoron, ott téblábolt szegény madár, uram, de hát ő akarta
ezt, vagy csak az ösztöneire hallgatott, lehet, habár akaratos volt, mentem arra és én
kerültem, nem a kifejlett állat, jogosnak érezte, igen, hogy az Örömvölgyben helyet
keressen magának, közben zúgtak, elzúgtak mellettünk az autók, kukáskocsik berregtek megállíthatatlanul, hogy hirdessék, reggel kezdődik minden, ébred az ember,
a világ, hamura, fényre, szirénázó kocsik húzattak a közeli kórházak felé eltökélten,
és a járművökön belül életek keltek vagy mentek tönkre lassan vagy gyorsan, és a
kacsa csak totyogott a sokszaros, -húgyos járdán, akárha valami sugárúton, díszúton lenne, felvonulna a publikum előtt, öntudatosan, mint aki tudja, nem akármi
ez, ahhoz a kicsi tóhoz képest, a zavaros, békanyálas vízhez, a megroggyant bambuszok és elszáradt, már-már kiégett hosszú szálú füvekhez, ahonnan jött, repült, és
amit annyira, de annyira szerettem én. Évek óta. Igen. Amióta az Örömvölgy utcában lakom, a jobbik részén, a Rózsadombon. Mert a völgyhöz domb kell, uram, de én
inkább a Vénuszt, a Vénuszdombot választanám, sokszor gondolok erre, mikor reggelente a munkába indulok, mikor megyek a mindenféle piszokkal, maszattal megáldott járdán, a kőfal, a kikezdett, meggyalázott seszínű anyag tövében, kerülve, kikerülve a japánit, a peckes madarat, a totyogót, úgy viselkedik, mintha övé lenne itt
minden, beleértve engem is, uram, és várok, bevárok, mert csak utána lépek be a
Nagykert kapuján, vigyázva, óvatosan, nehogy baj legyen, igen, haladok tovább,
hogy átvágjak a réten, és ő marad a küszöbhöz közel, fontoskodva forgatja a fejét,
közben valami furcsa hangot hallat, majd csendbe borul megint. Mindig egyedül
van, nincsen itt a társa, nem tudom, hogyan van ez a japániknál, mikor, miért akarnak, vagy nem akarnak párt jóban és rosszban, de neki, most azt hiszem, a jó van,
igen, elégedetten kacsázik vissza az utcára, én meg megyek a már virágzó gesztenyefák alatt, görnyedten, fáradtan a kopár sziget felé, ahol dolgozom, keresem, kutatom a pénzt. Ahol majd aktákat, dossziékat szedek elő az asztal alól, és tanulmányozom, nézem, követem a kín, a szenvedés, a megalázás, az elveszettség, a pökhendi baromság minden válfaját. Mert, hát élni kell valamiből, uram, de ő, a madár
marad, totyog, billegeti a fejét, és tudom, ha elege lesz, ha már túlcsordult a boldog-

„

22

tiszatáj

ságtól az Örömvölgy utcában, visszarepül a békanyálas tóhoz, a többiekhez, a szomorú bambuszokkal övezet langyos vízhez, és büszkén úszik egyet, hogy lássák,
észleljék, itt van ő már nagyon. Az Örömvölgyből. De ott csak az elején tanyázik,
a Sárkányig nem jut el, nem akar, nem mintha tudná, mit takar a név, mire volna
képes a másik élőlény és milyen, nem, megvan az ő territóriuma, uram, kijelölte,
megjelölte, biztos vagyok benne, mivel még az örökké károgó, szemtelen, elszemtelenedett, elkanászodott varjak se szállnak le a közelébe, tisztelik az efemer magántulajdont, pedig erőszakosak, rámenősek igencsak, hatalmas csőrük nem ismer kegyelmet, és mégis, a japáni teljes biztonságban járja, kacsázza körül örömvölgyi világát, meg-megállva, hogy büszkén kihúzza magát.
Az utca végén egészen más található, uram. Más emberek, madarak, állatok kedvenc vagy kényszertanyája ez, a romos épületek fölött fekete por szitál, a falakból
csövek, vezetékek törnek elő, a legelképesztőbb helyeken cserjék, bokrok nőnek, és
a megroggyant tetőgerendáktól nem messze seszínű papírsárkányok lengenek. Itt
nyáron a csillagok sohasem hullnak, éjjel kövér denevérek röpdösnek otthonosan,
és ravasz patkányok futkosnak az itt élők lábai között. Feketén ragyogó világ, mondanám, uram, de valahogy nehezemre esik, mert ez is az Örömvölgy, az én Örömvölgyem, igen. Hozzám tartozik és én is hozzá, bármennyire szeretném, akarnám
ezt másképp.
Pedig azt se tudtam, hogy létezik. A Keleti mellett, a Marekban laktam éveken
keresztül, mikor a Józsi, a közvetlen szomszéd megbolondult, verte, ütötte a falat,
légpuskával galambokra vadászott a sárgaköves körfolyosón, tökrészegen bömböltette a zenét, olyan hangosan, hogy még a dupla, külföldi füldugó sem segített, ez így
nem mehet, mondtam a másik, tetőtől talpig kitetovált szomszédnak, aki, ha úgy
hozta a kedve, kutyát tartott a piciny lakásban, sohase vitte le, sétáltatta, az állat ott
vonyított egész nap, néha még hangosabban a Józsi zenéjénél, hát így voltam én körülvéve, szendvicsben, uram, ha elmentem, kimentem innen, arra gondoltam, állandóan, igen, hogy mi is van, mi is megy fenn nálam, mellettem, mögöttem, már nem is
aludtam, vagy alig, akkor, amikor a Józsi valamilyen megmagyarázhatatlan okból elcsendesedett, és az állat a másik lakásban vagy eltűnt, vagy kimúlt.
Dohánykereskedők sarja volt az ingatlanos, szűk nadrágban járt, ezüstös szakálla markáns arcot szegélyezett, őseihez méltón szájában állandóan ott lógott a cigaretta, valami nagyon erős dohánnyal bódította, nyugtatta magát, néha ideges vagyok, mondta, de nekem úgy tűnt, hogy állandóan az, néha zenélek, folytatta, de ezután mindig elhallgatott. Egy csendes lakás kéne, mondtam, és úgy néztem rá, mint
a Megváltóra. Barna volt a bőre, szeme szürkéskék, próbálkozunk, felelte, és a gyűrűit kezdte el forgatni az ujjain. A Csikágó volt e környék, uram, amit annyira, de
annyira kiismertem már. A házakat, a levegőt, a sarki boltot, ahol grammokban
mérték az italt. Higgye el, nem is olyan régen megfordultam arra, benyitottam, minden ismerős volt, a répa, a krumpli, a hagyma a lestrapált ládákban, hát maga, szólított meg a tulaj, és már vette is elő az üveget a pult alól, itt nem léteztek korlátok,

2016. szeptember

23

„

a bent levők pedig bólogattak bölcsen, mint akik tudatában vannak fene nagy titkoknak. És a dohánytermelők őse, akinek a neve is a dohányra utalt, gyűrűivel egyetemben megmozdult és elindult a lakáskeresés göröngyös útján. Mindenféle címekkel, ajánlatokkal bombázott, hurcolt, vitt magával, hóban, ködben, esővel áztatott
talajon, nyári hőségben, mikor árnyékunk sincs már, de valahogy nem jött össze az
egész, mindig volt valami hiba, kivetnivaló, néha megálltunk hosszabb-rövidebb
időre, és ilyenkor szinte súgta, magadba nézz, oda is, ne csak az utcákat lesd, igen,
és kissé megzavart ezzel, de elhessegettem ezt a következő megállóig. Egyszer felvitt a lakására, már a folyosón éreztem a dohányszagot, a lakásban tömény füst fogadott, a lánya és a felsége egykedvűen ültek a pamlagon és csendesen cigarettáztak. Odaült a pianínó elé, percek múltak el, de nem történt semmi. Majd a másik
szobából macskanyávogás hallatszott és az ablakon keresztül láttuk, hogy eleredt az
eső.
És akkor bejött ez az örömvölgyi, uram, pedig mennyire másképp indult, igen.
Leszálltunk a kiöregedett, rázkódós, nyögdécselős villamosról és egy egész hadsereg jött velünk szemben a Sárkányban, nem tudtam elhinni, hogyan fér el ennyi ember ebben keskeny utcában, és hová mennek vonulnak, akár egy menet, egy felvonulás, igen, a dohánykereskedők sarja mintha észre se vette volna őket, ment egykedvűen egy picivel előttem, az volt az érzésem, ráunt, rám unt már nagyon, nem
hozok a konyhára semmit, üres, lepusztult telkekhez érkeztünk, kidobott matracokból kunkorodott a rugó, a bokrokból maszatos vécékagylók mutogatták magukat, ezt azért mégse, mondogattam magamban, de azért nem fordultam vissza, mentem, mentem utána, és amikor elértük az Örömvölgy utcát, higgye el, uram, valami
megcsapott engem. Nem tudtam, mi, képtelen voltam definiálni, eldönteni, jó-e vagy
rossz, de éreztem, valami történt velem. Valami, amire már nagyon régen vártam.
Hát legyen, mondtam, és mint aki azért is nekimegy, még határozottabban, eltökéltebben követtem őt. Egy magas ház előtt állt meg, óriás, barna kapuja volt, beléptünk, kukák fogadtak bennünket a hosszú kapualjban, és mikor kikerültünk a mármár alagútból, egy gyönyörű piciny kertbe botlottunk, ahol mindenféle egzotikus
virágok nyíltak, közepén pedig egy trombitafa trónolt, nem hiszem el, mondtam a
Dohányosnak, de ő csak ment tovább a bérház lépcsőháza felé, és akkor hirtelen felzúgott valami, akárha fűrészlapot köszörültek, élesítettek volna, és még láttam,
hogy egy nagy, kövér macska kényelmesen kisétált a kertből. A másodikon szóváltás kezdődött, és a sötét lépcsőházban avas szalonnára emlékeztető szag honolt.
A lakásban két öreg lakott. De már meghaltak, uram. Minden régi volt idebenn,
ódon és avítt, egyből az ablakhoz mentem, és láttam az előttünk elterülő tájat, mely
nyílt volt és tágas, betonkockákból és zöld területekből összerakott. Az idős pár lánya árulta a lakást, aki, mint később megtudtam, fodrászatot üzemeltetett Kócos
néven, és mesélt arról, hogy a szülei itt hogyan éltek, mit szerettek, mit nem, a gang
volt a kedvencük, és az augusztusi tűzijáték, amit az ágyukból nézhettek, de titkon
azért féltek, nehogy rájuk, a párnára, a takaróra hulljanak a csillagok. Néha a Duna

„

24

tiszatáj

szagát is elhozza erre a szél, és ilyenkor apám, folytatta a Kócos szalon tulajdonosa,
a folyosó végi kamrába totyogott, hogy előkotorja horgászbotjait, mert úgy gondolta, elérkezett a nagy halfogás ideje. Mint fiatal korában valamikor. De már a végén
az udvarra sem tudott lemenni a két öreg. Ha nem lenne gubanc, azt mondanám,
egymást temették el.
Álltam a szoba közepén, hallgattam, füleltem, vártam. Jön-e valami belső hang,
ami megszólít engem. Hogy akkor mi is legyen. Hogy megerősítse, vagy negálja azt
az érzést, amit megcsapásnak neveztem én. A történést az Örömvölgy küszöbén. Fejem fölött elaggott csillár lógott, odébb repedések a falon.
És kezdődött a küzdelem. Kívül is, belül is. Elszántan. Sokat kértek, sokat kért a
Kócos, fel akarta újítani az üzletét, új burákat kell vennem, hisz kinőttem már magam, ecsetelte és közben mosolygott és vizslatott engem, a hajából mindenféle illat
áradt, ha egészen közel jött hozzám, émelyegni és szédülni kezdtem, de emígy helyes is tudott lenni, gömbölyded feneke, ahogy tett-vett, fontoskodott a lakásban,
párnát, függönyt igazított, szekrénybe nyúlt, szinte érintetlen volt minden az öregek
után, olyan, mintha csak kimentek volna a gangra tünde időre, hogy beleszagoljanak
a lenti kert aurájába, tehát az a fenék csak úgy ringott az orrom előtt, és nem voltam
meggyőződve arról, hogy teljesen véletlen ez, mégis sok pénzt jelentett ez nekem,
uram, de azért vágytam a lakásra, mind jobban tudatosult bennem, jól esett arra
gondolni, nincs menetelés, nyargalás a Dohányossal, esőben, hóban, kietlen tájakon,
buldózerek és berregő gépkocsik mellett, gazos udvarokon és kerteken át. És a dohánytermelők ivadéka csak állt a sarokban, a gyűrűit forgatta, nézegette és valamit
dudorászott halkan.
Tudtam, majd később kezdi el, majd ha lemegyünk a lépcsőn, ki az utcára, utcákra újból.
Időt kértem a nőtől, bólintott, érti, de túl sokat nem várhat, mondta, kellenek a
burák és más, mindenféle fodrászati kellékek, rekvizitumok, indul, most valóban beindul az üzlet, bombafrizurával járnak a lányok, asszonyok, és neki is bomba kell,
amivel robbanthat, igen, és finoman megrázta azt a gömbölyded fenekét, és elképzeltem, szinte láttam, éreztem a hatalmas dörrenést.
Rajtad múlik, mondta a Dohányos már a villamoson. Tapasztalt volt és ravasz.
Megérezte a ragaszkodást. De nem forszírozta persze. Hagyta, engedte, hogy mélyüljön el.
Kutattam a pénz után. Kölcsönök után koslattam. Osztottam, szoroztam, közben
az akkori barátnőm hisztériázni kezdett. Nem értette, nem akarta, mit jelent ez nekem. Neki volt lakása. Szép világos, tágas, nagy, vörös macskával az ablakban meg
vérpiros muskátlikkal. A falon szőnyegek lógtak és a galérián rézcsengők himbálóztak a huzatban. Már tudtam, akárhol is lesz lakásom, oda biztosan nem jön fel.
Nagy falat volt ez nekem, uram. Be kellett látnom, nincs meg a pénz. Éjszaka burákkal álmodtam, és arra ébredtem, a hajamba kapaszkodom. Meg kellett mondanom, nem léphetek. Nem lehet az enyém az Örömvölgy és már a Vénuszdomb sem.

2016. szeptember

25

„

Furcsán nézett rám a Kócos és a Dohányos csak hallgatott. Ittam aznap éjjel, keményen, elszántan, nagyon. Kora reggel dörömböltek az ajtón. Kábultan mentem kinyitni, a Dohányost láttam, szájában cigi, öltözz, mondta, megegyezünk.
A Kócos most tényleg kócos volt. Kevesebbet kérek, szólt hozzám, pár bura nem
a világ. Így lett enyém a lakás, uram, mint a mesékben. De előbb meg kellett inni az
áldomást. Alig álltam a lábamon. Nem sokkal múlt hét. Metszett poharakba töltötte
az asszony a konyakot, a függönyök csak félig elhúzva, kint sápadtan erőlködött a
nap, félhomályban álltunk a kisasztal körül, a Kócos intett, akár egy karmester, és
bedöntöttük az italt, megremegtem, még majd elesem, futott át az agyamon, látták
rajtam persze, a bura alá teszem, így a Kócos, ha nem lesz jól, és furcsán felnevetett.
Otthon csak ültem a hajóra emlékeztető galériám alatt, akár valami tengerész,
aki az árbocot már sohase mászhatja meg. Mert belefáradtam, uram, megvolt, de
most jött ki rajtam az egész történés szennye, mérge. Mégis győztesnek tituláltam
magam és a Józsi szomszéd fala felé fordulva beintettem neki.
Majd jött a hurcolkodás, a rendezés, az átrendezés, ismeretlen emberek tűntek
fel a lakásban, mindenféle dolgokkal a kezükben, a vállukon, és én csak néztem,
bámultam, mintha nem is az enyém volna ez az egész, ez a kavalkád, ez a karnevál,
de ha kinéztem az ablakon a tájra, a közeli magas fák felé, már tudtam, sejtettem, az
Örömvölgy mellett sok-sok domb lakozik, amiket majd, ha eljön a csönd és a leülepedés ideje, csak Vénusznak nevezhetek én.

„

26

tiszatáj

NEMES Z. MÁRIÓ

A narancs visszatér
„A szó önmagáért végtelen narancs.”
Sziveri János

A narancs újraértelmezése időről időre szükségesnek tűnik,
hiszen mióta Rákosi idelopta a trópusi napfényt,
nem tudjuk megkülönböztetni az energianövényt a fikciótól.
A narancs fürtökben kivájja a telet:
a köd elfonnyad, a henger kitágul.
A mezőgazdasági költészet az egész béketábor érdeke,
hamvas gumipitypang ékesíti a gyengeelméjű gyerekek rajzait.
Létünk narancs,
fémkagylóban a rákok meszes vályúja,
és kulturális megújulás,
főként kisközségekben, ahol a nők
gyakran esnek áldozatul fizikai, mentális, szexuális
bántalmazásnak.
Fogyasztói nyomásra mindez általánossá és kötelezővé válhat.
Létünk narancs,
és a kommunizmus kisszótára,
vattával bélelt szemüreg.
Hová tűnik, „körös-körül
(a) semmi?” (V.P.)
A narancs meg csak növekszik, hogy minél ésszerűbb legyen.
Rabszolgái a héj taplószerű rétegében élnek.
Nagycsaládokat alkotnak, amihez hozzátartozik
a kecskékkel és a külvilággal kapcsolatos nosztalgia.
Az antioxidánsok különleges kombinációját félve tisztelik.

2016. szeptember

27

A narancs és a verstelenség között viszont nincsen összefüggés
hiszen a narancslé útja nemcsak kilátástalansághoz
vezet, hanem a termelőszövetkezeti mozgalom
esztétikai állammá neveléséhez, melyre
nem hatnak ki a rossz központok és a helyi döntések.
Légy narancs!
Hiába okoznak átmeneti depressziót a juhászellenes törvények
vagy a tervidőszak bosszúpornói, a narancs él és élni fog,
legyen ez a költészet és a dolgozó nép közös dicsősége,
a vitaminpestis ünnepe, mely óv és eltemet, hiszen egy
nagy gömbből indul ki minden, és ott is fejeződik be,
ugyanakkor mikor kiindul.

PATAKI FERENC: ÉG FELÉ

„

„

28

tiszatáj

NAGY MÁRTA JÚLIA

A támadás természete
Így leszünk állatok megint. Megduzzad a moha,
ernyős lombok fednek el, de lent, a sárban
alvad ösvénnyé hajszálvékony vérfolyam,
partján aranypihés, acélkarmos jaguárkölyök
kaparászik. Hiába keressük fönt a bársonyba vont
madarakat, itt pusztán nyirkos, bőrödző, olajos sötét van.
Csak a pöttöm ragadozó racsít, fogai gyémántja
szeli ketté a méreg éjszakájának földjét és fáit,
és támad téged is egy tócsa másik partjáról,
amit a fák könnyeztek az esőből. És a foga elér,
ahogy az eső ér össze a fák sírásával, átnő a túlpartra,
közben belefolyatom azt a bíbor patakot az én vérembe,
hogy az keringjen bennem tovább, meg ez a szikláknál
némább és viharnál sötétebb éjszakája a talajnak,
ami még nem halál, mert sose volt, csak mindig
vele hozakodtak elő, mi mind, sokan, mindenki,
akik belekeveredtünk, felvesszük annak
az állatnak az alakját, aki aranyszínű gombolyag,
és amíg ki nem nyitja a száját, zabálnivaló
a Vérparton, szeméremszőrzet-dzsungelben.

A Törpe Amazon indulója
Mintha biliárdozni akarnék,
de nem adtak dákót, ezért veled mérkőzöm meg
puszta kézzel, Hegyi Óriás.
Színes golyókat görgetek az öledben,
egyben modellálom azt is, mi a kiherélés,
vicsorgok, féltavasz első vadak állkapcsából
elszabadult lehelete vadul orkánná.

2016. szeptember
Vérpöttyös golyókat gurítok, horzsoláscirmos
padlókon járok, elfelejtett idolok rajzolódnak
ki a mellvértemen, hozzájuk hasonló gyereket
akarok szülni neked, most, de nem osztod a rajongásomat.
Óva intesz, ne, ez még csak féltavasz.
Mindezt azért ajánlom fel, mert vereséget szenvedtem
általad, és ilyenkor muszáj engedni.
Leolvasom a legendánkat a képregényekkel terített
asztalokból, amiket abból az időből hoztak,
amikor még cserebogarakat tapostam el –
de most még csak pajorok, nem roppannának kellő zajjal.
Ez még csak féltavasz – nyüszögöm a nyelven,
ami kihalt, mielőtt lejöttünk a fáról.

Medália Madonna
A hegy méhéből kiolvadt baglyok
A levegőn egyből megkövülnek,
Őrzik a házat.
Vasrúddal hímez kerteket a hegyre
Egy asszony, aki sohasem ismerte
A lázat.
Smaragddá, rubinná fagy a meggyfa ága,
Kővé vált komondor többé már
Nem őrzi kincsét.
Utcakölyköket dobál drágakővel,
És óborral árasztja el vagy vérrel
A pincét.

29

„

„

30

tiszatáj

HYROSS FERENC

torony
megkötötted a csomót, masnit akartál, de az nem
ment és nem is állt jól a nadrág. a betontorony tetején érezni lehetett a hullámok erejét. rozsda és
beton és só, leginkább ezeket hoztad el. ráment
egy fogad, azt adtad cserébe. mint egy ujjak nélküli kézfej, intett a torony, pontosabban csak egy
ujja volt, az is épp guggolt, hogy aztán ugorjon és
mint egy ujj, ami leválni készül a kézfejről, rettegett. a tetején lengett ki leginkább, pedig merev
volt, talán mint egy görcs a hátizmokban, amitől
kigörbül a gerinc, megfeszül a hasfal. aztán számba vettél minden csontot, ami ilyenkor szóba jöhet, minden magyarázatot, hogy kéznél legyen, ha
valami félresikerül az érkezésnél. tudtad, hogy
akkor már nem szabad, csak az elrugaszkodásra,
de semmi másra, gondolni. masni helyett csomó
és az utolsó mégis, hogy ennyire szerelmes legyél
és ilyen buta. vagy pont, hogy csak az egyik, és
lent csak homok és kövek és só és rozsda és beton
és az egész addigi életed, ami innen nézve csak
egy törött végtag.

daráló
kizártnak tartom, hogy ami az ágakat töri vaddisznó legyen, odébb valamit darálnak. összemosódik a gépzaj és az ágak halála. idáig mertem
jönni, hogy a hangját már halljam, de még ne kelljen ránéznem. arrébb van a pont, ahol minden
megmutatkozik. mint zacskó, ha ráfeszül az arcra.
a ki- és a bezárt erdők fái holnap reggelre végtag-

2016. szeptember
talan törzsek lesznek, én nem hiszek jobban.
mellkasomban két angyal él, reggelre megcsonkítják egymást. vadnak, persze, mondható. egy
összefércelt madár marad csak közöttük, karja
helyén, válltövébe, hónaljába varrva szárnyak,
egy fekete, egy fehér. arca van, mert szeme kellett, hogy legyen, de szája nincs, mert mégis angyali. köldökéből hiányzó varrat, combja fehér,
ropog, mint az ostya. áll, mint kisemmizett, az
utolsó sor csattanójában az üres mellüreg, nejlonban a (légszomj).

körte
elfekszem a víznél, mint akit kitagadtak. ennyi viszonyom még lehet. csuklóm csavarom, nyakam,
ha épp az fáj, mint egy villanykörtét, ha már lekapcsolni nem lehet, össze mégsem törhetem.
más lett volna persze, ha apám ott marad, azon a
parton, tulajdonképpen akár ott is hagyhatom. áll
a vízben, keletnémet búvárpipájával, polipokról
mesél, szépiáról, csillagokról, murénáról és minden csodáról amit odalent látott. a homokról a hideg víz alatt. áll, füléből lassan csorog a víz, torka
szörcsög. bőrét kikezdik a hullámok. szőre, haja
kifakul. a szemei, a fogai lassan, mint az öreg papír, elsárgulnak. kirojtosodik a part, a horizont.
felrepedezik a légkör, egy-egy sirály leesik. nem
kiég, de kialszik a körte.

31

„

„

32

tiszatáj

FARKAS WELLMANN ÉVA

Most szinte ő
Most szinte ő vagy, majdnem ébren,
bizsergésként futsz át a háton,
sodor valamit számos érben
tested, míg elszakaszt a mától.
Jogvitába hív, volt időbe,
ágyra fektet, unottan ásít,
áthúz az énből majd az őbe,
úgysem lehetne senki más itt,
aztán, hisz a kockázat túl nagy,
vesztesz inkább, vége a pernek.
Csak még egy vádat kamatul hagyj.
Most majdnem magam vagyok, gyermek.
… Szinte egészen odatúl vagy,
ahol a versek megteremnek.

Akt
Megyeri Horváth Gábornak

Engedni kell, hogy már ne fedje semmi.
Hogy megmutassa mulasztásait.
(Ahogy a vers. Saját magának lenni.)
Nem határozni meg. Ne címkézze rongy.
Nem szabni árát drága textilekkel.
(Tanuld be jól, hogy éppen mit ne mondj.)

2016. szeptember

33

A halott test, míg élő vagy, tabu.
A meztelen test, amíg nem szeretsz.
(Jól tippeltél, ez itt a várt kapu.)
Védtelenül. Színek is csak a háttér
fényeiből. Parádés részletek.
(Az ecset majd egyszer – lényegre? – rád tér,)
hogy tény legyen a gyanított, a sejtett,
és megszólaljon minden ér, ideg,
(s élet legyen, amit a ruha rejtett.)

MEGYERI HORVÁTH GÁBOR: MACSKÁS AKT

„

„

34

tiszatáj

SCHREINER DÉNES

Őelőtte
„Rettenetes dolog az élő Istennek kezébe esni.”
(Zsidóknak írt levél 10,31)

Némelyi, a relikviák furfangos mestere fejébe vette, hogy egy tabernákulumban fog
éjszakázni. Talán a kíváncsiság vezérelte, talán más, mindenesetre meg volt róla
győződve, hogy a hivatása miatt van rá szüksége. Beköltözik egy rövid időre, hogy
megalkossa a tökéletes szentségtartót, mely maga is szent. Belülről, minden porcikájában megtapasztalja, mit még senki fia.
Ám a tapasztalat furcsa jószág. Van benne valami megszelídíthetetlen, vadállatias. Elfolyik, kipereg a kezünk közül, hiába kapunk utána.
Ő csak dünnyögött tovább. Át kell éreznie, milyen a szentség háza, milyen a
szentség maga. Akkor majd megcsinálja az igazit. Az asztalos, az ács, de még a koporsókészítő is kipróbálja áruját. Mert a valódi mester nemcsak fúr-farag, olvaszt,
kalapál, hanem beleéli magát a tárgyba, még annak lelkébe is, akinek készíti. Szellemi formát kell adnia hivatásának, mostanáig csak iparos munkát végzett. Végigpillantott az életén. Nem, kontár sosem, odáig nem süllyedt, legfeljebb tanonc volt
kezdetben, később apróbb munkákat végző kismester lett. Majd miután önálló műhelyt nyitott, mesterré vált, hogy aztán végül elérje a legmagasabb fokozatot, a
szakma kiváló mestere címet. Ám a világi karrier nem minden, az igazi feladatok
csak most várnak rá. Itt az idő.
Némelyi az eddigiek során valóban készített megrendelésre számos tabernákulumot, de valahogy egyikkel sem volt megelégedve. Valami hiányzott belőlük, bár
nem tudta, mi. Szó se róla, megbízói, az egyház papjai, püspökei, de még a bíborosok is egyfolytában dicsérték munkáját. A kiváló ötleteket, a precizitást, a tetszetős
kivitelezést és motívumgazdagságot, mellyel az elkészült darabokat díszítette. Méltányolták szorgalmát, becsületességét, hogy soha nem sikkasztotta el a rábízott
aranyat, ezüstöt, hogy a legjobb márvánnyal dolgozott, melyet hosszas keresgélés
után saját kezűleg választott ki. És mindig kész lett határidőre, percre pontosan.
Egyszóval ő volt a „megbízhatóság szobra”, a „megtestesült lelkiismeretesség”.
Ugyan nem dolgozott olcsón, megrendelői azonban tudták, ha őrá bízzák a feladatot, szinte a tökéletest fogja megalkotni.
És épp ez volt a bökkenő, ez a szinte. Mert miközben Némelyi ügyfelei nemigen
találtak kivetnivalót munkáiban, ő mégis érezte, valahol hibádzik a dolog. Hogy elérkezett az idő, mikor a mesterség már kevés. Mikor más kell, spiritualitás, szakrali-

2016. szeptember

35

„

tás, alázat, mely a szentség előtt elfogja az embert. Előtte és benne. Tovább kell lépnie, feljebb, más szintekre.
Felismerését aztán égi sugalmazásként élte meg. Lázas keresgélésbe fogott, hogy
találjon egy tabernákulumot, melybe bebújhatna az incubatio-ra, ahogy ódon rítusok nyomán vállalkozását nevezte. Sejtette, hogy valahol még építenek hatalmas
méretű szentségtartókat, melyekbe beleférne bárki, némelyikbe talán egy egész
család is. Afrika, vagy inkább Latin-Amerika, arrafelé komolyan veszik az ilyesmit!
Ott pénzt, fáradságot nem kímélve áldoznak rá, még él bennük a hit és áhítat, mely
egykor hegyeket mozgatott, sziklából vizet fakasztott. Hírt is kapott egy törzsről
Guatemalában, melynek őserdő szélén emelt lenyűgöző templomában lélegzetelállítóan nagy tabernákulum volt található, de akkora, hogy akár az egész falu búvóhelyéül szolgálhatott volna. A helyiségbe a hívek nem léptek be, még a pap sem, egyedül csak félkegyelmű segítője, egy kócos indiánlányka, amolyan sekrestyésféle.
Ő hozta és vitte óvatosan, mezítláb osonva a kegytárgyakat, rajta kívül senkinek
sem volt mersze bemenni. Hajdanán egy önhitt plébános megpróbálkozott vele,
azonban miután kijött, egyből levetette a reverendáját, s valami ócska kis dalt énekelve berohant az őserdőbe, ahol aztán végképp nyoma veszett. Azóta nem kísérleteztek vele, a mostani is jobbnak látta mindenkinek megtiltani a belépést, még sajátmagának is, csak ezt a bolond, süketnéma gyermeket engedte be, mert valakinek
el kellett végeznie a munkát. Ilyenkor türelmesen elmutogatta, hogyan szellőztessen ki, hozza rendbe tisztességgel. Mégis, a helyet pókháló lepte be, egerek és denevérek tanyája lett, néha még egy-egy jaguár is bemászott kölykezni. A falakon lemállott a vakolat, befutották a kúszónövények, néhány kisebb cserje is kinőtt a padló
alól. Mintha az erdő állandó harcot folytatott volna a terület visszaszerzéséért, és
lassan, de biztosan, sikerrel járt volna.
Őserdei istenlak, az Őserdész háza, mosolygott magában Némelyi azon töprengve, miként juthatna el oda. Szakmai tekintélyét latba vetve megmozgatott minden
szálat, egyházi összeköttetéseit is igyekezett felhasználni. Terve persze csúfos kudarcot vallott. Nemhogy segítséget kapott volna, kis híján teljes excommunicatio-val
sújtották. Még a jóval súlyosabb és komplikáltabb anatéma lehetősége is felvetődött, később az illetékesek beérték valami enyhébbel. Az Egyház prominens képviselői ugyanis „enyhén szólva” nem nézték jó szemmel „egyedülálló kísérletét”, ezzel
szemben nyomatékosan felhívták a figyelmét a terv „szentségtörő” voltára, és elítélték még a gondolatát is, hogy aludni merjen ott, hol az isteni jelenlétet jelképező
tárgyak találhatóak. Blaszfémia, dörögték indulatosan, miközben egyre-másra
hányták a keresztet. Az egyik túlbuzgó ifjú exorcismus után kiáltott, de a befolyásosabb kanonokok erélyesen leintették. Végezetül egységesen elhatárolódtak, és miután szenteltvízzel és tömjénnel megtisztultak, kijelentették, semmi közük az egészhez. Maradt tehát a részleges kiközösítés meghatározatlan időre. Egy szép jövő előtt
álló kánonjogban jártas teológus eszelte ki, a többiek nagy megelégedésére. Úgy
szólt a verdikt, hogy Némelyi mindaddig nem léphet be az Isten házába és nem já-

„

36

tiszatáj

rulhat a sacramentum-okhoz, míg be nem fejezi, természetesen megrendelői ízléséhez igazodva, azt a legújabb egyházi divatot követő gyóntatószéket, mellyel azonmód megbízzák. Addig felejtsen el minden külföldi utat, legfőképp pedig ne gondoljon „egzotikus szentélyek” látogatására. Ha ezzel megvan, s ők rábólintanak, újra
elővehetik a kérelmét, de az inkubációról egyszer s mindenkorra mondjon le.
Némelyi még az említett guatemalai faluval sem tudta felvenni a kapcsolatot, az a
világtól elzárva talán azóta sem értesült róla, mit is akart ott e távoli ország ördöngös mestere.
Noha csalódottságában „szívét keserűség járta át”, nem tett le szándékáról, ellenben más megoldások után kellett néznie. Miután hónapokig törte a fejét, hirtelen
megvilágosult előtte minden. Hát majd csinál egyet ő maga, abba fekszik be, az lesz
a nagy inkubáció! Először próbaképp a tesztdarabot, aztán a tökéletest. Csak épp
nincs az a püspök, aki felszentelné, anélkül viszont csak egy fémláda, úgyszólván
ócskavas. De az álom majd megszenteli! Mert az alvás szent dolog, ahogy az éjszaka
és a sötétség is! Isteni erő lakozik bennük, a Teremtő társai, hozzájuk intézte első
szavát. Fiat lux! – ujjongott Némelyi megrészegülve, és most már nem lehetett leállítani. A sötétség nemcsak társa az Örökkévalónak, hanem kortársa is! Örökkévaló,
mint Ő maga, forrása minden fénynek, eredete minden szentségnek. Ha alszik egyet
a tabernákulumban, az megszentelődik, ő pedig örökmécsessé válik az örök sötétségben részesülve! Mekkorát fognak csodálkozni, ha meglátják, le meri fogadni,
megbánják, hogy így viselkedtek vele. Szinte látta maga előtt a sok méltóságot,
amint szép sorban a szekrény elé járulnak, hosszasan gyönyörködnek benne, majd
meleg szavak kíséretében a kezét szorongatják, hogy végül ünnepélyes keretek között visszafogadják az Anyaszentegyház kebelére.
Azért tovább rágódott a prototípuson, mondván a tökéletest csakis a „majdnem
tökéletessel” lehet próbára tenni. Legyen aranyból, a legnemesebb fémből. Kívül a
halál allegóriáival, hisz e világunkra néz, a siralomvölgyre, de belül az élet szimbólumaival, mert a transzcendenciát rejti magába, az igazi létet, mely felé mindannyian törekszünk. Élet és halál határán fog állni, aranyló határátkelőként! Már csak a
finanszírozás a probléma, szállt vissza ismét bosszúsan a földre. Ugyebár egy körülbelül két méter hosszú, egy méter széles és fél méter mély aranyszekrényről lenne
szó. Ez irdatlan nagy összeg. Némelyi az ominózus eset miatt egyházi támogatásra
már nem számíthatott, az ösztöndíjbizottságok, alapítványi kurátorok, mecénások
meg nem láttak benne fantáziát. Márpedig ha a főművéről van szó, semmi se drága,
szakadt ki belőle, és úgy döntött, pénzzé teszi mindenét, hogy a szükséges aranymennyiséget megszerezze. Még a szerszámait is elárverezte, másoktól kellett kölcsönöznie, akik meglehetősen borsos árat szabtak, mikor látták elszántságát. Legvégül szó szerint ráment inge és gatyája, és mire kész lett a nagy művel, anyaszült
meztelenül állt üres lakásában, melyet az új tulajtól bérelt. Semmije sem maradt, de
a belső szobában ott ragyogott előtte a gyönyörűséges arany szentségtartó. Egy éjszakát kell csak kibírnia, holnap jó pénzért értékesíti, szép fokozatosan visszavásá-

2016. szeptember

37

„

rol mindent, aztán jöhet a nagy kaland. Megépíti a szakrálist, melynek csodájára jár
a világ. Egy kis áldozatot kellett hoznia, a küldetés ennyit megért. Csupán egyetlen
éjszaka!
Későre járt, az éj mind jobban közeledett. Miután gondosan előkészített mindent, Némelyi hozzálátott a „nagy főpróbához”. Óvatosan felnyitotta a súlyos szekrényajtót, majd akkurátusan befeküdt a ládába. Eleinte kicsit fészkelődött benne,
szűknek és hidegnek találta, ám úgy okoskodott, idővel befűti testének melegével.
Ételt-italt aznap nem vett már magához, tartott tőle, hogy éjszaka rájön a szokásos
vizelés, vagy kimehetnékje támad egyéb okokból. Ezt most nem engedhette meg
magának, nem törhette meg a „sötétség varázsát”. A titkos tapasztalatot emlegette,
a végső átélést, miközben magára zárta az ajtót. Lassacskán szinte kényelmesnek
találta fekhelyét, elhelyezkedett benne, amennyire tudott. Koncentrált, hogy mielőbb elaludjon. Befelé haladt, önmagába, speciális gyakorlatokat végzett, melyek
egyre különösebb hangulatokba repítették, akárha imádkozna vagy meditálna. A kenyér és a bor is alszik, mikor a tabernákulum sötétjében pihen. Türelmesen várakozik, hogy felébresszék, csendben készen áll az átlényegülésre, a titokzatos transsubstantiatio-ra. Eltelve reménnyel, hogy az üdvösséget közvetítheti a hívek felé.
Kenyér és bor, isteni testvérek. Ti vagytok az én anyám és az én rokonaim!
Feküdt a ládában, és már majdnem álomba merült, mikor motoszkálásra lett figyelmes. Mintha surrogna, zizegne valami odabent. Egy istenverte állat költözhetett
be, gondolta, nem zárhatta le jól a tetejét. Kissé felélénkült, keresgélni kezdte a betolakodót, közben mégis szokatlan érzése támadt. Mintha ez a valami repdesne felette, az adna ki ilyen hangot. S mintha halk madárcsicsergést hallana. Hirtelen fel
akart ülni, de beverte a homlokát a szekrényajtóba. Visszahanyatlott sajgó fejjel,
még mindig nem értve, hol bújhatott meg a potyautas. Lélegzetvisszafojtva fülelni
kezdett. A sötétben talpával végigsimított egy kemény tárgyat, valami kiálló fémdarab lehetett a fekhelye végében. S ahogy akaratlanul odahajolt, kiderült, egy csapóajtó nyílik lefelé, annak kilincsébe rúgott bele, s hogy a láda sokkal tágasabb, mint
hitte. Most már fel bírt ülni, sőt állni, ide-oda járkálni a belsejében. A madár hívogatóan csivitelt körülötte, a beszűrődő fényben látta, amint kiszáll az ajtón, majd eltűnik a szeme elől. A félhomályban tapogatózva végül rátalált az ajtó alatti lépcsőre.
Mikor leért az aljára, körülnézett. Egy egész pincerendszerbe érkezett, tele mindenféle zegzugos átjáróval, folyosóval, kacskaringós alagutakkal, árkádokkal, kecses
termekkel. Később szűk, kéményszerű kürtőket pillantott meg a még mindig elég
gyér világításban, meredeken íveltek felfelé és eltűntek a magasban. Sötét nyiladékokat, feneketlennek tűnő kutakat, lejárókat, melyek még mélyebbre vezettek.
Mintha egy barlangban vagy labirintusban lett volna. Erős dohszagban botorkált
abba az irányba, ahol a madarat látni vélte. Jobbra-balra pincerekeszek nyíltak, limlomok híján üresnek tűntek, ámde zajlott bennük az élet. Pókok másztak a falon,
férgek csúsztak erre-arra, tejfehér ászkák és pincebogarak futkároztak a földön.
Amint lejjebb hajolt, tisztán kivehetővé vált a sok ezer átlátszó testű ázalékállatka

„

38

tiszatáj

és egyéb apró lény nyüzsgése. Továbbment, az egyik átjáróban, mely egy helyen kiöblösödött, kis tavacskát fedezett fel, valahonnan folyó táplálhatta. Miközben a szalamandrákat, vak gőtéket és más csodás teremtményeket bámulta a vízben, arcát
egy szempillantásnyira végigsúrolta valami.
Denevérek, errefelé? Errefelé!
Van ott valaki? Valaki!
De akkor mekkora lehet ez a hely? Tanácstalanul megállt. A tó felszínén vékony
fénycsík húzódott végig, óriási területen állt, egy hatalmas katlanban, melyet dombok és hegyek vettek körül. A kiugró sziklákkal borított szirteken fák nőttek, hallotta lombjuk susogását, távolságukat nem tudta felbecsülni. A messzeségben kirajzolódott a madár halvány körvonala.
Elindult a derengő fény felé. Hosszas gyaloglás után elhagyta a tavat, követte a
folyót fel, forrásirányba. Erdőkön, mezőkön, tisztásokon vágott keresztül, az út
mentén bokrok, ligetek bukkantak elő, gyümölcsfákkal tele. Az egyikről szakított,
beleharapott a lédús gyümölcsbe. Fanyar íz, a kocsonyás húsban apró magok pihentek. Gránátalma, a piacról jól ismerte a ritka csemegét.
Csodás pillangókban gyönyörködött, virágról virágra szálltak, és ahogy szárnyuk
meglibbent, hangot hallattak. Közelebb akart menni hozzájuk, de tovareppentek, s ő
nem akart letérni az ösvényről. Tovább baktatott, lassan kivilágosodott a terep,
visszanézve nagy sötét erdőséget hagyott maga mögött. A folyócska egy völgyben
kanyargott előtte, a patakágyban az út egyre emelkedett, a madár ott repkedett a
magasban. Felfelé kaptatott a hegyen, a tetején ismeretlen épületre lett figyelmes,
a patak, mely itt vékonyka érré szűkült, eltűnt a tövében.
Mégis, mintha látta volna már a házat. Sehol egy teremtett lélek, csak a sűrűn
szállingózó pillangók neszeztek körülötte, szinte kitakarták az eget. Belépett a lépcsőházba. Cuppogva, tocsogva lépdelt előre a bokáig érő vízben, mely fentről csurgott alá. A madárka a legfelső emeleti ablakban pihent, vidáman trillázott. Ő fel utána, a szint félig romos volt, itt-ott belepte már a moha és a zuzmó, a folyosón szőlőindák kúsztak végig. Sietősre fogta a lépteit. A korlátokra, lámpákra madarak fészkeltek, az üres lakásokba kisebb vadak vackolták be magukat, most búvóhelyül
szolgált számukra. Az itt-ott beomlott padláson denevérek tanyáztak, fürtökben
lógva, összepréselődve, vaksi szemmel. Végigfutott a folyosón a hang irányába. Egyre inkább ismerős lett minden.
A bejárati ajtó, az előszoba, a konyha, a fürdő! Átgázolt az üres lakáson, valósággal úszott a vízben, a lepkék teljesen elborították. Berontott a legbelső szobába. Ott
az várta, mit régóta sejtett. A madár a színtiszta aranyból készült tabernákulum tetején pihent, víz szivárgott belőle, meg-megbillenő fedele alól pillangók rajzottak
elő. Odaugrott, feltépte az ajtaját, de vissza is hőkölt nyomban. Furcsa, édeskés szag
terjengett, csobogás hangja hallatszott, és tele volt hártyavékony koronggal. A szentségtartó mélyén feküdt valaki, nagy nehezen kibontotta a sűrű ingoványból. A friss,
még meleg hulla nyitott szemével élettelenül meredt rá. Végtagjait szőlőkacsok fon-

2016. szeptember

39

„

ták körül, mellkasából gabonakalászok nőttek, ereiből bor csordogált, kezéből ostya
pergett egyfolytában. A bor kifolyva vízzé változott, az ostyák könnyű lepkékké, mihelyst kiszabadultak.
A csodálatos átváltozás.
Nem szólt egy szót sem. Sarkon fordult, hogy kirohanjon a szobából, a lakásból,
végig a folyosón, le a lépcsőn, kifelé a házból. Vissza a patak mentén a tóhoz, egyenest a barlangba, a pincébe, be az ágyba, az arany tabernákulumba.
Ám amint megfordult, földbe gyökerezett a lába. Szeme elé kapta a kezét, a kibírhatatlan fényesség elvakította. Mikor végre felnézett, Őt látta, Ő állt előtte.
De nem, mégsem így. Nem Ő állt előtte. Némelyi állt már Őelőtte.

PATAKI FERENC: ZSEBKENDŐ TÁJ

Deleuze és a redő ökonómiája

Bevezető
Hálózat, dinamikus rendszerek, autopoiézis, káosz, rizóma – abban a században élünk, amely
Michel Foucault 1969-es szavait beváltva deleuze-i lett. A XX. századi francia filozófia egyik
meghatározó alakjaként Gilles Deleuze (1925–1995) a gondolkodás képének kritikájával filozófiatörténeti portréitól kezdve (Hume, Kant, Nietzsche, Bergson), irodalmi monográfiáin
át (Sacher-Masoch, Proust, Kafka), a festészetről és a filmről írt könyveiig bezáróan alapjaiban kezdi ki, rajzolja át a filozófiáról kialakult képünket. Kérlelhetetlenül arra indít, hogy újragondoljuk viszonyulásunkat a művészetekhez, az irodalomhoz, a tudományhoz, a gondolkodáshoz, s egyáltalán – önmagunkhoz. 2015-ben Deleuze születésének 90., halálának 20. évfordulója volt. A Szegedi Tudományegyetem Francia Tanszéke az évek óta Deleuze-re irányuló figyelem sajátos módjait követte e kettős évforduló apropóján, hogy megemlékezzen arról
a gondolkodóról, aki különös látásmódjával új területek felé nyit utat az irodalom autonóm
vizsgálatát szűkösnek vélt kritikusi generációk előtt, de aközben, hogy utat nyit az irodalom
diagrammatikus vizsgálata számára, maga a filozófia is kiszakad területéről, deterritorializálódik.
A 2015 decemberében Deleuze-moduláció címmel Szegeden megrendezett nemzetközi
konferencia éppen ezt a találkozást, azaz a filozófia és annak Kívülije közt létrejövő elrendeződést jelöli a moduláció műveletével. A festészet (Paul Cézanne) és a technikafilozófia (Gilbert Simondon) köréből átemelt fogalom Deleuze Bacon-könyvében az érzet logikája szerinti
működés neve: ahogyan „nem-hasonló eszközzel” – vagyis a valóság, az igazság és a modell
reterritorializált pontjaitól független vonalakon – „hasonlóbb hasonlóság” jön létre. A moduláció mint „folytonos teresedés” az érzékelés klasszikus érzékszerveit megrendíti: a művészet kilép hagyományos territóriumából, hogy a láthatónak a szubjektivitásra vissza nem vezethető új kollektív alakzataiban mint a társadalmival közös mozgékony – Guattari szavaival
élve – ökológiai térben rendeződjön újra, miközben éppen e filozófia mentén szüntelen
minorizálja saját kódjait, vesz részt a kultúra terének szüntelen alakulásában.
A tematikus szám összeállításának ötlete a Deleuze-év azon tudományos ülésén fogalmazódott meg, amely az évfordulók kapcsán először invitálta egy asztal köré a magyarországi
Deleuze-szakmát. A Deleuze-aktuálison filozófusok, esztéták, irodalmárok idézték fel találkozásukat Deleuze-zel, s ekkor körvonalazódott az a szándék is, hogy a tematikus szám ne az
életmű egy-egy darabjának kommentálására szorítkozzék, hanem maga is egy olyan „együttlétező sokaságot” teremtsen, amilyenre Deleuze egyedül és Guattarival együtt törekedett:
„…ha azt kiáltjuk: »Éljen a sok!«, még nem azt jelenti, hogy úgy is csináljuk, a sokat meg kell
teremteni.” (D, 19) Például a fejezetek logikai és kronológiai egymásra következését maga
mögött hagyva sorozatokkal, avagy transzverzális vonalak mentén terebélyesedő fennsíkokkal… E rizomatikus térben képes a nyelv, homogenitásának nyelvészeti kánonjától távol, közvetett szabad beszédben szólni.
A sorozatok és fennsíkok inkluzív diszjunktív szintéziséhez hasonló intenzitást hordoz az
ábécés betűrend, amely sajátos önkényével a legbiztosabb módja annak, hogy a fogalmak és
gondolatok többszörös egymásba fonódása ne rendelődjön alá semmiféle mesterségesen
rögzített rendnek. Deleuze ábécéje, a Claire Parnet-val készített beszélgetés (L’Abécédaire de
Gilles Deleuze) szintén a betűk sorrendjét követve válik azzá az izgalmas élő filozófiai szövet-

2016. szeptember

41

„

té, amely már 1988-as keletkezésekor is csak amolyan leendő, aióni időben szólalt meg, hiszen Deleuze halála után kerülhetett a nagy nyilvánosság elé.
Az itt következő írások a Deleuze-Parnet-beszélgetés egy-egy betűjére, egy-egy szócikkére oltódnak: az esemény, az idea, a kultúra, az ellenállás, a vágy, az irodalom problémáival
kínálnak „pontostalan” bevezetést Deleuze filozófiájába, s általa azokba a társadalomelméleti, esztétikai, irodalomelméleti, egyszóval mikropolitikai diszkurzusokba, amelyekben e folyton leendő filozófia újra és újra aktualizálja magát. Ám bárhonnan kezdjük, Deleuze-zel már
eleve középen, e felforgató, nomád gondolkodás közepén vagyunk, ott, ahol a dolgok felgyorsulnak, lendületet vesznek. Az egymásra következő írások amellett, hogy a moláris, kemény
szegmensvonalak mentén olvashatóvá teszik e filozófiát, annak finoman lágy, molekuláris
hangzásait, vonalazódásait is érzékelik. Erre utal az a közös térség, amelyet a szövegekből kilépő intenzitások feszítenek: közéjük hajtogattunk egy-egy részletet Deleuze és Parnet Párbeszédek1 című kötetéből, újabb betűket róva ezzel a Deleuze-ábécé virtuálisára.
A tematikus Deleuze-blokk két kiadatlan levelet is közzétesz, amelyek Deleuze posztumusz kötetében jelentek meg 2002-ben.

Gyimesi Timea

Bibliográfia, az idézett művek rövidítései
1953 – Empirisme et subjectivité. Essai sur la nature humaine selon Hume, PUF
1962 [NPh] – Nietzsche et la philosophie, PUF [Nietzsche és a filozófia, ford. Moldvay Tamás,
Gond, Bp., 1999]
1963 – La philosophie critique de Kant. Doctrine des « facultés », PUF
1964 – Marcel Proust et les signes, PUF
1966 [B]– Le bergsonnisme, PUF. [A bergsoni filozófia, ford. John Éva, Atlantisz, Bp, 2001]
1967 [SM] – Présentation de Sacher Masoch: Le Froid et le Cruel, Ed. de Minuit.
1968 [DR] – Différence et répétition. PUF
1968 a – Spinoza et le problème de l’expression, Ed. de Minuit [Spinoza és a kifejezés problémája, ford. Moldvay Tamás, Osiris, Bp, 2000]
1969 [LS] – Logique du sens. Ed. de Minuit
1970/1976 [PS] – Proust et les signes, PUF – [Proust, ford. John Éva, Atlantisz, Bp, 2002]
1972 [AO] –L’Anti-Œdipe, Capitalisme et Schizophrénie 1, Ed. de Minuit – Félix Guattarival
1975 [K] – Kafka. Pour une littérature mineure, Ed. de Minuit [Kafka. A kisebbségi irodalomért, ford. Karácsonyi Judit, Qadmon, Bp, 2009] – Félix Guattarival
1977/1996 [D] – Dialogues, Flammarion. [Párbeszédek, ford. Karácsonyi Judit, Lipták-Pikó
Judit, Gyimesi Timea, L’Harmattan, Bp., 2015] – Claire Parnet-val
1979 – Superpositions. Un manifeste de moins, Minuit [Carmelo Bene, Richard III]
1980 [MP] –Mille plateaux. Capitalisme et Schizophrénie 2, Ed. de Minuit – Félix Guattarival
1

A tematikus szám Deleuze-illesztékeit a Budapesti Francia Intézet támogatásával a L’Harmattan kiadó gondozásában 2015 decemberében megjelent kötetből vettük át.

„

42

tiszatáj

1981 – Spinoza. Philosophie pratique, Ed. de Minuit
1981a [FB] – Francis Bacon. Logique de la sensation, Ed. de la Différence. [Francis Bacon. Az
érzet logikája, ford. Seregi Tamás, Atlantisz, Bp., 2014]
1983 – Cinéma 1. L’image mouvement, Ed. de Minuit. [Film 1. A mozgás-kép, ford. Kovács
András Bálint, Palatinus, Bp., 2008]
1985 – Cinéma 2. L’image-temps, Ed. de Minuit. [Film 2. Az idő-kép, ford. Kovács András Bálint, Palatinus, Bp., 2008]
1986 – Foucault, Ed. de Minuit
1988 – Le Pli. Leibniz et le baroque, Ed. de Minuit
1990 [PP] – Pourparlers 1972-1990, Ed. de Minuit
1991 [QPh] – Qu’est-ce que la philosophie?, Ed. de Minuit [Mi a filozófia?, ford. Farkas Henrik,
Műcsarnok könyvek, Bp., 2013]
1992 [É] – L’Épuisé, in Samuel Beckett, Quad et autres pièces pour la télévision, Ed. de Minuit
1993 [CC] – Critique et clinique, Ed. de Minuit
2002 [ID] – L’Île déserte et autres textes. Textes et entretiens 1953-1974, David Lapoujade
(dir.), Ed. de Minuit
2003 [DRF] – Deux régimes de fous. Textes et entretiens 1975-1995, David Lapoujade (dir.),
Ed. de Minuit
2015 – Lettres et autres textes, David Lapoujade (dir.), Ed. de Minuit

2016. szeptember

43

„

GILLES DELEUZE

Levél Unonak a nyelvről

1

Kedves Barátom!
Köszönöm a szép és gondos leveledet. Sok kérdést intézel hozzám, noha – mint mindig –
most is leginkább az tudja a választ, aki kérdez. Mivel pontosan értjük egymást, talán sikerül
elmondanom, mit gondolok az elbeszélésről.
Először is, véleményem szerint a nyelv nem áll meg önmagában. Ebben az értelemben
mondhatjuk, hogy nincs benne semmi jelentő. Jelekből áll, de a jeleket nem lehet elválasztani
egy másik, nem nyelvészeti elemtől – ezeket nevezzük „tényállásoknak”, vagy még inkább,
„képeknek”. Ahogy Bergson is rámutatott, a képeknek önmagukban álló létezésük van. Amit
megnyilatkozás-elrendeződésnek nevezek, s végső soron a világban mozgó és áthelyeződő
képekből és jelekből áll.
Másodszor, a megnyilatkozás nem utal alanyra. Nincs a megnyilatkozásnak alanya, csak
elrendeződés van. Ez azt jelenti, hogy ugyanabban az elrendeződésben több szubjektivációs
folyamat zajlik, melyek eltérő alanyokhoz rendelődnek hol képként, hol jelként. Ezért olyan
fontos az, amit a mi indoeurópai nyelveinkben „közvetett szabad beszédnek” hívunk: a kijelentésben benne rejlő megnyilatkozás, amely maga is egy másik megnyilatkozás függvénye.
Például: „Összeszedi erőit, inkább meghal semhogy áruló legyen…”. Azt hiszem, minden
megnyilatkozás ilyen jellegű, egyszerre több hangon is szól. Az utóbbi időben a metaforát a
nyelvvel azonos kiterjedésű műveletnek tekintik. Számomra a metaforák nem léteznek. Ezzel
azt akarom mondani, hogy az egyedüli alakzat, ami a nyelvvel azonos kiterjedésű: a közvetett
szabad beszéd. Nem tudom, létezik-e közvetett szabad beszéd a japánban (jó lenne, ha elmagyaráznád). Ha nincs, talán azért nincs, mert annyira egylényegű a japán nyelvvel, hogy nincs
szükség külön meghatározásra. Egyébként szerintem mindaz, amit az elrendeződésről mondok, magától értetődőnek tűnik egy japán ember számára.
Harmadszor, a nyelv sosem homogén rendszer, és nincsenek benne ilyen rendszerek.
A nyelvészet, legyen az Jakobson vagy Chomsky nyelvészete, ilyen rendszerekben hisz, mert
nem tudna nélkülük meglenni. Pedig a nyelv mindig heterogén rendszer, illetve ahogy a fizikusok mondanák: egyensúlytól távoli rendszer. A nyelvészek közül határozattan erről beszél
Labov, s ezzel megújítja a nyelvészetet. Ez az oka, hogy van irodalom: írni távol az egyensúlytól, saját nyelven úgy írni, mint „idegen nyelven”. (Proust és a francia nyelv, Kafka és a német
stb.).
Mindez magyarázatul szolgál arra, miért a film foglalkoztat jelenleg. A film képek és jelek
elrendeződése (még a némafilmben is vannak sajátos megnyilatkozásfajták). A következő a

1

Gilles Deleuze 1982. október 25-i keltezésű levele a tanítvány és fordító Kuniichi Unonak. (Japánul
a Gendai shio, 12, 50–58 (Tokió, 1982) közölte; francia nyelvű közlése: Deleuze 2002, 185–186.)
A fordítás kapcsán leveleztem U.K.-vel, aki arról számolt be, hogy a 2002-es kötetben közölt két levélen kívül több levelet is váltott Deleuze-zel. – Gy. T.

„

44

tiszatáj

tervem: osztályozni szeretném a képeket és a jeleket. Például a mozgás-képen belül van percepció-kép, affekció-kép és akció-kép. De további képtípusok is vannak. Mindegyikhez jelek,
hangok és megnyilatkozás-formák tartoznak. Óriási táblázatot lehetne alkotni, mert minden
nagy rendezőnek megvannak a maga kedvenc típusai. Ennek kapcsán csodálattal fedezem fel
a japán filmet.
Viszontlátásra.
Barátsággal.
Gilles Deleuze

Levél Unonak – Hogyan dolgoztunk ketten

2

Kedves Uno Kuniichi!
Azt kérdezed, hogyan találkoztunk, hogyan dolgoztunk együtt, Félix Guattari és én. Csak arról
tudok beszámolni, ahogy én látom a dolgot, lehet, hogy Félix álláspontja egészen más. Annyi
azonban tény, hogy nincs általános recept vagy formula arra, hogyan dolgozzon együtt az
ember valakivel.
Éppen 1968 után, Franciaországban történt. Nem tudtunk egymásról, egyik közös ismerősünk azonban azt akarta, hogy megismerjük egymást. Ugyanakkor első látásra nem volt
semmi közös bennünk. Félix mindig sokrétű volt, részt vett mindenféle pszichiátriai és politikai tevékenységben és csoportmunkában. A csoport igazi „csillaga” volt. Olyan, mint a mindig mozgékony tenger, amelyen folyton fények csillannak. Képes egyik tevékenységből azonnal egy másikba ugrani, keveset alszik, fáradhatatlan. Nem szűnik. Kivételes sebességei vannak. Én inkább egy dombra hasonlítok: nagyon keveset mozgok, képtelen vagyok egyszerre
két dolgot csinálni, eszméim rögeszmék, s az a kevéske mozgás is, amivel élek, csupán belső
mozgás. Szeretek egyedül írni, ám nem szeretek sokat beszélni, az óráimon kívül, amikor a
beszéd valami másnak van alárendelve. Ketten együtt, Félix és én, egy jó japán harcost adtunk volna ki.
Ha viszont közelebbről vesszük szemügyre Félix-et, rájövünk, hogy nagyon magányos. Elfoglaltságai közepette és emberek között is nagyon magányos tud lenni. Eltűnik, hogy zongorázzon, olvasson, írjon. Ritkán találkoztam ilyen kreatív emberrel, akinek ennyi gondolata
lett volna. Elképzeléseit megállás nélkül módosítgatja, változtatja, arculatukat átalakítja. De
képes teljesen elveszíteni érdeklődését valami iránt, sőt, meg is feledkezik róla, csak hogy aztán még jobban átdolgozza, újrarendezze. Elképzelései szinte rajzok, diagramok. Engem pedig a fogalmak érdekelnek, a kategóriák. Szerintem a fogalmaknak megvan a maguk élete, léteznek, láthatatlan lények. De éppen arra van szükségük, hogy megalkossák őket. A filozófia
számomra alkotóművészet, mint a festészet és a zene: mégpedig fogalmakat alkot. Nem általánosságokat, nem is igazságokat. Jellegét tekintve inkább Sajátosat, Fontosat, Újat. A konceptumok, a fogalmak elválaszthatatlanok az affektumoktól, vagyis az életünkre gyakorolt

2

1984. július 25-i keltezésű levél, amit japánul Kuniichi Uno fordításában a Gendai shio 9, 8–11,
(Tokió, 1984) közölt. Francia közlés: Deleuze 2002, 218–220. Ford. Gy.T.

2016. szeptember

45

„

hatásoktól, valamint a perceptumoktól, vagyis azoktól új észlelési vagy látásmódoktól, amikre ihletnek.
Félix diagramjait és az én összetett fogalmaimat látva kedvünk lett együtt dolgozni, de
nem igen tudtuk, hogyan. Számos etnológiai, gazdasági és nyelvészeti témájú könyvet olvastunk. Ez volt az alapanyag, s lenyűgöző volt látni, mennyi mindent tudott Félix kivonni mindebből, őt meg az általam végzett filozófiai fecskendezések érdekelték. Az Anti-Œdipe kapcsán
elég gyorsan rájöttünk, mit is akarunk: új ábrázolást akartunk adni a tudattalannak mint
gépnek, mint üzemnek, vázolni akartuk a delírium új koncepcióját a történelmi, politikai és
társadalmi világhoz kötve. De hogyan csináljuk? Hosszú, rendezetlen, véget nem érő levelekkel kezdtük. Aztán megbeszélést tartottunk ketten, több napon vagy több héten keresztül.
Biztosan érted, egyszerre volt nagyon fárasztó munka, de folyton nevettünk is. Mindketten a
magunk sajátos nézőpontjából fejtettünk ki egy-egy elemet, eltérő irányokban, összekevertük az írásokat, s ha szükség volt rá, szavakat alkottunk. Néhol olyan erős koherencia hatja át
a könyvet, amely voltaképpen egyikünknek sem köszönhető.
Volt, hogy akadályoztak a különbségek, de leginkább hasznunkra voltak. Egyáltalán nem
azonos ritmusban dolgoztunk. Félix gyakran felhánytorgatta, hogy nem reagálok a leveleire:
de képtelen voltam azonnal reagálni. Csak később, egy-két hónap elteltével tudtam felhasználni, amit korábban írt, de Félix akkor már egészen máshol járt. Összejöveteleinken soha
nem egyszerre beszéltünk: míg egyikünk beszélt, a másik hallgatott. Nem eresztettem Félixet,
hiába volt elege, és ő sem engem. Lassanként körvonalazódott egy-egy fogalom, önálló létezésre tett szert, holott sok esetben mást és mást értettünk alatta (például nem ugyanúgy értettük a „szervek nélküli test” fogalmát). A ketten végzett munka soha nem vált uniformizálttá, inkább burjánzás volt, egyre sokasodó elágazással, rizóma. Elárulhatnám, kihez kötődik ez
vagy az a témafelvetés vagy fogalom: szerintem Félix sziporkázott, igazi villanásai voltak, én
meg, mint valami villámhárító a földbe ástam e villanásokat, hogy aztán másként szülessenek
újra, aztán Félix megint elővette azokat, és így haladtunk egyre tovább.
A Mille Plateaux esete megint más volt. A könyv kompozíciója sokkal bonyolultabb, az
érintett területek sokkal változatosabbak voltak, de már olyan gyakorlatra tettünk szert,
hogy kitaláltuk, merre tart a másik. Beszélgetéseinket egyre gyakrabban tarkították kihagyások, így mindenféle rezonanciákat tudtunk felállítani, nem annyira kettőnk között, sokkal inkább a területek közt, ahol áthaladtunk. A riturnália és a zene; a háborús gépezet és a nomádok; az állat-leendés – ezek voltak a könyvírás legszebb pillanatai. Ekkor Félix hatására olyan
területekről szereztem benyomást, amelyeket furcsa fogalmak népesítettek be. Olyan könyv
ez, ami boldoggá tett, s amit a részemről legalábbis nem tudnék kimeríteni. Ne tekintsd ezt
kérkedésnek, nem az olvasóról beszélek, hanem önmagamról. Azután mind a kettőnknek, Félixnek és nekem is arra volt szükségünk, hogy magunkban dolgozzunk, hogy újra levegőhöz
jussunk. De meggyőződésem, hogy fogunk még együtt dolgozni.
Ennyi lenne, kedves Uno, remélem, válaszoltam néhány kérdésedre. Minden jót.

„

46

tiszatáj

MOLDVAY TAMÁS

E mint Esemény
„Minden könyvemben az esemény természetét kutattam” (PP, 194) – summázza Gilles
Deleuze pályája vége felé gondolkodása alapvető ösztönzését. E kutatás az 1968-as Différence
et répétition-tól, ahol az esemény fogalma első ízben jelenik meg, az 1991-es Mi a filozófia?,
Félix Guattarival közösen írt könyvéig, amelyben már a filozófiai fogalom maga válik eseménnyé, a deleuze-i gondolkodásra oly jellemző kétszintűségben bontakozik ki: az egyik
szinten a probléma az lesz, hogy megfeleljünk a rajtunk átviharzó eseményeknek, méltóvá
váljunk hozzájuk, a másik szinten pedig az, hogy szabaddá tegyük az utat az események előtt,
és legfőképpen új, soha nem volt események megkonstruálásán dolgozzunk. E két szint egyszerre létezik, mindkettő az aktívvá-válásra utal: értelmet adni az eseménynek egyfelől, és
eseményt adni az értelemnek másfelől, hogy lehessen egyáltalán értelem, „hiszen az esemény
maga az értelem”.1 Mindkét szintnek megvannak a maga veszélyei: az összeroppanás, őrület,
tönkremenés, ha nincs elég erőnk az eseménynek megfelelni, és az absztrakció, spekuláció,
jelentéktelenség vagy kisszerűség, ha éppenséggel túlerőben vagyunk az eseménnyel szemben és sikeres elméleteinkkel gátak közé szorítjuk.
Induljunk el a legegyszerűbb kérdéstől: mi az esemény, amelynek a természete kutatásra
szorul? Tanítványai egybehangzó véleménye szerint Deleuze heti rendszerességgel ismétlődő vincenne-i kurzusai esemény számba mentek, maguk voltak az események. Mi történt ezeken a kurzusokon? Deleuze néhány fogalom exponálásával működésbe hozott egy világot,
például a spinozai moduszok világát, azok képességeivel, szenvedélyeivel, cselekvéseivel,
egész sorsával, kiszabadította ezt a világot a spinozai filozófia történeti korpuszából és a
kronológiát átszelve életre keltette máshol, például Nietzschénél, vagy a festészet, az irodalom, a film egy-egy területén. Ezután egy kérdéssel, vagy egy kritikus fogalommal elhagyta
ezt a világot, kitéve a hallgatóságát a változás megpróbáltatásainak: a korábbi világ összeomlott, minden megváltozott, minden érvényét vesztette, és egy másik világban találták magukat, „egy új nép között, egy új világban, egy új emberben.”2 Ez az esemény: egy új, ismeretlen
univerzumba csöppenünk, miközben régi világunk összeomlik és érvényét veszti. „Az eseményben minden változik, mi magunk is változásban vagyunk benne.” (QPh, 95)
A változás3 hirtelen megy végbe. Az esemény meglepetésszerűen bontakozik ki, a semmiből tör elő, egy észrevétlen, elhanyagolhatóan csekély infinitezimális módosulásból. Az
imént még túl kevés volt, hogy bármin is változtasson, utóbb viszont már túl sok ahhoz, hogy
a változás feltartóztatható legyen. Minden erjedésnek indul, minden felfordul. Ennek ellenére
az eseménynek nincs epikus cselekménye, elbeszélhető története. Nem történt semmi. Épp
csak minden megváltozott. Egy magabiztos fiatalember lába alól váratlanul kicsúszik a talaj
1
2
3

„Ne kérdezzük, hogy mi az értelme egy eseménynek, hiszen az esemény maga az értelem.” (LS, 34)
Charles Péguy, Clio, Gallimard, Párizs, 1961, 266-269.
Eredetileg: devenir – más fordításban létesülés, leendés magának a folyamatnak a neve. (szerk.)

2016. szeptember

47

„

Fitzgerald Szépek és átkozottak című regényében, és alásüllyed az őrületbe, a rögeszmés
megszállottságba. Alig akad itt az írónak mit elbeszélnie: a férfi egy esti séta alkalmával hirtelen romantikus felbuzdulásból megcsókol egy fiatal szépséget, akit alig ismer. Csupán egy játékos gesztus, semmiség. Túl kevés bármihez. Ám váratlanul beköszönt az esemény, amit
Fitzgerald „mágiaként” ír le, és teljes joggal, hiszen nem valamilyen történés, hanem annak
hiánya váltja ki: amikor a férfi másnap felhívja a leányt, az nincs otthon. E jelentéktelen mozzanat elég ahhoz, hogy átlendítse a túl keveset túl sokba, és a férfiban veszedelmes eróziót
indítson el, ami egész addigi életét felbomlasztja. Nem történik semmi, nincs említésre méltó
epikus cselekmény, csak egy szünet a cselekmények között, egy nő nem tartózkodik otthon,
ám e semmiség mágikus konspirációval sebet ejt egy férfin, akinek a képzeletét elárasztják a
nővel kapcsolatos fantáziák, vágyálmok, téveszmék, erőt vesz rajta a kétségbeesés, amely
hamarosan valóságos pánikba csap át, miközben korábbi hűvös intelligenciája, ironikus józansága semmivé porlad. Az esemény szédületében a férfi kapaszkodókat keres, próbálja
megérteni, hogy mi történik vele, és egy balszerencsés értelmezési kísérletben azonosítja a
nyomorúságos állapotát a szerelemmel: „Á-á, szerelmes vagyok! Hát ilyen a szerelem!” Ha viszont ez szerelem, egyetlen értelmes kiútként a nősülés ötlik föl benne, amely további események lavináját indítja majd el.
Fitzgerald Deleuze által gyakran idézett másik két novellájában, az Összeomlásban (The
Cruck-up) és a Törött tányérban (Pasting it together), amelyek az amerikai író összeroppanásának dokumentumai, az epikus történés még az előzőnél is kevesebb, voltaképp a nullával
egyenlő: „És aztán hirtelen, meglepetésszerűen jobban lettem. És összetörtem, mint egy öreg
tányér, mihelyt híreket hallottam. Ezzel voltaképp vége is a történetnek.”4 Az esemény ott terem, észrevétlenül, minden kiváltó ok, minden külső történés, belső előérzet nélkül: „meg
sem érzed, csak amikor már késő ellene tenni bármit is, és ha végsőleg fölismerted, többé
már nem lehetsz az, aki voltál.”5 Elsöpri az író világát, és egy ismeretlen, magányos univerzumba taszítja, ahonnét még önnön mivolta, tulajdon énje is hiányzik. „Szokatlan érzés, amikor az embernek nincs énje: mint egy kisgyermek, akit egyedül hagynak egy nagy házban,
s tudja, végre azt csinálhat, ami tetszik neki, csak éppen kiderül, hogy nincs kedve semmit se
csinálni.”6 Fitzgerald-dal nyilvánvalóvá válik, hogy az esemény nem tapasztalás: nem szerezhető róla tapasztalat, nem élhető át. Hiszen az esemény elsöpri és feltartóztathatatlan változásba veti azt is, aki a tapasztalat alanya lehetne, akin a változások – mint viaszon a pecsét –
nyomot hagyhatnának. Az események lerázzák magukról a lomha alanyiságot, a nehézkes receptivitást, hogy a névtelen magány konszolidálhatatlan szimultaneitásainak idegtépő sebességére gyorsuljanak. És jobban lenni… és összetörni… és szabaddá válni… és semmit se csinálni... Nincs már egyéb, mint összeegyeztethetetlen és-ek egymás hegyén-hátán tolongva.
Ez a másik oka annak, amiért az eseménynek nincs és nem is lehet narratívája. Imént láttuk, hogy az esemény kibomlása, melynek során minden változáson megy át, nem valamiféle
történés függvénye. Most azt kell látnunk, hogy amikor minden változik, ehhez még akkor
sem tartozik történés, ha az esemény nem az a csendes, észrevétlen meggabalyodás, mint
Fitzgerald-nál, hanem zajos és látványos földindulás, amilyen például az 1968 májusában kirobbant francia felkelés volt. Ez a forradalom ugyanúgy a semmiből tört elő a stabilitás és jó4
5
6

F. Scott Fitzgerald, „Összeomlás”, in Az ólomkristály, ford. B. Nagy László, Európa, Bp., 2012, 544.
Uo., 540.
Uő, „Törött tányér”, uo., 556.

„

48

tiszatáj

lét korszakában, ahogyan az iménti események, alaposan meglepve, nemcsak de Gaulle elnököt, de a szakszervezeteket és a kommunista pártot is, sőt, magukat a felkelés résztvevőit is,
akik nem vonhatták ki magukat a folyamatos értelmezés kényszere alól: mi történt? mit jelent a forradalmunk? merre tovább? „Májusban franciák millióit egyfajta kollektív villámcsapás érte”, fogalmaz Serge July,7 s csakugyan, nem egy jól artikulált forradalmi akarat ment át
a forradalomba, hanem először robbant ki a forradalom derült égből villámcsapásként, és
utólag kellett meglelni hozzá a forradalmi akaratot. Ez az Aión-idő Deleuze-nél: jelen idejű
belépési pont nélküli idő, amelybe úgy csöppensz bele, hogy már réges-rég benne vagy. 8
A forradalom kellős közepén találod magad, már minden oldalról körülvesz, rég elkéstél kirobbantani. Ilyen természetű volt Fitzgerald összeomlása is: amikor már rég késő tenni ellene bármit, csak akkor – és nem előbb – érzed meg, hogy bekövetkezett. És ha már rég bekövetkezett, akkor már rég előtted jár, rég a jövőd az, amiről azt tudakolod: mi történt? Múlt és
jövő Aiónban összefolyik, egymásba hatol, a jövő még múlt, a múlt már jövő, és nem találni
olyan fix pontot, amely csillapíthatná az egymásba áramlás hevességét. A 68-as forradalom
ebben az Aión-időben csapongó értelemkeresés és értelemadás. Voltaképpen senki sem
akarta megdönteni a rendszert, az esemény történelmi-politikai kategóriákban értelmezhetetlen volt. 68 legfőképpen magát a forradalmat forradalmasította: nem a hatalom kulcsfontosságú intézményeit rohamozta meg, nem a politikai teret foglalta el, hanem az egyetemeket, iskolákat, üzemeket, hivatalokat, egyszóval a társadalmi teret hódította vissza „az utca
embere” számára, akik végre szóhoz jutottak és szavaikkal az értelmezések feletti hatalmat
vették át. Ők nem akarták megragadni a politikai hatalmat, a beszédet akarták megragadni és
a szó ütközetét megvívni.9 Az értelmezések hatalomátvétele a politikai rendszerváltásnál is
félelmetesebb radikalitással bolygatta fel a társadalom textúráját, ugyanakkor mégsem volt
több szavak zsibongásánál. Amikor Deleuze Félix Guattarival közösen 1984 májusában rövid
megemlékezést ír az eseményekről, az utólag már megmosolyogtatónak és naivnak tűnő zsibongás méltóságát kell visszaállítaniuk:
7

8
9

Serge July, 1968 május – mesék, legendák és a valóság, ford. Mihancsik Zsófia, http://www.c3.hu/
scripta/lettre/lettre30/14july.htm. (July a Libération napilap egyik alapítója, aktív résztvevője volt a
májusi eseményeknek.)
LS, 23. sorozat.
„A történész Jules Michelet beszél valahol a ’szó ütközetéről’. És ez jobban leírja a 68-as májust, mint
az összes róla készült fénykép. A május egyik legszebb jelmondata: „Beszéljetek a szomszédaitokkal.” És tényleg, mindenki beszélt mindenkivel, és a társalgás, amely mindenki előtt nyitva állt, általános volt. Abban az évben a tavasz a szavakkal kezdődött, sokkal inkább verbális provokációkkal,
mint utcakövekkel. A hatóságok képébe vágott kihívásokkal, a szavak iránti szomjúsággal, és végül a
kölcsönös beszéddel. A franciák nem akarták megragadni a hatalmat, ők ’a beszédet akarták megragadni’. Mint azt Michel de Certeau az eseményeket követően megállapította: ’Úgy foglaltuk el a szavakat 1968-ban, ahogy a Bastille-t elfoglalták 1789-ben.’ […] Egyfajta verbális fertőzés árasztja el a
társadalmi teret: még a félénkek, a komplexusos emberek, a rokkantak is szót kérnek, mesélnek, beszélnek fáradhatatlanul. Ismeretlenek állnak szóba egymással, kölcsönösen megállapításokat tesznek, és eközben futó találkozások zajlanak. […] A polgár szóba áll az egyetemistával, aki mellett tegnap még úgy ment el, hogy észre sem vette, a munkás megszólítja a fejest, ami azonnali gyűlést
eredményez, a bankpénztáros felfedezi házmestere szenvedélyeit, a gyáros segítséget nyújt titkárnője barátainak, a polgármester tárgyalást folytat a parasztokkal és egyetemistákkal, akik éppen egy
párhuzamos élelmiszerlánc létrehozásán ügyködnek. A szakértők is beszélnek még, de már nincs rá
monopóliumuk: elvegyülnek a pezsgésben.” (July, uo.).

2016. szeptember

49

„

Sok-sok lázongás, gesztikuláció, beszéd, ostobaság, illúzió volt 68-ban, de nem ez számít. Ami számít,
az a tisztánlátás, mintha egy társadalom hirtelen látni kezdené, hogy mennyi tűrhetetlen dolgot hordoz magában és felcsillanna előtte valami másnak a lehetősége. Ez egy kollektív jelenség, amely egy
felkiáltásban tör elő: ’Lehetőséget, különben megfulladok!’ A lehetőség nem eleve adott valami, hanem az esemény teremti meg. Megteremtése élet-halál kérdése. Az esemény új létezésmódot teremt,
új szubjektivitást hoz létre (új viszonyulásmódokat a testhez, időhöz, szexualitáshoz, környezethez,
kultúrához, munkához…).10

A megemlékezés címe beszédes: Mai 68 n’a pas eu lieu, 68 májusára nem került sor. Szó szerint: „nem volt helye”. Magából e címből is levonhatjuk a következtetést: az eseményt nem
azonosíthatjuk a nagyszabású történések kategóriájával. Esemény az, ami nem történik meg.
Amire nem kerül sor, aminek nincsen helye. Ami képtelenség. Képtelen megtörténni, beleperegni a valóságba, elfoglalni a helyét, sorra következni a történelem menetében, kitölteni a
rendelkezésre álló idő medrét, maradéktalanul kibocsátani magából mindazt, amit magában
hordoz. És nemcsak azért, mert kimeríthetetlen gazdagsága miatt mindig marad benne tartalék – Deleuze persze elismeri ezt –, hanem azért is, sőt legfőképpen azért, mert az esemény
egy olyan soha nem látott lehetőség beköszöntése, amely nem illik bele a megtörténhető lehetőségek állományába, nincs helye köztük, vagyis lehetetlen. Lehetetlen, mégis beköszönt,
felforgatva a „sorra kerülés” logikáját:
Az esemény mindig holtidő, amikor nem történik semmi. Végtelen várakozás, amely már végtelen
elmúlás, végtelen készülődés és tartalékolás. A holtidő nem arra következik, ami történik, hanem a
pillanattal vagy a véletlen idejével létezik együtt mérhetetlen időűrként, ahol az intellektuális szemlélet furcsa közömbösségében még jövőbelinek és már múltbelinek látjuk. (QPh, 133)11

Ha a 68-as forradalom a szavak feletti uralom átvétele volt, ezzel csupán betetőzött az intellektuális szintéren már egy hosszabb ideje zajló esemény, az ’50–60-as évek strukturalista
forradalma.12 68 májusának hevülete és a strukturalizmus láza azonos természetű, és
Deleuze mindkét lázra fogékony. A strukturalizmus ezekben az években egy nyitott probléma: az, hogy miben áll pontosan a strukturalista elemzés, hogy mi az eljárások kánonja, hogy
mennyiben függ össze vagy szakít ez a gondolkodásmód a filozófiai tradíció más áramlataival, hogy van-e egyáltalán konzisztenciája ennek az alapítás és intézményesítés nélküli mozgalomnak, egyszóval hogy mi a strukturalizmus néven futó esemény jelöltje, éppannyira
megválaszolatlan, mint a korábbi eseményeknél. Nem meglepő ennyiben, hogy amikor Deleuze első ízben vezeti be az esemény fogalmát a Différence et répétition-ban, habozás nélkül
összekapcsolja a struktúra fogalmával, mint amivel szükségképpen együtt jár az esemény:
Nincs ellentét struktúra és esemény, struktúra és értelem között. A struktúrák annyi ideális eseményt tartalmaznak, amennyi szinguláris pontot és kombinációs viszonyt magukban foglalnak. […]
Az igazi ellentét máshol feszül: az Idea (struktúra-esemény-értelem) és a reprezentáció között. (DR,
247)

A korábbiak fényében egyedül talán csak azon ütközünk meg, hogy Deleuze tolla alól az idea
platóni terminusa kerül ki, „ideális eseményeket” emleget, miközben láttuk, hogy az események egész világokat forgatnak fel, mindent mozgásba hoznak, és hatásuk húsba vágóan valóságos, nem pusztán ideális. Ám amikor Deleuze idealitásra hivatkozik, éppenséggel a struk10
11
12

„Mai 68 n’a pas eu lieu” – DRF, 215.
A fordítást kissé módosítottam. (M.T.)
Jean-Marie Benoist könyvcímére is utalunk ezzel: Uő, La révolution structurale, Grasset, Párizs, 1975.

„

50

tiszatáj

turalista áramlat legmarkánsabb képviselői, Claude Lévi-Strauss és Jacques Lacan intencióit
követi, akik az elemzéseik során egy szimbolikus rendszert alkotnak meg, hogy a vizsgált területen érvényesülő, a matematikai idealitás rangjára emelkedő szabályszerűségeket olvassanak ki belőle. Lévi-Strauss a rokonsági struktúrák matematikai reprezentációjával kísérletezik, Lacan pedig kerek perec kijelenti: „A matematikai formalizálás a célunk és az ideálunk.”13
Ám a strukturalista vizsgálódás mégsem szűkíthető le matematikai modellalkotásra. Miért nem? Azért, mert az a terület, amire a vizsgálódás irányul – törzsek, társadalmak, kultúrák, a hiedelmeik, habitusaik, szokásjogaik egész rendszerével – már maga is szimbolizációs
képződmény és nem szimbolizálatlan nyersanyag. Az etnográfus által kutatott rokonsági
komplexumon belüli státuszok nevei és funkciói például – az, hogy mit jelent férjnek, feleségnek, gyereknek, nagybátynak lenni – a vizsgált civilizáció bennszülöttjei számára explicite
adott és értett kultúrájuk szimbólumaiban, miközben ismeretlen számukra az a saját szimbólumrendszerükben szimbolizálatlanul maradó, ily módon civilizációjuk tudattalanját képező
rendszer, amelyben e funkciók funkcionálnak és olvasható értelmet nyernek. E tudattalan
rendszer szimbolizálása a strukturális antropológia problémája. „Ismerjük a funkciót, ám hiányzik a rendszer”,14 írja Lévi-Strauss, „a rokonság atomjának, vagyis a fiútestvér/leánytestvér, férj/feleség, apa/fiú, anyai nagybáty/unokaöcs relációknak a négypontú rendszere,
amely elgondolásom szerint a legelemibb struktúra.”15 Az etnográfus célja végső soron az,
hogy e négy szinguláris pontra („parentémára”) feszülő struktúrával, a köztük fennálló variációs, kombinációs, korrelációs viszonyokkal megalkossa a civilizációban lappangó „tudattalan lehetőségek leltárát”, mi több, „logikai architektúráját”.16 Ennek az architektúrának az
idealitása azonban már Lévi-Strauss felfogásában is olyan természetű, hogy nemhogy elemelkedne a bennszülött élet valóságától, hanem éppenséggel e valóság még valóságosabb,
még mélyebb valóságába vezet vissza, amely elevenen hat és munkálkodik a bennszülött
szimbólumok közti szimbolizálatlan térközökben. Hiszen a tudattalan nem szűkíthető le
puszta ismeretelméleti kategóriára (mindarra, amiről egy civilizáció bennszülöttjeiként nincs
tudomásunk), az idealitásnak egy félárnyékos tartományára, amely a még feltáratlan összefüggéseket rejti, hanem e kategórián túlterjeszkedve a szimbolizációval együtt járó, annak folyamatát kísérő effektus, amely – Lacan egyik kijelentésére utalva, ahol azonosítja a tudattalant a jó öreg Istennel17 – omnipotens. Bárhol felütheti a fejét és bármiben képes hatni. Még
abban is, amit az ideálistól legtávolabb esőnek szokás tekinteni, a testben, anyagban, fizikaiban, nem-szimbolizáltban.
13

14
15
16

17

Lásd Claude Lévi-Strauss, Les structures élémentaires de la parenté (Mouton & Cie/Maison des
sciences de l'homme, Párizs, 1948) könyve André Weil matematikus által írt függelékét: Sur l’étude
algébrique de certains types de lois de mariage. Valamint Jacques Lacan, Encore, Ed. du Seuil, Párizs,
1975, 150.
Lévi-Strauss, Anthropologie structurale, Plon, Párizs, 1958, 45.
Uő, Anthropologie structurale, deux, Plon, Párizs, 1973, 105.
„Az etnográfus célja, hogy az embereknek az életük alakulásáról alkotott tudatos és változékony elképzelésein túl leltárba szedje a tudattalan lehetőségeket, amelyek száma korlátos. A tudattalan lehetőségek katalógusa, amely feltünteti az egyes lehetőségek kompatibilitási és inkompatibilitási viszonyait az összes többivel szemben, egy logikai architektúrát ad a kezünkbe…” (Uo.,30) E rokonsági
viszonyrendszer alapelemeit, „fonémáit” Deleuze parentémáknak nevezi (ID, 248).
„Az a bökkenő, hogy a Másik, vagyis a hely, maga a hely sem tud semmit. Már nem gyűlölhetjük Istent azért, mert semmit sem tud, mert nincs tudomása arról, hogy mi folyik.” (Lacan, 125)

2016. szeptember

51

„

A struktúra pszichoszomatikus, fogalmaz tömören Deleuze (ID, 249). Nem teoretikus
reprezentáció, nem absztrakt idealitás, hanem egy pszichoszomatikus állag strukturálódása.
A szimbolikus ezért tetőtől-talpig átjárja a testet, beférkőzik részecskéi közé, a szerveibe és
pórusaiba, és a legvalóságosabb fizikai változásokat idézheti elő benne, tisztán szimbolikus
műveletekben lejátszódó ideális események révén. Már Freud rámutatott erre egyik páciensénél, Emma Ecksteinnél, akinél a testi szimptómák egyszerre bizonyultak egy múltbeli traumáról hírt adó szimbolikus beszédnek és egy olyan szimbolizációs kohónak, amely a szimbólumokon keresztül csupán koholja a múltban valójában soha meg nem történt, originálisan
semmis traumát. Emma traumája a szimbolikusban történik meg, nem a valóságban, de a hatása éppoly valóságos, mintha valóban megtörtént volna. Freud ezen eset alapján vezeti be a
Nachträglichkeit fogalmát: a trauma-esemény a szimptómák fecsegésével egyidejűleg e fecsegés fonákján képződik különféle múltbeli történések fragmentumaiból retroaktív módon
összeálló értelemként. Az ideális események pszichoszomatikus hatóképességéről tanúskodnak azok a Mauss által elemzett hirtelen halálesetek is, ahol életerős bennszülöttek roppannak össze és haláloznak el néhány nap leforgása alatt, pusztán azért, mert egy szimbolikus
rendben fennálló tiltást megszegtek. A tabusértés szimbolikus eseménye szervezetük fizikai
dezintegrációját idézi elő.18 Fitzgerald fiatalembere a Szépek és átkozottak-ban ugyanennek a
„mágiának” az áldozata: amikor a felhívott leányt nem találja otthon és e semmiség jelentőséget kap, a távollét egyszerre jellé válik számára és elkezd a szimbolikusban működni. A férfi hirtelen egy olyan szimbolikus rendbe csöppen, ahol immár minden e távollét-jelhez viszonyítva kap értelmet, vagy veszíti el korábbi értelmét. A szimbolikus esemény itt nem a tabusértés, de ugyancsak egy szimbolikus rend megsértése: nárcisztikus sérülés. Annak a struktúrának a sérülése, amelyben a személyiség nárcisztikus alapon megszerveződik. A férfi pont
úgy kohol, ahogy Emma szimbolizációs kohója: a távollétet úgy alakítja át szimbólummá,
hogy ugyanezen aktus fonákjaként traumatizálja magát. A távollét-jel által uralt szimbolikus
rendben minden értelemadás, minden értelmezés azonmód egy egyre fájóbb és gyilkosabb
nárcisztikus felsebzés is, hiszen ebben a rendszerben minden jel arra mutat, minden jelentés
arra fut ki, hogy a férfi nem jelent semmit – a nő számára. Ez maga a férfin elhatalmasodó téboly: abban a szimbolikus rendben, amelyben neki magának is csak jelentőként van helye,
nincsen helye, hisz nem jelent semmit. Megsemmisült. A jelentéktelenség elviselhetetlen
nyomorúságából kivezető strukturális kiútként a nősülés ötlete merül fel, amely a szimbolikus rend egy élhető újraszerveződésével kecsegtet, hiszen általa a nárcisztikus baleset megsemmisítettje a férj jelentésében tehet szert újra jelentésre, noha a férj itt nem jelent többet,
mint kilépést a semmit-nem-jelentésből. Íme, a leendő házasélet boldogító perspektívája a
férfi számára: „A boldogság nem több mint egy különösen elviselhetetlen nyomorúság megszűnését követő egy óra…”
Az eseményhez, az eseményben rejlő katasztrofálishoz önmagában még nem elegendő a szimbolikus renden belüli változás, sem az, hogy felbukkanjon egy olyan jelentő, amely nem jelent
semmit. A férfi bizonyára sokak számára nem jelent semmit, ami teljesen normális, s nem katasztrofális. Egy jelentő, amely nem jelent semmit csupán egy üres mező a szimbolikus rendben, space, levegősség, hely a szimbólumok között, amit az olvasáskor átugrunk. Az esemény
18

Marcel Mauss, „A közösség sugallta halálgondolat fizikai hatása az egyénre”, in Szociológia és antropológia, Osiris, Bp., 2000.

„

52

tiszatáj

akkor bontakozik ki a maga teljes katasztrófájában, amikor az, hogy egy jelentő nem jelent
semmit, egyszeriben mindent fog jelenteni. Amikor a leány reakcióiban, hanghordozásában,
gesztusaiban, abban, amit tesz, és amit nem tesz, abban, amit mond, és amit nem mond, már
mindenben, ami csak jelenthet valamit, a férfi azt az egyetlen jelentést betűzi, hogy nem jelent
semmit. Az üres mező ezzel elszabadul a helyéről és egy olyan mozgékonyságra tesz szert,
hogy ettől kezdve a szimbolikus rend tetszőleges két szimbóluma között képes lesz felbukkanni, s mintegy rezonátorközegként összefüggést teremteni.
Deleuze ezt a semmit-mindent jelentő üres elemet nevezi nonszensznek. Fitzgerald regényében a férfi maga válik ezzé a nonszensz elemmé, s nem meglepő módon ebbe tébolyodik
bele. Semmivé válik, miközben e semmi mindenné válik: a halottak életét lesz kénytelen élni,
az élőholt lehetetlen, élhetetlen alakzatát. Nonszensz. Mivel Deleuze-nél az „esemény”,
„struktúra” és „értelem” összetartozó fogalmak, ezért a nonszensz felbukkanása nem írható
egy esetleges strukturális baleset számlájára, hanem mindenütt ott kell kísértenie, ahol a
strukturalista praxis értelmet állít elő. Deleuze itt hivatkozhat Lévi-Strauss-ra, hiszen már ő
rámutatott egyes bennszülött szavak (hau, manitu, mana) semmit-mindent jelentő természetére, és arra, hogy egyetlen nyelv sem nélkülözheti az ilyen típusú jelentőket, amelyek francia
nyelvi megfelelője a truc, machin, a magyaré az izé, valami, akármi, ez az egész cucc stb.19
Nem jelentenek semmi konkrétat, csupán egy megfoghatatlan, érzékeletlen totalitás követelményét jelentik be. Magukba tömörítenek mindent, egy szuszra mondanak ki mindent, az
egész cuccot, amiről szó van, ám érthetetlenül, zagyván, nonszensz sűrűséggel, minden határozott jelentés nélkül. S teszik ezt nagyon helyesen, hiszen éppenséggel az egész nem egyértelmű, amiről szó van. Minden mondhatónál több és minden elmondottnál kevesebb ezért a
nonszensz, ez a túlcsordulóan üres jelentő, zéró szimbólumérték, amely csupán a szimbolicitásnak a szükségességét szimbolizálja.20 Ha „a struktúra valóságos értelem-gyártó gépezet”,
mint azt Deleuze állítja, úgy „a strukturalizmus megmutatja, hogy az értelem a nonszenszből
és annak szakadatlan helyváltoztatásából keletkezik.” (LS, 88) Vajon miért szükségszerű eleme a nonszensz bármely struktúrának? Kövessük végig.
A strukturalista elemzés a bennszülött szimbolicitástól elrugaszkodik a struktúra ideális
szimbólumai felé. Ez az elrugaszkodás a felszabadítás és a teremtés aktusa, egy terület szimbólumainak talajtalanítása, gyökértelenítése, bennszülött kötődéseiről való lemetszése – ezt
az aktust fogja majd Deleuze Félix Guattarival deterritorializációnak nevezni a ’70-es évektől
kezdődően.21 A deterritorializációval a bennszülött szimbólumok merő relatívumokká, differenciális viszonyokká válnak, vagyis immár csak egymáshoz képest tesznek szert jelentésre
(pl. férj/feleség = apa/fiú). Ezzel azonban maga a struktúra, amelyben e viszonylagos jelentések aktiválódnak, ugyancsak relatívummá válik, amely önnön variációs sorozatain terül szét.
19
20

21

Lévi-Strauss, Bevezető Marcel Mauss életművéhez, in Mauss 2000, 41-46. Vö. LS, 89; ID, 262.
„Lebegő jelentőnek”, „tiszta állapotú szimbólumnak” is nevezi Lévi-Strauss, „amelyben egy szemantikai funkció tudatos kifejeződését látjuk, melynek szerepe az, hogy lehetővé tegye a szimbolikus gondolkodás működését, a reá jellemző ellentmondás dacára. […] Abban a szimbólumrendszerben, amit
minden kozmológia alkot, ez egyszerűen egy zéró szimbólumérték volna, vagyis olyan jel, ami egy
szimbolikus tartalom szükségességére mutat rá…” (Lévi-Strauss, 45).
A fogalom a „kapitalista gépezet” működésmódját jellemzi, ennyiben a strukturalizmusban a kapitalizmus logikája fejeződik ki (különösen AO, 41; 242-247). A deterritorializáció a maga legtisztább
formájában forradalom: „A forradalom az abszolút deterritorializáció, amennyiben egy új földet, egy
új népet helyez kilátásba.” (QPh, 85-86).

2016. szeptember

53

„

Ezért szigorúan véve nincs is értelme egyes számban beszélni struktúráról, és egy területnek
megfeleltethető egy struktúrát követelni. A deterritorializációval mind a terület, mind a
struktúra elveszíti egységét, kompaktságát, mindegyik a maga variációs sorait futja be, hogy
strukturális párhuzamokban reagáljanak egymásra. Így lesz például egy etnográfiai variációs
sorozatban egyes törzsek sámánjai vagy megszállott egyénei által mutatott transzállapot
strukturálisan párhuzamos egy pszichológiai variációs sorozaton belül a mi civilizációnk neurotikus betegei által mutatott megszállottsággal.22 Ám ha a struktúra, többes számban immár, strukturális párhuzam, vagyis struktúráknak a párhuzamossága, akkor maga a párhuzamosság – lévén nem az axiomatizált euklideszi tér két egyenese közt fennálló, e térben kimerevített stabil viszonyról van szó, hanem két heterogén variációs sorozat közti viszonyról,
axiomatizált tér, következésképp térbeli kimerevíthetőség nélkül – a variációs sorozatokon
belülre kerül egy megfoghatatlan, stabilizálhatatlan űrként. A párhuzam a szó szoros értelmében nonszensz, nem jelent semmit, csak egy üres frázis. Mint ilyen azonban a legkevésbé
sem jelentéktelen, sőt, jelentősége mindent túlszárnyal, mindent jelent. Az üres frázis operatíve minden, hiszen az elemzésben minden kinyert értelem a párhuzam jóvoltából születik,
még ha az nem is egyéb – hisz minden, csak nem „párhuzam” –, mint meghatározatlan üresség a sorozatban. Az analogon farvizén behatoló űr ily módon szakadatlan destabilizálja a sorozat elemei közti viszonyokat és az egyik sorozatból a másikba áthurcolt heterogenitás fertőzését terjeszti bennük: hetero-genezist indít el a sorozatokban.
Már Lévi-Strauss utal erre az effektusra, amelyből nem mellesleg majd egy egész program születik Michel Foucault keze alatt: mivel az előző példában a törzsi sorozatban a transzállapot és a megszállottság nem betegségként szimbolizálódik, a strukturális párhuzamnak
köszönhetően egy hasadás kerül be a másik sorozatba, felnyílik a „betegnek minősülés” üres
mezeje, ez a szimbolizálatlan, s ily módon saját civilizációnk tudattalanját képező mező,
amely innentől kezdve mindent átjár és mindent destabilizál. Amikor Foucault a ’60-as évek
végén maga is az esemény nevében kezd el gondolkodni – ekkoriban Deleuze és Foucault jószerivel együtt, egy ritmusban gondolkodik –, a diszkurzív események alatt pontosan ezt a destabilizáló potenciált hordozó űrt fogja érteni, amely képes arra, hogy a történelmi archívumok közléseit kiforgassa „bennszülött” értelmükből és más lehetséges értelmeknek adjon
helyet:
Túl a megnyilatkozásokon, a beszélő alany szándékán, a tudatos cselekvésén, azon, amit mondani
akart, de akár még a tudattalan megnyilvánulásain is, amelyeket akaratlanul hagyott mondandójában vagy beszéde észrevétlen töréseiben, egy másik diskurzust kell rekonstruálnunk, hogy rátaláljunk arra a szótlan, elhallgathatatlan duruzsolásra, amely ott neszez az általunk hallottakban, és
helyreállítsuk azt a miniatűr, alig kivehető szöveget, amely az írott sorok közti hézagokban fut és
olykor felforgatja a leírtakat. […] Végeredményben szabaddá kell tennünk a diszkurzív események
porfelhőjét, hogy a maguk tiszta szétszóródásában őrizzük meg őket.23

22
23

Lásd Lévi-Strauss 2000, 18.
Michel Foucault, „Sur l'archéologie des sciences. Réponse au Cercle d'épistémologie”, in Dits et écrits
I, Gallimard, Párizs, 1994, 696-731. Foucault a ’70-es években az esemény fogalmának előtérbe helyezésével már egyenesen anti-strukturalistának vallja majd magát: „A strukturalizmusra úgy tekintenek, mint az arra irányuló legszisztematikusabb törekvésre, hogy nem csupán az etnológiából, de
egy sor más tudományból és végső soron a történelemből is kivezessék az esemény fogalmát. Nem
látom, ki lehetne nálam anti-strukturalistább!” („Entretien avec Michel Foucault”, in Foucault, Dits et
écrits, III, n°192) Az archeológiai programban immár „a probléma az, hogy elkülönítsük az esemé-

„

54

tiszatáj

A diszkurzív események ugyanúgy nem történnek meg a történelemben, ahogyan a korábban
elemzett eseményeink sem voltak történések. Nem a múltban van a helyük, hanem a jelenünkben – ezért vallja magát Foucault a jelen, és nem a múlt történészének –, de valójában a
jelenünkben sem, hiszen mégiscsak múltbeli archívumokban nyomon követhető eseményekről van szó, amelyek azzá tesznek bennünket, amik vagyunk, a jelenünkben hatnak tehát,
a jelen eseményei – és mégsem. Az elhelyezhetetlenség, a hely-fogalom megtagadása, a helyrajzi számítás keresztülhúzása, a nonszensz lokalitás láthatólag notórius problémája az esemény-űröknek, hiszen azok nem csupán egyszerre „mindenütt jelenvalók és helyhez kötöttek”24, mint azt Lévi-Strauss állítja, hanem ami rosszabb, „nem ott vannak, ahol keressük
őket, míg ott találjuk őket, ahol nincsenek.” (ID, 260)
Ezért hivatkozott Foucault már A szavak és dolgok elején a heterotópiára, ahol a hely
idegösszeroppanást szenved a heterogén és inkonzisztens tartalmak egybegyűjtésénél, és
ezért írja Deleuze Az értelem logikáját (Logique du sens), ezt az ízig-vérig strukturalista művét, regényként és nem elméletként, egy szeriális kompozíciójú „logikai és pszichoanalitikus
regényként”, amely egy „komplex helyet” kísérel megkonstruálni, ahol, hogy Lewis Carroll
szavait idézzük, „nézhetsz előre és oldalt, bármelyik irányban, de körül nem tudsz nézni” –
ami a klasszikus elméletalkotás nyilvánvaló feltétele. (LS, 7) 25 Az értelem transzcendentális
síkja nem szerkeszthető meg áttekinthető egészként, ismérvek tételesen felsorolható konzisztens összességeként, logikai architektúrájaként – Foucault és Deleuze e ponton túllép
Lévi-Strauss-on –, hanem csak egy áttekinthetetlenül komplex helyként, amely a benne való
cikázás nélkül semmi, üres frázis, darabokra hulló inkonzisztens zagyvaság, összeegyeztethetetlen és-ek halmaza. Az értelem transzcendentális síkja egy értelemtorlódás nonszensz
helye.
A cikázás maga az értelem. Nincs veszélyesebb ezért az értelemre nézve a megértésnél,
amely véget vet a cikázásnak. Nincs értelmetlenebb dolog a megértésnél: az értelmet belülről
fenyegeti az értelmetlenség, az értelem megértésének evidencia pillanatában. Az értelem egy
cikázás-effektus, és ahogy evidenssé válnak a dolgok, úgy gyöngül el az effektus. Ha egyszer
minden a helyére kerülne és egy résnyi űr sem maradna végül a megértettek között, minden
mozdulatlanná is merevedne: az értelem a „mit jelent?” kérdésével együtt elpárologna, s maradna a nyers igazság. Ezért nem a megértés, hanem a nonszensz szerepe kulcsfontosságú az
értelem számára, hiszen nonszensz nélkül értelem nem is keletkezhetne: „a nonszensz szerepe az értelemadás.” (LS, 87) A nonszensz kiküszöbölhetetlensége, a végső egyértelműsíthetetlenség, a paradox jelleg, a problematikusság így az értelem természetének nem hiányosságai, hanem pozitív jellemzői lesznek Deleuze-nél. Ha így vesszük, Lewis Carroll Tükörorszá-

24
25

nyeket, megkülönböztessük, hogy milyen hálózatokhoz és szintekhez tartoznak, és egyszersmind
rekonstruáljuk azokat a szálakat, amelyek egymáshoz kötik és egymásból sarjadztatják őket. Innen
részemről azon elemzések elutasítása, amelyek a szimbolikus mezőre, vagyis a jelentő struktúrák területére hivatkoznak, másfelől az olyan elemzésekhez folyamodás, amelyek az erőviszonyok genealógiáját, stratégiák és taktikák kialakulását kutatja. Úgy gondolom, nem a nyelv és a jelek grandiózus
modelljére kell hivatkoznunk, hanem háborúra és csatára. A történetiség, amelybe beleágyazódunk,
és amely meghatároz bennünket, háborús és nem nyelvi közeg. Hatalmi viszonyokról szól, nem értelmek viszonyáról. A történelemnek nincs értelme…” (uo.)
Lévi-Strauss, 45.
Lewis Carroll, Alice Tükörországban, ford. Révbíró Tamás, http://mek.oszk.hu/02900/02914/
02914.htm

2016. szeptember

55

„

gának igazi főhőse nem is annyira Alice, akit Deleuze a regénye egyik szereplőjéül választ,
mint inkább a Királynő, aki egy minden hájjal megkent strukturalistaként terrorizálja és deterritorializálja a megfontolt kislányt, a józan ész bennszülöttjét, minduntalan visszaparancsolva őt az égető problémák közé:
Próbáljunk egy kivonást. Adva van egy kutya meg egy csont. Vond ki a csontot. Mi marad?
Alice eltöprengett.
– A csont, ugye, nem marad, ha kivontam... a kutya se maradna, hanem jönne, hogy megharapjon... és
bizony én se maradnék!
– Tehát azt mondod, hogy semmi sem maradna? – kérdezte a Királynő.
– Igen, azt hiszem, ez a válasz.
– Téves, mint a többi – mondta a Királynő. – A béketűrés maradna.
– Hogyhogy? Nem értem.
– Hát figyelj csak ide! – fakadt ki a Királynő türelmetlenül. – Ugyebár, a kutya kijönne a béketűrésből?
– Lehet – felelte Alice óvatosan.
– Hát akkor, ha a kutya elmegy, a béketűrés csak ott marad! – kiáltotta a Királynő.
Alice erre, amilyen komolyan csak tudta, azt mondta:
– Lehet, hogy az is elmenne, csak más irányba. – De közben ezt gondolta: ’Hogy mi micsoda sületlenségeket beszélünk összevissza!’26

A filozófiai problémák gyakran efféle feladványok. A descartes-i hiperbolikus kétely: adva
vagyok én + az összes eddigi meggyőződésem és tapasztalatom; vond ki ezt, mi marad? Vagy
Isten halálának problémája Nietzschénél: adva van ember + Isten; vond ki ezt, mi marad?
Mint ezeknél, a Királynő feladványánál is a probléma azonmód talajtalanítja a jelentők közti
viszonyokat, hézagokat, teret csempész beléjük, amelyekben mozgásba lendülhet az értelem.
De vajon nincs mozgásban az értelem bármifajta problémafelvetés nélkül is? Figyeljük meg,
hogy míg az „Adva van egy kutya meg egy csont” és az efféle kijelentések megértése zökkenőmentes, néhány szimbólum összekapcsolásának a helyi ügye, addig az ugyanitt felvetett
kivonás problémája, a kutya-csont komplexum szétbontása nem csupán a helyi érintettségű
szimbólumokat („kutya”, „csont”, „kivon”, „marad”) deterritorializálja, lokális felfeslést idézve
elő az értelem szövedékén, hanem mindent felbolygat, minden értelemszövedéket felfejt –
hisz a probléma lökéshulláma még az egészen távol eső „béketűrésig” is elér. A probléma az
egész értelemmezőn végigsöpör. A világ omlik össze és homályosul el egy pillanatra. Emiatt
beszél Deleuze olykor „végtelen sebességről”, hiszen egy pillanat alatt a világon minden érintetté válik. Persze ez a nonszensz kifejezés inkább csak arra utal, hogy az értelemmező nem
metrikus mező, nincsenek benne távolságok: bármi összetartozhat bármivel, feltéve hogy
egy variációs sorozathoz tartoznak. A probléma pontosan ez: milyen variációs sorozatot igényel a kivonás?
Alice megoldási javaslata: kutya – csont = kutya – csont – kutya – Alice = 0. Alice variációs
sorozatában a kivont csont következménye, hogy a kutya nem marad, és ebben a sorozatban
a „nem marad” implikálja a jövést, a kutya pedig implikálja a harapást. A Királynő megoldása:
kutya – csont = béketűrés – kutya = béketűrés. A Királynő sorozatában egy másik fogalom, a
béketűrés járul a kutyához, és ebben a sorozatban a „béketűrésből kijönni” implikálja a béketűrés helyben maradását – amit Alice a végén óvatosan megkérdőjelez.

26

„Alice királynő”, uo.

„

56

tiszatáj

Teszi ezt teljes joggal, hiszen időközben kitermelődött a béketűrés körül egy olyan tér,
amelyben a béketűrés képes elmozdulni. Alice-t ekkor megcsapja a nonszensz szele: „What
dreadful nonsense we are talking!” És csakugyan, Alice megérti, hogy a Királynő levezetésében a béketűrés helyben marad, de pontosan azáltal, hogy megérti, akaratlanul mozgásba
lendíti, és a béketűrés – kikotyogott megjegyzése szerint – „elindul a másik irányba.” Soha
nem jött volna mozgásba a béketűrés, ha nem érti meg, hogy marad. Ám mivel megérti, elindul. Ha azelőtt nem volt mit értenie Alice-nak a „béketűrés maradása” alatt, most hogy megértette ezt, a béketűrés átment maradóba, átment, vagyis mozgásba jött, nincs többé maradása, képes világgá menni – és akkor semmi sem marad, csak az üres nonszensz. Alice mindkét
esetben, a saját megoldásában is és a Királynő megoldásának továbbgondolásakor is a 0
eredményhez jut, de a két 0-t egy világ választja el egymástól. Az első 0 a józan észé, amikor a
megoldással minden a helyére kerül, és a megértéssel nullpontra jut az értelemképződés.
A második 0 a nonszenszé, amikor a megoldással a dolgok kimozdulnak a helyükről – maga
Alice is kimozdul bennszülött pozíciójából – és a megértés aktusa már nem a színtiszta evidenciát juttatja érvényre, hanem az evidencia és nem-evidencia egymásra torlódását, egy
nonszensz komplexumot tehát, amelyben az evidencia feltárulkozása semmivé porlasztja az
evidenciát, s csak űr marad utána. Az értelem és a megértés aktusa most lehetetlen szövetségesei egymásnak: a megragadott elindul, a nyakon csípett szaladni kezd, a leszögezett elillan.
Lehetetlen, és mégis megtörténik. Esemény.
Nincs mit csodálkoznunk azon, hogy a nonszensz a vele korábban szembeállított megértésben is felütheti a fejét, hiszen ez csak egy újabb bizonyítéka az általunk már elismert
rendkívüli helyváltoztatási képességének, annak, hogy „nem ott van, ahol keressük, míg ott
találjuk, ahol nincs”. A nonszensz mindenütt ott kísért az értelem körül és védtelenné teszi az
értelmet az átértelmezéssel szemben. Alice és a Királynő vitájában végig ezt tapasztaljuk: az
érvelések során megtett lépések nem a priori lefektetett és az átértelmezhetőség ellen bebiztosított szintaktikai zsanérokon sorjáznak át („–”, „+”, „=”), hanem a zsanérok maguk is belesodródnak az átértelmezésbe és különféle utakra-tévutakra terelik az eszmefuttatásokat.
Ezért végső soron terméketlen szintaktikai zsanérokra hivatkozni és a szintaxis/szemantika
felosztáshoz ragaszkodni: az, hogy min gördül, vagy min bicsaklik meg az értelem, maga is az
értelemadás sodrásában dől el. Jól mutatja ezt Alice egy másik eszmecseréje, amelyben a Királynő már az előzőnél is agresszívebben lép fel:
Hogyan készül a ház?
– Ezt tudom! – kiáltotta Alice fellelkesülve. – Először is alapot ásnak...
– Hibás! – vágott közbe a Királynő. – Nem ásnak, hanem ássák a lapot! És különben is: miféle lapot
ásnak?
– Az nem lap – magyarázta volna Alice –, hanem arra húzzák fel a négy falat...
– Négy falat micsodát húznak fel? És vajon szokás házépítés közben falatozni? – faggatta a Királynő. –
Ne hagyj ki ennyi részletet!
– Legyezzük a fejét! Ennyi gondolkodástól még belázasodik!27

Ez a szöveg végképp eloszlatja azt az illúziót, hogy az „x-en az értendő, hogy y” típusú gondolatmenet egy sima, problémamentes aktus volna, puszta átlépés x-ről y-ra, mintha közöttük
már nem lenne semmi, semmi említésre méltó, így x-től elrugaszkodva egyenesen y-ban találnánk magunkat. És valóban, x és y között nincs semmi, ami szemet szúrna, jelentős volna –
27

Uo.

2016. szeptember

57

„

épp csak az egész világ. Semmi, azaz minden: mindaz, ami a világot a maga magától értetődőségében lehetővé teszi és működteti. Miközben Alice a józan ész nevében értelemtől értelemig, szimbólumtól szimbólumig próbál egy irányban – a jó irányban – előre haladni, a Királynő a nonszensz hatalmát gyakorolva a foucault-i diszkurzív eseményeket juttatja szóhoz
kekeckedő közbevágásaival, amik Alice mondandójából zsibongó értelmek porfelhőjét szabadítják fel. A Királynő úgy demonstrálja, hogy két szó, két fogalom, két gondolat közé mindig egy egész világ préselődik, hogy más, oda nem illő világokat iktat be a szavak és fogalmak
közé, sőt maguk a szódarabkák és fragmentumok közé. Korábban azt állítottuk, hogy a strukturalista a nem-szimbolizáltat gyúrja szimbólummá, most azt látjuk, hogy a Királynő még a
strukturalistánál is erőszakosabban a szimbólumot kezeli nem-szimbolizált nyersanyagként
(alapot ás – a lapot ás), demonstrálva ezzel a nyelvi kifejezés materialitását, a nyelv testének
kvázi fizikai trancsírozhatóságát, artikulációs potenciálját, amely végső soron magában a testiségben gyökerezik, abban a testben, amely a „gondolkodástól képes még belázasodni.” Egy
mind hangsúlyosabb deleuze-i irányvonal körvonalazódik ezzel, amely a Királynő eljárását
radikalizálva a nyelvet immár nem a maga szimbolicitásában, a jelentők/jelentettek vonulatában fogja értékelni, jelentésgyártó gépezetként, ahogyan a strukturalizmus teszi, hanem
egy olyan materiális és aszimbolikus kifejezőerőként, amely intenzitásokat és nem értelmeket ad át: kifejezés-gépezetként.28 Az értelem így a kifejezés melléktermékévé válik, jelentősége lecsökken, vagy akár meg is szűnhet, mint a skizofrén önkifejezés esetében.
Mi történik az eszmecserében a falattal? Nem történik semmi. A falat falat marad, falat
mond Alice és falat mond a Királynő. Nem történik semmi, épp csak minden megváltozott,
mert az értelem megváltozott. Esemény. Minden megváltozott, épp csak a falat maradt falat,
vagyis mégsem változott minden. Nonszensz. Azért változhatott meg minden, mert nem változott meg minden. Ha pedig mégis minden megváltozhatna, épp emiatt semmi sem tudna
megváltozni és maradna minden változatlan. A falat dilemmái. A fal egy közönséges szó, a falat egy közönséges ragozása a szónak, ám a Királynő agresszív beavatkozása a nonszensz
rangjára emeli. A nonszensz, mint látjuk, távolról sem korlátozható a szavak egy különleges
osztályára, a mana típusú szavakra, hisz a közönséges szavak is, amilyen a „falat”, mutathatnak nonszensz viselkedést. Előre látjuk már, hogy a nonszenszt ugyanúgy nem fogjuk tudni
konzisztens egészként megérteni, ismérveinek tételes felsorolásával, ahogyan az értelem
transzcendentális síkja esetében sem tartottuk ezt lehetségesnek. A nonszensz számtalan
avatárjával találkoztunk eddig: volt már egy fiatalember Fitzgerald-nál, volt már olyan mindent-semmit jelentő szó, mint a mana, truc, izé, volt már strukturális párhuzam, egy túlterhelt üres frázis, semmitmondó minden és mindentmondó semmi, volt már üres mező, amely
stabilizálhatatlanul elmozdul az értelemadás során, és volt már értelemtorlódás, amely nem
simítható ki konzisztens értelemfelületté. Hiába „szögeztük le” korábban, hogy a nonszensz
ez vagy az, a nonszensz elmozdul és immár olyan emészthetetlen falatként tér vissza, amely a
falatozás variációs sorozatát és a falazás variációs sorozatát is befutja, egyidejűleg, jóllehet e
szimultaneitás értelme nem érthető, lévén vagy az egyik, vagy a másik sorozatot futjuk, a ket28

„Célja, hogy mindig messzebbre jusson a deterritorializációban… józanul. Mivel szókincse kiszáradt,
az intenzitás szintjén kell mozgásba hozni, vibráltatni. Szembe kell állítani a nyelv tisztán intenzív
használatát annak szimbolikus, esetleg jelentős, vagy egyszerűen csak jelentő használatával. Egy tökéletes és nem formált, intenzív, anyagi kifejezéshez kell eljutni. (E két eljárás kapcsán miért ne említhetnénk meg, más feltételek mellett ugyan, Joyce és Beckett nevét?…)” (K, 39).

„

58

tiszatáj

tőt egyidejűleg soha. A falat a szimbolikus rend nyúl-kacsa alakzatává vált. Carroll szavaival,
olyan „szóbőrönddé”, amelybe „két értelem van pakolva, akár egy bőröndbe”, mint a „zsemlepke” esetében, amely zsemle is és lepke is, vagy a „bröftyenés” esetében, „amely valahol a
bömbölés és a füttyentés közt van félúton, középen röfögéssel.”29
„Téves azt állítani, hogy egy ilyen szónak két értelme van – mondja Deleuze. Az ilyen szó
másként viselkedik, mint azok a szavak, amelyeknek van értelmük. Az ilyen szó voltaképpen
nem-értelem [non-sens], amely legalább két szériát mozgósít, hogy bennük cirkulálva értelemmel lássa el őket.” (ID, 262) A „nonszensz” szó ezen meghatározás szerint maga is nonszensz, azaz szóbőrönd, hiszen egyfelől nincs értelme, vagyis az „értelmetlenség”, „sületlenség” sorozatát mozgósítja, másfelől nem-értelem, vagyis az értelmestől eltérően viselkedő túltelített valamik – bőröndök – sorozatát mozgósítja, amelyek épp az értelem túltengése miatt
érthetetlenek. A nonszensznek láthatólag nagyobb az értelemsűrűsége, mint a normál értelmeknek, sőt, kritikusan nagy ez a sűrűség: a nonszensz mintegy elfajuló állapotban, érthetetlenül hordozza magában a belétömörített heterogén értelemsokaságot. A nonszensz emiatt
csak arra alkalmas, hogy a saját értelemszilánkjait artikulálja. Autark képződmény a normál
értelemmel szemben, hiszen csak magáról ad hírt, és nem más mondatok értelmét mondja ki
a „mit jelent ez?” kérdésre adott feleletül. Árad belőle az értelem, de értelmetlenül, féktelenül, inkonzisztens zsibongással. Más szóval anélkül, hogy közösségre akarna lépni más értelmekkel: nem common sens, hanem non sens.
A nonszensz ezáltal egy installációs eszközzé válik. Az installációban értelmek fognak keletkezni, de magának az installációnak nincsen értelme, csak egy eszköz. Ilyen installáció maga a Logique de sens is, amely szériák sokaságát installálja egy komplex helyen, hogy az elrendezés révén értelemeffektusokat indukáljon a szériákban. Vagy ilyen installáció Carroll
Sznark-ja, amely nem csupán egy szóbőrönd (Snark = Snake + Shark), hanem egy egyedileg
megszervezett értelemhálózat tulajdonneve is. Ebben az installációban sok-sok értelem zsibong összevissza, ugyanakkor a zsibongással együtt megteremti a „sznarkságot”, a „sznarkság dolgot”, ami magában foglal egy láthatatlan vízi szörnyet, egy félelmetes vadászzsákmányt, egy kiszámíthatatlan találkozást (a Sznark bizonyulhat Sznarknak, de Búcsamnak is),
egy komplex életérzést, s végső soron egy teljesen egyedi, semmi máshoz nem hasonlítható
„sznarkos” létstílust, amely csak a sznarkságon keresztül fejeződhet ki:
Ne felejtsd az öt csalhatatlan jelet, miről felismered a Sznarkot! Első az íze, mely sovány és beesett,
ám azért ropog a fogad alatt, kabáthoz hasonlítja, ki ilyet evett, ez amolyan túlvilági falat. A Sznark
későn kel és sokáig horkol, e jellemzőt is jegyezned kell! Tea idején reggelizik, ötkor, ebédét másnap
fogyasztja el. Harmadik jellemző: a viccet nem érti, nem erőssége a gyors felfogás, vigyázz nagyon,
mert az összes tréfa sérti, egy szóvicctől rájön a zokogás. Negyedik: imádja a fürdőgépet, mindig magával hordoz egyet, azt hiszi, így nyeri el a szépséget, de hát téved, nehogy bevedd. Ötödik ismérv:
vágya a dicsőség, ez a fő, mit ismerned kell, alap, fontos, hogy tudd, mi köztük a különbség: bajuszos
karmol, a tollas harap. Habár a legtöbb Sznark senkinek sem árt, Búcsam is akad köztük olykor… Ha
a Sznarkod Sznarknak bizonyul, hozd haza mindenképp, zöldséggel jó ebéd, fényt is ad ő, ha bealkonyul. De vigyázz jó öcsém, hatalmas a veszély, ha Sznarkod valójában Búcsam, halkan és gyorsan
örökre elveszél, és nem kerülsz elő sehogyan! Álmomban a Sznarkot naponta látom, minden éjszaka
vele vívok: az élete véget ér egy zöldségtálon, és a testével világítok. De ha egy Búcsam lesz, kivel ta-

29

„Dingidungi”, in Alice Tükörországban, uo.

2016. szeptember

59

„

lálkozok, (tudom, e nap is eljön hamar), halkan és villámgyorsan köddé változok: ettől félek, ez mi
felkavar.30

Ez az értelemháló maga a Sznark, és a Sznark is maga az értelemháló. A kettő nem függetleníthető egymástól, még elvileg sem. A sznarkság a Sznarkon keresztül van, és a Sznark a
sznarkságon keresztül. Ezzel eljutottunk oda, amit leginkább talán immanencia generátornak
nevezhetnénk, amelyet a nonszensz hoz működésbe. A Sznark, elsőre úgy tűnik, és valójában
így is van, különféle értelmeket halmoz egymásra, hétköznapi értelmeket – íz, sovány, beesett, ropogós, kabát stb. –, csak épp össze-vissza, hiszen „sovány és beesett, ám ropogós kabátízről” regél. Ám azáltal, hogy megteremti ezt az ízt, a hétköznapi értelmek elveszítik hétköznapi értelmüket, a sznarkság beszippantja őket és már nem referálnak semmi külsőre,
csak a sznark-világot léteztetik. A nonszensz elnyelte az értelmeket, amelyek így egy külső
referencia nélküli immanenciában kelnek életre, egy olyan immanenciában, amely képes
mindent magába nyelni. Ez a filozófia születése. Ezt csinálta Spinoza, ezt csinálta Leibniz, ezt
csinálta Hegel, Husserl, Heidegger, és ezt csinálja Deleuze is. Az immanencia elnyeli a dolgokat, a hétköznapi értelmeket, ám cserébe materiális kifejezésre juttat valamit, ami csak e kifejezésben létezik, és sehol máshol:
A filozófiai fogalom nem a megéltre referál, mintegy kompenzációként, hanem egy élmények és
tényállások felett cikázó eseményt teremt meg. Minden fogalom az eseményt szabja körbe, és szabja
át a maga módján. Egy filozófia nagysága azoknak az eseményeknek a természetéből ítélhető meg,
amelyekre fogalmai hivatottá tesznek bennünket, illetve amelyeket fogalmai révén képes az értésünkre adni. (QPh, 33)

30

Carroll, Sznark-vadászat, ford. Jónai Zs. Balázs, http://mek.oszk.hu/10200/10242/10242.htm (tömörítve és kivonatosan idézem).

„

60

tiszatáj

[E mint ELRENDEZŐDÉS]
Az elrendeződésnek van történelmi vonatkozása: egymás függvényeként adott heterogén elemek, a körülményeknek alárendelt elemek, az embert, az állatot, az eszközöket, a közeget adott pillanatban összekapcsoló viszonyok összessége. Az ember
ugyanakkor ezen elrendeződések mentén folyton állat-leend, eszköz-leend, közegleend az elrendeződésekben. Az ember csak akkor válik állattá, ha az állat maga
hang, szín vagy vonal lesz. A leendés-tömb mindig aszimmetrikus. Nem mintha a két
kifejezés helyet cserélne, egyáltalán nem, de az egyik csak akkor válik a másikká, ha a
másik valami mássá lesz, és a kifejezések törlődnek. Amikor a vigyor macska nélkül
marad, akkor tud az ember – ahogy Carroll mondja – macskává válni, abban a pillanatban, hogy vigyorog. Az ember nem énekel vagy fest, az ember állattá válik, de csak
abban a pillanatban, amikor az állat zenei lesz, tiszta szín vagy meglepően egyszerű
vonal: Mozart madarai, az ember válik madárrá, mert a madár zenei lesz. Melville
tengerésze albatrosszá válik, amikor maga az albatrosz különös fehérség lesz, a fehér
tiszta vibrációja (és Ahab kapitány bálna-leendése tömböt alkot Moby Dick fehérleendésével, tiszta fehér fal). Akkor tehát ennyit tesz írni, zenét szerezni, festeni? Minden a vonalon múlik, nincs jelentős különbség festés, zene és írás között. Míg szubsztanciáik, kódjaik és territorialitásaik révén ezek a tevékenységek különböznek,
ugyanez már nem igaz az általuk rajzolt absztrakt vonalra, mely közöttük fut, közös
sors felé sodorva őket. Ha sikerül vonalat húzni, akkor mondhatjuk, „na, ez a filozófia”.
Nem mintha a filozófia egyfajta végső tudományág vagy végső gyökér lenne, mely a
többiek igazságát is tartalmazza, épp ellenkezőleg. Még kevésbé beszélhetünk valamiféle populáris bölcsességről. Ez azért van, mert a filozófia kívülről születik vagy jön
létre a festő, a zenész, az író által, amikor a melódia vonala magával sodorja a hangot, vagy a megrajzolt vonal a színt, vagy az írott vonal az artikulált hangot. A filozófiára semmi szükség: szükségszerűen ott jön létre, ahol e tevékenységek
deterritorializáló vonalukat húzni kezdik. Kilépni a filozófiából, bármit megtenni,
hogy kívülről hozhassuk létre. A filozófusok mindig mások voltak, másból születtek.

2016. szeptember

61

„

CZÉTÁNY GYÖRGY

I mint Idea
DELEUZE ÉS A PROBLEMATIKUS IDEA
Az idea deleuze-i fogalmát a következőkben elsősorban a Différence et répétition alapján tárgyalom. Az ideát első megközelítésben a gondolkodás problémájaként határozhatjuk meg. Az
idea Deleuze-nél nem a probléma megoldása, hanem maga a probléma. A gondolkodás hajlamos arra, hogy a problémát az előfeltételezett megoldásból vezesse le, és így magát a problémát is előre adottnak tekintse, melyet ezáltal a megoldás teljes egészében megszüntet
(mint az iskolai feladatok esetében). Ezzel szemben a valódi probléma feltételeit a mindenkori eljövő esemény konstituálja, ami mindig új, egyedi megoldást igényel. A gondolkodás
nem a megoldás keresésével kezdődik, hanem a probléma feltételeinek meghatározásával. Az
alárendeltségi viszony épp abban nyilvánul meg, hogy más határozza meg számunkra a problémát és a megoldás lehetséges irányait. A probléma feltételeit nekünk kell az esemény alapján meghatároznunk, azaz megkonstruálnunk oly módon, hogy a probléma általa megoldhatóvá váljon. A gondolkodásnak nem a megoldás helyességére, hanem a probléma relevanciájára és jól formáltságára kell rákérdeznie. Minden probléma olyan megoldást nyer, amilyet
érdemel, ti. a meghatározás feltételeitől, a megfogalmazás eszközeitől és megközelítésmódjaitól függő megoldást. A probléma meghatározása, konstrukciója szab irányt a megoldás elemeiként szolgáló állítások kialakításának. (DR, 204; B, 12–19) A problémát az állításból eredeztető illúzió szerint minden állításból a kifejezés megváltoztatásával létrehozható probléma („Vajon a kétlábú szárazföldi állat az ember definíciója, vagy nem?”, „Scott a Waverley
szerzője?”). Ez esetben azonban a probléma nem több felfüggesztett kijelentésnél. A valódi
probléma esetében viszont az állítás az azt generáló probléma szerint kapja meg értelmét. Az
állítás egy problémára adott válasz, amely mindig a problémán belül találja meg helyét és
igazságértékét.
Deleuze Platón nyomán a problémák és kérdések művészetét dialektikaként határozza
meg. A platóni dialektika különbségek sorozatának létrehozása felosztás által. A probléma
megoldása a problematikus felosztásokat megalapozó elvhez, a magánvaló ideához való eljutás. A dialektika ezáltal, bár a különbséget problematizálja, ugyanakkor e különbséget alárendeli a magánvaló idea azonosságának. (DR, 82–88; 91–92) A dialektika feladata Arisztotelésznél is annak megmutatása, hogyan tegyünk fel egy kérdést érvényes módon. Ám Arisztotelész a problémát aláveti a lehetséges megoldásoknak azáltal, hogy állításokból vezeti le
azt.1 Márpedig a dialektika feladata nem a probléma megoldásában, hanem a probléma meghatározásában van.
1

Deleuze idézi Arisztotelész Topikáját (101b, 30–35): „A probléma és az állítás csak formájában
különbözik egymástól. Mert ha például így tesszük fel a kérdést: ’Ugyebár a földön járó kétlábú
élőlény az ember meghatározása?’, vagy pedig így: ’Ugyebár az élőlény az ember neme?’, – így egy
tétel jön létre. De ha így kérdezünk: ’Vajon a földön járó kétlábú meghatározása-e az embernek, vagy
nem?’, vagy pedig így: ’Vajon az élőlény az ember neme, vagy nem?’, – így probléma keletkezik. S ha-

„

62

tiszatáj

[E]zért van az, hogy ahányszor a dialektika ’elfelejtkezik’ bensőséges viszonyáról a problémákkal
mint Ideákkal, ahányszor megelégszik azzal, hogy a problémákkal az állításokat utánozza, a negatív
hatalma alá esvén elveszíti igazi erejét, és a problematikus ideális objektivitása helyébe szükségképp
a szemben álló, ellentétes, vagy ellentmondó állítások egyszerű ütközését helyettesíti. Ez a hosszú
torzulás magával a dialektikával kezdődik, és szélsőséges formáját a hegelianizmusban éri el. (DR,
213)

Kant transzcendentális dialektikája ezzel szemben magának a problémának, az idea problematikusságának a meghatározásával foglalkozik. Az ész ideái jelentik azt a tapasztalaton túli
fókuszpontot vagy mindent átfogó horizontot, amely az értelem egyes tárgyakra vonatkozó,
elkülönített kutatásait egy megoldás felé vezeti, ám maguknak az ideáknak nincs megoldásuk. A problematikus ideák csak az értelem fogalmai tekintetében használhatók legitim módon, másrészt viszont az értelem fogalmainak szisztematikus egységét az ideák alapozzák
meg. Azonban Kant megmaradt a problematikus ideának mint feltételnek a felfogásánál és
nem jutott el genetikus meghatározásához. (DR, 218–221) Ahhoz, hogy ehhez a meghatározáshoz eljussunk, először is a szavak és a dolgok viszonyát kell tisztáznunk.
A probléma az állításban az állítás értelmeként vagy jelentéseként fejeződik ki. A modern
logika a jelentést és a jelöltet az állítás kifejezésének két szemantikai értékeként nevezi meg.
Egy kifejezés jelentése eszerint nem más, mint helyes használatának, a jelölés eredményes
módjának szabálya, vagyis azon feltételek összessége, melyek mellett az állítás igaz lehet.
Igazságértékét – avagy faktuális értékét – a jelölt (fizikai, pszichikai, nyelvhasználati) tények
határozzák meg. A jelentés tehát oly módon alapozza meg az állítás igazságát, hogy semleges
marad vele szemben: az értelmes állítás hamis is lehet. Az igazságérték független annak feltételeitől; a feltételek pusztán az igazság lehetőségfeltételei. Ezzel szemben Deleuze-nél a jelentés az igazság valóságos feltétele, genezise. Az igazság nem adekváció, hanem produkció
eredménye. „A probléma szívében jön létre az igazság genezise, az igaz létrehozása a gondolatban.” (DR, 210) A jelölt tény nem valami külső a jelentéshez képest. A tény a kontextusba
illeszkedő jelentés által kapja meg értelmét. Az állítás és a jelölt viszonya a jelentés egységében konstituálódik. A jelentés tehát nem vezethető vissza a jelöltre, ám éppígy nem vezethető
vissza a beszélő megélt állapotára sem. A jelentés magában a problémában lokalizálható,
melynek megoldási kísérlete az állítás. A jelentés az állítás által kifejezett esemény, mely nem
létezik a kifejezésen kívül: „a vádlott bűnös” (LS, 33) állítás értelme a vádlott bűnössé válásának eseménye. Az állítás nem re-prezentálja egy tényállás vagy állapot prezenciáját, hanem
kifejezi magába foglalt értelmét. Ugyanakkor az értelem nem azonos a jelölttel. Az állítás magában foglalja, előfeltételezi az állítás értelmét, de nem képes jelölni azt, hiszen az állítás a jelöltet jelöli, nem annak jelentését. Az állítás értelme, a kifejezett így virtuális marad a kifejezésben. Az állítás értelme ugyanakkor jelölhető egy másik állítás által, amely ugyancsak képtelen jelölni saját értelmét. Az állítás és annak értelme viszonyában tehát egy végtelen
regresszus adódik. Ez az értelem paradoxona: az, hogy nem tud önmagával azonossá válni.
A kifejezés a kifejezettet virtuálisan foglalja magába.

sonlóképp áll a helyzet a többi esetben is. Érthető tehát, hogy számszerűen ugyanannyi probléma
van, mint állítás. Tudniillik minden állításból problémát csinálhatunk, ha a formát megváltoztatjuk.”
(DR, 204–205).

2016. szeptember

63

„

Mi a kapcsolat a jelölt tényállás vagy állapot és az állítás jelentése, a test és az értelem között?
Ennek megértéséhez a Logique du sens mentén a sztoikus filozófia felé kell fordulnunk.
A sztoikusok különbséget tesznek testi és testetlen létezők, szomata és aszomata között. Testi létezőnek tekinthető minden, ami kauzálisan meghatározott. Minden test oka más testnek,
irreverzibilis viszonyukat a végzet határozza meg az örök jelenben. Az ok hatása maga azonban testetlen esemény, egy olyan logikai attribútum, melynek nincs jelenléte, csak fennállása,
inherenciája. Ez a lekton, a szó jelentése vagy értelme.2 Az értelem nem az állítás attribútuma,
nem a szubjektumnak tulajdonított predikátum (a vádlott bűnössége), de nem is egy testi
minőség, hanem a test testetlen attribútuma, vagy testetlen alakulása, átváltozása, melyet a
főnévi igenév fejez ki: „a vádlott bűnös” állítás értelme a vádlott bűnössé válása. Az infinitívusz a sem személyhez, sem számhoz, sem időhöz nem kötött (tehát testhez nem köthető),
meghatározatlan, tiszta eseményt, az alakulást fejezi ki.3 Az értelem tehát egyrészt az állítás
által kifejezett értelem, másrészt a test testetlen attribútuma. Az értelem-esemény a szavak
és a dolgok közötti kapocs: az esemény a nyelvben szubzisztál, de a dolgokban történik. (LS,
47) Az értelem kifejezésének eseménye az, amit Austin beszédaktusnak nevez. Deleuze értelmezésében a beszédaktus nem reprezentál vagy referál, hanem illokúciós ereje révén beavatkozik azáltal, hogy egy testnek egy testetlen attribútumot tulajdonít, amely megváltoztatja magát a testet – nem minőségében, hanem hatásában, hatóképességében. A referencia
tényeinek pragmatikája nem külsődleges az állítás szemantikájához képest. A jelentés nem
pusztán szemantikai, hanem pragmatikai probléma. Két sík egymásba fonódásáról van tehát
szó: az egyik az egymásra ható testeké (a tulajdon teste, az áldozat teste, a vádlott teste, a bíró teste; mind meghatározott hatóképességet, illetve más testekkel való meghatározott kapcsolódási módokat tartalmaznak), a másik a testeknek tulajdonított testetlen alakulásoké
(a vádlott átváltozása elítéltté a bíró ítélete alapján, és ezáltal hatóképességének megváltozása). Az állítás értelme az állítás által jelölt aktuális tényállás vagy állapot valóságos-virtuális
feltételét képezi.4
Az értelem nemcsak virtuális, hanem egyszersmind ideális: az állítás értelme az általa kifejezett problematikus idea. Deleuze az idea új fogalmát vezeti be, melyet összeköt a problé2

3

4

LS, 13. A testek közötti kauzális viszonyok leírásához Deleuze nem a sztoikus, hanem az epikureus
filozófiát hívja segítségül. Míg a sztoikusoknál a testi okok egységet alkotnak, addig az epikureusok
által definiált anyag különböző oksági sorai egymástól függetlenek és végtelenbe futók maradnak.
Deleuze az epikureus fizikával párosítja a sztoikus nyelvfilozófiát.
Amennyiben az ige eleve névszóhoz (főnévhez, melléknévhez) kötötten, verbum finitumként jelentkezik, önmagában hiányt és kellést testesít meg (tudniillik a névszó hiányát és kellését). Ezzel
szemben az ige mint infinitívusz az alakulás többleteként adódik, a névszóhoz kötött ige pedig ennek
aktualizálódását jelenti. Ingarden leírásában „[a] tiszta történésként való kibontakozás a verbum
finitum lényegi teljesítménye.” Ugyanakkor az izolált verbum finitum („ír”) kiegészítést igénylő
jelentéssel bír. „Csak követelmény, a tevékenységhordozóra itt mint követelményre történik az
utalás. […] Ez a tényező itt – izolált ige esetében – mindig variábilis és potenciális, a tevékenység
végrehajtóját meghatározatlanul hagyja, s úgyszólván nem éri el.” Roman Ingarden, Az irodalmi műalkotás, ford. Bonyhai Gábor, Gondolat, Bp., 1977, 86-90. A verbum finitum potencialitásával, amely a
névszó hiányát fejezi ki, Deleuze az infinitívusznak az alakulás többletét kifejező virtualitását helyezi
szembe.
MP, 102. Az aktualizáció során az értelem rögzülése denotációként (az a partikuláris ember a bűnös), megnyilatkozásként (az én ítéletem), illetve szignifikációként (a bűnös szó általános szótári
jelentése) megy végbe. LS, 22–35.

„

64

tiszatáj

ma fogalmával: az idea lényegileg problematikus. Mit jelent ez? A tiszta ész kritikája szerint a
tapasztalati műveletek egységének feltételei az ész problematikus ideái. Mivel a tapasztalat
egységét szabályozó transzcendentális idea nem jeleníthető meg képszerűen, ezért az idea
„bármiféle megoldást nélkülöző probléma marad.”5 Ez viszont azt is jelenti, hogy e probléma
nem szüntethető meg semmilyen megoldás által. Sőt, az ész problematikus ideái az értelmi
meghatározások nélkülözhetetlen feltételeit alkotják mint a tapasztalaton túlnyúló fókuszpontok vagy mindent átfogó horizontok, melyek a meghatározásoknak szisztematikus egységet adnak.6 Magának az ideának a meghatározása viszont transzcendentális illúziót eredményez. Deleuze-nél azonban a problematikus idea meghatározása nem a tapasztalatot áthágó
idea, hanem az a transzcendentális mező, amelyen maga a tapasztalat aktualizálódik. Az értelmet nem szabályozó, hanem konstituáló transzcendentális idea nem más, mint az értelmet
aktualizáló transzcendentális mező.
A problematikus idea deleuze-i fogalmának legközelebbi rokona nem annyira Kant problematikus ideája, mint inkább a spinozai adekvát idea. Az adekvát idea, szemben az inadekvát
ideával, nem egy jelenlévő testet reprezentál, hanem hatóképességet, vagyis intenzív menynyiségi különbséget fejez ki; nem egy tudat ideája, hanem épp a tudat az egymással reciprok
differenciális viszonyt alkotó ideák konstitúciója. A problematikus idea és a megoldás viszonyára a hőmérséklet mérése mutathat példát. Ez esetben a problémát a heterogén intenzív
mennyiségi különbségek viszonyát kifejező hő jelenti, míg a megoldást az e különbségeket elfedő, homogén extenzív mennyiséget megjelenítő mérés adja. A hőmérséklet mennyiségekre
osztható, de nem fejezhető ki két fele akkora hőmérséklet összegeként, mivel azok természetükben különböznek tőle – intenzív mennyiség. Ezzel szemben a hőmérő higanyszálának
hossza mennyiségekre osztható, és kifejezhető két fele akkora hossz összegeként – extenzív
mennyiség. Az utóbbi úgy reprezentálja az előbbit, úgy oldja meg a hő mennyiségének problémáját, hogy elfedi annak intenzív jellegét. A problematikus idea felfogható egy olyan, differenciális elemek közötti reciprok kapcsolódásokat tartalmazó virtuális komplexumként,
amely a különféle téridő-viszonyokban és a megoldási esetek különböző meghatározásaiban
aktualizálódik. (DR, 237) Így például a tenger ideája a petites perceptions változó differenciális viszonyaiként gyakorol hatást, amely a hullámok mozgásában válik extenzívvé. Úszni tanulni annyi, mint megfeleltetni a test szingularitásait a tenger ideájának szingularitásaival,
ami egy új problematikus ideát eredményez. Másik példa: „A szín ideája olyan, mint a fehér
fény, amely az összes szín genetikus elemét és viszonyát összefogja [perpliquer], de különféle
színekben aktualizálódik, azok megfelelő tereivel.” (DR, 266–267). A virtualitások koegzisztensek, egy ideális „réservoir”-t vagy repertoárt képeznek, de csak a kiválasztásnak megfelelő
irányokban aktualizálódnak. A virtuális valós anélkül, hogy aktuális lenne és ideális anélkül,
hogy absztrakt lenne. Az idea univerzális szintézise az intenzív viszonyok és fokozataik reciprok függése, „a különbség ideális (idéelle) szintézise”, a tiszta gondolat konnektív szintézise (DR, 224). Ebben az értelemben kell különbséget tenni – szemben a karteziánus logikával
– egy idea világossága és elkülönítettsége között: minél világosabb (konkrétabb) egy idea,
annál zavarosabb (annál több kapcsolódásból áll), és minél elkülönítettebb (minél kevesebb
konnekciót tartalmaz), annál homályosabb (absztraktabb). Nem létezik teljesen tudatossá
tett problematikus idea – az idea mindig tartalmaz tudattalan szingularitásokat. A problema5
6

Immanuel Kant, A tiszta ész kritikája, ford. Kis János, Atlantisz, Bp., 2004, 321; DR, 218.
Lásd a fókuszpontról Kant 2004, 517; a horizontról DR, 528.

2016. szeptember

65

„

tikus idea meghatározza a tudatosság küszöbét, amely felett a cselekedetek tudatos módon
hozzáigazíthatók a feltételekhez, és amely alatt a tanulás tudattalan módon történik. Az úszás
tevékenysége (DR, 214) mint a problematikus idea megoldása aktualizálódik. A szokás általánossága mögött minden esetben a tanulás szinguláris folyamatait találjuk. A tanulás nem a
parton az úszómesterhez való hasonulással elsajátított mechanizmus, az azonosság ismétlése, hanem a test szingularitásainak a tenger szingularitásaival való összehangolása hullámról
hullámra, a különbség ismétlése. A tudás a megoldásokat lehetővé tevő általános szabály birtoklása, míg a tanulás az egyedi problémával való szembenézés (DR, 38). Az idea nem a megismerés fogalmaként, hanem a végtelen tanulás és kísérletezés nagyrészt tudattalan folyamatának problémájaként érthető meg.7
Mit jelent gondolkodni? A problematikus idea egy intenzív találkozásnak, egyenlőtlen
erők vagy affektumok véletlenszerű találkozásának az eredménye. A találkozás kényszert
gyakorol a problémával szembesülő gondolkodásra. Ahogy arra Proust rámutat, a gondolkodás eredete nem az igazság természetes vágya vagy szeretete, hanem a gondolkodáson erőszakot tévő, azt kikényszerítő véletlen.8 Deleuze, Nietzsche és Lucretius nyomán, a véletlent
nem egy külső hatás esetleges megnyilvánulásaként, hanem immanens struktúraként határozza meg. E véletlen fosztja meg jelként a gondolkodást nyugalmától, hogy az igazság kutatására ösztönözze. A féltékeny embert a szeretett lény egy elejtett hazugsága kényszeríti az
igazság kifürkészésére. A kényszer a kérdés imperatívuszában fejeződik ki („Mit hallgat el?”).
Ennek, azaz önmagának engedelmeskedve igyekszik az igazságot kutató gondolkodás kibontani a rajta erőszakot tévő jel értelmét.9 A gondolkodás indítéka tehát a kényszer és a véletlen kettős alakzata.10
A kérdés imperatívusza, azáltal, hogy a megoldásra törekvő kísérletezésre készteti a gondolkodást, egyszersmind strukturálja a problematikus ideát. A kérdés nem más, mint a problematikus idea bizonyos irányokban mozgó virtuális mezejének nyitott végtelensége. A kérdés imperatívusza a gondolkodást döntéskényszer elé állítja. A döntés, Nietzsche kifejezésével, egy kockadobás véletlenje, amely a gondolkodást a probléma meghatározásának útján elindítja. A kép szerint a kockán lévő pöttyök jelentik az esemény szinguláris pontjait, a kockák
a kérdést, míg a dobás az imperatívuszt. A véletlen kiküszöbölésének módszere a dobások
feldarabolása és a kapott kombinációk valószínűségének meghatározása. Így az imperatívusz
már morális: a valószínűségek alapján meghatározott legjobb kombináció elérésének kellése.
Ezzel szemben a döntés mint kockadobás minden alkalommal a véletlent affirmálja.11 Ahogy
Deleuze a Nietzsche és a filozófiában írja, Nietzschénél a kockadobásnak két mozzanata van: a
kockák egyszeri feldobása a véletlen affirmációja, míg a visszaesésük pillanatában kialakuló,
7

8

9

10

11

Deleuze a tudattalan és a tudatos viszonyát nem ellentétként, szembenállásként határozza meg,
ahogyan Freud, hanem – Leibniz nyomán – elemek differenciális viszonyaként és a differenciális elemek integrálásaként.
Marcel Proust, Az eltűnt idő nyomában 7. A megtalált idő, ford. Jancsó Júlia, Atlantis, Bp., 2009, 212–
213; PS, 22.
PS, 96. A jel Deleuze-nél nem jelölő, hanem az, ami legalább két heterogén differenciális sorozat
között kapcsolatot létesít (DR, 286).
„Minden produktív folyamat a benyomásból indul ki, mert egyedül a benyomás egyesíti magában a
találkozás véletlenét a hatás szükségszerűségével, az erőszakkal, amelynek elszenvedésére kényszerít minket.” (PS, 96)
DR, 255, 258.

„

66

tiszatáj

szükségképpen egyetlen kombináció (esemény), bármi is legyen az, a szükségszerűség affirmációja. A szükségszerűség affirmációja voltaképpen a véletlen affirmációjának affirmációja,
igent mondás a véletlen szükségszerűségére, örök visszatérésére. E második affirmáció teszi
lehetővé a kockadobás megismétlését. A kockadobás e két affirmáción keresztül igenli a véletlen, a kockadobás ismétlődését, a különbség örök visszatérését.12 A döntés hatóképessége
önmagát éppen a kockadobás véletlenének affirmációjában és ennek ismétlésében ragadhatja meg.13 A kockadobás eredménye minden esetben egy problematikus kombináció, amely
meghatározásra vár. A teremtő gondolkodás azáltal affirmálja a véletlent, hogy a probléma
meghatározására a folyamatokat új, az eseményt kifejező módon szervezi meg.
Miben áll végül is a problematikus idea meghatározása? A problematikus vagy dialektikus idea (mert a problémák mindig dialektikusak) virtuális differenciális elemek közötti konnekciók rendszere, illetve virtuális genetikus elemek közötti differenciális viszonyok rendszere; egy konnektív szintézis. A különbség ezen ideális szintézise semmilyen megoldással
nem szüntethető meg; a megoldás voltaképpen nem más, mint a dialektikus probléma meghatározása vagy aktualizációja egy adott területen. Legyen ez a terület a differenciálszámítás.
Minden idea három feltétel alapján definiálható. Először is az idea egy olyan sokaság elemeiből áll, amelyek pusztán virtuálisak. A differenciálhányados elemei, dy és dx meghatározatlanok (indéterminé) y-hoz és x-hez való viszonyukban. Ám az, hogy dy meghatározatlan y-hoz
való viszonyában, nem jelenti azt, hogy nem valóságos, csak azt, hogy nem reprezentálható
mennyiségi kategóriákkal. A dy, dx differenciális mennyiségek virtuális mennyiségek. Másodszor azonban ezek az elemek meghatározhatók (déterminable), méghozzá reciprok viszonyuk alapján.14 Bár dy és dx mennyisége önmagában nem meghatározott, és így nem reprezentálható, mégis arányuk egy meghatározott, aktuális reprezentációt hoz létre. A differenciálszámítás során a meghatározott y, x mennyiségeket a meghatározatlan differenciális tagok
(dy, dx) arányának meghatározásán keresztül nyerjük. A dy, dx mennyiségek az aktuális y, x
mennyiségek valóságos transzcendentális feltételei, vagyis virtuális mennyiségek.15 Harmadszor, ezek az ideális kapcsolódások vagy differenciális viszonyok különböző tér-idő relációkban, különböző kifejezésekben és formákban aktualizálódnak. A differenciálhányados meghatározás (détermination), amennyiben a görbe teljes meghatározását adja. Ennek a megha-

12

13
14

15

NPh, 48-51. A kétszeres affirmációról: 285–290. A véletlen immanenciájának másik példája a lucretiusi klinamen fogalma. A klinamen, inclinatio, vagy elhajlás az a szintézis, ami lehetővé teszi az atomok ütközését azáltal, hogy megadja az űrben egyenlő sebességgel zuhanó atomok mozgásának
kezdeti irányát. Vagyis a klinamen nem a vertikális esést véletlenszerűen módosító kanyarodó mozgás, hanem az atomi mozgás kezdeti irányának meghatározása. Az atomi mozgás által konstituált oksági sorok azonban az elhajlás következtében mégis egy végtelen, egység nélküli sokaságot eredményeznek. Az epikureusok által definiált anyag különböző oksági sorai egymástól függetlenek, és
végtelenbe futók. A klinamen a „lex atomi”, az atomok ütközésének általános természeti törvénye. Az
elhajlás csak ebben az objektív értelemben nevezhető véletlennek. LS, 311–312; Titus Carus Lucretius, A természetről, ford. Tóth Béla, Kossuth, Bp., 1997, 2:221–224, 2:244–250.
DR, 258.
DR, 221–224. Simon Duffy, The Logic of Expression. Quality, Quantity and Intensity in Spinoza, Hegel
and Deleuze, Ashgate, Hampshire/Burlington, 1988, 49–50; Henry Somers-Hall, „Hegel and Deleuze
on the Metaphysical Interpretation of the Calculus”, Continental Philosophy Review 42/4 (2010),
568–569.
Somers-Hall, 569.

2016. szeptember

67

„

tározásnak a folyamata az integrálás. Az integrálás a deriváltak összegzése, célja az, hogy a
differenciális függvényből kiindulva meghatározza a primitív függvényt, vagyis a görbe
iránytangenséből a görbe függvényét. A differenciális függvény kívül esik a reprezentáción,
csak a tagok reciprok viszonyában ad értéket. Ezzel szemben a primitív függvény aktuális
hosszak viszonyait vizsgálja, és ennyiben már a reprezentációhoz kötött. Az, hogy a primitív
függvényben kifejezett egyenlet elhagyja a differenciálhányados által kifejezett differenciális
mennyiséget (x + dx = x), a differenciális vagy virtuális mennyiségek alapvető problematikusságát jelenti a reprezentáció tekintetében. A probléma nem kiküszöbölendő hiba, hanem
a meghatározás transzcendentális feltétele. A differenciális függvényből létrejövő primitív
függvény folyamata a problémától a meghatározáson keresztül a megoldásig jutó teremtő
gondolat egy területét jelenti, annak kifejeződését a matematika területén. A differenciálszámítás a differenciális viszonyok dialektikus problémájának matematikai megoldása. A differenciális kalkulus értelmét egy olyan dialektika feltárulásában találja meg, amely a matematikán túlmutat.16 Ez a dialektika általában a problematikus idea és így a gondolat genetikus meghatározását nyújtja.

16

Az egész bekezdés tekintetében lásd DR, 218–235. A differenciálszámítás deleuze-i értelmezéséről
bővebben lásd Czétány György, „A transzcendens végtelen és az immanens végtelen”, Különbség,
14/1 (2014), 143–146.

„

68

tiszatáj

[H mint HUMOR]
Angol humor (?), zsidó humor, sztoikus humor, zen humor, milyen furcsa tört vonal.
Az irónia embere alapelvekről beszél; ő a legelső, az elsőt is megelőző alapelvet keresi;
s talál egy okot, mely előbbre való a többinél. Fáradhatatlanul fel- és felmegy. Ezért
aztán kérdésekkel dolgozik, a beszélgetés, a párbeszéd embere, vagyis egy bizonyos
hangnemmel rendelkezik, jelölővel pedig mindig. A humor ennek épp az ellenkezője:
az alapelvek alig számítanak, mindent szó szerint értünk, a következtetésekkel ránk
várnak (ezért nem működik a humor a szóviccekben, szójátékokban, hiszen ezek a jelölő oldalán állnak, mintegy alapelvként az alapelven belül). A humor a következmények, a hatások művészete: persze, persze, mindennel egyetértek, na beveszitek ezt tőlem? Majd meglátjátok, mi sül ki belőle. A humor áruló, maga az árulás. A humor atonális, tökéletesen észrevétlen, utat enged valaminek. Mindig középen van, mindig
úton. Nem törekszik fel és fel, mindig a felszínen van: felszíni hatások, a humor a tiszta
események művészete. Zen művészet, kertészkedés vagy egy csésze tea, gyakorlatok,
melyek tiszta felszínre hozzák és felvillantják az eseményt. Zsidó humor a görög iróniával szemben, Jób humora Oidipusz iróniájával szemben, sziget-humor a kontinentális humorral szemben; sztoikus humor a platóni iróniával szemben, zen-humor a
buddhista iróniával szemben; mazochista humor a szadista iróniával szemben; Proust
humora Gide iróniájával szemben stb. Az irónia sorsa a reprezentációhoz kötődik, az
irónia biztosítja az ábrázolt individuációját vagy az ábrázoló szubjektivációját. A
klasszikus iróniával megmutatjuk, hogy az, ami leginkább univerzális a reprezentációban egybemosódik a reprezentált szélsőséges individualitásával, ami ugyanakkor
alapelvéül is szolgál (a klasszikus irónia abban a teológiai állításban csúcsosodik ki,
mely szerint „a minden lehetséges” egyben Istennek mint egyedi lénynek a valósága).
A romantikus irónia mutat rá minden lehetséges reprezentáció alapelvének szubjektivitására. Ezek nem a humor problémái, hiszen az mindig is azon volt, hogy elrontsa az
alapelvek vagy okok játékát a hatás érdekében, a reprezentáció játékát az esemény,
az individuáció vagy szubjektiváció játékát pedig a sokféleség érdekében. Van az iróniában valami elviselhetetlen önhittség: mert felsőbbrendű fajhoz tartozik, és mert a
mesterek sajátja (Renan mindenféle irónia nélkül mondja ezt az egyik ismert szövegében, hiszen az irónia rögtön megszűnik, ha önmagáról beszél). A humor viszont
mindig kisebbséghez, kisebbségi-leendéshez tartozik: általa dadog a nyelv, kisebbségi
használatra készteti azt, vagy kétnyelvűséget hoz létre benne. És éppen hogy nem szójátékról van szó (egyetlen szójátékot sem találunk Lewis Carrollnál), hanem nyelvi
eseményről, eseményeket létrehozó kisebbségi nyelvről. Vagy talán „határozatlan”
szóviccek ezek, inkább leendés mintsem beteljesedés?

2016. szeptember

69

„

SEREGI TAMÁS

K mint Kultúra
„Álomnak vége van.
Világnak nincs vége.”
Cseh Tamás-Bereményi Géza: A képek dala

Régóta tudjuk, legalább a spanyol barokk óta, hogy az élet álom. És ha az élet valóban álom,
akkor egy kis módosítással nem meghamisítjuk, legfeljebb csak kiterjesztjük vagy radikalizáljuk Bereményi sorainak jelentését: „Életnek vége van. Világnak nincs vége.” Amit pedig ezzel
a művelettel kapunk, azt filozófiai nyelven úgy nevezzük, hogy egzisztenciális fenomenológia.
Ez a fajta fenomenológia volt ugyanis az a filozófiai irányzat, amely egyszerre vélte felfedezni
vagy feltárni az élet végességének fundamentális, sőt fundamentálontológiai jelentőségét, és
visszatalálni végre a világ fogalmának igazi értelméhez, miután a modern tudományos világkép – állítólag – eltorzította azt.
Az előbbi nem tűnik olyan nagy tettnek, hiszen mindenki mindig is tudta, hogy az élet
nem tart örökké. Ehhez nem kellett fenomenológia. Annak világossá tételéhez azonban már
igen, hogy ki az, aki ezt tudja, és hogy kinek az életéről van is itt szó. Aki ezt tudja, őt úgy hívják, hogy ember, akinek az életéről szó van, őt pedig úgy, hogy egyén. Lehet persze vitatkozni
arról, hogy nincsenek-e más élőlények is az emberen kívül, amelyek valamilyen formában
tudatában vannak halandó voltuknak (bizonyos állatokról tudjuk például, hogy idős korukban érzik haláluk közeledtét, elhagyják a falkát, és egyedül halnak meg), az azonban, amit a
fenomenológia az ember halálhoz való viszonyáról állít, valószínűleg tényleg csak az emberre
jellemző: az ember tisztában van azzal, hogy meg fog halni, és ez a tudat szinte egész életében, már gyermekkorától kezdve foglalkoztatja, így egész életét erre a tényre való tekintettel
éli le. Ki jobban, ki kevésbé, ki autentikus módon, tehát elsajátítva azt és megbirkózva a problémával, ki pedig megpróbálva elfelejteni és elfojtani, míg egyszer csak nem lesz kénytelen
szembesülni vele. A halál az ember legsajátabb lehetősége, állítja Heidegger, az én lehetőségem, amely által másokkal helyettesíthetetlenné válok (senki nem halhat meg helyettem), sőt
a halált akár egyfajta megváltásnak is nevezhetnénk, amely az egyszeriség révén – legalább
potenciálisan – célt és értelmet ad az életnek, hiszen éppen a végesség miatt lesz tétje létezésemnek – szemben az örök élet mindig korrigálható voltának unalmával és rettenetével.
A világnak azonban nincs vége. Nem elsősorban térben, bár úgy sincs, mint inkább időben. A világ a már mindig és a még mindig egzisztenciális jellemzőjével rendelkezik. A világ a
benne-lét maga. Az ember, a jelenvalólét beleszületik a világba, és otthagyja azt, amikor meghal. Amíg ember van, lennie kell világnak is, állítja megint csak Heidegger, mivel a világ az a
szükségszerű transzcendencia, amelynek horizontjában a jelenvalólét a maga végességében
eksztatikus módon kibontakozhat.1 Ám itt is az a helyzet, mint amit a halálnál láttunk, csak
1

Martin Heidegger, Lét és idő, ford. Vajda Mihály, Angyalosi Gergely, Bacsó Béla, Kardos András és
Orosz István, Gondolat, Bp., 1989, 592.

„

70

tiszatáj

talán még radikálisabb formában. Ott azt láttuk, hogy minden élőlény halandó ugyan, mégsem mindegyik képes elsajátítani a maga halandó voltát. Itt pedig egyenesen azzal kell szembesülnünk, hogy minden élő és élettelen lény szükségszerűen benne van valami nála nagyobban, ám ez a legtöbb létformára vonatkozóan nemhogy valamiféle kezdetleges világ lenne, hanem egyáltalán a világszerűséget is meg kell tagadnunk tőle. Ismerjük Heideggernek
azt a tételét, amely szerint a kő világtalan, az állat világszegény (Weltarm), így tulajdonképpeni világa csak az embernek van. Az ember világalkotó lény, vagyis a világ ebben az egzisztenciális fenomenológiai értelmében nem a végtelen univerzum, még csak nem is a Hold alatti véges és zárt világ,2 vagyis a természet, hanem az értelem és a gyakorlat által megművelt
természet. A megművelt természetet pedig hagyományosan úgy szokás nevezni, hogy kultúra. Az ember kulturális lény, az ember szükségszerűen, már tudatstruktúrájában és létmódjában kulturális természetű.
Ebből viszont az következik, hogy létezik valami a világon túl is. Sőt, van élet a világon túl.
Nem a túlvilági élet formájában, hanem a világon túli életében. A világ végtelen, de csak abban az értelemben, hogy soha nem érhetünk a végére, mert mindig a középpontjában vagyunk, mert mindig visszük magunkkal, amikor megpróbálunk kilépni belőle. S próbálkozásunk már csak azért is hiábavaló, mert a világon túli élet nem máshol van, hanem itt, az ember közelében, és ráadásul szüntelenül kísérti az emberi világot. Érzi persze ezt a fenomenológia is, ezért többféle próbálkozást tesz a problémával való szembenézésre. Elismeréssel
próbálkozik például. Elismeri a világ esetlegességét. Ám amikor ezt megpróbálja végrehajtani, nem várt problémákat okoz saját magának. A folyamat már Heidegger előtt, a fenomenológia atyjánál, Husserlnél megkezdődik. Husserl az Erste Philosophie címmel 1923–24-ben
tartott előadásaiban a világra vonatkozóan bevezeti a transzcendentális látszat Kanttól eredő
fogalmát.3 A világ látszat, állítja Husserl, abban az értelemben, hogy léte soha nem bizonyos,
hogy soha nem szükségszerű. Ez a látszat azonban nagyon sajátos természetű, minthogy soha nem leplezhető le. Ha ugyanis a világ látszatát lelepleznénk, mögötte vagy inkább helyette,
a világ helyén csak egy másik világ tárulhatna fel, hiszen a világ a legnagyobb, ami „mögött”
már nem lehet semmi. A világ mint transzcendentális látszat minden más látszat lehetőség
feltételét alkotja, ő maga éppen ezért nem leplezhető le. Ennek ellenére azonban ugyanúgy
látszat, mint mindazok az illúziók, amelyekről kiderül, hogy nem azok, amik. Ha viszont arra
kérdezünk rá, hogy miért kell a világnak feltétlenül látszatnak lennie, véleményem szerint a
husserli fenomenológia lényegéhez jutunk el: azért, mert minden máshoz hasonlóan annak is
tárgynak kell lennie ahhoz, hogy a fenomenológia vizsgálódási körébe vonhatóvá váljon.
Ezért nem elég, ha csupán végtelen, ezért kell, hogy egész is legyen, pontosabban hogy inkább egész, mint végtelen legyen. Így képes egyáltalán megjelenni, vagyis fenoménné válni.
Viszont egy tárgy csak úgy képes tárgy lenni, ha egy nála nagyobb horizont részét alkotja. Ez
a horizont Husserl transzcendentális fenomenológiája számára természetesen rendelkezésre
áll, úgy hívják, hogy tudat. A tudat ezzel kívül kerül a világon transzcendentális tudat formájában.
Mindez önmagában nem is lenne olyan nagy probléma, ha – fogalmazzunk úgy – ez a bizonyos tudat nem „vinne magával” dolgokat a világból, vagy legalábbis ne osztozna a világgal
2

3

Vö. Alexandre Koyré, From the Closed World to the Infinite Univers. Johns Hopkins Press, Baltimore,
1957.
Edmund Husserl, Erste Philosophie. Martinus Nijhoff, Hága, 1959. II. kötet, 33–34. előadás.

2016. szeptember

71

„

bizonyos tulajdonságokban. Tehát ha valóban tiszta tudattá bírna válni, puszta semmivé –
ahogy majd Sartre próbálja meghatározni. Husserlnél azonban nem egészen erről van szó
(ahogy egyébként szándékai ellenére Sartre-nál sem). Legalább három szempontból nem.
Egyrészt a tudatnak van egy adottságként létező, megváltoztathatatlan „ősformája”, az idő.
A tudat eleve időtudat, nem lehet más. A pontosság kedvéért tegyük hozzá, hogy ez nem egészen van azért így, Husserl valamennyire fenomenológiai redukció tárgyává tudja tenni a tudat időbeliségét, amennyiben az idő egészét is tematizálni képes, amikor például kijelenti,
hogy magáról az időről nem mondhatjuk azt, hogy az telne, hogy elmúlna. A tudat ennyiben
képes túllépni az időn, az idő ezért tudja csupán a formáját adni. (Mindjárt látni fogjuk azonban, hogy az időbeliség mégis visszalopózik majd a tudat kellős közepébe.) Itt egyelőre az a
fontos, hogy az idő kívül kerül a világon, ami pedig azt jelenti, hogy a világnak igenis van vagy
lehet vége – időben. A második tulajdonsága a tudatnak az, hogy szerkezetéig terjedően értelmes. Husserlnél értelem nélkül nincs tudat. Nem a világ a végső horizont tehát, még csak
nem is az idő, hanem az értelem. Az értelem magának a fenoménnek a lehetőség-feltétele.
A fenoménné válás ugyanis – Husserl szerint – nem pusztán azt jelenti, hogy valami képes
megjelenni, hanem azt, hogy valami mint valami jelenik meg. A fenoménnek ebbe a legminimálisabb, hiszen tulajdonképpen tautologikus meghasadtságába, ebbe a lehető legszűkebb
kis résbe férkőzik be az értelem, illetve ez maga az értelem, amely a fenomént megkülönbözteti a nyers adottságtól, még ha csak nyers adottságként különbözteti is meg tőle. A „valaminek” ez a minimális kis elemelése az értelmetlenség talajától biztosítja azt, hogy a valami, a
bármi mozgathatóvá, vagyis viszonyíthatóvá váljon, ha máshoz nem, legalább önmagához. A
fenomén születése az értelem születése.
A világ-fenomén szempontjából pedig ennek külön jelentősége is van. A világ lehetett
volna ugyanis az a lázadó, amelyik Husserlt szembesíti a ténnyel, hogy mégis maradt egy dolog, amit nem volt képes a fenomenológiai redukció tárgyává tenni, ez pedig maga az értelem.
Husserl feltételezi és használja az értelmet ahelyett, hogy a tudat tárgyává tenné. A lázadás,
amit a világ elkövetett, a transzcendenssé válás volt. Azért számíthat ez a gesztus annyira
botrányosnak Husserl szemében, mert a világ így éppen a saját pályáján akarta volna megverni, hiszen a transzcendálás – legalábbis a tárggyá tevés formájában – az ő, vagyis a tudat
legfontosabb feladata lett volna. Minthogy a husserli fenomenológia nem elsősorban a tudatba való „visszalépést” jelent, hanem a tudat transzcendáló hatalmának abszolutizálását,
amelynek termékei (a „tárgyiságok”) eközben és éppen az abszolutizálás következtében tudatiak, immanensek maradnak. A világ azonban nem akar immanens maradni, hanem puszta
és nyers vanságával provokálja a tudatot. Husserl gyorsan ki is rója rá a legszigorúbb büntetést: egyrészt ráhúzza az értelem kényszerzubbonyát, másrészt örökre a zárójel börtönébe
veti. Heidegger foglalja majd össze, affirmatív módon, mi is történik itt: „Ha a ’szubjektumot’
ontológiailag mint egzisztáló jelenvalólétet ragadjuk meg, amelynek a léte az időbeliségen
alapul, akkor azt kell mondanunk: a világ ’szubjektív’. De akkor ez a ’szubjektív’ világ időbelitranszcendensként minden lehetséges ’objektumnál’ ’objektívebb’.”4 Így zárul önmagára az
értelem köre. Ez a magára zárulás azonban szükségszerűen kizárást, mondhatni elfojtást von
maga után, az elfojtott pedig mindig vissza szokott térni, ahogy visszatér itt is, megkeserítve
a szubjektum életét. Rossz közérzet formájában tér vissza természetesen, amit Heidegger
nevez majd nevén és tesz meg egyben a jelenvalólét legalapvetőbb világhoz való viszonyu4

Heidegger 1989, 592–593.

„

72

tiszatáj

lásmódjává: a szorongáséban. A jelenvalólét a világ egészétől, a világ egészének esetlegességétől szorong.
Mielőtt a túlzott metaforizálás, sőt megszemélyesítés vádját vonnám magamra, forduljunk Husserl saját metaforizálásához. Ez lesz a tudat harmadik tulajdonsága, amelyet magával visz a világból. Láttuk, hogy a tudat egyetemes formája az idő, amely egyébként egy szinte
ontológiainak vagy legalábbis természetfilozófiainak nevezhető további minőséggel is rendelkezik: áramlik, folyik. Van azonban egy ennél még inkább ontológiainak vagy akár metafizikainak is nevezhető tulajdonsága: „Vagyis térjünk át az áramló tudati élet területére, melyben az önmagával azonos én – saját, elmélkedő filozófusi énem – »él«, jelentsen bármit is ez
az utóbbi kifejezés” – mondja Husserl egy szinte önleleplező kijelentésében.5 A probléma ismert, nem is akarom túl sokáig húzni vele az időt, Jacques Derrida figyelte meg először, és
azonosította ezen keresztül a fenomenológiát egyfajta életfilozófiaként: „Mikor az empirikus
életet, sőt a tiszta pszichikai régiót is zárójelbe tettük, akkor is létezik még egy transzcendentális élet vagy végső soron egy eleven jelen transzcendentalitása, amire Husserl rátalál. És
amit anélkül tematizál, hogy felvetné az élet fogalmának egységére vonatkozó kérdést.”6
Hadd zárjam itt annyival rövidre mindezt, hogy akármilyen különbségeket határoz is meg
Husserl e kétféle (világi és transzcendentális) élet között, amelyeket Derrida a késői szövegek publikálatlan volta miatt nem láthatott,7 a mi szempontunkból fontos tendencián ez nem
sokat változtat: a tudat tárggyá teszi az empirikus, világbeli életet, miközben ő maga transzcendentális tudatként élettel kezd telítődni. Husserl egészen odáig elmegy a késői feljegyzéseiben, hogy azt állítja, a transzcendentális én nem születik és nem hal meg, csupán „elszunynyad” és „felébred”.8
A világnak vége van, az életnek nincs vége – ez lenne tehát az eredeti fenomenológiai kiindulópont még a heideggeri egzisztenciális fenomenológia előtt, amely azonban csak úgy
tud filozófiai rendszerré teljesedni, ha az élet kilép mindenféle lehetséges közegből, ha elvág
minden szálat, ami bármihez is kötné, így azonban nemcsak meghatározatlanná és meghatározhatatlanná válik, hanem paradox módon túlságosan kötötté is. Husserlnél ezt a kötöttséget a transzcendentális én abszolút formája képviseli, amely olyan besűrűsödött, tömör forma, hogy gyakorlatilag semmilyen változásra nem képes: egy pont. Ennek a pontnak a szingularitását a heideggeri fenomenológiai ontológiában maga a jelenvalólét képviseli, egyszerűen fogalmazva az ember. Ezt is érzi mind Husserl, mind Heidegger. Husserl lép előbb, az
életvilág fogalmának megalkotásával próbálva újrakötni ezeket a bizonyos szálakat. Heidegger néhány évvel később követi a maga „fordulatával” (Kehre) és önkritikájával, amely szerint a Lét és idő fundamentálontológiai elemzése elhibázott volt, mert a lét kérdését túlságosan a jelenvalólét létéhez kötötte. Hiába hadakoznak azonban mindketten a humanizmus
ideológiája ellen,9 ha egy kicsit tágabb perspektívából tekintünk a dologra, érdemi változást
5
6
7

8

9

Edmund Husserl, Karteziánus elmélkedések, ford. Mezei Balázs, Atlantisz, Bp., 2000, 43.
Jacques Derrida, A hang és a fenomén, ford. Seregi Tamás, Kijárat, Bp., 2013, 16.
Lásd ehhez többek között Toronyai Gábor, Tudományos életfilozófia. Tanulmány Edmund Husserl
késői gondolkodásáról, Osiris, Bp., 2002.
Edmund Husserl, Zur Phänomenologie der Intersubjektivität. III. kötet, HUSSERLIANA XV, Martinus
Nijhoff, Hága, 1973, 580–588.
Vö. Edmund Husserl: „Phänomenologie und Antropologie” (1931). Aufsätze und Vorträge. HUSSERLIANA XXVII. kötet, Kluwer, Dordrecht, 1989; Martin Heidegger: „Levél a humanizmusról.” „…köl-

2016. szeptember

73

„

nem látunk abban a tekintetben, hogy a középpontban még mindig az ember van, akit egy
értelemegésznek tekintett, lakozásra szolgáló Heimwelt és Fremdwelt ölel körül. A puszta életet és a puszta kiterjedésként létező „világot” továbbra is mindketten csupán a modern természettudományos nézőpont ideológiájának tekintik, amelyet semmilyen formában nem lehet elismerni, különben minden az eldologiasodás áldozatává válik.
Az ember és a világ egymásra utaltak, sőt egyszerre és egymásból, de legalábbis egymás
számára születnek. Nemcsak filozófiailag, hanem történetileg is. Az embernek és a világnak
ezek a fogalmai ugyanis modern fogalmak, a hosszú modernség második szakaszának, tehát a
18. századnak a termékei. Azé a korszaké, amikor – ahogy Heidegger fogalmaz – az embert az
animalitás alapján meghatározó, majd pedig ezt az animalitást a testtől elkülönített (racionális) lélekké, azt pedig morális-teológiai „képességgel” rendelkező szellemmé szublimáló ember-fogalom varázstalanítása elkezdődik, amellyel párhuzamosan kezdetét veszi a két évszázaddal azelőtt végtelen univerzummá tágult „világ”, a res extensa újbóli zárt világgá tétele is.
Az ember felvilágosodása önmaga birtokba vételét jelenti, az önmaga elsajátításához, képzéséhez, építéséhez való jogának kivívását – a Bildungot; ez a Bildunghoz való jog pedig nemcsak a belső természetre terjed ki, hanem a külsőre is, a természet művelésére, sőt egy világ
felépítésére (ekkor indul be az utópiatermelés folyamata). Így abszolutizálódik a kultúra, és
állítja a régi nagy dichotómia, az igazhitűek és a hamis hitűek (a magyar kifejezés szerint a
gyaurok) helyébe az újabb nagy dichotómiát, a civilizáltak és a vadak, a primitívek stb. közötti megkülönböztetést.
Az ember és a világ persze ezután sem képesek kibékülni, még ezen a leszűkített területen, vagyis a kultúra területén sem. Nagy kihívások érik mindkét fogalmat a 19. században
(és jobbára mindkettőt a természet fogalma felől), a huszadik század első fele azonban erre a
kihívásokra nem megoldással szolgál, hanem az egyik vagy a másik pólus felé billenti el a
rendszer vágyott belső egyensúlyát. Ennek egy-egy tipikus példáját láthattuk Husserlnél és
Heideggernél. Husserl absztrahál: az emberből tiszta tudatot csinál, abba átmenti az életet,
miközben ez az élet nem lesz más, mint az ember mindent tárggyá tenni képes hatalma,
amely csak abban különbözik Isten hatalmától, hogy nem képes anyagot is teremteni világteremtéséhez; a világ pedig éppen az utóbbi miatt eljelentéktelenedik. Heidegger mitizál: végtelenné növeszti a világot, mégis megpróbálja megmenteni azt az ember számára, lakhatóvá,
otthonossá igyekszik varázsolni, még ha ez a világ egyre inkább csak az istenek számára tud
is valódi lakhelyül szolgálni. És miközben a világ összeomlással fenyeget, amit mindketten
éreznek a társadalmi folyamatokat látva és a válság-diskurzus tanúiként és résztvevőiként,
az emberiség pedig önmaga vagy a világ – és azon keresztül önmaga – elpusztítására tör (totalitárius társadalmak, világgazdasági válság, világháborúk, Holokauszt, hidegháború, az ökológiai katasztrófa első jelei), ők a problémát nem az ember és a világ, vagyis a kultúra modern fogalmában, hanem a tudományéban vélik megtalálni. Husserl a tudomány halaszthatatlan reformját sürgeti, Heidegger és tanítványai pedig rendíthetetlen tudományellenességükkel tüntetnek. Mindkettőből ultrakonzervativizmus lesz, amely még a kultúrában sem talál
otthonra, csupán az akadémiai intézetek fellegváraiban vagy a Fekete-erdő sehová sem vezető útjainak végén.
tőien lakozik az ember”. T-Twins Kiadó, Szeged–Bp., 1994. Heidegger „hadakozása” sokat mondó: „…
az ember lényegének legfőbb humanista meghatározásai még nem tapasztalják az ember tulajdonképpeni méltóságát… nem helyezik elég magasra az ember humanitását.” (Heidegger 1994, 126).

„

74

tiszatáj

Több okból is szükség volt erre a kissé hosszúra nyúlt felvezetésre Deleuze és Parnet L’Abécédaire-jének „C” betűjéhez, ami mögött a „culture”, a kultúra szó található. Az egyik ok az,
hogy Deleuze nem mond sokat a kultúra fogalmáról. Sőt, nemhogy nem mond sokat, hanem
mintha nem is akarna sokat mondani róla, mintha egyáltalán nem akarna beszélni erről a
kérdésről. Kétszer is eltereli a szót egy-egy későbbre ütemezett témára, először ő maga áll le,
azután viszont már Parnet figyelmezteti, hogy erről majd még úgyis lesz szó. Egy idő után
pedig egészen egyszerűen elfecsegi a dolgot, talán ezért is nyúlik hosszabbra ez a szakasz a
többinél. A másik ok pedig az, hogy Deleuze-nek – érdektelensége ellenére – nagyon is határozott álláspontja van a kultúra kérdését illetően: „Utálom a kultúrát. Ki nem állhatom.” –
mondja ki egy idő után.
Ez a viselkedés nagyon jól jellemzi Deleuze-t, nemcsak a személyét, hanem a filozofálási
módját és magát a filozófiáját is. Deleuze nem kritikai gondolkodó. Nagyon ritkán fejt ki átfogó kritikát valamire vagy valakire vonatkozóan, és ritkán építi fel elméletét valaminek a kritikájára (talán Az Anti-Œdipe az egyetlen ilyen jellegű műve). Ennek komoly filozófiai okai
vannak, amelyek taglalásába itt nincs idő belekezdeni sem, és érdekesebb is talán az, amit a
kritika helyett szokott csinálni: például egyszerűen eltekint egyes filozófusoknak azoktól a
gondolataitól, amelyekkel nem ért egyet (mintegy kicsipegetve azokat, amelyek számára fontosak); vagy olyan menekülési pontokat keres, amelyeken keresztül kiszabadulhat egy-egy
gondolkodási hagyomány vagy fogalmi rendszer fogságából; vagy „nem-filozófiai” eszközökhöz folyamodik, ilyen például az itt is alkalmazott humor, hogy továbblendülhessen abba az
irányba, amerre menni kíván. A lényeg ugyanis számára soha nem a gondolkodás területének
letakarítása, hogy arra egy új rendszer épületét emelhesse, hanem a gondolkodás mozgásának lehetővé tétele, s a sebesség fokozásához, amellyel végső soron magát a filozófiát is hajlamos azonosítani, minden eszköz megengedhető. Az igazi filozófiai kérdések soha nem vitákban dőlnek el, vallja Deleuze, a konfrontáció csak megakasztja, nem pedig serkenti a gondolkodást.
Három dologról állítja tehát ebben a szakaszban, hogy utálja: először csak a „kulturált
emberekről”, a műveltekről, azután általában a kultúráról, végül pedig magukról az emberekről is. „Emberekkel találkozni mindig katasztrofális dolog… Semmit nem tudok kezdeni az
emberekkel, egyáltalán semmit” – mondja. A kulturált emberek az ő meghatározása szerint
azok, akik mindenről tudnak beszélni, és teszik is ezt szüntelenül; akik mindent tudnak, mindenhol jártak, mindenről van véleményük. Umberto Eco a példája. Ebből pedig könnyen levezethető magának a kultúrának a deleuze-i meghatározása is: „Azt kérdezem magamtól:
miből áll a kultúra? És azt kell válaszolnom rá: rengeteg beszédből.” Amikor Claire Parnet
megpróbálja kicsit megszorongatni, mondván, hogy de hát, Gilles, mégis rengeteget és rendszeresen jársz moziba, kiállításokra stb., akkor azt válaszolja, hogy azért jár ilyen helyekre,
mert a találkozásban azért mégiscsak hisz. A „találkozás” már egy igazi filozófiai kategória,
talán az egyetlen, amelyet ebben a részben használ. Mint ahogy valószínűleg szintén az
egyetlen, amellyel filozófiai szótára Lévinas szótárával közös halmazt alkot. Csak egy további
ilyen fogalmat tudnék említeni, amelynek azonban a találkozás az egyik alesetét képviseli: az
eseményt.
Ezekkel a fogalmakkal Deleuze filozófiájának kellős közepébe kerültünk. Mielőtt azonban
elnyelne minket ennek a hatalmas életműnek az örvénye, próbáljunk koncentrálni csak arra,
ami most a kultúra szempontjából érdekes. Ha kicsit odafigyeltünk, azt láthattuk, hogy a ta-

2016. szeptember

75

„

lálkozás szó már másodszor fordult elő az eddigiekben. Először ebben a mondatban: „Emberekkel találkozni mindig katasztrofális dolog.” Ezt a mondatot minden változtatás nélkül bele
lehetne rakni Lévinas valamelyik szövegébe. Deleuze-nél azonban valami teljesen mást, de
legalábbis az ellenkezőjét jelenti, mint amit Lévinasnál jelentene.10 Az emberekkel való találkozás ugyanis számára nem esemény, ahogy a köznapi dolgokkal való találkozás sem, és az
egész mindennapi élet sem. Azért jár el kiállításokra és moziba, mondja, hogy ott valódi találkozásban részesüljön, hogy ott valami egyedi, kivételes dolog hatást váltson ki benne.
Gondoljunk bármit is arról, hogy az ember egyedüli példány-e, vagy, hogy létezik-e valódi, eseményszerű találkozás emberek között, a lényeg itt nem egészen ez. Hanem az, hogy
észrevegyük azt a nagyon markánsan meghúzott határvonalat, amely a filozófia területét a
nem-filozófia területétől elválasztja. A filozófiát Deleuze egész életében nagyon széles értelemben értette (amellett, hogy utolsó művéig soha nem is határozta meg), tulajdonképpen
számára Kafka vagy Francis Bacon ugyanúgy filozófusok voltak, mint Spinoza vagy Leibniz.
Ebben nem is változik semmi az utolsó időszakában sem, amikor ez az interjú készül (1988),
talán csak annyi, hogy a filozófián belül elkezdi elkülöníteni a szigorú értelemben vett filozófiát, hogy azután bizonyos szempontok és ellenpontok képzésével hozzákapcsolhassa a tudományt és a művészetet. Történik azonban valami más is, ez pedig általában a filozófiának
és csatolt részeinek az elkülönítése valamitől, amit a Mi a filozófia? című Félix Guattarival írt
művében a vélemények (opinions) területének nevez. A kifejezés kissé félrevezető, mert hajlamosak vagyunk azt gondolni, hogy itt valami szubjektív, egyedi, folyton változó dologról
van szó, szemben a filozófia (és a többi) szigorú általánosságával, objektivitásával, időtlen
igazságával. A helyzet azonban majdnem a fordítottja ennek. A vélemények területe a „közös”
területe, az interszubjektív területe, ahol már eleve rögzült sablonok, sémák közlekednek
eleve rögzült módokon (szokásos módokon), eleve „személlyé” rögzült alanyok között és eleve rögzült intézmények keretében. Ez a terület tehát sokkal objektívebb, általánosabb, sőt
időben is sokkal lassabban változó, mint a tágan értett filozófia területe, hiába éljük meg
gyakran sajátunkként, saját egyéni véleményünkként mindazt, amit itt mondunk vagy teszünk. Ezt a közös területet pedig egy szóval úgy nevezhetjük, hogy kultúra.
Miért nem érdekli tehát Deleuze-t a kultúra? A válasz egyszerű: azért, mert minden, ami
érdekli, az a kultúra területén kívül van. A filozófia nem kultúra, a művészet nem kultúra,
még a tudomány sem kultúra. Deleuze szerint semmilyen nagy gondolat, nagy mű vagy nagy
felfedezés nem azért jött létre, hogy az embert és vele az ember világát „építse”, szerves módon továbbfejlessze, épp ellenkezőleg, azért, vagy legalábbis úgy, hogy lerombolja azt.11 Az
ember és a világ, tehát a kultúra rögzültség, kötöttség, valami lelassult dolog, amely az állandóság és a szükségszerűség látszatát kelti. A világ kötött energia – ebben a meghatározásában Deleuze tökéletesen megfelel a modern fizika gondolkodásmódjának. Ő azonban az ener-

10

11

Magának a mondatnak az elhangzása egy igazi nyelvi, közelebbről jelentéseseményként értelmezhető. Deleuze ugyanis nem szándékosan mond ilyen lévinasi (vagy akár lyotard-i) mondatot, nem
ironizálni akar vele.
És valóban badarság is lenne azt mondani, hogy Kopernikusz azért alkotta meg a heliocentrikus
világegyetem elméletét, vagy Newton a gravitációét, vagy Einstein az általános relativitásét, mert
abban bármilyen konkrét hasznot, célt stb. látott volna az igazság puszta feltárásán kívül. Az teljesen
más kérdés, hogy később hogyan váltak ezek az elméletek hasznosíthatóvá, és épültek be ezzel az
emberi kultúrába.

„

76

tiszatáj

gia fogalmát sokkal tágabban kívánja érteni, ezért is használja helyette az intenzitás kifejezést, és ezzel kiterjeszti a pszichére, a gondolkodásra, a társadalomra is.
Egy dolgot azonban még Deleuze-nek is el kell ismernie ebben a beszélgetésben: hogy léteznek kulturálisan gazdagabb és szegényebb korszakok, és hogy ez a gazdagság vagy szegénység valahogyan mégiscsak hat a nem-kultúraként felfogott területekre. Egyszer csak azt
mondja, hogy a kulturális sivatagként létező korszakokban a filozófia sem tud igazán létezni,
nincsenek igazi tudományos felfedezések, nincs igazi művészet. Több példája is van, a legfontosabb a Szovjetunió sztálinista korszaka szemben az 1925 előttivel, amelyet hatalmas virágzásnak tart minden téren. Ez a gondolat is a késői filozófia terméke. Nem is véletlen talán,
hogy már a nyolcvanas évek elejétől kezdve egyre kevésbé minden „adottság” feloldásában,
porrá zúzásában, elpárologtatásában gondolkodik, mint inkább a szilárdsággal, a tektonikus
elemekkel való elszámolásban, és az azoktól való eseti és ideiglenes elszakadás lehetőségeiben.12 Így válhatnak alapfogalmakká késői filozófiájában a föld, a terület, a deterritorializálás,
az alak, a kompozíció, a filozófiai fogalom soha össze nem illő nagy, töredékes darabjai (kőzetlemezei).
A kultúra tehát valamiféle talajjá válik, a vélemények világa soha nem szüntethető meg,
ez azonban a lényegen nem sokat változtat. A filozófia, a tudomány, a művészet nem ennek a
kultúrának a közegében születnek és élnek, továbbra is az ettől való elszakadás marad nemcsak létrejöttük, hanem létük és fennmaradásuk feltétele is. Vagyis nem a kanonizálódás és
intézményesülés, hanem az, hogy képesek-e megőrizni magukban annak a bizonyos találkozásnak a potenciálját, amiről Deleuze a moziba és kiállításra járás kapcsán beszél. Deleuze
hangsúlyozottan nem a kiállítást mint eseményt említi a beszélgetésben, mint ahogy teljesen
említés nélkül hagyja a múzeumot mint intézményes közeget is, amelyekkel manapság (és
már legalább a hatvanas évek óta) több művészetelmélet, sőt művészeti irányzat is hajlamos
azonosítani a művészetet, hanem a művekről beszél és csak azokról.
Értelmezhetnénk ezt persze valamiféle romantikus gesztusnak, amely a művészetben
csupán a befogadó és a mű nagy egymásra találását akarja látni, ahogy az alkotásban is kizárólag a művész és a természet nagy találkozását, még ha ez a találkozás nem is mindig olyan
örömteli. Vagyis vádolhatnánk Deleuze-t művészettörténeti és művészetszociológiai műveletlenséggel. Nem lenne teljesen jogtalan egy ilyen vád megfogalmazása, ha művészetelmélete tényleg csak annyiról szólna, hogy zárójelbe tenné a kultúra kontextusát, azon belül viszont a művész és befogadó mint ember és maga a művészet változatlan maradna. Ha csak
ennyit látnánk ebben a művészetelméletben, akkor éppen azt a bizonyos elszakadást és az
elszakadásban rejlő teljesítményt veszítenénk szem elől, amely pedig a deleuze-i művészetfogalom lényegét alkotja.
Az elszakadás ennél radikálisabb talán nem is lehetne. Már-már a találkozást is fenyegetni látszik. A mű független a világtól – állítja Deleuze és Guattari a Mi a filozófiá?-ban (QPh,
137). Nemcsak ettől a világtól itt, amelyben hordozóján és anyagán keresztül létezni kénytelen, hanem attól a másik világtól is, amelyben keletkezett, vagy akár amelyet látszólag ábrázol. A mű nem ábrázol semmilyen világot, ha világon valamilyen értelemegészt értünk, ahogy
például Lukács György érti a műalkotások saját „világát”, amit csak azért tesz idézőjelbe,
12

Ez érvényes már a Mille plateaux-ra is, ahogy azután a Bacon-könyvben, a Foucault-könyvben, a Leibniz-könyvben is megmarad, hogy végül a Mi a filozófiá?-ban teljesedjen ki, egészen a könyv éles elválasztásokra épülő szerkezetéig terjedően.

2016. szeptember

77

„

hogy paradox módon éppen ezzel hangsúlyozza ennek a világnak még inkább világszerűségét, értsd igazságát, lényegiségét, valóságát. És még csak nem is teremt fiktív vagy lehetséges
világokat, a tudatelméletekre épített narratológiák tipikus fogalmát, amelyben azok rejtett és
reflektálatlan ontológiai előfeltevése megmutatkozik. A műalkotás nem világ, semmilyen értelemben nem az, akár létezik több világ, akár csak egy világ van (és annak különböző tudati
módosulásai, amelyek mindig szükségszerűen „belül” maradnak ezen). A műalkotás nem egy
ilyen világot épít, épp ellenkezőleg, a lényege és egyáltalán nem könnyű feladata ennek a világnak ontológiai szimulakrumként való leleplezése, a világ leépítése. És éppígy független attól a másik ontológiai szimulakrumtól is, amit embernek nevezünk, legyen ez akár a befogadó,
akár az alkotó.
A dolog nem kevésbé független az aktuális nézőtől és hallgatóságtól, akik utólag érzékelik a dolgot,
ha van hozzá erejük. És hogy állunk az alkotóval? A dolog az alkotótól is független, ugyanis a megteremtett dolog önmagát tételezi: önmagában őrződik meg. Ami megőrződik tehát, a dolog vagy a műalkotás, az nem más, mint egy érzettömb, egy perceptumokból és affektumokból álló kompozitum.
(QPh, 137)

Van ezekben a mondatokban legalább két nagyon zavaró momentum. Az egyik a megőrződéshez, a konzerválódáshoz való ragaszkodás, amely alapján akár ultrakonzervatívnak is nevezhetnénk Deleuze és Guattari művészetelméletét, s amely mintha összeegyeztethetetlen
lenne a művészet mint kompozíció szintén hangsúlyozott momentumával. Az utóbbi probléma túl nagy lenne ahhoz, hogy itt foglalkozni tudjak vele, mindenesetre nem vagyok biztos
abban, hogy a szerzőknek megfelelő megoldásuk van rá (ezért érné meg a vele való foglalkozást). A konzervativizmusuk jellegére, illetve az elterjedt művészetelméleti konzervativizmustól való eltérésük mibenlétének kérdésére azonban ott van a válasz a szövegben. A válasz egyik összetevőjét már érintettük a világ fogalma kapcsán. A másik összetevő az alkotóról és a nézőről mondottakban rejlik. A válasz az, hogy a hagyományos konzervatív nézettel
szemben szerintük a művészet nem egy múltbeli világot őriz meg, még csak nem is egy múltbeli szerző élményvilágát, és ezt nem egy jelenbeli néző és világa számára teszi. És ráadásul
Deleuze-éknél ebből nem valamiféle formalizmus következik (amely a művészetelméleti
konzervativizmus másik válfajává vált erre az időszakra), nem egy olyan beállítódás, amelylyel az orosz formalistáknál, a brit Új-Kritikában vagy a strukturalizmusban találkozhattunk,
amely az alkotás és a befogadás aktusát lényegtelenné nyilvánította a művel szemben, és
ezektől egyszerűen eltekintett a művészet vizsgálata során. Deleuze-ék nem azt állítják, hogy
az alkotó és a befogadó lényegtelen a mű szempontjából, hanem azt, hogy a mű független az
aktuális alkotótól és befogadótól. Filozófiai szótáruk alapján pedig ez azt jelenti, hogy amihez
viszont nagyon is köze van a műnek, az a virtuális alkotó és befogadó. Az utóbbiak olyan lények, akik nem itt és most léteznek, sőt akiknek nincs ittjük és mostjuk, akik nem részei a világnak. Erre is mondhatnánk persze azt, hogy rendben, ennek (befogadó) vagy annak (alkotó) a világnak nem részei, de akkor részei a mű „világának”, és hivatkozhatnánk az implicit
szerző és az implicit olvasó fenomenológiai és/vagy strukturalista elméleteire, amelyek a mű
részeként tekintett szerző és befogadó konstitúciójának különböző módjait és fokozatait
(a kívülállástól és részvételig, a személytelenségtől a konkrét személyiségig) részletesen kidolgozták. Ám itt még csak nem is erről van szó. Deleuze-ék szerint a befogadó sokkal közelebb és ugyanakkor sokkal távolabb van a műtől, mintsem hogy a kívülállás és bennfoglaltság
fogalmaival megragadható lenne.

„

78

tiszatáj

Sokkal közelebb, amennyiben nem befogadóként van jelen a műnél. Kis leegyszerűsítéssel azt mondhatnánk, hogy nem ő fogadja be a művet, hanem a mű fogadja be őt. És még csak
nem is úgy, hogy felkínálja egy másik változatát annak a létnek, amely a befogadó sajátja,
s amellyel így azonosulni lehet, de éppen ezért el is lehet utasítani.13
A perceptum az ember előtti, az ember nélküli táj… Ez a (gyakran kommentált) cézanne-i rejtély: »az
ember hiányzik a tájról és mégis teljesen benne van«. A szereplők csak azért létezhetnek, és a művész csak azért teremtheti meg őket, mert nem észlelnek, hanem beléptek a tájba és az érzetkompozitumok részévé váltak. (QPh, 142)

Nincs befogadás, hanem belépés van. Az egyetlen befogadó maga a mű, amely a kompozíció
részévé teszi a nézőt és a világot egyaránt. De – mint már említettem – nem úgy, hogy egy
másik, lehetséges világot épít, hanem szó szerint és kizárólag a komponálás által. A világ és
az ember ennek a kompozíciónak csupán összetevői, ráadásul nem is úgy, ahogy például egy
kollázsban látni szoktuk, amelynek elemei megőrzik referenciális nyomukat (kályhacső, teáskanna, kakasfej), hogy cserébe egy nagyon is fiktív képződmény jöjjön létre belőlük (például egy emberszerű lény), sokkal inkább montázsként, amely a végtelenségig, a felismerhetetlenségig képes felbontani összetevőit, ám ezekből azután nem egy fiktív képződményt alkot, amely valamilyen szinten analóg a világunkkal, hanem valódi, reális képződményt, amely
önmagáért képes kiállni és önmagában képes megállni. A műalkotás mindenből affektumokat
és perceptumokat állít elő, a világot akár egyszínű, végtelen és sokdimenziós síkká változtatva (Yves Klein monokrómjait említik példaként), az embert pedig akár a semmi, a „nulla”
határáig felbontva és kibontva.
Így érthető meg, hogy ez a bizonyos sokkal közelebbi miért jelent egyben sokkal távolabbit is: a műalkotásba való belépés önmagunktól mint embertől és a világtól mint értelemegésztől való eltávolodást jelent. Vagyis a kultúrától való eltávolodást. A művészet nem kultúra, nem Bildung, nem építés, sokkal inkább Abbildung, leépítés. A művészet teljesítménye
éppen az, hogy leépíti ember mivoltunkat és vele együtt azt az emberi világot is, amelyben
élünk. „Állattá, növénnyé, molekulává, nullává” (QPh, 142).
A kozmikus vagy kozmikus eredetű erők együtt járnak az állattá, növénnyé, molekulává válásokkal,
és ezek a változások odáig mehetnek, hogy végül már a test eltűnik a színben vagy belép a falba,
esetleg fordítva, a szín bicsaklik és fordul át a test megkülönböztethetetlenségi zónájába. Röviden, az
érzet léte nem a hús [a merleau-ponty-féle – S. T.], hanem a kompozíció, vagyis egy olyan összetétel,
amely a kozmosz nem emberi erőiből, az ember nem emberi változásaiból, s végül egy olyan ambivalens házból áll, amely élénk kapcsolatot és szoros illesztést biztosít az első kettő számára, és mint a
szél, folyamatos kavargásban tartja őket. (QPh, 154)

Deleuze-ék ezzel egy kétszáz éves hagyománynak mennek neki, persze jellemző módon
meg sem említve ezt a hagyományt, és nem fejtve ki részletes kritikát vele szemben, annak a
goethei-schilleri hagyománynak, amelyik a művészetet az egyetemes és az egyéni emberi
kultúra legfőbb letéteményesévé tette. Ennek a posztapokaliptikus állapotnak (posztapokaliptikus, amennyiben az apokalipszis-látomások még mindig az ember és a világ előrehozott gyászmunkáját végzik) a lényegét a bevezetőben használt bölcsesség parafrazálásával
így fogalmazhatnánk meg: a világnak és az embernek vége van, az életnek nincs vége. A kul13

Baxandall örökbecsű műve szól egy ilyen reneszánsz látásmód rekonstruálásáról, amellyel mi, huszonegyedik századi befogadók már teljesen elveszítettük a kapcsolatot. Vö. Michael Baxandall, Reneszánsz szemlélet – reneszánsz festészet, ford. Falvay Mihály, Corvina, Bp., 1986.

2016. szeptember

79

„

túra, az egyetemes emberi civilizáció álom volt, egy gyönyörű modernista álom, amely az
embert mint szerzőt, szereplőt és befogadót is megálmodta a maga álomvilágával együtt, ám
amikor ebből az álomból felébredünk, az ember is eltűnik a világgal együtt. Ettől azonban az
életnek még nincs vége, sőt a mi életünknek sem. Nem a mi halálunkról van itt szó, a saját halál rilkei-heideggeri fogalmáról, csupán az ember haláláról. Minden marad a régiben – ahogy
Husserl szokta mondani –, csak éppen minden teljesen meg is változik. Olyannyira, hogy talán emlékezni sem tudunk majd az emberre, mert lehetséges, hogy az emlékezet maga is az
ember sajátja volt, vagy legalábbis az emberi emlékezetre lenne szükségünk az emberre való
emlékezéshez.
Két rövid megjegyzést hadd tegyek befejezésül. Az első az élet fogalmára vonatkozik.
Deleuze bergsonistaként indult, tehát életfilozófusként, és egész életében az is maradt. A bergsoni filozófia továbbgondolásában azonban éppen az a meggyőződése hajtotta, hogy Bergsonnak sikerült egy hatalmas lépést megtenni a lét univocitásának, egyöntetűségének megteremtése irányában, amikor eltörölte az ember és az élőlény közötti nagyon éles, metafizikai
határvonalat. Viszont ezt annak az árán tudta csak végrehajtani, hogy egy másik határvonalat, jelesül az élő és az élettelen közöttit, még jobban megerősített (például az újkori filozófiához képest, amikor az állatokat gépeknek tekintették, ahogy már Descartes is tette). Az ő
alapvető filozófiai ambíciója így lett ennek a bizonyos másik határvonalnak az eltörlése.
A kérdés az, mennyire sikerült ez neki, hogy elegendő-e például a gépezet fogalmának viszszahozása és újraértelmezése mindehhez. A probléma a deleuze-i művészetelméletben is jelen van. Amellett, hogy többször is hangsúlyozza, már a Mille plateaux-ban is, hogy a valamivé válás kiterjed az élettelen szférájára (kővé válás), sőt egészen az érzékelhetetlenné válásig
is, közben a művészet lényegét mégis az élet kibontakozásában határozza meg: „Csak az élet
teremt olyan zónákat, ahol az élőlények össze-vissza örvénylenek, és az élettel közös teremtése révén egyedül a művészet férkőzhet hozzá és hatolhat be ebbe a zónába” (QPh, 146). Itt
nem egy bizonyos stádiumról van szó a valamivé-válás folyamatában, hanem az egész művészet lényegéről. Jól látszik ez abból is, hogy az igazán teljes műalkotásnak a test, a ház és a
kozmosz három összetevőjét együttesen tartalmaznia kell. Így válhatott számára művészeti
ideállá Francis Bacon festészete, míg például Mondriané vagy Kleiné szerinte csak egy-egy
összetevő kiemeléséig és abszolutizálásáig jutott. A második megjegyzés a leépítés irányára
vonatkozik. Deleuze-nek meggyőződése az, hogy ez a bizonyos leépítés szó szerint csak leépítést jelenthet, ami a létezők nagy metafizikai rendje által kijelölt irányt jelent. Amúgy nem jellemző Deleuze-re, hogy elfogadna bármilyen hasonló metafizikai hierarchiát, itt azonban
mintha nagyon is így tenne. Mégis felvetődik a kérdés: attól, hogy ez a leépítés az emberre
vonatkozóan valóban leépítést jelent, miért kellene ennek az egész lét vonatkozásában is lefelé történnie, egyáltalán miért fogadjuk el ilyen könnyedén ezt az előzetesen adott tagolást?
Miért ne beszélhetnénk angyallá, ördöggé vagy akár istenné válásról is? A művészet mindig is
gondolkodott ebben, és talán mindig is fog. Nem hiszem, hogy megérné lemondani erről a lehetőségről.14

14

Ahogy a korszak másik nagy abjekció-elmélete, Julia Kristeváé nem is mond le róla. Vö. Julia Kristeva, Pouvoirs de l’horreur. Ed. du Seuil, Párizs, 1980, 2–5. fejezet.

„

80

tiszatáj

[S mint SEBESSÉG]
A középnek semmi köze nincs a közepeshez, az átlagoshoz, nem centrizmus, nem mérsékeltség. Épp ellenkezőleg, abszolút sebességről van szó. Annak van ilyen sebessége,
ami a közepén növekszik. Nem az abszolút és relatív mozgás közt kellene különbséget
tenni, hanem egy bármi mozgás abszolút és relatív sebessége közt. Relatív az egyik
pontból a másikba tartó mozgás sebessége. Ezzel szemben abszolút a kettő között, a
kettő közepén lévő mozgás sebessége, ami szökésvonalat húz. A mozgás már nem
egyik pontból tart a másikba, hanem két szint között jön létre, mint potenciakülönbség esetén. Az intenzitásbeli különbséget olyan jelenség kíséri, amely elengedi, kilövi,
továbbítja a mozgást a térbe. Az abszolút sebesség tehát gyors mozgást éppúgy mérhet, mint egy nagyon lassú, szinte mozdulatlan mozgást, amilyen a helyben mozgás.
[…] Fontos ez a sebességkérdés és nagyon bonyolult. Nem azt jelenti, hogy elsők vagyunk a futóversenyen; előfordul, hogy pont a sebességből adódóan késünk. De nem
jelenti azt sem, hogy változunk, előfordul, hogy a sebesség miatt marad minden változatlan, állandó. […] Absztrakt vonal legyünk, törtvonal, cikcakk, ami kettő „közé” csúszik. A fű: sebesség. Amit rosszul bájnak vagy stílusnak hívtál az előbb, az voltaképpen
a sebesség. […] Gyorsan öregedni – Fanny szerint – nem azt jelenti, hogy idejekorán
megöregedünk, éppen ellenkezőleg, azt a türelmet jelenti, amellyel megragadhatjuk
az öregedés minden sebességét, ami csak jön. Az írással ugyanez a helyzet. Az írásnak
sebességet kell létrehoznia. Ez nem azt jelenti, hogy nagy sebességgel, gyorsan kellene
írni. Elképesztő sebességet hoztak létre Céline, meg a csodálatát élvező Paul Morand
is („kis jazz-t vitt a francia nyelvbe”), vagy Miller. Sőt, annak alapján, amit Nietzsche a
némettel csinált, megérthetjük, mit jelent saját anyanyelven idegennek lenni. A lehető
leglassabban megmunkált írással érhető el az abszolút sebesség, ami nem hatás, hanem hozadék. Még a leglassúbb zenének is van sebessége. Talán nem véletlen: a zene
nem ismeri a pontot, csak a vonalakat. Zenében nem lehet összegezni. Puszta leendés,
jövő és múlt nélkül. A zene ellen-emlékezet. Leendéssekkel van tele – állat-leendéssel,
gyermek-leendéssel, molekuláris-leendéssel. Steve Reich azt szeretné, ha a zenében
mindent működésben lehetne észlelni, hogy a folyamat teljes egészében hallható legyen: még a leglassúbb zenében is észlelni lehessen minden egyes differenciált sebességet. Minden műalkotásnak, ha mást nem, jelölnie kellene a másodperceket. Olyan ez,
mint a fix képsík: eszköz arra, hogy észlelni tudjunk mindent, ami látható a képen. Abszolút sebesség – ezzel egyszerre tudunk érzékelni mindent, de ez a lassúság és a
mozdulatlanság tulajdonsága is. Immanencia. A fejlődés pontos ellentettje, abban
ugyanis a meghatározó és strukturáló transzcendens elv sosem jelenik meg közvetlenül, mint valamely folyamat vagy leendés kapcsán érzékelhető kapcsolat. Amikor Fred
Astaire keringőt táncol, nem 1-2-3-ra keringőzik, nála ez sokkal kidolgozottabb. A
tam-tam nem 1, 2. A feketék táncánál sem arról van szó, hogy a ritmus démona ma-

2016. szeptember

81

„

gával ragadta őket, hanem, hogy minden hangjegyet, tempót, hangszínt, magasságot,
intenzitást és intervallumot meghallanak és kiviteleznek. Soha nem 1,2, nem is 1,2,3,
hanem 7,10,14 vagy 28 féle sebesség, mint a török zenében. Kérdés a sebességek kapcsán, hogy miből állnak, s főként hogyan vezetnek nagyon speciális individuációkhoz,
hogyan hoznak létre „szubjektum” nélküli individuációt.

PATAKI FERENC: TOLLÁSZKODÓ

„

82

tiszatáj

FARKAS HENRIK

E mint Ellenállás
DELEUZE ÉS AZ ELLENÁLLÁS
1.
Nincsen ellenállás. Ellenállások vannak. A forradalmáré, a művészé, a filozófusé. Vagy egy állaté, egy kőé. A létezés különféle módjai az ellenállás eltérő formáit hozzák működésbe. A különféle létmódok ugyanakkor folyamatosan termelődnek: nem csupán új fajták, tevékenységek stb. jönnek létre, de a már létrejöttek is folyamatosan osztódnak, sokasodnak, új létmódokká válnak, amennyiben a létezés új és új lehetőségeit képesek, a maguk módján, kifejezésre juttatni. Nem létezik tehát a művész, csak művészek, nincsen a filozófus, csak filozófusok
stb. Ezért nem definiálható végérvényesen egyetlen létező, így maga a filozófus sem (de
ugyanígy egy állat, egy kőzet stb. sem). A létezőket mindig külső feltételek kényszerítik változásra. E benyomások, hatások eredményezik új oldalaik megjelenését, azt, hogy bennük
szunnyadó virtualitásokat fejezzenek ki, s idővel értelmük is változáson menjen keresztül:
a farkas territóriuma megváltozásával kutyává válik. De a kóbor kutyák ugyanúgy rálépnek a
farkassá válás útjára. Hasonlóan, a kalapács egy meghatározott közegben támasztékká válik,
de a támaszték is magában hordozza a kalapáccsá válás lehetőségét. Az egyes létmódok tehát
változóban vannak, semmint hogy valamely irányba végleg kiformálódnának, a lét vagy a
Természet pedig, mint Spinozánál, meghatározatlan és folyamatosan termelődő módosulásokon keresztül tárulkozik fel, anélkül, hogy pontosan meghatározhatnánk változásának határait vagy irányait (a létnek nincsen orientációs pontja, széle vagy közepe). A lét folyamatosan alakuló, új és új eltéréseket, különbségeket létrehozó nyitott végtelen. „A filozófia a sokaságok elmélete.” (D, 125)
De mivel szemben lép fel egy létező? Deleuze e kérdésben is spinozista marad: azzal
szemben, ami élettörekvésében gátolja (Deleuze-nél, hasonlóan Spinozához, az élet nem organikus, és minden létezőt megillet). Minden létező szükségképpen mutat ellenállást azokkal
a létezőkkel szemben, amelyek megpróbálják gátolni, megsemmisíteni. A beton szükségképpen ellenáll a kalapácsnak, a fém a tűznek, a szabad társadalom a hatalom kényszerének.
Mindegyik a maga módján. A szabad társadalom ellenállása például jóval komplexebb, mint
egy állaté vagy egy fémé. A civilszférától a politikai egyesülésekig vagy intézményekig mindent áthat, átitat, s minden szinten más taktika, más cselekvés kényszere hajtja. A filozófus
ellenségei, szemben a fém, az állat stb. ellenségeivel, a gondolkodás lehetőségeit aláaknázó
tényezők, s amennyiben a gondolkodás számtalan módon jelenik meg, így az azt akadályozó
tényezők is többfélék. Ezek különféle megjelenési módjait hívja Deleuze ostobaságnak. A filozófia ellenségeivel szembeni ellenállás, amennyiben az ostobaság mindenhova beférkőzik,
mindent áthat, fojtogat s leválaszt képességeiről, túlmutat a gondolkodáson, s így végső soron az egyes életek fenntartásáért, kibontakozásáért vívott küzdelemre utal.

2016. szeptember

83

„

A különbségek burjánzása, a megzabolázhatatlan és kiszámíthatatlan empíria, a pluralizmus konkrétsága tehát az, amely kijelöli a deleuze-i gondolkodás lehetőségeit, és azt hirdeti, hogy e lehetőségek korlátlanok (azaz nem fektethetőek le feltételei, a gondolkodás lehetőségei beláthatatlanok). Az a filozófia, amely a még nem lehetséges – vagyis a lehetetlen – lehetővé válását állítja, az elgondolhatatlan megvalósulását (vagyis a boldogságot, ha Badiou
meghatározását vesszük alapul), annak a tehetetlen, s végső soron a fennállót folyton visszaigazoló gondolkodásnak üzen hadat, mely szerint a létezés (benne az emberi természettel,
a társadalommal, a történelemmel stb.) megváltoztathatatlan, szükségszerűségek, determinációk uralják. Deleuze tehát egyrészt az aktuális lehetőségi horizontunkat meghaladó, saját
korlátainkat és jól kipárnázott territóriumunkat felszámoló és új ismeretlen területekre kilökő, vagyis deterritorializáló-reterritorializáló gondolatokat próbál színre vinni; érvényesíteni
kívánja, ami eddig lehetetlennek vagy őrültségnek tűnt (így érvényesíti Szent Pál Jézus feltámadásának, Nietzsche az ember feletti ember felbukkanásának, Marx pedig a szabad emberek szabad közösségének gondolatát). Ugyanakkor e gondolkodás az esetlegesség, illékonyság alakjában megidézi a káoszt is. Egyrészt azért, mert minden egyes létező kiszolgáltatottja
számtalan egyéb létező esetleges hatásának, amelyek megjósolhatatlan változásokat idéznek
elő benne, amennyiben új, virtuális sokaságokat mozgósítanak (ahogy egy gondolattal való
találkozás számos, új, számunkra is meglepő gondolatot indíthat útjára), másodszor azért,
mert e sokaságok új sokaságoknak adhatják át a helyüket, s így bármikor átírhatják az előzőek létmódját (például egy kérdéssel kapcsolatban a korábbi gondolatok újakká alakulnak). Az
így létrejött sokaságok ráadásul további sokaságokat hozhatnak mozgásba, s a legkülönfélébb hullámmozgások söpörhetnek végig, a legkülönfélébb szinteken (gondolataink szinte
egészét átmossa). A filozófia egyszerre célozza e pluralista valóság érvényre juttatását, fenntartását és működtetését, szemben a pluralizmust tagadó és gátló erőkkel és hajlamokkal,
másrészt folyamatosan egyensúlyoznia kell azért, hogy olyan elrendeződéseket, kapcsolódásokat hozzon létre, amelyekre ideiglenesen ráléphet, majd továbblendülhet, anélkül, hogy valaha is elnyelné a káosz.
A káosz és az ostoba, tehetetlen gondolkodás éles különbségeik ellenére egy táborba sodródnak (bár soha nem egyesülnek), s ami még zavarba ejtőbb, alig különböztethetőek meg a
filozófiai gondolkodáshoz immanensen hozzátartozó mozzanatoktól. Ez utóbbi állandóan
megmerítkezik a káoszban (a deterritorializáló mozgás már maga is csipetnyi káoszt generál), peremein pedig újra és újra feltételek, ideák ütik fel a fejüket, amelyekkel folyamatos
kapcsolatban van, kritizálja, szapulja, lebontja azokat, így működése részét képezik. A káosz
inkább adottság, s a létezés potenciáját, az affektusok és affekciók egyénekkel szembeni kimeríthetetlen túlerejét mutatja, amely minden irányból hat rájuk, érinti azokat. A gondolkodásnak nem annyira ellensége, inkább paradox kihívója: hogyan lehetséges úrrá lenni egy
olyan erőn, amelynek hatalma végtelenszer felülmúl minden létmódot? Hogyan kell a filozófiának belenyúlnia a káoszba, hogy az élő, változásra képes elrendeződésekben tekintsen
vissza rá, Deleuze Joyce-tól vett kifejezésével „káozmosszá” váljon?
Ehhez a gondolkodásnak egyszerre kell létrehoznia saját terepét, immanenciasíkját, ahol
mozgásba lendülhet (a sík létrejötte éppen azt jelenti, hogy a gondolkodás mozgékonnyá,
kreatívvá válik, ide-oda ugrik), valamint – e mozgással egyidejűleg – azokat a fogalmakat,
amelyek, pusztán sebességük által, összekapcsolják azokat a létmódokat, amelyek a fogalom,
s egyben egy új individuációs folyamat, egy újabb létmód összetevőivé is válnak („Egy madár

„

84

tiszatáj

fogalma nem a fajában vagy nemében leledzik, hanem testtartásainak, színeinek, hangjainak
kompozíciójában… A fogalom folyamatosan saját összetevői felett cikázik, és egy meghatározott rend szerint átfut rajtuk…” QPh, 23). A gondolkodás mozgása egyszerre szűri, rendezi a
káoszt – hiszen a mozgás kapcsolódásokat teremt, s minél intenzívebb a mozgás, annál intenzívebb, differenciáltabb a kapcsolódások sora, s töri meg a külső képekhez tapadt, bénult
gondolkodást (a fenti példában a nemek és fajok szerint kategorizáló elképzelést). A deleuzei filozófia mozgás- és sebességtan, ahol a gondolkodás gyorsulásokra és lassulásokra, hirtelen nekiiramodásokra és fékezésekre válik képessé, s inkább kinetikus és ritmikai szabályszerűségek uralják:
A fontos az, hogy az életet, az élet minden individualitását ne mint formát vagy a forma fejlődését,
hanem a sebességek differenciális összességének viszonyaiként, a részek lassúságaként és gyorsulásaként értsük meg. Sebesség és lassúság kompozíciója az immanencia-síkon. Hasonlóan ahhoz,
ahogy a zenei forma a hangrészek sebességének és lassúságának viszonyaitól függ.1

2.
Deleuze-nél a filozófia ellenségei eredetileg nem kívülről támadnak, hanem a kanti intuíciókat követve magában a gondolkodásban ütik fel a fejüket, s talán a káosztól való rettegés hívja őket életre: a gondolkodásnak abból a különös hajlamából fakadnak, amely, még mielőtt
munkába kezdene, már határokat jelöl ki önmagának (a deleuze-i kritika itt már Kantot sem
kíméli, s a gondolkodástól nem metafizikai, a totalitásra irányuló, hanem épp fordítva, kereteket felállító hajlamát kéri számon). Feltételeket és célokat szab, hogy kordában tartsa a valóságot: „az abszolút horizontot relatívvá teszi” (QPh, 45), a gondolkodástól idegen képzetekkel, ideálokkal szűri, válogatja a valóság pluralitásának, gazdagságának tolakodó jelenlétét, amely további illúziókat, előítéleteket gyárt. A transzcendens képzetek ismérve, hogy a
gondolkodás mozgását lassítja vagy megállítja s repetitívvé teszi. A külső modellek koronként változhatnak, bár jellemző alakzata, amelyet a szerző a gondolkodás dogmatikus képének, másutt a reprezentáció gondolkodásának nevez, az antikvitás óta uralja a filozófiát. Az
uralkodó alakzat maga is összetett, s a következő feltételezésekre épül: a gondolkodásban
csak az igazság lehet a tét, a gondolkodást kizárólag az igaz és a hamis értékei mérik; az igazságot a gondolkodás velünk született természetes gyakorlata, a józan ész mindig biztosítja; a
tévedés a gondolkodástól idegen elem, amely leggyakrabban az érzéki valósághoz köthető, ez
utóbbi téríti el a gondolkodást, és viszi tévútra; a külső elemek csábításának engedő gondolkodás számára ki kell dolgozni egy módszert, azaz olyan támpontokat, amelyek a gondolkodást a helyes mederben tartják, és természetes gyakorlatának működését (azaz a józan észt)
biztosítják.2
De vajon miért vesszük készpénznek, hogy a gondolkodás az igazságot akarja (nem inkább életminőségekre tör, nemességre, örömre)? Miért gondoljuk, hogy a gondolkodás értékét az igaz és a hamis szabja meg (vannak banális, ostoba, közhelyes igazságok, és merész,
szárnyaló gondolatok, amelyeket a tévedés árnyéka kísér)? Miért gondolja a józan ész, hogy
már eleve minden lehetőséggel eljátszott (a filozófiának nem épp a változás szolgál kihívá-

1
2

Gilles Deleuze, „Spinoza és mi”, in Enigma, 1997/13, 14–15.
A gondolkodás képének problémájához Deleuze újra és újra visszatér. Legkimerítőbb ismertetését
lásd: LS, 169–217; PS, 93–100; N, 163–174; QPh, 34–53.

2016. szeptember

85

„

sul)? A gondolkodás dogmatikus képe a vizsgálódásnak ezen a szintjén, a filozófia történetében megjelenő és uralkodóvá váló alakzattal azonosítható. A feltételeknek az a konkrét fogalmi hálója, amely a gondolkodás történeti alakzataiban – Platóntól a fenomenológiáig – felüti a fejét, azonban csak tünet, s a gondolkodás egy olyan beállítódását feltételezi, amely hajlamos a valóság ütközőzónái, a konkrét találkozások helyett más irányba tájékozódni. Ez a
gondolkodáson belüli két, egymást kiegészítő, öntudatlan destrukciós mozzanatra utal: egyrészt arra, hogy a gondolkodás működése érdekében hajlamos külső, tőle idegen transzcendens elvekre támaszkodni, vagyis gúzsba kötni magát, lemondani képességei kibontakoztatásának lehetőségéről, eleve eldönteni, mire képes, anélkül, hogy kipróbálná azt (s ezzel paradox módon működését, saját, tényleges törekvését aknázza alá); másrészt e hajlama már
maga is feltételez egy meghatározott létmódot, amely az élet lopakodó sokszínűségét, gazdagságát és erejét nem képes befogadni, képtelen olyan találkozásokra, amelyek a gondolkodás gépezetét, annak immanens, magát az életet kibontó mozgását működésbe hoznák. Az
ostobaság tehát nem az igazság, a módszer elutasítását, nem tévedéseket jelent, hanem egy a
gondolkodáson belül létrejövő elhajlást, devianciát, olyan nehézkedést, tehetetlenséget,
amely kiskorú marad, hiszen másra támaszkodik, nem viseli el a gondolkodásnak az élet által
kikényszerített teremtő és önteremtő mozgását. Általánosabb értelemben a filozófia ellensége a kishitű gondolkodás, amely másokra hagyatkozik és másokból él, igazolását önmagán
kívül keresi, s teljesítménye kimerül egy kimerevített, idegen kép bűvöletében. A gondolkodás mozgását kimerevítő, megbénító tendenciák széles skálán mozognak, az egészen kifinomult szofizmától a szélsőségesen vulgáris alakzatokig. A filozófiában felbukkanó formáitól a
média, a kommunikáció, a vélemények vagy épp a vezér ismétlődő, tompa monológjáig,
amely minden különbséget szép lassan felőröl.
3.
A valódi empirista mindig a konkrétumokra kíváncsi. Nem az ellenállásra általában, az ostobaságra általában, hanem arra az egyedi miliőre, arra a sajátos, konkrét közegre, ahol egyvalami ostobává válik, arra a miliőre, ahol egyfajta ellenállás kifejlődik, és utat talál magának.
Minden miliőhöz másfajta ostobaság társul, minden miliő más ellenállási módokat kíván. A
(miliők közötti) minimális különbségek az (ellenállások) maximális eltéréseit hozhatják létre, a maximális eltérések pedig nem ritkán minimális különbséget takarnak. Így például a
közvélekedés ostobaságának minimális különbségei ellenére a filozófiai ellenállás egészen eltérő útjai jelennek meg Szókratésznál, Spinozánál vagy épp Deleuze-nél. (A közvélekedés leegyszerűsítő, ostoba gondolkodásával szembeni undor mindhárom szerző életművében fontos szerepet játszik, de persze nem csak náluk.)
A filozófia feladatát értjük félre, ha azt várjuk el tőle, hogy helytől és időtől függetlenül, általában határozza meg a filozófia összes lehetséges ellenségét és ellenállási formáját, ha azt
hisszük, a filozófia ellenségei és ellenállási módjai egyszer és mindenkorra kijelölhetőek,
számszerűsíthetőek, dobozolhatóak. A filozófusnak mindenkori közege diktál („A gondolkodás mit sem ér anélkül, ami gondolkodásra kényszerít…” PS, 94), és minden egyes új közeg
(legyen az bármekkora léptékű, akár egy szűkebb kör, akár egy egész kor) a gondolkodás új
módját kényszeríti ki. A filozófus feladata a kor affekcióinak gondolati feldolgozása, elrendezése és kritikája. Amennyiben a filozófus figyelmen kívül hagyja közegét, azt az élethelyzetet,
amelyben tevékenykedik, amelybe be van ágyazva, s figyelmen kívül hagyja ott kísértő ellen-

„

86

tiszatáj

feleit, gondolkodása absztrakttá, kiüresedetté, semmitmondóvá válik („ha a filozófia kritikai
igénye nem újul meg cselekvően minden korszakban, a filozófia meghal, s vele együtt a filozófus, a szabad ember képe is” NPh, 169). A közeghez fűződő viszony külön művészetet jelöl,
s a gondolkodó könnyen félreértheti a kor ostobaságai elleni ellenállást. A filozófusnak, ha
nem akar saját gondolatainak áldozatává válni, a kor uralkodó közvélekedésével szemben
látszólagos ellenállást magára erőltetni, vagy épp ellenkezőleg, divathullámokat meglovagolni, és a korszellem képviselőjeként tündökölni, minden közeget a maga mértéke és nívója
szerint kell mérnie, az egyes közegekben és szintjeiken másképp kell mozognia, máshová kell
figyelnie, mást és máshogy kell kiemelnie vagy figyelmen kívül hagynia. A filozófiai praxis
ennek a másnak és máshogynak a mestersége (állandóság, letelepedés, architektonika helyett ritmus és improvizáció, nomád mozgás). A filozófusnak nem csak állandóan elölről kell
kezdenie a gondolkodást, de mindig egy kissé másképp is kell azt gyakorolnia. Ez ugyanakkor
nem jelenti azt, hogy egy közeg ne ismétlődhetne, ne maradhatna fenn évszázadokig, de azt
sem, hogy ne omolhatna össze akár pillanatok alatt. A változás mértéke meghatározhatatlan
és kiszámíthatatlan.
4.
Deleuze szerint a filozófiának inkább stratégiákban, mint módszerben érdemes gondolkodnia, s bármi megfelelhet, ami megtöri a monoton, ismétlődő mítoszok hatalmát, ami képes a
gondolkodást mozgásra, új létlehetőségek, perspektívák teremtésére bírni. Megkérdőjelezni,
kritizálni, gyanúperrel élni, leleplezni, dadogni, kuncogni, bolondozni, viccelődni vagy provokálni… – ezek mind az ellenállás egy csapással végrehajtható különféle filozófiai formái. De
persze ott vannak az összetett stratégiák is. A filozófia felejthetetlen hadműveletei. Spinoza.
Kant. A filozófus bármely megoldást választja, ellenfele túl későn ébred. A meglepő és direkt
támadás épp annyira válhat megbénító fegyverré (Nietzsche kalapácsa, Szókratész mint rája,
bögöly), mint a filozófiai cselszövés láthatatlan fonalainak lassú fojtása (Spinoza vagy Proust,
a pók3). A filozófusban ott lappang tehát a nyílt sisakkal küzdő férfi és a cselszövő nő. Dionüszosz és Ariadné. Lucretius, Hume vagy Nietzsche inkább közvetlen harcmodort választ. Spinoza nem csak „filozófus-Krisztus” (aki megvált szenvedéseinktől), de a legnőiesebb filozófus
is. E filozófusok, nemeik, stratégiáik a deleuze-i síkon egymás kiegészítőivé és alakítóivá válnak. Deleuze Spinozán, Nietzschén stb. keresztül közvetlen és közvetett stratégiákat érvényesít, nővé, férfivá válik, e filozófusok virtuálisan szunnyadó ötletei, gondolatai a deleuze-i
gondolkodás következtében új fogalmakban aktualizálódnak, új értelmet nyernek, s a deleuze-i, spinozai, hume-i stb. sík együtt egy olyan virtuális hálót alkotnak, ahol e filozófusok
fogalmai, gondolatai folyamatosan egymásba alakulnak, s amelyet immár deleuze-i–nietzsche-i, deleuze-i–hume-i, deleuze-i–spinoza-i stb. (és fordítva, nietzsche-i–deleuze-i, hume-i–
deleuze-i stb.) fogalmak, fogalmi szereplők (Szókratész, Zarathusztra, Dionüszosz, Ariadné,

3

Deleuze a pókhálóhoz hasonlítja Proust regényfolyamát, az elbeszélőt pedig egy pókhoz. „A pók sem
lát semmit, nem érez semmit, nem emlékszik semmire. Csak éppen a hálója végén észreveszi a legkisebb remegést is, amely intenzív hullámban adódik át a testébe, és amely arra készteti, hogy a
megfelelő helyre siessen… A regény nem úgy épül fel, mint egy katedrális vagy egy ruha, hanem mint
egy pókháló. Az Elbeszélő-pók, akinek a hálója maga a regény, amely minden újabb jel által megmozgatott szállal egyre tovább készül, tovább szövődik: a háló és a pók, a háló és a test, egy és ugyanaz a
személy.” (PS, 181) Spinoza pókokhoz való sajátos vonzódásához lásd: Deleuze 1981a, 21.

2016. szeptember

87

„

az idióta, a nomádok stb.), sőt nemek, állatok népesítenek be. De leállhatunk-e meghatározott
számú személynél, állatnál, nemnél vagy meghatározott létmódoknál? A filozófus nem csak
férfi, nő, bögöly, rája, pók, idióta, forradalmár, de növénnyé, rizómává, ásvánnyá stb. is válhat. Nem arról van-e szó, hogy a filozófus állat, növény- és kőzetfajták sokaságát hozhatja
mozgásba? Sőt, akár új fajtákat, új nemeket is teremthet. Még nem létező hibrideket és életformákat hívhat életre. A gondolkodás még nem elgondolt pozíciói ismeretlen állatfajtákat és
nemeket, még nem elgondolható életformákat, világokat tartalmaznak, s maga a filozófus
egyszerre válik teremtőjévé és lakójává e roppant univerzumnak. Íme az ellenállás dialektikája: a negatív erők pusztítása teremtő erők és teremtmények sokaságát szabadítja ránk.
Deleuze (Spinoza képébe bújva) filozófusistenné vált. A filozófusok, Deleuze maszkján keresztül, teremtő istenekké váltak…
5.
A filozófus és a filozófia küldetése világos: ellenállni az ostobaság, vagyis a mítoszok, a babonák, a hamis és torz hitek vonzásának! („A filozófia arra szolgál, hogy kárt okozzon az ostobaságnak… Nincs más gyakorlata, mint ez: leleplezni az alantas gondolkodást, bármilyen
alakba bújjék is. Létezik-e még diszciplína a filozófián kívül, amely tervbe veszi az összes
misztifikáció kritikáját, tekintet nélkül annak forrására és céljára?” 4 NPh, 167) A gondolkodás a mozgást és változást viszi színre. Ellenállása és annak célja azonban állandó: felszámolni a feltételekhez kötött, tehetetlen gondolkodást, és bevezetni a feltétlent: a gondolkodás örök mozgását. A filozófus folyamatosan változtatja a pozícióját, mozog, kitér, új perspektívákat teremt. Mindennek nekiront, ami egyoldalú, homogén és kizárólagosságra tör, azaz
ami vak és ostoba. De miközben leépít egy területet, újraépít egy másikat (deterritorializációreterritorializáció): csak egy új pozíció és egy találó gondolat teheti érvényessé a támadást.
Ez a folyamatos mozgás, helyváltoztatás, a perspektívák folyamatos teremtése, az egyoldalúsággal szembeni folyamatos ellenállás az a pont, ami a deleuze-i filozófiában abszolút és állandó. A megingathatatlan és mozdulatlan, ami minden mozgást kísér. Mozgó nullpont. Élet.
A filozófust mindig és mindenütt kísérti, izgatja, fenntartja és kötelességet ró rá; a gondolkodás érzelmi-etikai kérdéssé válik.
6.
A deleuze-i filozófus látszólag forradalmár, de a forradalmárok között rögtön ellenforradalmárrá válik. Hiszen irtózik az egyoldalúságtól. Még a megalkuvóknak is juttat egy csipetnyi
igazságot. A gondolkodást mozgató ellenállás megakadályoz minden elköteleződést. Ezért
keltheti gyakran a filozófus az opportunista látszatát: nem köteleződik el. Saját igazságai mellett sem. Hisz azokat újra és újra kihívja, provokálja. Platón a szofisták alakjába bújik, és nekiront saját ideaelméletének; Zarathusztrát törpe kíséri; Hérakleitosz, Hegel stb. háborút indít önmaga ellen. Az el nem köteleződés inkább kötetlenség, ide-oda mozgás, mint határozatlanság, nem koordinálatlanság, hanem koordinálhatatlanság, azaz ellenőrizhetetlenség és kijelölhetetlenség, meghatározhatatlan helyek kutatása. Más és más értelemben, de erre utal
Szókratész atoposza, az államalkotók utópiái, Foucault heterotópiái. Lokalizálhatatlan helyeken landolni, eltűnni vagy szétszóródni, anélkül, hogy megsemmisülnénk. Ismeretlen dimenziókba jutni. Ez felveti egy másik, de valóban létező világ lehetőségét, amely nem azonos
4

A magyar fordításban szereplő butaságot (fr. bêtise) ostobaság kifejezéssel fordítottam (F.H.).

„

88

tiszatáj

semmilyen túlvilággal. Vajon nem ezt a másik világot, a harmadik attribútumot sejti-e meg
Spinoza, amikor Isten végtelen számú megismerhetetlen kifejeződéséről beszél (amelyekből
számunkra csak kettő adatik, a kiterjedés és a gondolkodás)? Az V. könyv hihetetlen sebessége, a fogalmaknak ez a fantasztikus egymásra torlódása, ez a „forgószél”, vajon nem épp azt
célozza, hogy megragadjon bennünket, és eltűntessen (Isten értelmi szeretetének végtelenségében, egy örökkévaló életben)?
A deleuze-i vállalkozás tanulsága ugyanakkor nem éppen az-e, hogy a lét számtalan, számunkra még nem elgondolható világot tartogat, amelyek aztán állandóan széttörnek, majd
egy újabb fázisban, a filozófusnak köszönhetően, ismét létrejönnek? A filozófia egyik nehezen
megingatható üzenete nem éppen az-e, hogy az embernek nincsen lehetősége a végső letelepedésre, lakozásra, ezért valójában nincs is végső helye, területe (hiába keresi); inkább pillanatnyi átjárókat épít ki, s ezeken keresztül közlekedik, hozza létre útvonalait? Révbe érni,
megállapodni, lezárni végérvényesen egy szakaszt, bármilyen értelemben letelepedni: ezek
az ember nagy álmai és illúziói, az Állam filozófiája (szemben az állandóan vándorló nomádokkal, egy nomád-filozófiával).5

5

Az Állam és a nomád tér különbségéhez, egymásba való átjátszásukhoz lásd: „Le lisse et le strié”
(A sima és a barázdált), MP, 592–625.

2016. szeptember

89

„

[P mint PÓK]
Spinoza minduntalan rácsodálkozik a testre. Nem azon csodálkozik, hogy van testünk,
hanem azon, hogy mire képes. A testet nem milyensége, fajtája, szervei vagy funkciói
határozzák meg, sokkal inkább az, amire az affektumok által képes, akár elszenved,
akár cselekszik. Affektumairól készített lista nélkül nem tudjuk meghatározni az állatot. Ebben az értelemben nagyobb a különbség a versenyló és az igásló között, mint az
igásló és a szarvasmarha között. Így fogalmaz majd Spinoza egyik kései követője: figyeljétek meg a kullancsot, csodáljátok ezt az állatot, három affektum határozza meg,
ez minden, amire képes az őt alkotó viszonyok függvényében, csak egy hárompólusú
világ, semmi több! Hat rá a fény, s felkapaszkodik egészen az ág csúcsáig. Hat rá az
emlős szaga, így rápottyan a magasból. A szőr zavarja, olyan helyet keres hát, ahol
nincs szőr, hogy a bőr alá fúródva meleg vért igyon. A vak és néma kullancs számára e
három affektum létezik csupán az óriási erdőben, maradék idejében pedig éveken át
alhat, találkozásra várva. Mégis, micsoda erő! Végeredményben mindig olyan szervekkel és funkciókkal rendelkezünk, amelyek megfelelnek affektumainknak, melyekre
képesek vagyunk. Kezdjük a kevés affektummal rendelkező egyszerű állatoknál, akik
nem a mi világunkban vannak, s nem is egy másikban, hanem olyan társult világgal
vannak együtt, amit kiszabtak, kivágtak, összevarrtak: a pók és a hálója, a tetű és a
fej, a kullancs és az emlős bőrének szeglete, ezek az igazán filozofikus állatok, nem
Minerva madara. Jelzésnek nevezzük azt, ami kivált egy affektumot, ami képessé tesz
arra, hogy hatást szenvedjek el: háló rándul, fejbőrön ránc, fedetlen bőrdarab. Csak
néhány apró jel, mint csillagok a végtelen, fekete éjszakában. Pók-leendés, tetűleendés, kullancs-leendés, ismeretlen, erőteljes, szövevényes, megátalkodott élet. [...]
Egyszóval a kérdés az: Mit tud a test? Milyen affektumokra vagyunk képesek? Kísérletezzünk, de azért ehhez egy nagy adag óvatosságra is szükség van. Olyan világban
élünk, amely inkább kellemetlen, amelyben mind az emberek, mind az intézményesített hatalmak abban érdekeltek, hogy szomorú affektumokat közvetítsenek felénk. És
éppen a szomorúság, a szomorú affektumok azok, amelyek csökkentik a cselekvőképességünket. Az intézményesített hatalmaknak szükségük van szomorúságainkra ahhoz, hogy rabszolgákká tegyenek bennünket. A zsarnok, a pap, a sok lélektolvaj, mind
arról akarnak meggyőzni minket, hogy az élet kemény, nehéz. A hatalom nem is anynyira az elnyomásban, mint inkább az aggodalomkeltésben érdekelt, vagy ahogyan
Virilio mondja, abban, hogy irányítsa és megszervezze legapróbb, belső rettegéseinket
is. […]

„

90

tiszatáj

DARIDA VERONIKA

V mint Vágy
VARIÁCIÓK A PROUST-TÉMÁRA
„Különbség és ismétlés csak látszólag állnak szemben egymással. Nincs olyan nagy
művész, akinek a műve ne ugyanazt mondatná velünk. Ugyanúgy és mégis különbözően.” (PS, 52)

Változások, eltérések
Aki egyszer végigolvasta Az eltűnt idő nyomában regényfolyamát (akár egyvégtében, akár
részleteiben), valószínű, hogy időről-időre újra visszatér ehhez a kimeríthetetlen, számtalan
értelmezési lehetőséget kínáló szöveghez. Mivel lehetetlen az egészet befogadni, ezért az is
szükségszerű, hogy más időpontokban olvasva, más részei ragadjanak meg minket, és ezekből kiindulva másként lássuk az egészet: akár mozaikokból felépülő teljességként, akár monumentális töredékként. Vajon katedrálist kell látnunk benne, vagy inkább gondos iparos
munkát (aprólékos gondossággal megfestett kis üvegablakokat vagy finom szőttest)? Vagy
nem kell döntenünk a szintetizáló és a fragmentalizáló olvasat között? Ez viszont azt feltételezi, hogy el tudjuk fogadni, hogy más időszakokban és életkorszakainkban máshogy olvasunk, vagy ami még nehezebb, hogy el tudjuk fogadni (kitörlés, átírás, megváltoztatás nélkül)
egykori gondolatainkat. Jegyezzük meg, hogy ez még Proustnak sem ment: elég egy pillantást
vetnünk széltében-hosszában összefirkált, szétjegyzetelt, átfogalmazott kéziratlapjaira (a híres paperolles-okra), hogy lássuk, a pontos megfogalmazás, a végtelenségig tökélesített metafora milyen következetes igénye vezette a könyv írásának hosszúra nyúlt évtizedében. Vajon
hány különböző Proust rejtőzik a végsőnek tekintett (Proust halála után megszakadt) változat többezer oldala mögött? Olvasóként pedig milyen jogon várnánk el az elbeszélő vagy a
szöveg olyan egységét, amelyet saját életünk és gondolataink évtizedes keresztmetszetében
biztosan nem találnánk?
Deleuze Proust-könyvét végigolvasva könnyen az az érzésünk támadhat, mintha nem is
egy, hanem több Proust értelmezés tárulna elénk, egymást követően és egymásba fonódva.
Ezt az első benyomást igazolhatja a szöveg keletkezéstörténetének rövid vizsgálata. Deleuze
1964 és 1976 között háromszor is átdolgozta könyvét, vagyis a prousti mintát követve, több
mint egy évtizedig dolgozott rajta. Habár hozzá kell tennünk, hogy ő nem kizárólagosan, hanem számos más munka mellett tért vissza többször a Proust-témához, ami azt mutatja, hogy
Deleuze nem tud szabadulni Proust hatásától, a csapdájába esett, valamit újra és újra kezdenie kell ezzel a minden olvasásnál átalakuló szöveggel. A Proust és a jelek változataiból pontosan látható, hogyan tűnik el az értelmező kezdeti optimizmusa, hogyan engedi el az igazság
keresésének az útját, egészen más irányokba indulva. Az 1964-es változat még jóval rövidebb

2016. szeptember

91

„

volt, csak az utolsó változat első részét, „A jelek” címet viselőt tartalmazta. Az 1970-es, második kiadáshoz hozzákapcsolódott egy hosszúra nyúlt új fejezet, „Antilogosz avagy az irodalmi gép” cím alatt, a befejező fejezet viszont ugyanaz maradt, mint az első kiadásban
(„A gondolkodás képe”). Az utolsó változat (magyarul ez olvasható), 1976-ban, már új részként közli az utolsó fejezetet („Második rész: Az irodalmi gép”), ezzel is jelezve a gondolkodás új irányát vagy inkább a gondolatmenetben bekövetkezett törést, valamint az egész szöveg egy új konklúziót is kap, melynek sokatmondó címe: „Az őrültség jelenléte és szerepe,
a Pók”.
A különböző változatok között a legjelentősebb fordulatot a jeltől a gép irányába történő
elmozdulás jelzi. Míg az első változatban a jelek elsajátításának folyamata a leglényegesebb
elem, ezért itt a jelek értelmezéséről, olvasásáról, megfejtéséről esik szó, addig a későbbi változatokban már a termelés, a használat kérdései kerülnek előtérbe. Mindeközben, ahogy erre
elemzésünkben részletesebben is kitérünk, radikálisan megváltozik az igazság státusza. Míg
a korábbi változatban az igazság keresése Az eltűnt idő nyomában egyik fő mozgatója, indítéka és motívuma, addig a későbbi változatok már az igazság előállításáról beszélnek. Az igazság így olyan termék lesz, melyet az irodalmi gépezet állít elő; ám még csak nem is egy igazságról beszélhetünk, hanem igazságok egész rendjeiről (Deleuze három ilyen különböző rendet is felsorol, melyek közül a harmadik, az „általános romlás és halál rendje” talán a legmeglepőbb és a legérdekesebb). Mindeközben egyre meghatározóbb szerepet kap a széttöredezettség gondolata, a mű „egységét” csak átjárószerűsége1, hálózatossága biztosíthatja. Ez az a
háló, melyet az elbeszélő pókszerű (szervek nélküli) teste sző majd. Összegezve azt mondhatnánk, hogy míg a ’60-as évek elején Deleuze gondolkodását még erősen befolyásolja egy
hermeneutikai modell, addig később a strukturalista és szemiológiai (vagy inkább szemiotikai) hatás válik uralkodóvá, míg végül a nyelvészeti modell is érvényét veszíti, és egy már
nem nyelvi paradigma kerül előtérbe: a Deleuze (és Guattari) filozófiájához köthető rizóma.
Az egyes szövegvariánsok hátterében ugyanakkor látnunk kell más szövegeket is, főleg
Deleuze közel egy időben írt vagy publikált műveit. Míg a Proust-könyv első kiadása a Différence et répétition anyagával mutatja a legerőteljesebb hasonlóságot, addig a második kiadás már a Logique du sens gondolatmeneteire rezonál, az utolsó változatban pedig megjelennek – főleg a szokatlan befejezés révén – a skizoanalízis kérdései.
Deleuze könyvének külön érdekességét az adja tehát, hogy a szerző nem kísérli meg
ezeknek a különböző olvasatoknak és megközelítéseknek a teljes homogenizálását. A szöveg
véglegesnek tekinthető változata (habár Proust révén tudjuk, hogy a szöveg nem lehet soha
teljesen lezárt vagy befejezett) így azt igazolja, hogy egyetlen műről sem adható egyetlen,
kimerítő és mindig érvényes interpretáció, csak értelmezések egymásra ható, egymást behálózó, folyton átalakuló (organizmus vagy szervezet nélküli) szerveződéséről beszélhetünk.
Ezt a szöveghálót a Proust és a jelek is elénk teríti, miközben minket is behálózva, a csapdájába ránt.

1

A Guattaritól átvett fr. ’transversalité’ magyar fordításáról, illetve a könyv magyar címére vonatkozóan lásd Gyimesi Timea, „Deleuze Proustja – Gilles Deleuze irodalomszemléletétől”, Képek, szövegek, olvasatok 1. F.L.E.A., JATEPress, Szeged, 2012, 29; 37.

„

92

tiszatáj

Ismétlések és különbségek
A Proust és a jelek egymástól (nem csupán a szöveg terében, de a megírás idejében) is elszakadó fejezeteiben bizonyos kérdések többször visszatérnek, különböző választ nyerve. Ezek
közül az egyik leglényegesebb a mű egységének kérdése (melyet nem csupán Proust, de
Deleuze műve is felvet). Rögtön a szöveg első bekezdésében megfogalmazódik az alapprobléma: „Mi alkotja Az eltűnt idő nyomában egységét? Leginkább azt tudjuk, hogy mi az, ami
nem alkotja. Nem alkotja az emlékezet, még az akaratlan emlékezet sem.” (PS, 9)
A prousti mű fő kihívása tehát Deleuze szerint nem az emlékezet működését érinti, hanem sokkal inkább egy tanulási folyamat elbeszélését. A tanulás ugyanakkor olyan eltérő jelek megismerését és elsajátítását jelenti, melyek különböző világokhoz tartoznak: így megkülönböztethetjük a társadalmi élet, a szerelem, a benyomások és érzéki minőségek, végül a
művészet világának jeleit. Az eltérő világok közös vonását az adja, hogy valamennyi világban
az ismétlés alakzataira bukkanhatunk: melyek közül a legkevésbé érdekes a társadalmi élet
jeleinek állandó ismétlődése (a frázisok, a konvenciók, udvariassági formulák formájában),
mivel ezek csak saját ürességükre mutatnak rá.
A szerelem jelei már sokkal bonyolultabbak és izgalmasabbak, már csak azért is, mert
ezen a téren valamennyien érintettnek (többé-kevésbé járatosnak vagy tapasztaltnak) érezhetjük magunkat, itt tehát nem érvényesülhet a hűvös és szenvtelen távolságtartás. Milyen a
szerelmesek világa? A prousti regényben két elkülönülő, idegen világ. A szeretett személy
magába zár, fogságában tart egy teljes világot, a szerető pedig ennek a kiszabadítására, az értelmezésére tör. Ez azonban továbbra is egy őt kizáró világ, terra incognita marad számára: a szerelmi jelek így hazug jeleknek bizonyulnak. Ahogy Az eltűnt idő nyomában narrátora
(Marcel) saját példájával is igazolja, a szerelemben az ismétlődést az elmúlt szerelmek megismétlése adja (a Gilberte-szerelem megismétlődik az Albertine iránti szerelemben2) vagyis
ugyanazokat a hibákat követjük el újra, ugyanazokba a csapdákba esünk, miközben végig
előre ismerjük a kudarcba fulladó végkimenetelt (erre utalnak a féltékenységi jelenetek),
mégis az elkerülhetetlen (a szakítás vagy a visszafordíthatatlan eltávolodás) elkerülésére törekszünk. Deleuze ezt a jelenséget nevezi a „jövőre irányuló ismétlésnek” (PS, 25).
A szerelem fájdalmat okozó jeleivel szemben az érzéki benyomások teljes, életigenlő,
örömteli jeleknek bizonyulnak. Ezek azonban, még ismétlődéseikben is – ahogy egy párizsi
utca egyenetlen kockaköve hirtelen felidézi a Szent Márk katedrális kövezetét és vele együtt
egész Velencét – anyagi természetűek maradnak. Szemben a negyedik kategóriával, a művészet anyagtalan és lényegi jeleivel, melyek az összes többi jeltípusban is megjelennek, azokat
is mind magukban foglalják. Tegyük hozzá, hogy az első három jelcsoport az „elvesztegetett
idő jeleinek” tekinthető, és csak a művészet jelei kapcsolódnak a megtalált időhöz. Deleuze
azonban hangsúlyozza, hogy az igazság keresésének folyamatában az elvesztegetett időnek is
megvan a maga igazsága. A csalódások elkerülhetetlen, alapvető elemei a kutatásnak. „Kevés
olyan dolog van, amely első látásra ne okozna csalódást” (PS, 38) – mondja Deleuze Proust
nyomán. Ám ez nem jelenti azt, hogy egy objektív tapasztalat szubjektív újraértelmezése
(vagyis a csalódás egy személyes magyarázattal történő kompenzációja, melynek révén Marcel felkiálthat: „Nem, dehogyis csalódtam!”) teljesen felülírhatná ezt az érzést. Példaként De2

Ezt leplezi le az a véletlen elírás, amikor az elbeszélőnek Albertine aláírással kézbesítenek egy Gilberte által küldött üzenetet (a két név egyébként szinte egymás anagrammája).

2016. szeptember

93

„

leuze kitér Bermának, a regény fiktív színésznőjének, Phaedra-alakítására. Ez a regény kétszer megismétlődő, ám a nézői átélés szempontjából lényegileg különböző jelenete3: az első,
erősen várt és előre elképzelt színházi látogatás nagy csalódással tölti el a gyermek Marcelt,
melyet ugyan későbbi beszélgetések során megpróbál élményként értelmezni, de csak a
Berma alakításával való második találkozása – amikor már semmit sem vár ettől a játéktól –
tárja fel számára a színház efemér művészetében megmutatkozó lényeget, egyszerre villantva fel Racine és Berma géniuszát. Az ekkor felfedezett igazság már nem valami előre akart és
kiprovokált érzéshez kapcsolódik, hanem egy véletlen találkozás révén megszülető, váratlan,
ám egyben elkerülhetetlen feltáruláshoz. Ez egyben a tanulási folyamat lezárása, a végső kinyilatkoztatás. Az igazság keresését ebben az értelemben nevezheti majd a Deleuze-könyv
korábbi kiadásainak zárófejezete („A gondolkodás képe”) az „akaratlan kalandjának” (PS,
94).
Mindazonáltal Berma második játéka, mely megnyitja előttünk a lényegek egy lehetséges
világát, továbbra is leírhatatlan, megragadhatatlan marad. Miben áll a műalkotásban megnyilvánuló lényeg? Deleuze válasza szerint a különbségben, a „végső és abszolút különbségben” (PS, 45). Hozzáteszi ugyanakkor, hogy különbség és ismétlés csak „a lényeg két, egymástól elválaszthatatlan és csak egymáshoz képest értelmezhető lehetősége” (PS, 52). Ebből az
idézetből már pontosan látszik, hogyan bontakoznak ki, öltenek egy sokrétűbb és elágazóbb
formát, az első Proust-könyv gondolatai Deleuze következő művében, egyik legfontosabb filozófiai értekézésében, a Différence et répétitionban. A számtalan filozófiai és irodalmi hivatkozás között megbújva, Proust itt a megélt tapasztalatban megmutatkozó különbségre és ismétlődésre lesz példa. (DR, 160) Jegyezzük meg ugyanakkor, hogy ebben a könyvben Proust
neve szinte alig hangzik el. Egyik legérdekesebb felidézése talán az, amikor az emlékezés
kérdéséhez visszatérve (melyet a Proust és a jelek erőteljesen zárójelez), Deleuze azt állítja,
hogy minden felbukkanó emlékkép, vagyis minden reminiszcencia, erőteljesen áterotizált
(DR, 115). Ebből az következik, hogy Erósz és Mnemosyné, vagyis a vágy és a visszaemlékezés, lényegi kapcsolatban állnak egymással.
Milyen a prousti Erósz? A szerelem és a szerelmi féltékenység (a kettő elválaszthatatlan
együttese) nem csak Proust egyik fő témája, de többször visszatérő motívum Deleuze Proustkönyvében is. Az első változatokban ez még összekapcsolódik az igazság keresésének folyamatával. Egymást követő szerelmeink sorozatában (melyek részint megismétlik egymást,
miközben fel is halmozzák különbségeiket) mintha folyamatosan arra törekednénk, hogy rátaláljunk a szerelem ősképére, lényegére. És valóban, úgy érezhetjük, hogy minden egyes szerelemmel mintha közelebb jutnánk az eredeti téma megértéséhez – miközben arról sem feledkezhetünk meg, ahogy Deleuze hangsúlyozza, hogy ez egy olyan megértés, melyhez csak
akkor juthat el valaki, ha már megszűnt szeretni. A szerelem végső igazsága ugyanis Proustnál a nemek elszigeteltségében rejlik. A Hermafrodita alakja az (melyet a Szodoma és Gomorra kötete olyan feledhetetlenül ír le Charlus és Morel csábítási jelenete kapcsán), mely
létrehozza a homoszexualitás két egymástól elszakadó, egyaránt terméketlen sorozatát, hiszen ahogy Deleuze idézi Proustot: „A két nem majd kimúlik, mindegyik külön”.4

3

4

A két jelenet a második és a harmadik kötetben olvasható. Erről lásd: „Proust és az ismétlés vágya”,
Darida Veronika, Művészettapasztalatok, L’Harmattan, Bp., 2009.
Marcel Proust, Szodoma és Gomorra, ford. Jancsó Júlia, Atlantisz, Bp., 2001, 25.

„

94

tiszatáj

A szerelemben ily módon eleve kódolva van egyrészt az elmúlás, másrészt az őrület gondolata. A féltékenység (mint az eleve megragadhatatlan, tőlünk radikálisan különböző, vonzó
és érthetetlen Másik birtoklására, kisajátítására, fogságba zárására tett kísérlet) kezdettől
fogva mint féltékenységi őrület jelenik meg. Ez részint a szerelem hazug jelei által kiváltott
sajátos őrület, másrészt mivel ezek a jelek nem annyira nyelvi, hanem sokkal inkább testi jelek, ezért a test felbolydulása is együtt jár vele. A féltékenységi hisztériában szenvedő szerelmes (vagy őrült) elszakad a kommunikáció lehetőségétől, beszéde mások számára értelmezhetetlenné válik. „A hisztérikus a testét hagyja beszélni, újra rátalál az első nyelvre,
a szimbólumok és a hieroglifák valódi nyelvére”. Az őrült szerelmes így áttöri a logosz világát, kilép belőle, az Antilogosz világa felé.
Jegyezzük meg, hogy a Proust-könyv második és harmadik változatának egyik legnyilvánvalóbb és legerőteljesebb alakzata a törés. Mindazonáltal, ha osztjuk azt a nézetet, hogy
egy zűrzavarossá és töredezetté vált világot csak egy olyan mű ragadhat meg, mely maga is
szétszóródó és töredékes, akkor látszólag teljesen elszakadunk a mű egységének eredeti
kérdésétől. Deleuze olvasatában azonban épp az ellenkezője történik: a fragmentáltság felismerése vezet vissza az egység problémájához, hiszen az átjárószerűen, hálózatosan
(traverzálisan) létrejövő mű kiegészítő kiterjeszkedése teszi lehetővé azt, hogy az elbeszélői
kiterjedés „egészként tartozhat a részekhez, anélkül, hogy teljessé tenné őket, és az összes
rész egysége lehet, anélkül, hogy egyesítené őket” (PS, 169).
Ez a szerkesztési elv ugyanakkor erősen emlékezethet minket arra (a „jövő felé irányuló
ismétléssel”), amit Deleuze majd Joyce kapcsán káozmosznak (a káosz és a kozmosz együttes
jelenlétének) nevez. A művészet a káoszból alkotott kompozíció, a káosz megszerkesztése és
egyben a fenyegető káosz feletti küzdelem – ahogy ez a gondolat többször visszatér, nemcsak
Deleuze, de Deleuze és Guattari közösen jegyzett szövegeiben is.
De vajon Az eltűnt idő nyomában valóban feltár előttünk egy olyan világot, amelyben
nincs logosz, amely az érzetek nyelvén beszél és ahol az elsődleges jelek a hieroglifák? Itt
mintha visszakanyarodnánk a hisztérikus test értelmezésének kérdéséhez. Deleuze Proustkönyvének utolsó fejezete, szokatlan konklúziója (megismételve a címet: „Az őrültség jelenléte és szerepe, a Pók”), mintegy megnyitja az interpretációt az skizoanalízis felé, ráirányítva a
figyelmet a könyv két – Deleuze által őrültnek minősített – szereplőjére: Charlusra és
Albertine-re. Kettejük közül Albertine az, aki a hisztérikus testet, a hisztérikus követelés tébolyát (a Freud által felvetett, majd mind Lacan, mind a feminista pszichoanalízis által olyan
sokat vitatott kérdést: „Mit akar a nő?”5) jeleníti meg, saját erotomániájával és féltékenységével. Vele szemben Charlus a nagy paranoiás lesz, aki az értelmezés tébolyában szenved.
Mindközben az elbeszélő (vagy inkább az Elbeszélő-Pók) úgy lepleződik le, mint egy szervek
nélküli test birtokosa, egy egyetemes skizofrén, aki saját tébolyának marionettjeiként mozgatja szereplőit. Ugyanakkor, ahogy Deleuze is hangsúlyozta Proust sajátos humorát, mi sem
tudjuk nem észrevenni ebben az utolsó deleuze-i jelenetben az öniróniát vagy paródiát: az
értelmezésre törekvő – hermeneuta, szemiológus vagy strukturalista – szerzővel szemben.

5

A híres kérdés Freud „A nőiség” (1933) tanulmányában hangzik el (Sigmund Freud: Újabb előadások
a lélekelemzésről, Filum, Bp., 1999). Lacan hatása Deleuze gondolkodására (valamint az ellene folytatott harc) a Deleuze-értelmezések egyik legizgalmasabb kérdése.

2016. szeptember

95

„

Visszatérések, kompozíciók
A Proust és a jelek harmadik kiadása lezárja Deleuze erősen proustiánus korszakát, a Prousttéma elismétlésének vágya mintha ebben a három szövegváltozatban ki is merült volna. Vagy
inkább azt mondhatnánk, hogy Deleuze egy tanulási, elsajátítási folyamat végére ért? Ráadásul úgy, hogy egészen addig a pontig követte a regényt, ahol megnyithatta az értelmezhetetlen jelek, az őrület világa felé. A filozófus későbbi irodalomelemzéseiben is (így a Logique du
sens-ban vagy a Kafka-könyvben) jelen van a non-szensz, az antilogosz. Ezekben az írásokban
viszont Deleuze számára fontosabbá válik a Joyce, Lewis Carroll vagy Kafka és Beckett által
képviselt irodalom. Ezzel párhuzamosan a prousti hivatkozások mintha háttérbe szorulnának. A Prousttal való látványos foglalkozás egyik utolsó összegzése az a kerekasztalbeszélgetés,6 melyen Barthes, Doubrovsky, Genette, Ricardou, Richard vettek részt, és ahol
Deleuze újra elismételte könyvének néhány fontos tézisét, elsősorban az őrültség kérdését
hangsúlyozva, valamint azt, hogy a prousti jelek világa távolról sem megnyugtató és aszexuális, épp ellenkezőleg: ez a hermafrodita és az erőszak világa.
Tévednénk azonban, ha azt gondolnánk, hogy ettől kezdve a filozófus végleg elszakad
Prousttól, hiszen hivatkozásaiban, állandó referenciaként, továbbra is szerepelteti. A Prousthoz való visszatérés kései példájaként még egy tanulmányt érdemes megemlítenünk, melyben Deleuze Boulez zenéjének proustiánus vonásait elemzi.7 A szöveg elején arról olvashatunk, hogy a zeneszerző Prousthoz való viszonya (szemben Mallarmé, Char vagy Michaux
költészetével, ahol az irodalmi problémákat zenei problémaként gondolja újra) másfajta:
implicit és néma kapcsolódást jelent. Talán valami hasonló mondható el Deleuze későbbi viszonyulásáról Proust műveihez: ezt az életművet már „fejből tudja”, vagy az érzékek nyelvén
úgy is fogalmazhatnánk, hogy egyszer már belehatolt, minden ízében átforgatta, ahogy a mű
is ugyanezt tette vele: kölcsönösen erőszakot hajtottak végre egymáson. Így az sem véletlen,
hogy a Deleuze-ábécében épp a D betűnél (a désir, a vágy jelénél) idéződik fel Proust neve.
Deleuze a vágy tárgyának kontextualizása révén beszél róla: sohasem pusztán egy vágyott
személyt látunk (mondjuk Albertine-t), hanem vele együtt annak egész környezetét (a tájat,
amelyben megjelenik, az őt körülvevő „bimbózó lányokat”, akik közül csak lassan válik külön
az alakja), vagyis egy együttes, érzetkompozitum részeként érzékeljük. Megemlíthetnénk
még, hogy a prousti regényre való hivatkozások a Mi a filozófia? művészettel foglalkozó paszszusaiban is előbukkannak, ahol Proust az érzet nyelvének egyik legfontosabb kutatója, aki
nem mellesleg – ahogy ezt már mi tesszük hozzá – az egyik legnagyobb komponista. Ennek
igazolására elég Proust egy korábbi írását, a Contre Sainte-Beuve páratlanul szép befejezését
idéznünk: „Ahogy olvasni kezdek egy szerzőt, egykettőre kiveszem a szavak mögött a dallamvonalat, amely minden szerzőnél más és más”.8 Proust végtelenül ismétlődő, folyamatosan újrakezdődő, olvasásához mintha egy kifinomultabb hallás, egyfajta zenei érzék lenne
szükséges, mellyel Deleuze is rendelkezett. Ugyancsak ebben a prousti szövegben olvasható
az a mondat, melyet a filozófus számos művében felidéz: „A szép könyvek valamilyen értelemben idegen nyelven íródnak”.9 A róluk adott értelmezés ezért mindig bizonytalan marad,
6
7
8
9

„Table ronde sur Proust” – DRF, 28–55.
„Occuper sans compter: Boulez, Proust et le temps”, uo., 272–279.
Marcel Proust: Álmok, szobák, nappalok, ford. Lóránt Zsuzsa, Filum, Bp., 1997, 235.
Uo., 237.

„

96

tiszatáj

a fordító sohasem lehet biztos abban, hogy fogalmaival helyesen adott vissza egy-egy költői
képet. De még a fonák értelmezésnek is meglehet a maga szépsége. Végső soron így válik
minden művészi szöveg megfejthetetlen talánnyá, hieroglifává – köztük Proust (és talán
Deleuze) könyve is.

PATAKI FERENC: ZÁRT UDVAR

2016. szeptember

97

„

[Í mint Írni]
Írni végtelenül egyszerű. Az írás, re-territorializáció, az uralkodó kijelentési kódokhoz, tényállások intézményesített territóriumához való alkalmazkodás: nem csak iskolákhoz és szerzőkhöz, hanem az írás – és nem feltétlenül az irodalmi írás – tágabb
értelemben vett hivatásosaihoz. Vagy épp ellenkezőleg, leendés, nem íróvá, valami
mássá válás, mert közben az, amivé válunk sem írás lesz, hanem valami más. Nem
minden leendés történik az íráson keresztül, de minden leendés az írás, a festészet
vagy a zene tárgya. Minden, ami leendés, vonalat húz, mégsem ábrázol semmit. Szokás azt mondani, hogy a regény az anti-hősnek, e különös, zavart, abszurd lénynek a
megjelenésével ért véget, aki szüntelen bolyong, süketen és vakon. De éppen ez a regény szubsztanciája: Beckettől Chrétien de Troyes-ig, Lawrence-től Lancelot-ig, a teljes angol és amerikai regényirodalom. Chrétien de Troyes a kóbor lovagok vonalát
rajzolta szüntelen, akik dárdájukra támaszkodva, a kengyel segítségével lovukon alszanak, s már saját nevükre, útjuk céljára sem emlékeznek, cikkcakkban indulnak, felkapaszkodnak az első szekérre, még ha az szégyenkordé is. A lovag deterritorializációjának csúcsa. Hol lázas sietségben az őket elragadó absztrakt vonalon vannak, hol
az őket elnyelő katatónia fekete lyukában. Ahogy a szél, még a hátsó udvari fuvallat is
hol lendületet ad, hol megállít minket. (…) Az írásnak nincs más célja: szél, ha nem
mozdulunk is, „kulcsok a szélben, velük szökik elmém, s gondolataimra a hátsó udvarból friss fuvallat ér” – felszabadítani mindent, mi az életben menthető, s mi önmagát
menti, erővel, makacssággal, felszabadítani mindazt, amit az esemény megtörténése
nem merít ki, felszabadítani a leendésből azt, mi nem hagyja magát egy kifejezésben
lekötni. Furcsa ökológia az, ahogy írásvonalat, zenevonalat vagy festményvonalat húzunk. Csupa szélben lobogó csík. Fuvallat érkezik. Vonalat húzunk, ami azért olyan
erőteljes, mert absztrakt, ha elég józan és alak nélküli. Az írás lendületet adó nyughatatlanság és katatónia: Kleist. Igaz, hogy csak az analfabétákért írunk, azokért, akik
nem olvasnak, legalábbis minket nem olvasnak. Mindig az állatokért írunk, mint Hofmannsthal, aki torkában fogát vicsorító patkányt érzett, „természetellenes nász vagy
részesülés”, szimbiózis, involúció. Az emberben csak az állathoz szólunk. Ez persze
nem azt jelenti, hogy a kutyánkról, macskánkról, lovunkról vagy kedvenc állatunkról
írunk. Úgy írni, ahogy a patkány vonalat húz, ahogy farkát begörbíti, ahogy a madár
hangot ad ki, ahogy a macska mozog vagy békésen alszik. Állat-leendés, miközben az
állat, patkány, ló, madár vagy macska szintén más lesz, tömb, vonal, hang, homokszín
– absztrakt vonal. Mivel minden, ami változik, ezen a vonalon keresztül történik: elrendeződés. Tengeri tetűnek lenni, ami hol ugrik és belátja az egész strandot, hol
egyetlen homokszembe fúrja magát. Tudod egyáltalán, hogy milyen állattá leendsz
éppen, s főként, hogy ő mivé lesz benned, a lovecrafti Dolog vagy Entitás, a megnevezhetetlen, „az intellektuális bestia”, amely már csak azért sem intellektuális, mivel patával, üres szemmel, csápjaival vagy állkapcsával, arctalan egy egész falkát ír beléd,
amint üldöztök, de mit is? boszorkányszelet?

„

98

tiszatáj

GYIMESI TIMEA

I mint Irodalom
DELEUZE ÉS AZ IRODALOM
„Képet alkotni: lehet-e más célja a művészetnek,
a festészetnek, a zenének, még ha az a kép szegényes, középszerű is…” (É, 71)

„Mintha az irodalom kísértené a filozófiát és az életedet…” – jegyzi meg a Deleuze-ábécé I-jét
felvezető mondataiban Claire Parnet. Gilles Deleuze filozófiájában kitüntetett szerepet szán
az irodalomnak és a művészeteknek. (Írásainak több mint egyharmada kötődik az irodalom,
a festészet, a zene és a film területeihez: 1964-ben, Kant után és egy -könyv között Proustról
ír nagyhatású könyvet, amit aztán még kétszer átdolgoz, közben 1975-ben Guattarival megírja a Kafka-könyvet, majd a festészetről és a filmről szóló munkáit követően az irodalomhoz
tér vissza utolsó tanulmánykötetében.) Az irodalom iránti nem szűnő figyelmet – „Elképesztő, mi mindent köszönhetek Fitzgeraldnak…” – mégis hiba lenne pusztán a művészi teljesítmény előtti elismerés jeleként olvasnunk. A filozófia számára, ahogy Deleuze látja, a művészet életbevágó, mert olyan területeket tesz hozzáférhetővé a gondolkodás számára, amelyek
konceptuális megragadására nincs más lehetősége. Vagyis a művészet tapasztalata hozzájárul ahhoz a filozófiai reformhoz, amit a gondolkodás képének deleuze-i kritikája programszerűen megfogalmaz. Ennek megfelelően az igazi művész nem valami „öntőforma” után, az
értelem és értelmezés egészében ábrázolja a valóságot, nem képet ad a világról, hanem modulációval belőle új affektumot és perceptumot tép ki, experimentál, s ezáltal társadalmi valóságot teremt. Ahogy a Mi a filozófia? összegzi is: e konzisztenciasík megalkotása a művészet
feladata, míg a filozófiáé a művész affektumaitól és perceptumaitól nem függetleníthető fogalomalkotás: a konceptek immanenciasíkjának létrehozása.
A művészet csak az általa kibontott, az általa teremtett társadalmi valósággal való elrendeződésében létezik. Ezért fontos belátni a művészet kitüntetett, Nietzsche, majd Guattari
kontextusához illesztett szimptomatológusi szerepét a társadalmi folyamatok megértésében.
A művészetnek a társadalmival való elrendeződése, amely egyszerre szemiotikai (jelekkel
operáló), esztétikai (érzékre ható) és pragmatista (társadalom-kritikai) működés, akkor igazán hatékony, akkor beszélhetünk nagy íróról, nagy művészről (ahogy nagy filozófusról is),
ha a kívüli tapasztalata a művészt – alkotót és befogadót egyaránt – szubjektív rögzítettségének feladására készteti. Miközben feltárja és érzékelhetővé teszi azokat az erőket, amelyek az
általa kitalált eljárás nélkül érzékelhetetlenek lennének, a művész maga is „észrevétlenné”
válik, műveletével önmagát is kivonja az alkotó zseni, azaz a romantika esztétikai rendszeréből. Ami a Différence et répétitionban még a transzcendentális empirizmus jegyében megvalósuló kölcsönviszonynak tűnhet irodalom és filozófia között (mintha Proust tudása alapozná
meg Deleuze Bergson-olvasatát, mintha a művészet prousti „vallása” teremtené meg filozófia

2016. szeptember

99

„

és művészet kölcsönviszonyát), az a ’70-es években radikálisan új, kollektív, társadalmi – geofilozófiai és mikro-politikai hangszerelést kap.
Ezt a pragmatista paradigmaváltást, amely az interpretációtól a művészethez mint
experimentációhoz vezet, s amely az irodalom addigi privilégiumát felszámolva a művészet
politikai, kartográfiai vizsgálatát a képek szemiotikájára terjeszti ki, ezt az elmozdulást jól
érzékeltetik a Proust-könyv első (1964) és a harmadik (1976) változata közt eltelt tizenkét
év szövegei, ahogy a Guattarival való együtt-dolgozás ekkortájt kialakított gyakorlata. Hiszen
ezzel a közös írással maga a filozófiai diszkurzus is kilép a gondolkodás szubjektumhoz rögzített privát szférájából: kollektív dimenziót ölt (nincs szerző, csak a szerző-funkció társadalmi leendése). Az interpretáció hierarchizált modelljével szakítani tehát annyit jelent, hogy
lemondunk a struktúra transzcendenciájában rejlő értelemről. Az értelem hermeneutikájára
irányuló interpretáció helyett az 1970-es Proust-variáció az értelmezés transzverzális egységét veti fel (PS, 128), amely csak arra vállalkozhat, hogy feltárja, kikísérletezi az irodalmi
gépben zajló, nem kiszámítható, tudattalan, akaratlan, immanens textuális működést.
A művészet experimentációként való elgondolása, ahol az experimentáció nem kitalálás,
nem is felfedezés, hanem alkotás, Deleuze számára a szubjektivitás kritikáját megfogalmazó
klinikai kritika kidolgozását is jelentette. A művészet egyszerre kritika és klinika, mert miközben kritikailag viszonyul a társadalmi normához és annak reterritorializált szubjektivitásokhoz, ki van téve a rajtuk épp átfutó vonalak és erőviszonyok szimpátiájának. Az alkotás
ezért is mindig deterritorializáló, azaz szusztraktív működés (Proust kapcsán fénytörésről1
beszél): kivonással jön létre és személytelen. A klinika bevezetése a kritikába az egyedül lehetséges mód arra, hogy a kritika megőrizze kritika jellegét, hogy ne rögzítse magát, ne hozhassa létre a gondolkodás képét. A Claire Parnet-val közös Párbeszédek már ebben a szellemben keveri a kettőt szigorúan össze:
Kritikának és klinikának szigorúan össze kellene keverednie. Míg a kritika egy mű konzisztenciasíkjának nyomvonala, egyfajta rosta, amely kiszűr minden kibocsátott vagy rabul ejtett részecskét,
összeállt áramlást, minden kockán forgó leendést; a klinika – első jelentésének megfelelően – a síkon
futó vonalak nyoma vagy az a mód, ahogy ezek a vonalak síkot rajzolnak: hol zsákutcába futnak, hol
eltömődnek, hol ürességeket szelnek át, hol folytatódnak, és főleg az, hogy a legmeredekebb vonal
hogyan ragadja magával a többit, és milyen cél felé. Pszichoanalízis és értelmezés nélküli klinika,
nyelvészet és jelentésadás nélküli kritika. A kritika az összeállások, a konjugációk művészete, a klinika az elhajlások, a deklinációk művészete. (D, 100-101)

A klinika iránti érdeklődés nem Guattari hozadéka, nem Guattari érdeme. Deleuze e tekintetben is közvetlenül kapcsolódik a francia klinikai pszichiátria Clérambault-féle hagyományához, illetve az őrület történetét és a klinikai orvoslás episztemológiáját elvégző Foucault
1960–65 közt folyó munkáihoz. Ő recenzálja Foucault 1963-as Roussel-könyvét, amelyben
nem csak felfigyel az őrület és a mű (hiánya) közti tisztázatlan viszonyra (amit Foucault
1964-ben fejt ki), de megfogalmazza azt, ami a klinikai kritika lényege: hiába kerül félelmetesen közel egymáshoz alkotás és őrület, hiába mondhatjuk, hogy az alkotás csak akkor az, ha
részesül abból a redukálhatatlan heterogénből, amely az emberlét és racionalitás mezsgyéjén
lakozik – („Az affektumok pontosan ezek a változások, amelyek során az ember valami nem

1

Réfracter l’essence azaz megtörni a lényeget, hiszen a lényeg maga a különbség, nem pedig az egyneműség és megbonthatatlanság. (A magyar fordítás (PS, 50) félrevezető: visszatükrözhessék a lényeget.)

„

100

tiszatáj

emberivé alakul át…” QPh, 142) 2, mégsem állítható, hogy a művészet, az irodalom patologikus jelenség lenne. Már az 1961-es Sacher-Masoch-ról írt tanulmány hangsúlyozza a nyelv
szerepét e klinikai kritikában. Ahogy írja: „Nincs tehát Raymond Roussel őrültsége és költői
műve közt pozitívan közös elem. Ellenkezőleg, arról az elemről kellene szólni, amelyből kiindulva mű és őrület kölcsönösen kizárják egymást; s ez az elem: a nyelv.” (ID, 104). SacherMasoch is mint író köti le figyelmét, ugyanis íróként képes diagnosztizálni, azaz láthatóvá
tenni a róla elnevezett tünetegyüttest. Az írás nem terápia, az író nem orvos, hanem szimptomatológus: formát (művészi kifejezést) ad a szubjektivitás olyan aspektusainak, amelyek
korábban nem voltak láthatóak. A művészet tehát az erő rabul ejtése, mégpedig jelek megragadása által. A rabul ejtés prousti kifejezése3 azt a paradox kölcsöneseményt jelenti, amelyben felszámolja a találkozás hagyományos logikáját, ugyanis nincs rabul ejtő és rabul ejtett,
nincs cselekvő és szenvedő, a találkozásban (Charlus és Jupien, dongó és orchidea) mindkét
fél megszűnik az lenni, ami volt. A rabul ejtés maga a puszta változás, a leendés.
A leendés soha nem utánzás, másolás, nem igazodás egy igazság- vagy valóságmodellhez. Nincs olyan
kifejezés, amelyből kiindulunk, amelyhez megérkezünk, vagy meg kell érkeznünk. Ahogy két olyan
kifejezés sincs, amelyek egymással felcserélhetőek lennének. A kérdés, „Mi lett veled?” – különösen
ostoba. Mert ahogyan valaki lesz valami, éppoly mértékben változik vele az is, amivé lesz. A leendés
nem utánzáson vagy hasonuláson alapuló jelenség, hanem kettős rabul ejtés, nem párhuzamos alakulás, két világrend násza. [...] Vége a bináris gépeknek, nincs már kérdés-válasz, férfi-nő, emberállat stb. [...] Az orchidea mintha magára öltené a dongó képét, jóllehet az éppen az orchidea dongóleendése, s egyúttal a dongó orchidea-leendése: kettős rabul ejtés, hiszen az, „amivé” mindkettő lesz,
nem kevésbé változik, mint az, „aki” leend. […] Van állat-leendés az emberben, ami nem azt jelenti,
hogy utánozza a kutyát vagy a macskát. Ugyanis állat és ember csak egy közös, ám aszimmetrikus
deterritorializáció útján találkozik össze. Akárcsak Mozart és madarai: zenéjében van valami madárleendés, amely a madár zene-leendésében ragadható meg. E kettő nem cserét hajt végre, hanem
egyetlen közös leendést, egyetlen tömböt ad ki, nempárhuzamos alakulást, vagy ahogyan Mozart
egyik kritikusa mondta: „beszélgetőtárs nélküli titkos közlést” – szóval beszélgetést. (D, 8)

Sacher-Masoch (1967) könyve kapcsán Deleuze azt veti a klinikai pszichiátria és pszichoanalízis szemére, hogy tévedett a mazochizmus és a szadizmus klinikai megítélésében: az
etiológia javára figyelmen kívül hagyta a szimptomatológiát. Pedig a művészet képes korrigálni a tudomány normatív rendszerét, és nem csak a tudományét. E tekintetben, ahogy a
művészetnek episztemológiai funkciót tulajdonít, ahogy a művészetet mint effektust vizsgálja, Deleuze – mint Anne Sauvagnargues utal rá4 – a Bachelard, Canguilhem és Simondon nevével jelzett francia episztemológiai hagyományba írja magát. A Sacher-Masoch-könyv első
mondata: „Mire szolgál az irodalom?” (SM, 15) (mindez akkor, amikor még az irodalom autonómiája és a szöveg immanens zártsága uralta az irodalomkritika berkeit), nagyon erősen
pozícionálja Deleuze-t egy olyan pragmatista művészet-fogalom irányába, amely (Nietzschén
és Prouston túl) közvetlenül rákapcsolódik a társadalmi folyamatokra. Ebben a munkában
játszik kitüntetett szerepet Félix Guattari, aki a lacani pszichoanalízis és az intézményesült
klinikai pszichiátria radikális kritikájához, a skizoanalízishez és a popfilozófiához vezeti

2
3

4

Saját fordításban: „Az affektumok pontosan az ember e nem-emberi leendései…”
Marcel Proust metaforája igazi konceptummá válik a közös írás során 1975 és 1980 között: K, D, MP;
és megjelenik a Bacon-könyvben is (FB).
Anne Sauvagnargues, Deleuze et l’art, PUF, Párizs, 2005, 260.

2016. szeptember

101

„

Deleuze filozófiáját, mégpedig a skizo folyamattal azonosított vágy és a delírium mikro-politikai dimenzióinak feltárása alapján.
A pszichoanalízis ellen két dolgot hoztunk fel: gátat vet a vágytermelésnek, és elnyom
minden képződő kijelentést. Ezzel az elrendeződés mindkét oldalát összetöri: a gépi vágyelrendeződést és a megnyilatkozás kollektív elrendeződését. Tény, hogy a pszichoanalízis sokat beszél a tudattalanról, mi több fel is fedezte. De gyakorlatilag azzal a szándékkal, hogy
korlátozza, lerombolja, elhárítsa. A tudattalant negatívként fogja fel, mint ellenség.[...] Mi ezzel szemben azt mondjuk: nem rendelkezünk a tudattalannal, nincs meg, soha nem is volt, a
tudattalan nem „az”, ahova aztán az „Énnek” el kell jutnia. Meg kell fordítani a freudi tételt. A tudattalant termelni kell. Egyáltalán nem elfojtott emlékek vagy vágyképek kérdése.
Az ember nem gyermekkori emlékeket teremt újra, hanem mindig aktuális gyermekkor-tömbökkel termel gyermekleendés-tömböket. […] (D, 67-68)
S arra, hogy a nyelvben – az irodalomban – miként működik a klinikai kritika, Deleuze
1993-as utolsó Critique et clinique című könyvében a nem-diszkurzív művészetek logikáját
kifejtő művészetfilozófia után tér vissza. Fontos hangsúlyozni, hogy az irodalomhoz történő
visszatérés, nem véletlenszerű gesztus: e törekvésének már a ’80-as évek elején, a festészet
diagramjáról tartott előadásaiban és a Deleuze-ábécében is hangot ad. Inkább arról van szó,
hogy a kép szemiotikája kapcsán tett felismerést a nyelvre is alkalmazza. Azt tudniillik, hogy
a képet csakis „litterálisan”, azaz betű szerint lehet olvasni, nem a saussure-i szemiológia,
nem a hermeneutika eszközeivel, nem az „értelem logikája” szerint. Másként megfogalmazva
a jel (peirce-i, pragmatista) hármas meghatározottsága – az, hogy nem redukálható a nyelvre,
hogy érzéki, és hogy effektív hatással bír (vagyis a kép nem képzelet, hanem valóság) – az érzet logikájának kidolgozását teszi lehetővé. E logikának – a képnek – a nyelvbe történő viszszavezetéseként olvashatjuk Deleuze utolsó könyvét, mint a stílusról – az irodalom diagramjáról – szóló traktátust.
Az érzet logikája a minor változások, a sokaságok, egyszóval a leendés logikáját jelenti.
A Kafka-könyv után – amikor is a kisebbségi irodalom egy hármas minorizáció rendszereként definiálódik mint nyelvi deterritorializáció (kritika), amely a szubjektumot, azaz a privát és intim eredet helyét társadalmi (politika) és kollektív megnyilatkozás-elrendeződésbe
illeszti (klinika) – a minor magának az alkotásnak lesz a szinonimája. A minor nem a többségi
kultúrán belüli kisebbség létéhez, nem egy marginális vagy marginalizált művészethez képest kap oppozitív (azaz a többségivel szembenálló, maga is e többségi státuszára törekvő)
értelmet a normához való konformitás tényállásaként, hanem főként arra a gyakorlatra utalva, amely miközben a nyelvet minorizálja, a fennálló társadalmi, hatalmi viszonyok normáit
is alakítja egy együtt-formálódó, kon-formálódó viszonyban. Ez a kon-formálódás értelemszerűen konformitássá merevül, ha a folyamat nem a norma folytonos variálásával, hanem a
norma, vagyis a transzcendens modell követésével jön létre, azaz a többségi logika szerint.
A kisebbségi irodalom kérdésének 1978-as és 1980-as filozófiai újrapozícionálásakor tehát
Deleuze-t már nem a kisebbségi mint tényállás érdekli, hanem a minornak a normához való
viszonya, amit leendésként, mint „folytonos variáció” definiál.
Az alkotás mint norma-variáció mindig egyensúlytalanság, alapművelete: a kivonás, az
involúció. Carmelo Bene III. Richárdjához írt 1979-es „kevesebb mint manifesztum”-ában Deleuze az amputálás kifejezéssel él, Beckett kapcsán pedig kimerülésről beszél. A Critique et
clinique szerint a nyelv egy „folyton egyensúlytalanságban lévő rendszer” (CC, 136), ahol a

„

102

tiszatáj

kivonás mint „dadogás” nevesül. Látnunk kell, hogy a kivonás végső soron maga a „problematikus különbség” (a fragmentáló transzverzalitás, a simondoni diszparáció) – Deleuze ebben
ragadja meg először a minor író, majd egyáltalán az alkotás lényegét, úgy is mint stílust. A stílus „produktuma” pedig a kép. Már az 1970-es Proust-variáció A stílus című záró fejezete is a
képhez, a képalkotáshoz (nem a nyelvhez, s Buffon ellenében főleg nem az emberhez) köti a
stílus fogalmát. Mert amikor anyanyelvünkön dadogunk (ütünk rést a nyelven), amikor
minorizáljuk azt, akkor a nyelv síkjára hajtogatjuk, moduláljuk, amit a norma folytonos variációja kifejezhet: a perceptumot és az affektumot (melyek nem keverendők össze sem a percepcióval mint észleléssel, sem az affekcióval mint érzelemmel). Más szóval a művészet teljesítménye, hogy konzisztenciát, képet ad annak, ami az életben élhetetlen, annak, amit Fitzgerald „vágásnak”, „repedésnek” nevez (Deleuze és Guattari moláris és molekuláris vonalaknak), és éppen ezzel a gesztusával lesz a művészet maga a nagy egészség: kritika és klinika.
„Kritika és klinika: élet és mű ugyanaz, amennyiben ez is, az is szökésvonalra lép, amellyel aztán egyazon háborús gépezet részeivé válnak. E feltételek mellett az élet már régóta nem
személyes többé, ahogy a mű sem fikcionális vagy pusztán szövegszerű.” (D, 118)
A képpé mozdított nyelv ellenáll a – Proust és a jelekben is kritizált – „nyelvészeti egyezménynek”.5 Képként (mint folyton változó diagram) a nyelv elszabadul eredeti anyagától és
lemond azokról a funkciókról, amelyek belé oltódtak (történetet mesélni, emlékeket felidézni), kitör a reprezentáció megkettőző rendszeréből. A stílus a nyelvet „betű szerinti” vonalra
– szökésvonalra – ülteti, láthatóvá, hallhatóvá, színezővé teszi a nyelv határeseményeit, a nyelv
minor leendését.
A határ nem a nyelven kívül van, a nyelv kívüle a határ: nem-nyelvi látással és hallással felruházott
mezsgye, amit egyedül csak a nyelv tesz lehetővé. Vagyis az írásban rejlik valami sajátosan festői és
zenei, afféle szín- és hanghatások, melyek a szavak fölé magasodnak. A szavakon keresztül, a szavak
között látunk és hallunk. Beckett azt mondta, „lyukakat fúr” a nyelvbe, hogy lássa és hallja, ami mögötte van. (CC, 9)

A művészet klinikai kritikája földrajzként – mindig a határon –, azaz a rögzült formák határait modulálva teremti meg a kultúra és társadalom elrajzolásra váró, leendő (akár virtuális)
valóságát. Ezért mondhatja Deleuze, hogy az alkotás politika, hiszen nem létezik az általa kihajtogatott ökonómia, a redő ökonómiája nélkül.

5

Deleuze vitatja Eco álláspontját, aki szerint „a mű mint egész új nyelvészeti egyezmények szerint
működik, ezeknek veti alá magát, s így saját rejtjelének kulcsává válik.” (PS, 155-156) (a fordítást
kissé módosítottam).

mérlegen

FÖRKÖLI GÁBOR

Sótlanság
NÁDAS PÉTER: AZ ÉLET SÓJA

Jelenkor Kiadó
Budapest, 2016
116 oldal, 2999 Ft

Nádas Péter kis esszékötete olyan könyv, amellyel még vitatkozni sem lehet. Nem azért okoz csalódást, mert súlyos tévedéseken alapszik, hanem mert nyomát sem leljük benne
olyan erős állításnak, amely magán viselné az írói személyiség bélyegét vagy akár egy izgalmas gondolkodói pálya ismertető jeleit. Azt nem állítanám, hogy Az élet sóját olvasva
nem tanultam semmi újat, viszont mindaz, amit megtudtam
belőle, tényszerű tudás, amely történeti, földrajzi, városfejlődési információkat foglal magába, de szinte semmit nem árul
el Nádas észjárásáról, emberképéről vagy éppen írói nagyságáról.
Az eredetileg a litera.hu-n napló formájában megjelent eszszé egy sóbányászatból élő baden-württembergi kisváros,
Schwäbisch Hall késő középkori–kora újkori történetéből villant fel epizódokat, és a város megélhetését képező só kitermelésétől egészen a reformáció megjelenéséig jut el. Ha mégis
meg kellene határozni, hogy mi a könyv gondolatának vezérfonala, akkor a következőket mondhatnánk: Nádas azt mutatja
be a német kisváros példáján, hogy miként fonódnak össze
gazdasági, teológiai és politikai szempontok egy emberléptékű
közösség önállósodási törekvéseiben. Schwäbisch Hall a sónak
köszönhetően tisztes jómódra tesz szert, és igyekszik, amenynyire lehet, megszabadulni feudális és egyházi fennhatóságaitól. Nem látok különösebben semmiféle elméleti vagy ideológiai elköteleződést a szövegben – Nádas amúgy is idegenkedik
az ilyesmitől –, ám annyi bizonyos, hogy a szerző különös figyelmet szentel a kapitalizmus születésének, amelynek kapcsán arra hívja fel a figyelmünket, hogy milyen érdekesen mosódik össze az emberi lényben a testi libidó a libido
dominandival, vagyis a hatalom utáni áhítozással és a bírvágygyal. A történet végpontja Johannes Brenz, a Luther tanait követő reformátor megérkezése, akinek programja megvalósítani látszik a város tudatos és tudattalan törekvéseit. A tudományos szakmunkák tükrében is elmondható, hogy Nádas pontosan vázolja fel, hogy milyen óvatos reformátor volt Brenz,

„

104

tiszatáj

mennyit tett a lutheri szellemiséget követve a fiúk és a lányok oktatásáért, hogy a német parasztháborúban ellenezte a parasztok mozgalmát, de intette a győzteseket, hogy legyenek kíméletesek a legyőzöttekkel; abban is a megismerhető történelmet követi a szerző, amikor leírja,
hogy Brenz korlátozni igyekezett a boszorkányüldözéseket, ugyanis babonaságnak ítélte, hogy
a természeti csapásokért egyesek a boszorkányokat okolják; ugyanakkor azt is vallotta, meg
kell büntetni, aki azt állítja magáról, hogy az ördöggel cimborál.
Ha valamifajta célelvűséget keresünk a könyvben – vagyis ha értelmesnek tartjuk a kérdést, hogy mégis mit akart nekünk ezzel a könyvvel Nádas mondani –, akkor talán azt a konklúziónak is beillő észrevételt kellene kiemelnünk az esszé végéről, amely szerint Brenz különösen toleráns reformátor volt. Ahelyett, hogy ő és társai az önhitt újítók barbárságával
rombolták volna le a régi rend fizikai és szellemi értékeit, az emberi életet és a kulturális javakat megillető tisztelettel és kellő pragmatizmussal láttak hozzá a kisváros reformációjának,
amely szellemi és anyagi értelemben is egy fénykort hozott magával. Mintha a világ Max
Weber-i „varázstalanítása” jegyében, sőt a felvilágosodás előzményeként egy csapásra ment
volna végbe ez a megújulás, amit több okból is nehezen hiszünk el Nádasnak. Egyrészt könyve is mintha azt sugallná, hogy a városka esete csodaszámba menő kivétel, afféle zárvány,
amelyet nem magyaráznak meg tökéletesen a történelem törvényszerűségei. Fogadjuk el,
hogy Nádas tisztában volt azzal, hogy példázata nem tipikus történet. Elsősorban azonban a
részletek hitelességével van a gond.
Nádas a teológiai, dogmatikai árnyalatokat rosszul vagy egyáltalán nem érzékelteti; a tények kontextusát nem mindig tárja fel. Íme egy példa: „A lutheránusok a templomaikból
mindent kidobáltak, csak a feszületet őrizték meg az oltáron” – írja azzal kapcsolatban, hogy
a Schwäbisch Hall-i Szent Mihály dómban az átlagosnál több kép maradt meg a reformáció
után is, sőt az osszárium koponyái is ott maradtak memento moriként. Tudnunk kell azonban,
hogy az evangélikusok nem voltak olyan dühödt ikonoklaszták, mint a helvét (svájci) reformáció hívei. Noha előfordultak hasonló akciók náluk is, és persze a képeket őrző templomaik
is valamivel szerényebbek a katolikusok belső tereinél, a német reformáción belül sokféle vélekedés élt egymás mellett ebben a kérdésben. Nádas csodálkozása tehát ebben a formában
nem teljesen indokolt. Azt sem tartom szerencsésnek, hogy közvetlenül azelőtt, hogy elmesélné Johannes Brenz és Luther találkozását, a katolikus eukarisztiatant egy olyan elképzeléssel veti össze, amelyet – bár Nádas nem nevezi meg – a helvét úrvacsoratannal azonosíthatunk. Míg a katolikusok szerint a kenyér és a bor az Eukarisztiában Krisztus valóságos testévé és vérévé lényegül át, addig a svájci Zwingli és Kálvin szerint kizárólag lelki értelemben
kell értenünk azt, hogy Jézus Krisztus teste és vére az Úrvacsora alkalmával jelen van a kenyér és a bor formájában. Nádas ez utóbbi nézetet írja le ahelyett, hogy Luther tanítását fejtené ki, amely szerint a kenyér és a bor színe alatt valóban jelen van Krisztus teste és vére,
azonban a katolikusokkal ellentétben úgy gondolja, hogy a külső jelek – a kenyér és a bor –
átlényegülése (transzszubsztanciációja) nem megy végbe. A szerző nem teszi explicitté, hogy
az evangélikus Brenz szerinte mit gondolt ebben a kérdésben. Ám egyszerűen a gondolatok
sorrendje félrevezetheti az olvasót.
Egy másik problematikus részlet már Brenz „felvilágosultságával” kapcsolatban merül fel.
Mint említettem, Brenz Luther nyomán a lányok oktatását is fontosnak tartotta, olyan iskolát
alapított a városban, amelybe fiúkat és lányokat egyaránt várt. Nádas erről így ír: „Az iskolát
attól kezdve a ferencesek megmaradt vagyonából tartották fenn. S csak első látásra okozott

2016. szeptember

105

„

álmélkodást, hogy lányok is járhattak a latin iskolába, hogy írni és olvasni tudjanak latinul,
hogy matematikával, teológiával vagy bármely más tudománnyal is foglalkozhassanak.” Ennek a kétségkívül jelentős fejleménynek az értékelése megint nem pontos. Bár Luther és az ő
nyomában sok reformátor – pl. Bugenhagen vagy a leányok számára iskolai katekézist is író
Johannes Agricola – valóban elemi érdeknek tartották a fiúk mellet a leánygyermekek oktatását is, és ezzel a lakosság alfabetizációját soha nem látott mértékben lendítették fel, túlzás
azt mondani, hogy ez az oktatás a lányok számára is megalapozta volna a későbbi hozzáférést a tudományos elmélyültségű, latin nyelvű tanulmányokhoz. Luther kétségtelenül forradalmi célja azt volt, hogy a lányok is vagy latinul, vagy az anyanyelvükön megtanulják olvasni
az evangéliumot, megtanuljanak számolni, és elsajátítsák a hittani alapokat. Egyedülálló módon Luther a tehetségesebb nők számára a tudományos karriert is lehetségesnek tartotta, de
az megint más kérdés, hogy ebből mi valósult meg. Az anyanyelvű liturgiára, éneklésre és
bibliaolvasásra nagy hangsúlyt fektető német reformáció iskoláiban a latintudást nyilván
nem ugyanúgy követelték meg a lányoktól, mint a fiúktól, akik előtt nyitva volt a három szent
nyelv – héber, görög, latin – ismeretét megkövetelő lelkipásztori, teológusi pálya is. A polgári
származású lányok elsősorban tehát az anyanyelven történő írás-olvasást és a szintén német
nyelvű éneklést sajátították el az elemi matematika mellett, miközben a humanista tudományokban jeleskedő nők többnyire – a katolikusokhoz hasonlóan – továbbra is kivételes helyzetű körökből, jellemzően az arisztokráciából kerültek ki.
Ezek természetesen apróságok. Felemlegetésük részemről mégsem kekeckedés. Őszintén
bevallom, hogy olyannyira nem látom a könyv intellektuális tétjét, hogy szinte jobb híján kapaszkodom ezekbe a lényegtelennek tűnő mozzanatokba (és persze azért, mert hivatásszerűen ún. régi magyar irodalommal foglalkozom). Az esszé műfaja mégiscsak az író és az olvasó közös gondolkodásának lenne a terepe. Lehet, hogy van ennek a könyvecskének valamilyen különleges létoka, azt azonban Nádas nagyon ügyesen elrejti a szándékosan összekuszált olvasó elől. De vajon van-e joga ezt tenni vele? A műfaj atyjának nevezett Montaigne látszólag ezt csinálja; már csak szkepticizmusa miatt is visszaretten kristálytiszta tézisek megfogalmazásától, gyakran a témája sem világos: a fejezetcím azt ígéri, hogy kannibálokról lesz
szó, ám az író többet foglalkozik az európai ember kegyetlenségeivel; máskor Vergilius verseit ígéri, de az öregkorról olvasunk megrendítő sorokat. Mégis megéri őt olvasni, mert közben rengeteget megtudhatunk arról, mit tekintett a reneszánsz kor tudásnak, és az egymásra
halmozott közhelyek és az antik műveltséganyag ellenére olyan őszinteséggel és elevenséggel sejlik fel a szövegben a szerző személyisége, mint addig csak kevésszer a világirodalomban. Nádasnál van ilyen tétvállalás? Olvashatjuk-e könyvét egy én performanszaként? Határozottan állíthatom, hogy van ilyen törekvés a könyvecskében. A szövegben nem a publicista
vagy a megszokott esszéíró Nádas beszél, hanem egy lelkes cicerone. Nádas ezúttal mintha
egy olyan monomániás narrátori hangot akarna teremteni, mint amilyennel Krasznahorkai
László könyveiben találkozhatunk. Csakhogy Krasznahorkainál a gyengébb monológok is egy
idő után érdekesek lesznek, mégpedig a bennük lévő imponálóan részletes és hatalmas tudásanyag szuggesztív előadása és a mögötte testet öltő személyiség miatt. Nádas viszont, miközben a bennfentesség érzését akarja felkelteni, távol van attól, hogy a könyvébe belefektetett kutatói munkájával lenyűgözzön.
Nádas idegenvezetője minden fejezet végén modorosan elköszön, izgalmas folytatást,
a nagy következtetések levonását ígérve, ebből azonban szinte semmi nem valósul meg.

„

106

tiszatáj

A könyv gondolatmenete szétforgácsolódik néhány nehezen vitatható, de semmitmondó tételben. Megtudhatjuk, hogy a város kocsmába járó férfiközössége meglehetősen macsó elvek
szerint élte életét, és természetesen lebuzizták azt, aki nem verekedett, és természetesen verekedtek. A heteronormativitás kipécézéséhez azonban Nádas nem társít semmilyen revelatív tényt vagy történetet, amely plasztikussá tenné érveit, megelégszik egy gondolkodásbeli
klisé felmondásával. Ugyanígy a semmitmondás csapdájába esik a szerző, amikor a városi
büntetés-végrehajtás rendjében a helyettesítő áldozat rítusát veszi észre, vagy amikor a harangozás liturgiai rendjét a harmónia és a kontinuitás vágyával magyarázza.
Nádas tehát miközben írói szabadságával nem élt, könyvében gyenge állításokat fogalmazott meg, és azokat is nem egyszer súlytalan érvekkel támasztotta alá. Persze így is kulturált,
szép szöveg született, ám a Párhuzamos történetek szerzője számára ez nem dicséret. Pogrányi Péter Az élet sóját a Revizoron „kedves kis könyvnek” nevezte. Talán bele sem gondolt
abba, hogy ennél gonoszabbat nehezen írhatott volna egy olyan könyvről, amelynek címlapjára Nádas Péter nevét nyomtatták.

PATAKI FERENC: SZÜLETÉSTŐL HALÁLIG

2016. szeptember

107

„

HAKLIK NORBERT

Az önzőző gólkirály
TEMESI FERENC MIÉRT NEM LETTEM...? CÍMŰ
PRÓZAKÖTETÉRŐL

L’Harmattan Kiadó
Budapest, 2014
204 oldal, 2490 Ft

Legújabb irodalmunk egyik ifjú, lírában és prózában is jeles
titánjától, Krusovszky Dénestől olvastam egy interjúban,
hogy az autobiografikus tónust arrogánsnak tartja. Mintha tizennyolc évvel ezelőtti önmagamat hallottam volna: akkoriban magam is úgy véltem, az önéletrajziság a szerző önzése,
amelyet az olvasó kárára érvényesít. Persze magabiztos deklarációm hátterében nyugtalanítóan ott susmutoltak Hajnóczy Péter mondatai is egy jóval régebbi interjúból, amelyet
akkor még csak idézve hallottam, de ma már a librarius.hu-n
bárki által meghallgatható: „...minden szerencsétlen író a saját életét írja valamiképpen az élete végéig.” A válasz, amelyet a mester A Halál kilovagolt Perzsiából autobiografikus
jellegét firtató riporteri kérdésre adott, karakán kijelentésem
dacára is elplántálta elmémben a kimondatlan kételyt affelől,
helyes-e eleve értékdeficit-gyanúsnak tekinteni az önéletrajziságot.
Olybá tűnik, az imént említett ifjú kolléga sincs híján e
tárgyat tekintve az egészséges kételynek. Az idézett interjúban ugyanis A fiúk országa szerzője azt is elmondja: „...mostanában azt tapasztalom, hogy nagyobb késztetés van bennem
a saját életemet alapanyagként használni az íráshoz. De még
mindig kellő távolságtartással, jól átforgatva, szétcincálva,
mert azt (...) már megértettem, azt hiszem, hogy mégiscsak
ebből kell dolgoznom”. Örömre okot adó kijelentés ez, ugyanis arra vall: a ma ifjú titánjai bölcsebbek, mint az előttük jött
generáció volt. Krusovszky eszerint már a harmincasok sorába lépve felismerte azt, amit e recenzió írója csak most, a
negyedik X kapujában: önéletrajzinak is szabad lenni akkor,
ha a szerzőnek van mersze eléggé mélyre leásni mások számára is érdekes témákért írása szeretett tárgyában – önmagában. És persze az sem árt, ha ezt nem per definitionem emlékiratként vagy önéletrajzként adja elő. A műfaji és formai
csavarok nélküli magyar én-irodalmat ugyanis már Mikes
Kelemen fiktív levelei végérvényesen beszőtték pókhálóval.

„

108

tiszatáj

Ha valakire, akkor Temesire nagyon igaz a fentebb idézett Hajnóczy-megállapítás. Emlékezzünk: már a Por két évszázadon átívelő családregényén is végigvonult egy nyilvánvalóan
önéletrajzi szál, és a Temesi-regényekben azóta is kivétel nélkül azonosítani lehet az író alteregóját. Temesi olyan, mint az a futballista, aki képtelen passzolni – akit az hajt a kapu felé,
ha tudja, a lelátón mindenki őt figyeli. Kockázatos stratégia ez, csak gólkirályoknak ajánlott –
a játékos ugyanis vagy betalál a hálóba (mint Temesi tette a Porral, a Híddal, a Pesttel és megannyi kisprózával), vagy pedig magára vonja az „önzőzés” vádját (mint amikor Bartók elől, az
ő pályáján próbálta elszólózni a meccset).
Temesi eddigi életműve alapján egyértelmű: szerzőnk akkor bánik a labdával – témájával
– a legbravúrosabban, amikor önmagát, vagy legszűkebb környezetét – a családját, Szegedet,
a hetvenes-nyolcvanas évek fővárosi undergroundját – írja. A Miért nem lettem...? kisprózái is
akkor a legerősebbek, amikor nyilvánvaló: a szerzőnek egyetlen kötetet sem kellett leemelnie könyvespolcáról és egyetlen keresőszót sem kellett bepötyögnie a böngészőbe ahhoz,
hogy felkészüljön a darab megírására, hanem saját élményeiből és emlékeivel dolgozott. Elég,
ha csak a Miért nem lettem kiskakas? című novellát említjük, mint kiváló példát arra, hogyan
kell kisprózában keveset markolva sokat fogni. Az írás egy kendermagos kakas e világi pályafutását mutatja be az udvarba érkezésétől a leveseskondérig, egy kisfiú szemével. Az ötödfél
oldalnyi szövegben azonban oly sok minden elfér a nagymama börtönben kivert aranyfogaitól és az elkobzott csemegeüzleten át a nagyapa szekrény tetejére rejtett, világháborús huszárkardjáig, hogy a novella által bejárt, a baromfiudvartól a konyháig terjedő aprócska térben is minden energiájával ott pulzál a jelentéktelenségében nagyszerű, hétköznapiságában
heroikus közép-európai sors.
Azonban félreértés ne essék: a Miért nem lettem...?, még ha címe ezt sugallja is, nem önéletrajzi írásokat gyűjt csokorba. Ezek a kisprózák ugyanis a mások életét állítják középpontjukba. Néhol egy-egy foglalkozás természetrajzát kísérlik meg felvázolni, legyen szó a könyvtárosi, a rendőri, az edzői, vagy éppenséggel a csempészi „hivatásról” is akár. Máskor pedig
egy-egy ismert, vagy éppen a köztudatban kevésbé jelen levő, de arra érdemes személyiség
jellemrajzát próbálják néhány oldalba sűríteni ezek az írások. Helyey és Boncz, a tragikus
sorsú rendező-barát Paál István, Ray Charles, valamint itthoni pályatársa, Weszely Ernő előtt
épp úgy tiszteleg egy-egy prózamű, mint ahogy Xavéri Szent Ferencről, Dankó Pistáról, vagy
éppen Kertész Ákosról is szerepel írás a kötetben.
A kötet darabjainak olvasása során nehéz nem észrevenni, hogy a Temesi-szövegek akkor
működnek igazán, amikor személyes élményei alapján dolgozik a szerző. Az írásokat még inkább sodró lendülettel és szuggesztivitással vértezi fel, amikor az események tárgyszerű
megidézésén túl érzelmi töltete is van az emlékezésnek – legyen az egy muzsikus iránti rajongás, a dühvel vegyes értetlenség egy írótárs méltatlannak vélt kijelentései miatt, vagy akár
a rezignált lemondás egy régen volt barátság elsikkadása okán. A baszk misszionárius szentről szóló darab áll a minőségi skála egyik végén – olyan, mintha egy Wikipedia-cikket olvasnánk. Azonban a Ray Charlesról szóló darabban Temesi anélkül is tud magával ragadóan írni
az amerikai zongoristáról, hogy valaha találkozott volna vele. Pusztán azért, mert szereti, és
konkrét élmények kötik muzsikájához, képes alakját érzékletessé tenni, főképp, amikor egy
személyesen is ismert pálya- és sorstárssal, Weszely Ernővel párhuzamba állítva idézi meg.
A Dankó Pistáról szóló írást is az teszi elevenné, hogy a nótakirály életrajza s a róla szóló

2016. szeptember

109

„

anekdoták mögött ott ragyog a szintén szegedi születésű szerző lokálpatrióta büszkeségének
aranyfedezete.
A kötetben szerepeltetett írások akkor a legerősebbek, amikor Temesi a barátairól ír.
A bennfentesek tudásából és a személyes élményanyagból kever hatásos, az érzelmi kötődés
által fűszerezett koktélt ezekben a szövegekben az író. Mesterien idézi meg, hogyan tette
Helyey László személyiségét felejthetetlenné a szuggesztív orgánum, valamint a gesztusok
takarékos használatának oly jellegzetes kettőssége. Hasonlóképpen, Boncz Géza nem csak
humorában robusztus alakját is érzékletesebben ábrázolja a közös kocsmázások emlékeiben
tobzódó Temesi-írás, mint bármely ítészi méltatás. Éppen e személyesség miatt emelkedik a
Kertész Ákosról szóló írás is magasan a publicisztikáktól megszokott szint felé. A sorokat
ugyanis az egykori barátság emlékei mellett az első mondattól az utolsóig áthatja a fájdalom
és düh amiatt, hogy a pályatárs a Makra és megannyi más nagyszerű mű után idős korára az
Amerikai Népszavában tett menthetetlen kijelentéseivel írta bele magát ismét a közbeszédbe.
Indulatosságában is megértésre törekszik, egyszerre dühös és féltő ez a Temesi-dolgozat,
amely úgy utasítja vissza markánsan Kertész Ákos szerencsétlen kijelentéseit, hogy közben
az őket papírra vető írót és az embert sem téveszti szem elől.
Néhol szívszorító, többnyire mulatságos, némelykor dühös, máskor érzékeny mű Temesi
legújabb kispróza-gyűjteménye. Egy bennfentes sokat mondó portréi olyan személyiségekről, akiket az olvasók többsége csak a képernyőről, a színpadról vagy könyvekből ismer.
Személyes közelképek sorozata, amelynek legjobb darabjaihoz talán úgy nyúl majd vissza az
utókor egy-egy szuggesztív arcképért, mint ahogyan Ady Endre Dankó Pistáról szóló írásait
idézi meg Temesi. Ugyanis ha bravúros gól a vége, akkor a futballistának néha „önzőznie” is
szabad. A Miért nem lettem...? pedig nem egyszer örvendezteti meg háló- és szívszaggató találattal a közönséget.

„

110

tiszatáj

JAHODA SÁNDOR

Sziránó és a Zárványok
SZENDI NÓRA: ZÁRVÁNYOK
NYERGES GÁBOR ÁDÁM: S ZIRÁNÓ

Apokrif–FISZ
Budapest, 2015
426 oldal, 1600 Ft

FISZ
Budapest, 2013
235 oldal, 2300 Ft

Két fiatal író debütált, nem is olyan régen, és majdhogynem
egyszerre, első prózakötetével. A kötetek az Apokrif Irodalmi
Folyóirat és a Fiatal Írók Szövetsége gondozásában jelentek
meg. Szendi Nóra Zárványok című regényéről van szó, illetve
Nyerges Gábor Ádám Sziránó című kisregényéről. Úgy írtam,
hogy „majdhogynem egyszerre”, és nem véletlenül, hiszen
Nyerges Gábor Ádám Sziránója immáron a második kiadást
érte meg, a 2013-as első kiadást követően. Azt ugyan nem
lehet állítani, hogy manapság ez olyan megszokott dolog,
esemény lenne, főleg nem első (próza)köteteseknél, de kétségtelen, hogy Nyerges Gábor Ádám költőként már ismert
(és elismert) volt előtte is – „kb.” két verseskötetet jelentetett
már meg a Sziránót megelőzően. Szendi Nórának viszont saját, és sajátosan nagyszerű borítóképe, valamint a regényében lévő illusztrációi, igen erőteljes képzőművészi vénájáról
(is) tanúskodnak, természetesen a regényírói mellett. Akárha
kép-regényt írt volna. Mert sok helyütt éppolyan „látványosak” a regény intenzív nyelvi vizualitást felmutató mondatai,
mondatrészei is.
Mindkét regény bővelkedik életben, humorban, csak míg
Szendi Nóra, úgymond, sötétebb típusú, enyhén (vagy nem is
csak enyhén) szorongó mosolyt fakaszt az arcunkra, addig
Nyerges Gábor Ádám – ha lehet mondani – jóval felhőtlenebb
érzéseket, élményt generál az olvasóban. Ez a jó-kedélybeli
kontraszt, a két könyv elolvasása után (és persze alatt is)
„szemmel látható” – és érthető.
A Zárványok hősnőjének, Irénnek, mintha nem is lett volna gyermekkora (kevés szó esik az elején, a gyermek Irénről). Mintha rögvest kamaszként, fiatalként: „a dolgok centrumában” találta volna magát. Irén már nagyon korán magába szippantja az élet lényegét (vagy amit annak érez, bizonyos alkalmakkor): „… nyakamba liheg a június virág- és ondóillatú sziromszája, be lehet tőle szédülni”. Sok-sok oldalon
át szállnak „mindenfélék”: emberi elmék, ilyen-olyan porok,

2016. szeptember

111

„

és, érdekesebbnél érdekesebb mondatok: „… végigömlik rajtad a nap sárgája, villával kicsurgatott tükörtojás”; vagy: „Síppal, dobbal, nyárihegedűvel rontanak elő anyai ösztöneim”.
Folyamatos utazás az egész könyv, valósággal „be lehet tőle szédülni”. A regény eleje-felé,
az „egyéb” utazást, utazásokat úgyszólván megkoronázva, egy hajnal-táji, bizarr (sőt, inkább
horrorisztikus) buszutazásról olvashatunk. Ennek az utazásnak aztán, messzire-ható következményei lesznek. Maga a zord (vagy bunkó?) buszsofőr (buszsofőr?), a regény vége felé
ismét előáll, és ott sem éppen a legmegnyugtatóbb körülmények közt. Az ő személyének újbóli megjelentetése, mintegy keretbe foglalja a Zárványokat. Szendi Nóra a jól megkomponált, és igen életszerű véletlenek elhelyezésével, a valóságosság illúziójával ajándékoz meg
minket. Hogy talán nemcsak a szerfogyasztók élményeit érezhetjük át, mint például az ilyen
mondatok elolvasásakor: „itt mindenki el van csúszva egymástól, mindenkiben más idő ketyeg”; hanem a színjózan, tiszta „embertípus” is azonosulhat az efféle gondolatokkal – már ha
érti, miről van szó. „… ősz tincs hullik a homlokomra, emlék a buszútról” – írja a poklot járt
író, mint aki jól (sőt, kitűnően) végezte dolgát – a dudatanfolyamot. Mert: „Vannak ezek a történetek, amelyek úgy kezdődnek, hogy de hát én nem csináltam semmit. Innen tudható, hogy
csináltál, és elég sok mindent.” Szendi Nóra könyve új könyv, és az új könyveknek pedig mindig van (mondjuk, hogy nyomda-)bukéja. Ám, ha a regény elolvasása után ismét a könyv „matériájába” szippantunk: szereknek, életnek, művészetnek odőrje csapja meg orrunkat – és javarészt nem is a legkellemetlenebbül.
Sziránót egészen más dimenzióból emelte ki, és egészen más világba emelte be „teremtője”, alkotója, mint Szendi Nóra, az ő Irénét. „Most persze mindenki a felhozatalt nézi” – kezdi
el, ezzel a mókás-ravasz mondattal, vagy, ha úgy tetszik, felütéssel, kisregény-színfóniáját,
Nyerges Gábor Ádám, és többnyire ebben a hangnemben is „komponáltaték” (méghozzá dúrban, határozottan dúrban!) tovább a mű. Ez a kijelentés, persze, így nem teljesen állja meg a
helyét: a vége felé a regény elkomorul, Sziránó ismerkedik a szuiciditással. „Sziránónak mostanában volt egy olyan sanda érzése, hogy itt már minden mindegy” – írja is egy helyütt
Nyerges Gábor Ádám. És az „élet drámáitól” még Sziránó sem mentesül(hetett), sőt, mintha
maga hívná elő azokat, vagy, egyszerűen csak szükségszerű, hogy aki él, az árnyékot vet, illetve haláláig hurcolja is azt – napos és borús időben egyaránt. Némileg (ha csak nyelvileg is,
és talán nem is kicsit) azért „kificamítja” a végzet hatalmát, úgymond, eljátszik vele. Akár ilymódon: „A sors, mit fintora, egyenesen arcátlan nyelvöltése, középső ujjának nyílt felmutatása volt, hogy…”.
Sziránó kevéssé veszi komolyan az életet magát (vagy, hogy ilyen „patetikus” szóval éljek:
a világot), és egyáltalán – saját magát. Ez a távolság (közte és az élet, közte és az emberek
közt), ez a távolságtartás, sokkal erősebben van meg Sziránóban, mint Szendi Nóra Irénében.
Ennek a távolból-való-ságnak köszönhetően, kevésbé sérül, és ezáltal még kevésbé „sározódik be”. Éppen ezért tehet(ett) szert a dolgoknak véresen komolytalan, de filozófiai látásmódjára – a (nagyrészt bölcs) humorra.
Alapálláspont(ja), persze, a szkepszis: ha már semmi sincs a (régi) helyén, helyezzünk
ezt-azt (vagy mindent), másfelé, miért ne, nem tiltja senki… „Miután három (és fél) nap és három éjjel (többé-kevésbé) böjtölt, végül megéhezett. Ekkor odament hozzá a kísértő és ezt
mondta: „Kisfiam, mondd, hogy ezek a kenyerek változzanak pirítóssá!’ Ő így válaszolt: ’Jó,
basszameg, legyen!’”.

„

112

tiszatáj

Végül is mindkét könyv a „fiatalság regénye” – ha szabad így fogalmaznom. Azé a fiatalságé, amely egy olyan korban érett (érik) fiatalsággá, ahol élni – szinte – már nem is lehet. Vagy,
ha mégis, hát éppen így. Ahogy Irén, ahogy Sziránó: páncélokkal együtt merülve.
A két szerző közel egyidős (csak egy év van köztük) – mindketten huszonévesek. Vagyis:
fiatalok. De még érésben vannak – regényírói szempontból: a (kristály)szerkezetben vannak
„zárványok”. Ám tehetségesek. Nagyon is azok. Nem kell őket bemutatni: évek óta publikálnak, szerkesztéssel foglalkoznak – ismertek.
Egyszer majd a jövő (elnézést a kifejezésért) „nagy öregjei” lesznek, és – véleményem
szerint – akkor sem fogják megtagadni, elsőszülöttjüket. További sok sikert kívánok nekik!

PATAKI FERENC: REINKARNÁCIÓ ARANYBAN FEHÉRBEN. TÓTH MENYUS EMLÉKÉRE

2016. szeptember

113

„

ÓCSAI ÉVA

Ötven év szubjektív
arcképcsarnoka
GERGELY ÁGNES: O KLAHOMA EZÜSTJE

Európa Könyvkiadó
Budapest, 2015
136 oldal, 2790 Ft

Két évvel azután, hogy Gergely Ágnes 80. születésnapjára
megjelent a Két szimpla a Kedvesben (2013) című memoárkötet a gyerekkori és fiatal felnőttkori emlékeiről, újabb vallomásos visszaemlékezés-kötete jelent meg az Európa Könyvkiadónál. Az Oklahoma ezüstje című válogatás érzékletesen
festi meg 21 irodalmár, valamint egy orvos, egy fotóművész
és egy geológus portréját, miközben a hozzájuk fűződő személyes tapasztalatain keresztül bepillantást enged Gergely
Ágnes, a költő és regényíró, magyar-angol szakos tanár, műfordító és tolmács, szerkesztő és irodalomtörténész különleges élményeibe az 1950-es évektől a 2000-es évekig. Ezzel
egyidejűleg mintha szubjektív pillanatfelvételeket rögzítene
irodalomtörténeti eseményekről és a kulturális elit közel
száz képviselőjének életéről a magyar, az angol, az amerikai,
valamint az orosz és az afrikai irodalom fiktív és valós tereiben.
Már 1982-ben is megjelent Gergely Ágnes egy portrékötete Huszonegy címmel, amelyben a magyar színházi élet legjelentősebb színészeivel, hetilapok számára készült interjúit
és visszaemlékezéseit gyűjtötték össze. Az Oklahoma ezüstje
szintén olyan portrékat tartalmaz, amelyek először folyóiratokban jelentek meg, és átdolgozva kerültek a kötetbe az
eredeti megjelenési dátumuk szerinti kronologikus sorrendben. A felidézett személyek között elsősorban költők szerepelnek (mint például Pilinszky János, Füst Milán, Kassák Lajos, Zelk Zoltán, Weöres Sándor, Orbán Ottó, Nemes Nagy
Ágnes, Hajnal Anna), valamint írók (Karinthy Ferenc, Mándy
Iván, Szabó Magda), műfordítók (Rab Zsuzsa, Raýman Katalin), illetve olyan szerzők, akiket a szerző többféle irodalmi
tevékenységükön keresztül mutat be (mint például Illés Endre és Vas István esetében). A kötetben szerepel Vattay Elemér fényképész is, aki az ikonikus Pilinszky-, Latinovits- és
Kassák-fotókat készítette, valamint Balogh János orvos, aki a

„

114

tiszatáj

másokért hozott súlyos áldozatai és töretlen hite miatt erkölcsi tekintélyként jelenik meg. Az
álnéven bemutatott, magyar származású, de Afrikában és Kanadában élt geológus pedig azért
került a válogatásba, mert a szerző 16 éven át folytatott vele inspiráló, irodalmi tárgyú és
bensőséges hangvételű levelezést.
A 24 rövid, tömör szöveg többnyire valamilyen konkrét, személyes emlékhez fűződik,
olykor egy konfliktushelyzet, dilemma vagy egy elgondolkodtató történet az alapja. Ezekre
épül az elbeszélés és a jellemzés, amely plasztikusan ragadja meg az adott személyiség legfőbb karaktervonásait. Az egymást követő portrék egyes elemei ismétlődnek, és kiegészítik
egymást. Egy-egy személy több szövegben is felbukkan, főszereplőből mellékszereplővé válik. Mindeközben Gergely Ágnes is jelen van az elbeszélt történetekben: az önéletrajzi részletekből kirajzolódik pályafutása, megelevenednek önironikus vívódásai, vallomásai, reflexiói,
és jelentős munkái mellett őszintén a nyilvánosság elé tárja azokat a konfliktushelyzeteket is,
amelyekre szégyenkezve vagy megbánással tekint vissza.
Ezek közé tartozik az a történet, amelyre a kötet címe is utal. Gergely Ágnes kiváló nyelvtudásának és rendkívüli olvasottságának köszönhetően sokszor képviselte a magyar irodalmat külföldön, és egy finnországi konferencián megismerkedett az oklahomai World
Literature Today című kortárs világirodalmi folyóirat szerkesztőjével, aki felkérte, hogy 1978
februárjában vegyen részt Oklahomában a Nobel-díj utáni legjelentősebb irodalmi elismerés,
a Neustadt-díj zsűrijében. A feszültséggel teli történetből nemcsak az derül ki, hogy Gergely
Ágnes milyen bonyodalomba keveredett, amiért a minisztérium megkerülésével önkényesen
és legjobb meggyőződése szerint Pilinszky János angol nyelvre fordított kötetét jelölte a díjra
Illyés Gyuláé helyett, hanem az is, hogy milyen emberfeletti küzdelmet folytatott elutazása
előtt, majd pedig Oklahomában, hogy Pilinszky kötete mellett olyan jelentős szerzők művei
ellenében érveljen meggyőzően, akik később elnyerték a Nobel-díjat. A felkészülésre így emlékezik vissza: „Az ágyam fejénél minden reggel ötkor, később négykor, aztán háromkor
csöng az óra. Mindent elolvasok. Miłosz verseit, esszéit. Drummond de Andrade verseit.
Schéhadé szatirikus játékát. Herbert verseit. Canetti regényét […]. Naipaul öt regényét.
Eudora Welty három regényét. Graham Greene-t újra […] Mondatokat, szóképeket írok ki,
hogy érvelni tudjak. Powell tizenkét kötetes regényfolyamából elolvasok nyolc kötetet. Olvasok ágyban, fürdőkádban, villamoson.” (57.) Habár Pilinszky kötete végül igen előkelő helyezést ért el, Gergely Ágnes kudarcként élte meg rendkívüli teljesítményét.
1982-ben Weöres Sándort jelölte – szintén kiváló eredménnyel – ugyanerre a díjra Orbán
Ottó, aki az ’50-es években Gergely Ágnes egyetemi évfolyamtársa volt. Orbán Ottó portréja
eltér a többitől, mert ő maga is visszaemlékezik az egyetemi évekre, a kortársak későbbi tragikus sorsára, és reflektál az előttük álló kihívásokra: „Ahányan vagyunk, annyifelé és annyiféleképp próbáljuk meg előadni a nagy értelmiségi bűvészmutatványt: bemocskolt, hitelüket
vesztett szavakkal igazat szólni.” (113.) A szavak megtisztításának egyik lehetőségeként tekint Gergely Ágnes a költészetre, amelynek kitüntetett szerepe van a kötetben. Az elbeszélt
történeteket átszövik a versek és a költői eszközökkel megformált sorok. Nemzedéke tagjairól leírja, hogy akár egy verssor miatt is felhívták egymást telefonon, verseket ajánlottak és
köteteket ajándékoztak egymásnak, még az időt is verseskötetek megjelenésének a dátumával mérték.
A szövegek azt is tanúsítják, hogy a korszakban az akkori hatalom és közfelfogás milyen
eszközökkel korlátozta a szavak jelentését. Az egyik történetből megtudhatjuk, hogy a Szép-

2016. szeptember

115

„

irodalmi Kiadó főszerkesztője, Illés Endre miért marasztalta el a cenzúra nyomására Gergely
Ágnest, aki a kiadó munkatársaként elismerő szerkesztői jelentést írt Karinthy Ferenc egyik
elbeszéléskötetéről. Egy másik esetben Hajnal Anna felháborodottan kereste meg Gergely
Ágnest, akinek elolvasta egyik kéziratos verssorát, és pornográfnak vélte. Habár a cenzúra a
felettes énjükön keresztül befolyásolta a szerzők írásait, volt, aki figyelmen kívül hagyta a
korlátozásokat. Ennek egyik példája Weöres Sándor Antik ekloga című verse, amelyet nemcsak a magyar közvélemény tekintett pornográfnak, hanem a Magyar Rádió angol adásának
szerkesztője, Charles Coutts sem merte engedélyezni, hogy a vers angol nyelvű fordítása
adásba kerüljön. Gergely Ágnes meglepetten állapította meg, hogy a szöveget még az Egybegyűjtött írások című kétkötetes Weöres-gyűjteményből is kihagyták, a vers azonban cím nélkül ugyan, de a Fairy Spring-ciklus részeként bekerült a második kötetbe. Hasonló szerkesztői eljárással rejtették el a verset, mint ahogy Karinthy Ferenc elbeszéléskötetében átrendezték a hangsúlyokat.
A kötet több olyan életutat mutat be, amelynek a világháború alatt, vagy azt követően része volt a munkatábor, a munkaszolgálat, a hadifogság vagy a börtön. Karig Sára például
egyike volt annak a kb. 600 ezer magyarnak, akit a Gulag egyik leghírhedtebb táborába deportáltak. Hat évig dolgoztatták az északi-sarkkörön túli Vorkután. Gergely Ágnes felhívja a
figyelmet az ott keletkezett verseire, amelyek Orbán Ottó utószavával megjelentek. Karig Sára a szegedi Tömörkény gimnázium elődjének számító Árpád-házi Szent Erzsébet gimnázium
diákja volt, ahol angolul, németül, latinul, görögül és franciául tanult, ismerte a Szegedi Fiatalok Körének tagjait, személyes kapcsolatban állt Szent-Györgyi Alberttel. A német megszállás
alatt sokakat bújtatott Budapesten, 1947-ben pedig azért deportálták politikai fogolyként,
mert jelentést tett a kommunista párt választási csalásairól.
Zelk Zoltánt, aki Sztálin 70. születésnapjára megírta A hála és a hűség című köszöntőversét, amely megmásíthatatlan bélyegként tapadt a nevéhez, Gergely Ágnes nem akarja felmenteni a visszaemlékezésében, hanem tettének értelmezéseit kiegészíti a saját, metaforikusan
megfogalmazott magyarázatával: „Szélfútta levél a világ. / De hol az ág? de ki az ág? Az egykor
agyonnyomott, kisemmizett költő azt hitte, megtalálta az ágat, megtudta végre, Ki az ág.”
(39.) Emlékeztet arra a Zelk Zoltánra is, aki az 1956-os forradalom után a nagy íróper egyik
vádlottja volt, majd három év börtönbüntetésre ítélték. Ez idő alatt hunyt el a felesége, akinek nem vehetett részt a temetésen, és ebből az alkalomból született a Sirály című halottsirató verse, amelyet a szerző többször is méltat a kötetben. Másképp ítéli meg Vas Istvánt, akiről
elismerően ír jelentős szaktudása miatt a német, angol és francia költészet terén, egy angol
lordhoz hasonlítja, azonban a vele szembeni fenntartásai egyik okaként – személyes konfliktusain kívül – a Teleki Pál emlékezete című, 1956 januárjában keletkezett dicsőítő éneket nevezi meg, amelyet azért utasít el, mert az egykori miniszterelnök az öngyilkossága előtt
„piszkos eszmékhez adta a nevét”. (70.)
Gergely Ágnes beszámol azokról a meghatározó találkozásokról, amikor a műfordítói pályája elején Kassák Lajos elismerően nyilatkozott egy Dylan Thomas-kötet fordításáról, majd
Mándy Iván, később pedig Nemes Nagy Ágnes méltatta a verseit, és regényíróként Szabó
Magda barátságát élvezhette. Vallomása szerint nem voltak mesterei, viszont Illés Endre volt
az, aki figyelemmel követte a pályája alakulását. Az egyik történetből megtudható, hogy a vele való egyik legnagyobb konfliktusát hogyan oldotta fel Balogh János orvos baráti dörgedelmei hatására. Egy alkalommal Füst Milán arroganciáját is megtapasztalhatta, aki előbb letér-

„

116

tiszatáj

deltette, majd játékosan felemelkedésre szólította fel, mielőtt kezet csókolt a pályakezdő
Gergely Ágnesnek, aki évekkel később elnyerte a Füst Milán-díjat.
A fenti példák alapján talán sejthető, hogy a szerteágazó visszatekintések megjelenítik a
szerző sokrétű tudását, értékrendjét és érzékenységét, beavatják olvasóit az identitását meghatározó kapcsolatai hálózatába, és eközben Gergely Ágnes bevonja közönségét az általa kialakított emlékezetközösségbe is, amely messze túlnyúlik a magyar irodalom világán.

PATAKI FERENC: ZSÁKOS ANGYAL

2016. szeptember

117

„

NAGYGÉCI KOVÁCS JÓZSEF

Fényhíd
SZILASI LÁSZLÓ: A HARMADIK HÍD

Magvető Kiadó
Budapest, 2014
352 oldal, 3490 Ft

Szilasi László regénye és különösen annak eddigi értelmezései jól mutatják annak a huszadik századi, de ezek szerint a
jelenben is érvényesülő toposznak az erejét, mely a megfigyelt dolog megfigyelésből adódó változását írja körül. Egy
olyan, nem kifejezetten nagy terjedelmű, de felépítésében és
megépítettségében mindenképpen nagyregényről van szó,
mely, ha többféleképpen vizsgáljuk, nem csak hogy többfélének mutatkozik, hanem egyenesen úgy is viselkedik. (A fényhez hasonlít ebben, ami, mint tudható, részecske is, hullám is.
Egyszerre mindkét tulajdonságát megmutatni azonban nem
könnyű feladat, száz év is eltelt, mire sikerült nem-britt tudósoknak.) Szilasi könyve elsősorban bankett-regény – Bereményi Géza Frontátvonulás című, Cseh Tamásnak írt monodrámájához hasonlítva: bankettezni annyit tesz, mint öszszejönni, számba venni, (és elpanaszolni, megérteni próbálni,
megértve lenni próbálni, stb.) A világirodalom és különösen
a filmművészet számára mindig is hálás téma. Mutatja – az
egyébként szépirodalmi művekkel nem túl gyakran jelentkező – Szilasi és korosztálya érdeklődését, mert ez a generáció
– irodalmilag is – igényli az ilyen típusú összegzést. S a mondatok a lehető legpontosabbak: a kerettörténet, mellyel a regény indul és fejeződik be, egy érettségi találkozó története,
a „zsugorodó zsugori idő” elszámoltat, és a számolásban egy
hiányzó azonnal feltűnik: ő a regény későbbi főszereplője,
Foghorn Péter, vagy regénybeli nevén Robot, akinek eltűnése
– azaz halála – ügyében zajlik a nyomozás, vagyis maga a regény.
A régi osztálytársak közül kettő, a mesélő és a mesélő
történetét végighallgató és aztán megíró beszélget, egy éjszaka a kerettörténet ideje, de a Foghorn-történet sem sokkal hosszabb. Szilasi remekül sűrít, tömörít, mégsem válik
mesterkéltté sem az érettségi találkozó leírása, sem az azon
belüli visszaemlékezések. A mondatok, melyekkel behúz a
történetbe: ismerősek.

„

118

tiszatáj

A típusok mindenhol fellelhetők, nincs olyan középiskolát végzett ember, akinek ne lett
volna az osztályában/évfolyamában/baráti társaságában klasszikus lúzer, vágyott, de más által „elvitt”nő, gyáva szájhős, és a többi, ismert karakter.
Nem csak a bevezető kerettörténetben, hanem aztán végig a regényen érződik a fiatalon
elképzelt jövő beteljesedésének kesernyés íze. A rossz időben rossz helyekre utazó, telepedő
sikertelensége, a kilátástalanság a különböző próbát jelentő helyzetekben. A mesélő, Noszta,
amikor megérkezik a szegedi hajléktalan közösségbe, és régi osztálytársa azonnal felismeri,
nem lepődik meg. Egyetlen, a régi, hőskornak is nevezhető kamasz-időkbe visszautaló gesztusa majd akkor lesz, mikor végleg elbúcsúzik. Egyébként minden szenvtelenül reális, minden elfogadhatatlanul természetes. A lecsúszás, a kéregetés, az utcán élés, a kosz, az elesettség, az erőszak és a reménytelenség egyaránt.
A bankett-regény ebben az értelemben végképp leszámol azzal az illúzióval, hogy a nehéz
indulás után fejlődés, erősödés, javulás lehet. Lehet ugyan, kivételes esetekben, ideig-óráig
akár, de összességében nem. Már az sem igaz, hogy „aztán a múlt mindig jól alakult” (Tandori), mert hiába szépül a múlt, rémisztően tisztán mutatja a szereplőkre váró sorsot, annak beteljesedését. És még valamit: a mindenkori emberi gyarlóság erős jelenlétét. Szilasi regénye
hídként átível a 80-as évekből a rendszerváltás utáni évekbe, és a jelen gazemberségeit nem
csak felmutatja, s ezzel mintegy párhuzamba állítja a 90 előtti időkkel, de finoman felrajzolva
örökösnek, állandónak láttatja s ezzel nem menti, még véletlenül sem.
Eközben azonban a regény nyugodtan nevezhető szegénység-regénynek is, nevezik is sokan (például a Bazsányi Sándor a Holmiban megjelent, a könyvhöz méltó nagyszerű kritikájában) és hozzá kell tennünk: joggal. A technikailag tökéletesen felépített mondatok, az azokból kibontakozó leírások sok helyen nem csak láttatják a témát, hanem egyenesen beleverik
az orrunkat, odafordítják a fejünket, a szemünket az egyébként a mindennapokban körülöttünk élő hajléktalanok, elesettek, szerencsétlenek mindennapjaiba, mindennapjaihoz. A nagyvárosi tájképhez hozzátartozó, a megszokottá válás miatt már alig-alig megrendítő látvány
Szilasi mondataiban élő lesz. Szenvtelenül ábrázolt, szinte ténylegesen „robot”os mindennapok, kegyetlenségek és az eleminek mondott szükségletek kielégítése egyfelől, de lírai leírások, az összetartozás, az egymásrautaltság megindító jelei másfelől. Gyönyörű lezárása, fináléja ennek a nagy vacsora-történet, a kifogástalan úriember Robot/Foghornnal, aki a mesélő
szerint gondoskodó, törődő, a szükségekre figyelő gépezetként is megtartott valamit a nagyszerűségéből. („Azoknak, akik vigyáznak rájuk.” – írja a szerző a kötet elején, ajánlásként.)
Szilasi könyve elsősorban a fentiek mellett, vagy épp ellenére személyes regény. A szerző
városának regénye, korának regénye, így lehet az olvasóé is. Lehetőséget ad arra, hogy akár a
bankettezés, akár az elesettek miatt érzett felelősség felől, de belelépjünk, szereplőivé váljunk. Játék ez, sok esetben jókedvűnek tűnő, önfeledt játék, hiszen a helyszínek ismerősek: a
terek, a folyó, a hidak, de még a mókás feliratokat festő alak is (az azóta már párttá alakult
Kétfarkú Kutyát sejteni a regényben).
Miután a kerettörténet kellően elidegenít és a következő oldalakon alig-alig lehet elsőre
pontosan felidézni, hogy ki is a narrátor, kinek a hangja szól és honnan (mikor-honnan), az
olvasó együtt gondolkodhat, mozdulhat, félhet és örülhet azokkal, akikkel gyakran nem, de
ilyen mélységében biztosan nem szokott törődni.
A szinte hibátlan szerkesztés, a formájában is szép kötet a fentiekhez mindenképpen
hozzátesz, talán 2014 egyik legszebb, legelegánsabb kiállítású kötete volt ez. Külön értékes,

2016. szeptember

119

„

hogy egy valóságos Szeged-térkép van benne, rajta a szerző rajzolta harmadik híd. Meg egy
negyedik is. A regény címében megjelenő harmadik híd azonban ebben a formájában ténylegesen nem létezik a városban. A regény zárlatában a szerző nem adja meg pontosan a főszereplő sorsának alakulását. Lehetséges, hogy meghal, és az is, hogy új életet kezd. Szűcs Teri
kritikájában (revizoronline.com) arról ír, hogy e két lehetőséget köti össze a képzelt „harmadik híd”. Én afelé hajlok, hogy a klasszikus logikai szentencia szerinti harmadik lehetőség –
ami a mondás szerint éppen, hogy nem adatik (tertium non datur) – valósul meg Foghorn
története végén, illetve folytatásában. Két választási lehetőség elvileg kizár egy harmadikat,
de lehet, hogy az mégis létezik. És híd, és lehet rajta járni.

PATAKI FERENC: A SZÍV SEBEIT BEKÖTÖZNI...

„

120

tiszatáj

SZUTORISZ SZABOLCS BENCE

Ophélia jő
NAGY MÁRTA JÚLIA: O PHÉLIA A KÁDBAN

JAK+Prae.hu
Budapest, 2014
68 oldal, 2000 Ft

Viszonylag ritkán találkozhatunk olyan kötetcímmel, amely
annyi konnotációval és leleményessége révén annyi iróniával
kacérkodik, mint Nagy Márta Júlia első kötetének címe, az
Ophélia a kádban. Ophélia alakja például, mint shakespeare-i
figura, már önmagában is egy túltelített jelentéshordozó –
ismerjük a kálváriáját, tudjuk, hogy ő az a női archetípus, aki
a szerelmi és elmúlással szembeni naivitás magjából növi ki
magát, és aki egy viszonzatlannak érzett románc és apja halála után az őrületbe-fulladás állapotában hal daloló, koszorújával a kezében szinte botanizált halált. Ám aztán ott a címben a kád, mint az Opheliát elragadó folyam helyettesítője. A
kád, amely ugyanúgy lehet az elmélyülés, vagy a hétköznapoktól való elvonultság – furcsa oknál fogva számomra lakótelepi – színtere, ahogyan az önkezű halálé. Alkalmazása felszámolja az eredeti, hamleti kontextust, a folyó természeti
képét városira cseréli, ezzel a fulladás lehetőségét mintegy
karikatúra tárgyává téve, Ophéliát pedig, bár közvetve, de –
előre sejthetően – egy narrátori alteregóvá avatja. Mindezzel
együtt az irónia ponyvája kifeszül a kötetcím tagjai közé és
nyugtalanságot kelt. A kád szó szerepeltetése tehát lényegében minimális erőkifejtéssel végzi el a cím figyelemfelkeltő
munkájának érzékletesebb részét, ez pedig olyan vívmány,
amely mindenképpen külön dicséretet érdemel.
De essen szó most már a belívekről. A ciklusok kompozíciós funkciója, úgy tűnik, hogy elsődlegesen nem a motívumok rendszerezését tűzi ki céljául, sokkal inkább egy afféle érzelmi skála felállítására hivatott, amely a közöny,
vagyis a „lefelé siklás” (Kölcsönlakás; módosítás és kiemelés
tőlem) érzete elleni tehetetlenség regiszteréből kiindulva,
az emlékek újraidézésén és a kaotikus létállapot erőfeszítésein keresztül jut el a hittel telibb meggyőződésekig, és így
rajzolja ki a strukturáló szándék belátható görbéjét. A tragédián, amely jelen esetben (is) az édesapa halála, az elbeszélői alteregóként színre lépő Ophélia már túl van, a lelki

2016. szeptember

121

„

feldolgozás stációi viszont még csak most kezdődnek. Jóllehet, eme tragédiának a körülményeiről nincs konkrét megnyilatkozás – ez tehát a kötet kiégetett, sötét foltja, amellyel
kapcsolatban erősen él a gyanú, hogy egybeesik az Ophélia-alak megszületésével, azaz,
hogy igazodjunk a versek által többször is kihangsúlyozott duális sorsszál-motívumhoz, a
trauma köréből kivont narrátor és a megrázkódtatást velejéig átélő alteregó sziámi ikerpárjának szétválásával.
Kettejük viszonyának lassú kibontása a kötet talán egyik legnagyobb tétje, ez teremti
ugyanis meg a vershangulat szempontjából azt az álmatlan lebegést, amely magában hordozza a trauma utáni létállapot-, a fuldoklás momentumát, és a világok-közöttiség érzetét. Ezt
igyekezhet sulykolni már a kötetindító ciklus is – elnevezése: Megkettőződés –, ám a további
ciklusok egyes versei szintén ehhez a tematikához tapasztanak újabb metaforákat, népi és világirodalmi toposzokat.
Így például, a világok között rekedtség szimbólumaként ismétlődik a tükröződő vízfelület, amely a fordított képiségből adódó bizonytalanságot (Utódlás), a hol- és kilét kérdéseit (A hangya metamorfózisa), valamint a holtak és élők világának felcserélhetőségét
problematizálja. „Egy fűzfa hajlik a patak fölé,/ Mely szürke lombját visszatükrözi” – olvashatjuk Arany Hamlet-fordításában azt a részletet, amely Ophelia halálára kvázi előreutalva vázolja fel a víztükör túlvilágképzetét; és mintha ugyanennek a megörökítésére törekedne a kötet letisztultság jegyében kiválasztott borítóképe is: felzavart állóvíz, tükröződő fák, elhullott levelek.
Ugyancsak a fulladás jelentét eleveníti újra a Víztükör című poéma, noha a vizuális megjelenítés hullamerevsége arra enged következtetni, hogy Ophélia vonásainak forrásául esetlegesen John Everett Millais Ophelia című, növényi burjánzástól terhes festménye szolgálhatott: „Arca felázott, tófenéki iszap, hajtincsei,/ Mint a hínár, gyűrűznek, törnek a fényre fel,/
Szeme alatt a két táska, két fehér kavics,/ Apróhalak, kukacok, férgek vesztőhelye.” Emlékezetes gesztus, hogy a vers zárlatában feltételezhetően maga a maszk nélküli elbeszélő hajol a
sodródó test fölé, ezáltal ugyanis az Ophélia-alteregó jelképes búcsúztatásának lehetünk
szemtanúi.
Az egyik személyiséget felőrlő párkapcsolati köteléket boncolgató versben – név szerint
System Error –, a megkettőződés motívumát mint akaratlagos aktust jeleníti meg a beszélő,
aki a közössé fonódott sorszál folytonosságát az olló, a fonalak sorsszimbólumához könnyen
köthető, antik toposza helyett a modern kor precíziós eszközével szakítja meg (illetve ketté)
– „kellett/ a sebészkés, amivel leválasztom magam/ a te idődről, a teredről.” Az, hogy a sebészkés metaforája, akárcsak a már említett kádé ilyen átgondolt formák között bukkan föl,
ezeknek a népi hiedelmek, mesék és balladák kellékes ládájából gyakran merítő verseknek az
eszközbeli megújulási szándékát is kijelöli.
Hogy mégis milyen zsúfolt motívumtár nyílik Nagy kötete mögött, azt most felsorolás
szintjén is csak kihagyással mutathatom be. Kétség sem férhet hozzá, hogy az emlékfreskók
megfestése közben kikevert színek biztos kézzel kerültek a helyükre, többnyire egy-egy metafora vonzáskörzetbe. A kék égboltban például az apa szempárjára ismerhetünk rá, amely
olykor szinte megdelejezi Ophéliát – „[a] téboly a mindenható kékeres szembogara” (Látás) –,
míg a barna éjszakák és a sárga levelek minduntalan visszavezetnek az őszbe, az apa halálának évszakába, az emlékezés pillanatait rothadással és besározódással töltik fel, ezáltal pedig
mintegy a felejtés lehetetlenségének tünetéből kifejlődő betegség jelölőiként határozhatóak

„

122

tiszatáj

meg. A restaurátor című versben a tér és a léthelyzet egymásra vetülésének dinamikája például a lebomló avar, vagyis „levélszőnyeg” motívumán keresztül válik percepcionálissá, mivel azok, a szétmálló emlékek metaforájaként magát a nappalit is „komposztgödör[…]”-ré érlelik.
Mindazonáltal a romosabb, személyessége folytán törékenyebb és a stabilan alapozott
versdarabokat egyaránt körbelengi az a fajta növényi jelenlét, amely szinte beeszi magát az
amúgy gyakran ellenálló szövegek interpretációs réseibe. Bizonyítékként szolgál erre a Kegyelet című vers zárósora: „[z]úzmó zabál fel csorbacsík fogsorral/ betonszilánkot és szoborcsonkokat.” Ez a típusú botanizáció ugyanakkor nemcsak Ophelia Hamletből ismert növénykoszorújára játszik rá, de az utolsó ciklus zuglói kertváros-megjelenítéséhez is elvezet, azon
belül is a kerthez, amely mint a paradicsomi állapotot megőrző, transzcendens territórium
bontakozik ki a versekből.
Mi tehát a válasz arra a bizonyos kérdésre – milyen rezonancián kezdenek el élni ezek a
versek, mondjuk úgy, a gyakorlatban? Az, hogy bár a legtöbbjének egy földrengés se tudna
ártani, mégis az a tendencia, ahogyan a versnyelv újra és újra reprodukálja az elbeszélő saját
léthelyzetét az elzárkózásban, olyannyira betonossá köti az egyes darabokat, hogy azok talán
még egy növényhatározóval felszerelkezett olvasón is kifognak. Ám akárhonnan is nézzük, ez
olyan hátrány, ami előny is egyben. Erre a kötetre lehet építeni.

2016. szeptember

123

„

NYERGES GÁBOR ÁDÁM

A múló idő csintalansága
IZSÓ ZITA: SZÍNRŐL SZÍNRE

Prae.hu
Budapest, 2014
72 oldal, 2000 Ft

Böcsületes kritikus, mikor olyan művészi produktummal
szembesül, mint Izsó Zita lírája (tehát a húszas-harmincas
generáció egyik legizgalmasabb és -érettebb költői jelenléte),
talán úgy illene, hogy – bármily esetlen – kísérletet tegyen
arra, hogy megragadja, mégis mely vonásával, eljárásával,
tehát: hogyan emelkedik ki e teljesítmény a mezőnyből. Mi
az, ami már a Tengerlakó kötetben is elismerésre méltó volt,
s amiben a tavaly megjelent Színről színre talán még egy picit
feljebb is rakta a lécet?
Mit ne mondjak, több minden is. Izsó költészetének
ugyanis úgy van súlya, hogy képes ránehezedni az olvasóra,
mégsem görnyeszti meg; tematizált problémái, észlelései és
benyomásai egyszerre bírnak „a mindennapi élet” nagy és
komoly sorskérdéseinek, (betegség, gyász, születés és hasonlók) és azoknál kevésbé fontosabb apró rezdüléseinek (egyegy gesztus, szóhasználat, levegővétel és hallgatás) relevanciájával, és közben valami (a mostani fiatal lírára egyre kevésbé jellemző) varázsos, már-már mesei bájjal. Az izsói
versbeszélők szólamainak minden keserűsége és fájdalma, a
versekben megfogalmazódó vagy épp elhallgatással-sejtetéssel megjelenő nem kevés szomorúság ellenére e művek világa zegzugosan játékos, mondhatni csintalan költészet.
Hogy ne csak a levegőbe beszéljek, íme egy példa, rögtön
a kötetnyitó Várakozásból: „nem ráz meg / van-e bennem még
valami, ami nekiütközhet a falaknak, / üdítős dobozban a maradék” (7.). S mindjárt egy másik is, az Építési terület című
versből: „...a fák / olyan hanyagul dőltek el, / mint a tortából
kiszedett gyertyák valami nagy ünnepség után” (47.). Az ilyen
és ehhez hasonló, letargikust a banálissal fesztelenül könynyeden keverő, leheletfinom átmenetekkel dolgozó, váratlan
képzettársítások mentik meg Izsó Zita költészetét a csak nagyon ritkán (mint mondjuk a csöppet szépelgőre sikeredett A
felejtés lehetőségeiben vagy Az első búcsúban) fellelhető dagályosságtól és szenvelgő önsajnálattól, miközben meglepő
mivoltukban is magától értetődő képiséggel tudnak az olvasó

„

124

tiszatáj

érzékeire hatni. Rengeteg lehetséges példa közül ezúttal csak egy, talán a legszebb: „Ad egy
vattát, / szorítsd a sebre, / mint felhőt a napra a szél.” (46.)
Roppant érdekes az a feszültség is, amit Izsó szomorkásra hangolt, mégis leginkább
szenvtelennek, távolságtartónak minősülő hangja és a kötet verseinek mélyen átélt (nem feltétlenül egyes szám első) személyessége, szinte programszerű, kérlelhetetlen empátiája teremt. A bármiféle (akár lírai, akár személyes) „én-ségtől” való (szándékosan egyszerre sikeres és sikertelen) távolító gesztusok sokasága és tudatos alkalmazása nemcsak a különböző
szerepek (melyek váltakozása a legélesebben más-más nemű versbeszélők szerepeltetésénél
érhető tetten), a legtöbbször az emlékezés módszerét alkalmazó, gyakran „valaki másról”
(meg különben is, ahogy a kötet elején álló Rimbaud-reminiszcencia is felhívja ré a figyelmünket: az „én” is mindig „valaki más”) narráló versbeszédtechnikában fedezhető föl, hanem
már a nagyívű gesztusban is, mellyel a szerző egész kötetét dedikálja egyszerre nagyon személyesen és személytelenül. Elvégre a kötet ajánlása, ha úgy vesszük, már önmagában egy
hangsúlyos és figyelemfelkeltő távolító gesztus értékével bír, amennyiben Izsó Zita tulajdon
költői alteregójának, a kötetversek egy jó részét jegyző Karádi Mártonnak dedikálja második
könyvét. De ha úgy vesszük, hogy Karádi Márton, még ha egy másik költő is (vagy legalábbis
költői arc, álarc), pro forma mégiscsak azonos Izsó Zitával (mondjuk így: jogi értelemben bizonyára az), akkor már-már pimasznak is vehető a kötetnyitó fricska, mellyel a szerző saját
magának ajánlja legújabb művei csokrát.
A fenti bizonytalanság (azaz, az olvasó folytonos bizonytalanítgatása a szövegek által)
éppen ellenkező (és ne tagadjuk el: rendkívül üdvös) irányú folyamat, mint ami a legtöbb mai
fiatal költő megoldásaira jellemző. Miközben a verseket olvasva (legalábbis nyelvtani-logikai
szinten) tiszta és átlátható viszonyokat kapunk, elejüktől a végükig tartó, hosszabb-rövidebb,
de minden esetben felfogható és befogadható, megérthető történeteket olvasunk, mégis körbelengi valami ködszerű balladai homályszerűség a kötet egészét. Izsónál azonban ez a homályjelenség nem a másoknál oly sokszor tapasztalható lila köd esete, a költő nem érthetetlenül és direkte bonyolultan beszél, nem él különösebben sok kihagyással sem, nem titkolózik, önellentmondásokba sem kerül (megbízható narrátornak tűnik). Mégsem tudjuk dekódolni, hogy egyik-másik versben épp (tételesen) ki beszélhet hozzánk. („Féltünk, hogy jönnek.
/ Egyformának láttuk magunkat, de ők mindig találtak egyet, / akinek egy kicsit szebb, nagyobb a szeme, / egyenesebb a háta, világosabb a haja.” 19.). Persze a kötet egésze, egyáltalán,
Izsó eddigi költészete is amellett látszik állást foglalni, hogy mindez persze lényegtelen is,
nem a beszélők kiléte, szelfje számít, hanem a karaktervonások és – főleg – a mindannyiunk
életét kitevő, kisebb-nagyobb horderejű történetek.
Fontosabb tényező azonban bizonytalanságérzetünkben, hogy azzal sem vagyunk tisztában, hogy az a bárki, aki épp hozzánk beszél, miért és hogyan mondja mindezt nekünk. Az
egyes művekben a költői beszéd felütései szinte minden esetben in medias res indulnak, a
verskezdetek legtöbbször egy már megkezdett kommunikációs aktus, egy már valamikor az
időben korábban megalapozódott beszédhelyzet szerves darabjainak tűnnek. Az olvasó tehát
szinte sosem megszólítottnak, hanem lényegében (habitus kérdése, hogy mennyire) valakit
vagy valakiket kihallgató, legalábbis részben illetéktelen megfigyelőnek érezheti magát.
Mintha sok-sok szereplő régi fényképalbumainak összekeveredett darabjai kerülnének a
szemünk elé, más-más élethelyzetekbe és világokba csöppenve, más-más személyiségek
más-más vonásaival ismerkedünk meg darabonként, a legtöbbször (a versek közvetlensége

2016. szeptember

125

„

és az ábrázolt helyzetek érzékletes átélhetősége okán) megértő külső megfigyelőként, de sosem a bennfentesség megnyugtató érzetével. Meg is szédülünk talán egy csöppet, főleg, mivel
a szomorúság, a szerencsétlenség, a megbánás és az elmúlt vagy épp múló idő feletti (nem
hisztériás vagy közhelyes) kesergés különböző válfajai váltogatják egymást. Ennek köszönhetően a lírai beszélők (kommunikációs) helyzete akarva-akaratlanul (de persze: akarva) kijelöli az olvasóét is, aki így nem csak passzív befogadóvá, hanem megannyi szét- és tönkrement emberi sorsról olvasva egyben fájdalmasan tehetetlen befogadóvá is avanzsál, ahogy
egyre inkább „bevonódik” érzelmileg a történetekbe, a könyv világába.
Szintén ingoványosítja a talajt a tény, hogy maga a kötetkompozíció igen nehezen körülírható. Ha mégis kísérletet próbálnánk tenni a megragadására, azt mondhatnánk, a versek talán mindegyikének legfőbb (lehet, egyetlen) közös vonása, hogy a hiány fogalomköre körül
motoszkálnak. A hiány persze sokféle és fajta lehet, nemcsak tárgyaké („Ekkor már a gyertyatartó is hiányzott, utána pedig / a bundák tűntek el, apa aranyórája, aztán néhány bútor és
porcelán.” - 13.) és különféle értékeké („a rendszer elvette / több hektár földjét, hatalmas gyárait, / gyönyörű limuzinját” 12.), helyeké és emlékhelyeké („a kivágott lucfenyő helyén állok”
64.), embereké („A felvételeken mutatják a lakásokat és boltokat, / éppen olyan üresek, mint a
te mozdulatlan tagjaid” 43.), társaké („csak az árnyékodról vehettem méretet” 25.). A rendre
hangsúlyt kapó konkrét abortusz- és meddőségtörténetek („Egy ház a tested, / de nincs benne
gyerekszoba.” 28.) mellett e két veszteségforma akár globálisan is kiterjeszthető a Színről
színre világára-világaira, amennyiben különböző magányokról és elvetélt emberi kapcsolatokról is számos helyen olvashatunk. A versek legfőbb hiánytapasztalata azonban mégiscsak
az idő, mely, illetve melynek hiánya, folytonos fogyása, eltűnése afféle katalizátorként szolgál
a különböző lelki és fizikai romlásoknál, leépüléseknél: „Akkor vágtad le piros körmeid, / és
mint a többi öregasszony, / azóta nyírod te is rövidre a hajad. // Elkezdted lebontani magad.”
(28.) vagy: „valami olyasmit kezdtél magyarázni, / hogy nincs már sok időd, nem akarsz többé
szép lenni, / meg akarsz hízni, és nem bánnád azt sem, ha megereszkednének a melleid, / az
élet most már úgyis ellened dolgozik” (37.)
Megszédülünk, időről időre felkapjuk a fejünket a könyvből, talán hogy csak vegyünk egy
nagy levegőt a gyakran fullasztóan klausztrofób versekből egy-egy pillanatra kiszakadva, aztán néha azon kapjuk magunkat, hogy míg belül emésztődnek az olvasottak, csak nézünk leforrázva, mint ló a moziban. De közben mindezt – az egyszeri voyeurök izgatott, minden bűntudattól sem mentes zavarával – azért persze nagyon élvezzük.
Izsó Zita verseit ugyanis az ember nem elolvassa, hanem (igekötő nélkül) olvassa. Egyikmásik versét ki tudja, hányadszor. Egyszerre rémlik is az utolsó olvasás élménye, mert a vers
rögtön újraolvastatta magát – nemcsak a legjobban sikerültek) és közben mégis, sokadikra is
az újszerűség élményével hatnak. Vagy ahogy a költő (jóval pontosabban) fogalmaz egy vele
készült interjúban: "valami nem attól lesz új, hogy még nem találkoztál vele, hanem hogy mindig mást veszel észre benne". Éppen ez a lírai szemléletmód az oka, mit ad isten, éppen annak
az élménynek, amivel a Színről színre minden egyes újraolvasáskor megajándékoz bennünket.

művészet

GÖNCZY LÁSZLÓ

Művészet és tudomány
határain
ILLÉS MÁRIA : TISZTA HANGOK. VÁNTUS I STVÁN
ÉLETE ÉS MŰVE

SZEK JGYF Kiadó
Szeged, 2015
280 oldal

A Szegedi Egyetemi Kiadó – Juhász Gyula Felsőoktatási Kiadó
gondozásában jelent meg Illés Mária 2012-es doktori értekezésének könyv-formátummá fejlesztett, immár szélesebb érdeklődő közönség elé bocsátott változata Szeged egyik legnagyobb hatású muzsikusáról, az emblematikus jelentőségű
zeneszerzőről. A munka előtörténete – a zenetudományi PhD
normáinak megfelelő kutatás és publikálás – oktalan aggodalommal töltheti el a könyv elolvasását fontolgató laikust, pedig a tartalom túlnyomó része, a tiszta, világos stílus, a minden ponton jól követhető tárgyalásmód egyáltalán nem rekeszti ki a zeneszerető illetve a művészetek, a kultúra iránt
érdeklődőket. A szöveg mindenkor módot ad rá, hogy az olvasó eligazodjon annak komolyabb zeneelméleti jártasságot
feltételező, illetve az ilyesmit kicsit sem igénylő rétegei között, előbbieket tetszés szerint átugorva anélkül, hogy a leglényegesebb érvek, tézisek, tapasztalatok megértésétől megfoszttatna. Aki pedig – bármely okból – szívesen felidézné
Szeged hatvanas–kilencvenes évek közötti miliőjét, az ország
akkori kulturális életét, annak felejthetetlen élményt ad a végigolvasás.
Ezzel együtt nagyon is releváns téma e könyv kapcsán a
tudomány és művészet viszonya, Illés témaválasztásával tudatosan felvállalta e problémakör feltárását. Aki anno személyesen, vagy legalább publikus megnyilvánulásai révén viszonylag közelről ismerhette Vántust, a zeneszerzőt, tanárt
és közéleti szereplőt, eleve számít rá, hogy a pályarajz követésével mind több olyan sajátosság bukkan fel gondolkodásmódjában, amelyek értelmezése, „megfejtése”, a maga valós
érékén kezelése – legalább is tudományos értelemben – komoly nehézségekbe ütközik. Vántus elhivatott muzsikus volt,
megalkuvás-mentesen járta a neki rendelt utat, és mint más
hasonlóképp elkötelezett kollégái régmúltban és jelenben,

2016. szeptember

127

„

egészen sajátos viszonyt alakított a világgal, a valósággal, a kultúrtörténettel (ezen belül a
zenetörténettel), egy különös, spirituális nézőpontból értelmezte élményeit, tapasztalatait –
és ez csakis így lehet rendjén, ahogy például egy esszéíró is önmagáról vall első sorban, válasszon bármit is esszéje tárgyául (természetesen itt nem a szűkkeblű egyetemi esszéfogalomra utalok). Vántus számára reveláció volt annak a hangrendszernek a fokozatos „felfedezése”, amely révén egész szerzői életműve stabil hangzásviszonyok közepette fejlődhetett, és
itt a stabilitás és a fejlődés egyidejű adottsága a lényeg. A végtelen pentatónia – mint elsőként
feltalált rendszer – továbbfejlesztése kapcsán Vántus élete utolsó hét évében már az elgörbült zenei tér fogalomrendszerében gondolkodott. E ponton már a rosszul definiált – és viszszamenőleg is nehezen definiálható – fogalmak problémáját kell érzékelnünk, és a zeneszerzőnek azt a küldetéses attitűdjét, amely a tudományosság territóriumába emelés nyűgeivel
való megküzdésre sarkallta őt, paradox módon éppen az intenzív kipróbálástól, a korábbiakhoz hasonló emblematikus művek megalkotásától vonva el idejét és energiáit.
A dolog lényegéből fakad tehát a tudományos értelmezés nehézsége, jelentsen ez egyelőre bármit is. Illés rendkívül finoman, tapintatosan, a legcsekélyebb szellemi kártétel nélkül –
épp ellenkezőleg, a vántusi szellemi hagyatékból új, értékes gondolatok késztetését kihámozva – halad át az életmű elbizonytalanító területein. Semmilyen problémát nem kerül
meg, van véleménye mindenről, de nem ítélkezik, így az olvasót is folyamatosan körültekintő,
árnyalt mérlegelésre készteti. Ennek a szakmai bravúrnak az értékét tovább növeli a tény,
hogy egy olyan zeneszerzőt értékel, akinek szerettei, fiatalabb barátai, kollégái itt élnek köztünk.
Ha valaki (naivan) úgy véli, hogy mindez eleve elvárható egy tudományos igényű publikáció esetében, ki kell ábrándítanom. Először is maga a zenetudomány (pillanatnyi tárgyától
függetlenül) számos belső vita, önellentmondás forrása. Vegyük a kemény és puha tudományok rendszerét, amelyben így vagy úgy definiálnia kell önmagát. Bár legtöbbször nem teljesíti azt a tudományos minimumot, miszerint téziseit bármikor reprodukálható, ellenőrizhető
bizonyításokkal szükséges alátámasztani, beláthatjuk, hogy ez nem feltétlenül fogyatékosság
– jóllehet legkésőbb a hetvenes évektől sokan és sokat tettek az objektív és demonstrálható,
valamint az értelmezés/olvasat kategóriába sorolható állítások jó megkülönböztethetőségéért. E megkülönböztetés igénye azonban messze nem minden muzikológus sajátja, és adott a
lehetőség a (durva leegyszerűsítéssel:) kétféle tudományosság szándékos vagy hanyagságból
eredő egybemosásával való manipulációkra. De van ennél rosszabb is, a vélemény és a tények felcserélése, ami a túlontúl kényelmes helyzetben működő puha tudomány státuszával
járó gőgből származhat, és bizony óriási hányadban érinti a közelmúlt zenetudományát. Viszont éppen ez az, ami Illés munkájától mélységesen idegen: az ő korrektsége egy tagmondat
erejéig sem szenved csorbát sehol – mégis példát szolgáltat rá: amikor idéz. A legkirívóbb
eset: Vántus nagyszerű főműve, az Aranykoporsó a közvetlen médiavisszhang, az egyértelmű
szakmai- és közönségsiker ellenére nem ütötte át az operatörténet-írás felkent hazai papjainak ingerküszöbét (87. o.).
Ebben a közegben kell tehát értékelnünk Illés könyvének őszinteségét, körültekintő alaposságát. Egyetlen gyenge pontjáról is tudom, hogy kikerülhetetlen volt, inkább fakad a zeneszerző, semmint monográfia-írója döntéséből: a Vántus saját műelemzéseit bemutató fejezetről van szó (182–196. o.). Ahogy már utaltam rá, a zeneszerző minden erővel igyekezett
hangrendszerét „tudományosítani”, többek közt oly módon is, hogy azt nem saját alkotói

„

128

tiszatáj

konstrukciójaként, hanem egy mindig is létezett, és a nagy alkotó zenészek által intuitíve
használt rendszerként látta, propagálta. Ehhez szükségszerűen igyekezett bizonyítékokat találni a régi mestereknél a reneszánsztól Bartókig, és e bizonyítékokat közvetíti az említett fejezet. Túl azon, hogy a tudományos elemzés és a (többek közt) forrásként használt Ezer év
kórusa gyűjtemény egy mondatban említésével eleve perverzitást követek el, érzékelve, hogy
Vántus már jóval korábban is – miként minden hit-elven alapuló értékeszme letéteményese,
– saját igazához szemezgetett a zenetörténet eseteiből, sőt elfogadva azt is, hogy Vántusnak
sem ideje, sem igénye nem volt egy igazi áttöréssel kecsegtető nagymintás vizsgálatra (legalább egyetlen kiválasztott szerzőre vonatkoztatva), mindezek után sem vagyok meggyőzve
arról, hogy ténylegesen hozzá tesz bármit is e korábbi mesterek minőségéről alkotott képünkhöz, hogy lehetséges műveiket a vántusi hangrendszer-elvek szerint (is) elemezni. Hiszen az egész mögött bizonyos kérdőjelek állnak – de most csak egyetlen luciferi gondolatomnak engedek teret. Vántus axiomatikusan beszél a tiszta kvintről, mint „szent hangközről” (107. o.), példázva attitűdjét a szimbolikus-mitikus és természetes jelenségek egymásba
mosódó, egymással felcserélhető értelmezésére. Na de mindeközben alapvetően a mai billentyűsök egyenlőközű temperálásának keretében gondolkodik és demonstrál. Ez az a hangolás,
amit Bach és Mozart korában még véletlenül sem használtak volna (durván ütközött igényeikkel. zene-felfogásukkal), és amiben egyetlen tiszta hangköz létezik: az oktáv. Ez mindaddig
nem antagonizmus, amíg nem helyezzük tudományos kontextusba. Ha tisztában vagyunk a
tudományos és művészi igazságok megkülönböztetésének fontosságával, akkor viszont Illéssel együtt vallhatjuk, hogy Vántus művészi igazsága kételyektől mentesen pompázik előttünk
szebbnél szebb művei láncolatában.
Amely művek hozzáférhetősége egyébként messze nincs az őket megillető szinten, csakúgy, mint a Vántusról interneten elérhető információk mennyisége és összetétele (bár egyetlen találat, e könyv disszertáció-elődjének elérhetősége révén ez nagyságrenddel javult).
Persze ahogy a könyv olvasása közben értesülünk örökre elveszett, pótolhatatlan kéziratokról, letörölt tévé-portréműsorról és rádió-felvételekről, mire odáig nő bennünk a vágy Vántus
zenéjének (újbóli) hallgatására, hogy felmegyünk a világhálóra, már talán meg sem lepődünk
mindezeken. Él bennünk egy ideálkép arról, hogy ha már kapcsolatainkban, létünk integritásában ekkora árat fizetünk a modern tömegtársadalmak kényelméért, legalább a racionalitás
és az értékek archiválása terén jobbak vagyunk, mint elődeink. Ebből a szempontból (a
könyv más hasonló részletei mellett) érdemes mérlegelni az egyik utolsó mű, az 1991-es
Hommage á Mozart utolsó ütemével kapcsolatos bonyodalom tanulságait (211–212. o.).
Azonban maga e könyv jelentős fordulatot hozott a Vántus-életmű megbecsülésében és
gondozásában. Először is azzal, amilyen hitelesen és árnyaltan rajzolja meg Vántus útkeresésének, vonzalmainak, kapcsolatainak és döntéseinek hátterét, kontextusát. Tökéletesen a helyükön kezeli egyes forrásait, ezzel – mintegy mellékhatásként – roppant érzékletesen idézi
fel a korabeli politikai és szellemi közeget, az akkori Magyarország, Szeged, a színház, a Zeneművészeti Főiskolai tagozat világát, amely – valljuk meg – a politikai akarat kemény korlátaival együtt is jóval több teret engedett egy új kezdeményezés, egy ötlet megvalósításának,
mint a mai, állítólag szabad, de mindent ezerféle anyagi és bürokratikus akadállyal nehezítő,
a dolgok értelmét csakis azok adminisztratív megfelelésében kereső világban. (Amelyben
egyébként elég nehéz egy Vántus-karakterű személyiség ilyetén érvényesülését elképzelni.)
Aztán azzal is, hogy magát Vántust, az alkotó embert sokféle kötődésével, törekvésével plasz-

2016. szeptember

129

„

tikusan felidézhetővé, megérthetővé teszi. Bennem most, a könyv olvastán oldódott fel az ellentmondás a – lelki-emberi kérdésekben mindig oly éleslátó – Huszár Lajos által olykor cinikusként és kíméletlenként jellemzett tanár, kolléga (29. o.) és a hihetetlenül érzékeny, lírai,
vallomásos zenéjében végletesen kitárulkozó, megértésre szomjazó művész emlékképei között. Ezt a felidézést megkönnyíti a bőséges fotó- és facsimile- és kottaszemelvény-anyag, általánosságban a kötet szépsége, a tördelés világossága is. Annyira elenyészően találni elgépelést, hogy a kicsinyesség netovábbja lenne akár egyet is szóvá tenni. A 77. kotta (207. o.) feladványa is inkább csak mosolyogtató: latolgathatjuk, hogy a részlet második ütemében az
ütemmutató-váltás maradt-e ki, vagy inkább a kottafejet ritmusértékeinek egyike lehet hibás.
Eggyel több ok, hogy akarjuk meghallgatni a darabot.
Egyébként Illés minden zenemű-elemzése ilyen. Anélkül, hogy ízléstelenül lelkendezne a
művekről, mindig megtalálja a módját, hogy erős vágyat ébresszen a zenehallgatásra. Sokféle
eszközt, szempontot használ, nem öncélúan, a feladat-szabta igényekhez igazodva. A sok érdekes, izgalmas analízis között vannak kirívó erősségek; talán minden olvasó maga dönti el,
hogy számára melyek vált ilyenné. Engem már a diplomamunka bokrának bogozgatásával lefegyverzett, aztán jött az Aranykoporsó, a Visszaverődések, a Fragmenta Bathoriana, mindegyik elemzés érzelmileg is mélyen megérintett. A Gemma különlegesen gazdag, távlatos,
sokrétű analízise során pedig olyan viharzást tapasztaltam önnön agyműködésemben, amiért
személyes hálával tartozom a szerzőnek.
Ha Illés új könyvét nagyon tömören akarom jellemezni, nincs nehéz dolgom. Alapos, etikus és empatikus munka, amely nemes eszközökkel élve nemes ügyet szolgál.

„

130

tiszatáj

MARTON ÁRPÁD

A lélek fosszíliái

*

PATAKI F ERENC 75
Mondják, a föld rétegről rétegre megőrzi történetének valamennyi szelvényét. Őstengerek
örvénylenek rezzenetlen mélyén, rendíthetetlen áramlatok rajzolnak hiberbolikus ívszövedékeket káprázatos alakzatok, opálfénnyel igéző zárványok foglalataképpen.
Mondják, a lélek mélye is efféle múlt-szelvények tárháza.
Miközben a múlt nincsen. A mű sohasem szólhat a múltnak. A jelenből szól az örökkévalóhoz: dimenziót vált, időt-teret ugrik. Tér-idő-tudatunk nagy, tragikus alapproblematikájához érkeztünk Pataki Ferenc képeinek láttán. Utazó, óvatosan-áhítattal közelíts! A lényegi
dolgok határait súrolja minden rezdülés itt.
Hisz a mű múlandóságba vetett, efemer létünk egyetlen bizonyossága. Fosszília, de nem a
földtörténeti múltból. Időbeliségünk előtti, térbeliségünk fölötti tapasztalás lenyomata. Tapasztalásé, minthogy Balázs Béla szavai szerint a művészet az élet öntudata.1
Senki ne higgye, hogy ez a tudat fölszabadító. Jobb lenne öntudatlan lebegni ama határtalanban. Zárványnak lenni a fosszília föltárása helyett. De nem: a művészt a kutatás kötelessége űzi-hajtja alámerülésre a lélektárnákba. Ami felelősség, ami teher is. A megragadás reménytelen, magasztos imperatívusza. Pataki Ferenc művészetén mindvégig ezt a tudatosságot érzékeljük. Ezért, hogy sohasem ragadja el a puszta benyomások szédülete. Képei mindig
a lényegit fürkészik, éppen ezért mindig lekerekítettek, miközben mindig többszólamúak.
Mert a lét hálózatának mélyén titok és sejtelem lakozik. Vonzó és megismerhetetlen. Vonzó
és ijesztő – fascinans és tremendum –, idegen és otthonos-nosztalgiás, ismert és idegen. Megrázó és megejtő – igen, talán ez a leghelyesebb ellentétpár. A világosság a sötétség szíve alatt
készül megszületni. Ahol Homály van, ott a fény vár szemérmes föltárulkozásra. A látottak
kontúrja – az érzékelés keretei az érzékfelettinek lehetőségi feltétele.
Minthogy pedig csak a leíró szó, a definíciók világa fogalmaz ellentétekben, a behatárolt
létezők egymásnak feszülése szerint, úgy van rendjén, hogy a művészet összebékítsen, eredendő egységében mutasson tegnapit, mait és eljövendőt, térbelit és a múlt sodrában lebegőt, láthatókat és láthatatlanokat. „Rejtőzz mélyre, magadba! Ott / még rémlik valami elhagyott / nagy és szabad álom, ahogy / anyánk, a végtelen / tenger, emlékként, könnyeink / s
vérünk savában megjelen” – fogalmaz Szabó Lőrinc.2 A teljesség igézete és az újra-összeörökítés váteszi terhe: ez a művészet.
Áttételes világunkban önmagát jelentő. Metaforikus fenomén. „Jelenti magát Krisztus” –
szól a régi szentének Vízkeresztkor, Epifánia ünnepén, amely magyarul megjelenés, láthatóvá*
1
2

Elhangzott Pataki Ferenc Térugrás című jubileumi tárlatán, SZAB székház 2016. június 17.
Balázs Béla. Halálesztétika. é. n. 18.
Az Egy álmai.

2016. szeptember

131

„

létel. A művészet is efféle inkarnáció: az anyag törvényeiben megmutatkozó szellem, a múlandó elementumok viszonyaiban fölsejlő időtlen. Ismert elemekből, realitásokból építkezik,
de az ismeretlen élteti. A fogalom-előttiből forrásozik, ám a fogalmin túliba lendít. Máskülönben merő látvány, tetszetős epizód. A művészet? Önmagát indokló sokszólamúság. A metaforikus látásmód kivetülése tárgyi dimenzióba. Nem tűr mellébeszélést. Szószaporítást. Konok
és; avagy konok, mert: világszerű. Pataki Ferenc piktúrája ebben az értelemben mélységesen
realista. Az összefüggések fölszálazása. Lélek-mentés, a szellem koordinátáinak kijelölése
alaktalansággal és veszendőséggel fenyegető, elomló létünkben. Meditáció ez: az érzékeink
mögöttesét provokáló szellemi kísértés. Tapasztalásunk próbája. Tárgyának megszüntetése
által mutatja föl a lényegest. Amelyet a tárgyak inkább eltakarnak, semhogy kinyilvánítanának. Szellemünk mindegyre látszatokba ütközik. Felületekbe. És a látszat a művészet legfőbb
ellensége. A képi jelentés világszerűsége nem magától tárul föl. Pataki Ferenc utóbbi képeinek bravúrja meglátásom szerint abban áll, hogy világértelmezésének alapelveit – a szigorú,
zárt, logikus vizuális képleteket, illetve elemi erővel fölszikrázó, eruptív lét-kiáradásait –
szintézisbe sikerült hoznia. Ha az Éjszaka ablaka oldott nyáréji melege, az Öko ház napszínei
és vibráló életzsivaja, a Térugrás, a Vetületek elemző látásmódja egymásra rétegeződik, ott
át-örökítés: Rekonstrukció tanúi vagyunk, akár az Átjáró terek és fények, idők, felületek és
sejtelmek mozgalmasságát kévébe fogó emlék-asztagán. Ami korábban tézis és antitézis
módján: a látható világ vallatásaként illetve ámulattal fogadott föltárulkozásképpen egymás
mellett pulzált a Pataki-univerzumban, rend és kimeríthetetlen titokzatosság immár egymásban és egymás által nyilvánulnak.
Mert a művész először lát. Lát és értelmez. Utóbb nyúl csak az anyagért. Amely fölfedezőjére vár. Ahogyan a suszter félretett munkalemeze, amelyet vésetek ezrei barázdálnak. Pataki
Ferenc hivatkozott munkája nem csupán tiszteletadás az iparos ősöknek, de egyúttal a dolgok önmagukon túlmutató tartalmainak szolgáltatott elégtétel: a mű ad értelmet a szorgos
gyakorlati munka millió apró mozdulatának. Itt az anyag eredendő, szellemi dimenziói tárulnak elénk. Másutt a kép az idő átszellemülésének testet öltött eredője: a keletkezés idejének
időisége koncentrálódik benne időfölöttiséggé abban a Jung-féle értelemben, miszerint „A
műalkotás (…) az összes előfeltételét megragadó, teremtő alakulás. Értelme és reá jellemző
sajátságai önmagában nyugszanak és nem külső előfeltételeiben; igen, akár azt is mondhatnánk, olyan valami, ami az embert és személyes diszpozícióit csak táptalajként használja,
erejét a maga szabta törvényeknek rendeli alá, és magát olyanná formálja, amilyenné ő maga
akar lenni.”3 Ismét a mű, az alkotó gesztus fölénye a leíró szó hatalma fölött: ami az elemző
gondolkodásban elkülönül, a műben összesűrűsödve tárulkozik: anyagi ok, formai ok, ható
ok és cél-ok. – Világunk: megvalósulandó. A mű a tiszta megvalósulás. Miközben – félre ne
értsük – Pataki Ferenc művészete a realitások, az értelmes, kimondható valóságok vallatója.
Világa logosz-alapú: rendezett, hierarchikusan tagolt és alapvetően értékes. A művészet ebben a fölfogásban a dolgok és összetartozásuk mélyén lakozó bizonyosság feltárója. Az elemi
létezés elkötelezett keresője tér- avagy időugrások érzékcsalódásain túl. Túllépve látszatokon a lényeget helyezi ismét jogaiba. Az érzékelhető létezők világában a műalkotás az egyedüli hely, ahol az anyag maga válik a szellem honává és létmódjává: Pataki Ferenc piktúrája
így hát az anyag megváltása, a sancta materia elemi erejű istentisztelete. Akár Sztravinszkij
fölszabadító hatalmú, barbár szólamai. A zene anyagszerűségével – hiszen a nagy művészet
3

Carl Gustav JUNG: Az analítikus pszichológia és a költői műalkotás kapcsolatáról. = Jung 2003, 70

„

132

tiszatáj

mindig coincidentia oppositorum, az ellentétek egybeesése, széthúzó világerőket összebékítő, ős-egységbe igéző. Szintetikus entitás, amely elemeire bontja az emlékezet és a tapasztalás hozadékát, hogy új, szellemi rendszerré nemesítse az esetlegest. Az élmény mindig komplexebb, mint az érzet. Egyedül a művészet képes a visszájára fordítani ezt az esendő adottságot: érzetté tenni az élmény, a létérzékelés komplexitását. Élmény-geometriává, amely szilárd menedéke a tovatűnőnek, a formátlanba hajlónak. Pataki Ferenc ezerszínű barnába bukó, sötétből fölragyogó imaginárius terei ezért szintetikusak, örökbecsűek, életutat megkoronázók, idővel dacolók. Geometrikus energiáikban geotermikus energiák, elemi erejű
földhők nyilvánulnak, az intellektus zabláját sohasem hajítva el. A Kristályszerkezet lelki
atomokból, az örökbe bukó emlékezet kötelékeivel fogja egybe léttapasztalatunkat. Emléksuhanások, sors-foszlányok a Falum házfalainak geometrikus vetületein, hallgatag látogatók
negatív árnya, asztrálteste arrafelé, hol Közel a város, talányok, tükröződések kőzettiszta
kubusa Térválasztó gyanánt.
Lám: a művész útja a szerelmetes káprázatok megrészegültségétől az analízis útján át a
szintézisbe torkoll. Halkuló koloritja, csillapuló léthabzsolása a geometrikus Egyensúly erőtereiben csak még izzóbb, sűrűbb, töményebb kifejezői a képi meditáció sejtett mögöttesének, amely már a Mária-emlék pasztózus felület-átmenetei mélyén is ott jelenült. Ahogy a
földszínek sokasodnak piktúrájában, feltárva minden színözönnél gazdagabb tónusaikat,
ahogyan sűrűsödnek az árnyak, mindegyre bizonyosabb a fény jelenvalósága, az örök jelenléte. A nyugalom, a megbékélés, a hazaérkezés poézise ez barnákból, okkerekből, sok-sok világló fehérből és feneketlen mély feketékből. Akárha szimfonikus szemfényvesztés nélkül
csak a mély regiszterek csellóznának, vagy mintha egyetlen húr pendülése érzékeltetné a rezonanciákba sűrűsödő kozmoszt – ahogyan szóhoz jut, jelentéssel telítődik a fa önvalója.
A lélek fosszíliái nem eredendően adottak. Az alkotás: szabadság-kaland, szabadságkísértés. Az imaginárius terek meghódítása, ami egyben eredendő teremtés. A művész kozmosza tágul. Ugyanakkor öröktől fogva való. Ekként találkoznak össze Pataki Ferenc lélekfosszíliáiban Tó utca és kozmikus távlatok, lirizáló elmerengés egy-egy megejtő részleten és
expresszionisztikus-harsány evoék, suszterláda ösztön szülte vájatai és Klee-monotípiák faktúrája, fauve-ok vibrálása és fölsővárosi bodor fellegek nyájas hempergőzése. Talányok és
szigorú, logikus, konstruktív formarend. A gyermekkor titkos birodalma és a végtelenség.
Mindkettő határtalan, mindkettő öröklétű. A személyes és a szent – ahogyan Simone Weil jelöli ki létérzékelésünk határmezsgyéit -; az egyénin és a kollektívon túlmutató, a személytelen. „A tudomány, a művészet, az irodalom, a filozófia, (…) e szellemi birodalom felett, messze
fölötte, áthidalhatatlanul magasabban, létezik egy másik tartomány, az, ahova az egészen elsőrendű dolgok tartoznak, azok, amik lényegük szerint névtelenek. (…) A szépség és igazság
valódi otthona a névtelen és személytelen dolgok birodalma. Szent hely ez.”4 Az örök dolgok
megnyilvánulásának szellemi tere. A művész tapasztalatai itt immár egymásba érnek – akárcsak kezdet és vég, mely kettő ugyanegy, csupán a sors, a művész megküzdött érése az, amely
végigfeszül rajta, aranyhúrként. Mint régi film cellulózszalagján, át- meg átlobog a kopott fölvételeken az örökké eleven fény. Ahogy a gyerekkor misztériumlátó, bűvös tükrében: ahogy
a Bagolyház zegzugaiban, Sajka utcai Orion Bőrgyár esteli szögletében ragyogott föl a végső,
az örök fény parázsló sejtelmességgel - ahogy most a képen is fölparázslik. Méltó keretéül
hetvenöt esztendőnek – és egy fél évszázados művészpályának.
4

Simone Weil: Ami személyes és ami szent. Vigilia, 1998, 68.

PATAKI FERENC: AZ ÉN TEMPLOMOM

