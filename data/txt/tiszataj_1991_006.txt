tiszatáj
1991.FEBR.* 45. ÉVF.

MtiL

Tamási Áron
emlékezete

tiszatáj
IRODALMI

FOLYÓIRAT

A szerkesztőség elnöke: VÖRÖS LASZLÖ
Főszerkesztő: ANNUS JÓZSEF
Főszerkesztő-helyettes: OLASZ SÁNDOR
Rovatvezetők: ABLONCZY LÁSZLÓ
SZOKAI IMRE
Belső munkatárs: RADVA LÁSZLÖ
Műszaki szerkesztő: ENGI MÁRIA

Főmunkatársaink:
DOBOS LÁSZLÓ (Pozsony)
GREZSA FERENC (Szeged)
TADEUSZ NOWAK (Varsó)
SÜTŐ ANDRÁS (Marosvásárhely)
VEKERDI LÁSZLÖ (Budapest)

tiszatáj
Megjelenik a Csongrád Megyei önkormányzat támogatásával.
Kiadja a Déimagyarország Könyv- és Lapkiadó Kft.
Felelős kiadó: Christian Theodose és Dlusztus Imre.
Ügyvezető igazgató: Kispál Antal.
91-1639 — Szegedi Nyomda. Felelős vezető: Molnár Tibor igazgató.
Szerkesztőség: 6741 Szeged, Rákóczi tér 1. Telefon: (62) 12-670. Terjeszti a Magyar
Posta. Előfizethető bármely postahivatalnál, a hírlapkézbesítőknél, a Posta hírlapüzleteiben és a Hírlapelőfizetési és Lapellátási Irodánál (HELIR), Budapest, Lehel
u. 10/A — 1900, közvetlenül vagy postautalványon, valamint átutalással a HELIR
Postabank Rt. 219—98—636 pénzforgalmi jelzőszámra. Egyes szám óra: 25 forint
Előfizetési díj: negyedévre 75, fél évre 150, egész évre 300 forint
ISSN 0133 1167

Tartalom
XLV. ÉVFOLYAM, 6. SZÁM
1991. JÜNIUS

BERTHA ZOLTÁN: Drámai novellák világa Tamási
Áron első pályaszakaszán
PÁSKÁNDI GÉZA: Áron ága kivirágzik (A racionalista, pragmatikus és utilitarista író)
ABLONCZY LÁSZLÓ: A bölcsőtől a koporsóig (Beszélgetés Szőts Istvánnal)
Kortársunk, Tamási Áron (Bölöni Domokos beszélgetése Izsák Józseffel, Katona Ádámmal és Tőkés Tiborral)
Z. SZÁLAI SÁNDOR: Korváltás idején (Részlet egy
új Tamási-pályaképből)
NAGY PÁL: Felejthetetlen találkozások
A. L.: Vallatás és tanúskodás — 1957
TAMÁSI ÁRON: Panama
CS. SZABÓ LÁSZLÓ: Búra derű

3
11
21
38
42
47
53
57
58

TANULMÁNY
FÁBIÁN ERNŐ: Emlékezés Nyírő Józsefre

60

KRITIKA
FŰZI LÁSZLÓ: „Semmim sincsen, mégis csak veszthetek" (Buda Ferenc: Csöndország)
70
VASY GÉZA: Krónikás és siratóénekek helyzetünkről (Serfőző Simonról)
74
BORBÉLY SÁNDOR: Értékmentő monográfia (Péter
László: Móra Ferenc)
78
1

SZILÁGYI MÁRTON: Ködlovagok — erős fényben,
köd nélkül (Szajbély Mihály: Csáth Géza; Nemeskéri Erika: Cholnoky László)
KOVÁCS KRISTÓF ANDRÁS: Koncsol László:
Ütemező

81
34

MŰVÉSZET
Színház
GYÉMÁNT CSILLA: Imre Zoltán a Szegedi Balett
élén (A messzeségek vándora hazatalált)
Szerkesztői

asztal

88

a belső borítón

ILLUSZTRÁCIÓ
KOVÁCS GÉZA linóleummetszete
2
Tamási Áronról készült fotó
37
NAGY IMRE ceruzarajza
56
NAGY LÁSZLÓ grafikája
69
HUNYADY JÓZSEF fotója
a műmellékleten
Képek a Mezei próféta című filmből ... a műmellékleten

T a m á s i Á r o n szülőháza
KOVÁCS G É Z A L I N Ó M E T S Z E T E , 1974.
2

BERTHA ZOLTÁN

Drámai novellák világa
Tamási Áron első pályaszakaszán
Tamási Áron első legjelentősebb regényei különös módon feszegetik a
nagypróza műfajának esztétikai határait. Mintegy visszanyúlnak a klasszikus
realista regényt történetileg és műfaj-ontológiailag is megelőző poétikai típusokhoz, szemléletfajtákhoz, értékszerkezetekhez: a közvetlenül folklorisztikus, mitikus-mesei, népképzeleti formákhoz. A Szűzmáriás királyfi az archaikus népi hitvilág, a samanisztikus—szinkretikus (pogány—keresztény) ősvallás, illetve a hitregék, hősénekek, balladák közegébe helyeződik, az Ábéltrilógia a mítosz mesévé „deszakralizálódását", népmesei pikareszkké alakulását példázza, a Jégtörő Mátyás (és a Ragyog egy csillag) pedig a babonás népi
hiedelemvilág, a mesei epika és a fabulisztikus fantasztikum forrásvidékét jelentő varázshit csodás (és bölcseleti) mélységeibe ereszkedik.
A Tamási-regény tehát a népi elbeszélői és a magas művészeti tradíciók,
műnemi és műformai alakzatok sokaságából építkezik, s így egymástól is karakteresen eltérő ötvözetek, egyedi műalkotások keletkeznek. Ugyanez jellemzi Tamási novellisztikáját és színjátékírását is: egy-egy darabon belül
rendkívüli esztétikai, világképi összetettség, dimenzionáltság, gazdagság jelentkezik, az egyes művek sora pedig hallatlan változatosságot tanúsít. A műnemi (lírai, drámai, epikai) és műfaji sajátosságok, tendenciák rétegezettsége,
a műegész sűrítettsége és autonómiája, illetve a megvalósult önálló kompozíciók különlegesen széles skálán történő elhelyezkedése, s a poétikai kereteknek az archaikum (a népiség) és a modernség (az avantgárd) felől jövő áthágása vagy megújítása: mindez Tamási Áron művészetének eredetiségét,
nagyságát és jelentőségét bizonyítja.
»

A külön kis univerzumokat teremtő novellák kápráztató műfaji, hangulati, szemléleti sokszínűsége többféle osztályozási lehetőséget kínál. Strukturális szempontból a történetközpontú, anekdotikus alapelvű novellától a metaforikus, eseményszűkös vagy lirizált típusig terjed a spektrum. Elemezhető,
hogy Tamási novellái mennyiben köthetők az orális-elbeszélői hagyomány, a
csattanós anekdota jelleg gyökereihez és minőségeihez, vagy a modern, lirizáló
elbeszélés tulajdonságaihoz. Vizsgálható ezzel kapcsolatban az is, hogy milyen
népi-elbeszélői műfajokat egyénített át Tamási a mesétől, a mítosztól, a hiedelemtörténettől, a fabulától az adomán, a tréfás mesén keresztül a balladáig, a
legendáig, a biblikus példázatig. De elképzelhető egy tematikai rendszerezés,
amely külön veszi számba például a paraszti életképeket és a szociografikus3

naturalisztikus munkásábrázolásokat, sőt egy hangulati-érzelmi csoportosítás
is, amely különválasztja a derűs-játékos, a tréfás-humoros és a tragikus-keserű atmoszférájú, hangvételű darabokat.
Leginkább olyan kategóriák használata a célravezető, amelyek egységbe
foglalják az eszmei, szemléleti-gondolati, illetve a műfaji, formai jegyeket; a
művek belső világképi rendszerét véve alapul. Ezért is kiemelkedő Szabédi
László híres esszéje, amely „liturgikus", illetve „fortélyos párbeszédre" épülő
„feleselő" novellatípust különít el Tamásinál; így meglátja és hangsúlyozza
lelkület és forma szoros összefüggését a találós kérdésekből kifejlődő feleselő
novellákban, amelyek a népélet tűrhetetlen állapotából való győzelmes kitörés-kiemelkedés érzületét közvetítik. Egy másik elemzés — a Szabó Edéé —
ötféle hangnemet és típust különböztet meg: anekdotikus-játékos, líraian zengő, balladás-tragikus, mesemondó és népi-mitologikus fajtákat. Egy ú j a b b kiváló analízis — a Kántor Lajosé — pedig a Tamási-novella általában vett líraiságát, s különösképpen balladai vonatkozásait tárja fel. A motívum központi szerepét vizsgálja, s telítődését metaforikus, ősképzeti, lélektani, hangulati jelentésekkel, amelyek az „egyszemélyes vagy többszemélyes szubjektivizmus" összekapcsolódását, „az idő lírai kezelését" és „a lírai képalkotást"
egyaránt magyarázzák.
Ezek a morfológiai felismerések elvezetnek a Tamási-novellisztika tipologizálásának legmélyebb lehetőségeihez: azokhoz a szemantikai övezetekhez,
amelyek az emberi léthelyzeteknek a művészi kifejezésben egyáltalán lehetséges legalapvetőbb adottságaira utalnak. Tamási Áron ősiségből, lélektani, tudati és artisztikus mélységekből felfakadó novellaművészete természetszerűleg
értelmezhetö-tipologizálható e fundamentális létképletek, sorsadottságok szerint, amelyek végső soron epikai, drámai és lírai lét- és világállapotokat, személyiségszituációkat határoznak meg. A művek világképében megjelenő személyiség érzelmi, akarati, cselekvési formái, életviszonylatai határolják körül
ezeket az alapmodelleket, amelyek segítségével úgy csoportosíthatók a Tamásinovellák, hogy azzal érzékeltethetővé válnak a bennük feszülő metafizikai és
egzisztenciáüs távlatok is. Az epikai jelleg abban a helyzetben gyökerezik,
amelyben élet és lényeg, érzés és esemény közvetlenül egybeesik, az egyéni
cselekvés nem szakad el a világ szubsztanciális és értékmérő egészétől, értelem és igazság áttetsző marad a történésekben — tehát amelyben mítosz, hiedelem, mese születik, és az ezeket átható epikai nyugalom és derű alakot ölt;
s ez az a szellemi univerzum, amely Tamási mese-novelláinak, illetve az Ábeltrilógia, a Jégtörő Mátyás meseiségének, eposziasságának egyetemes jelentésközeget teremt. Ebből a dimenzióból szakad ki például Szász Tamás, a pogány, s mutatja meg az egyéniség szembekerülését saját sorsával, ezzel pedig
lehetőséget nyújtva a lét drámaiságának kifejlődéséhez, akarat és sors tragikus-balladai összeütközésének kibontakozásához is. Ez a kollízió képezi a
balladai novellák (például a Szép Domokos Anna) ontológiai keretét, s a
Szűzmáriás királyfi mítoszi hősmondát balladai tragikummal és expresszionista messianizmussal vegyítő műformájának az alapját. Az egyéniség önállósodásának másik útja pedig az érzület bensőségének magáért-valóvá, önmagában nyugvóvá válása, amely folyamat Tamásinál érzelmes-romantikusidillikus lírai formákat alkot, gyakran ötvöződve a szociális körülmények antihumánus erőivel történő., összecsapás balladisztikus drámaiságával (például az
Erdélyi csillagok). Ezek a lét- és lélekstádiumok nagyjából megfelelnek a
4

Hegel által leírtakkal: az egyéni énnek „az elszakadásával egy nemzetnek és
állapotainak, gondolkodásmódjának, tetteinek és sorsainak szubsztanciális
egészétől, valamint az ember érzésének és akaratának különválásával, az
epikai költészet helyett egyfelől, a lírai, másfelől a drámai költészet jut legérettebb kialakulásához. Ez teljesen megtörténik egy nép későbbi életében,
amikor azok az általános meghatározások, amelyeknek vezetniök kell az embert cselekvésében, nem tartoznak többé a magában totális lélekhez és érzülethez, hanem már önállóan mint magában megszilárdult jogos és törvényes
állapot, mint a dolgok prózai rendje, mint politikai alkotmány, erkölcsi és
egyéb előírások jelennek meg, úgyhogy most a szubsztanciális kötelezettségek
mint külső, nem benne magában lakozó szükségszerűség lép az emberrel
szembe, amely őt ama kötelezettségek elismerésére kényszeríti. Az ilyen magában már kész valósággal szemben akkor a lélek részint a szubjektív szemléletnek, reflexiónak és érzésnek ugyancsak magában létező világává lesz,
amely nem halad tovább a cselekvéshez, s magában való időzését, az egyéni
belsővel való foglalkozást lírai módon fejezi ki; részint a gyakorlati szenvedély emelkedik fődologgá, és igyekszik cselekvően önállósulni, amennyiben a
külső körülményeket, a történést és az eseményeket megfosztja az epikai önállóság jogától. A jellemeknek és céloknak ez a magában megerősödő egyéni
szilárdsága a cselekvésre vonatkozóan azután megfordítva a drámai költészethez vezet." — A „szubsztanciális kötelezettségek" rendje azonban Tamásinál
sohasem merevedik meg mint elismert „külső szükségszerűség", mert itt a
szubsztancialitás, a lényegszerűség definitíve nem szakadhat el az egyéni érzülettől; következésképpen az alanyiság feltétlensége mint érzület, a minden
tárgyiasság abszolút előfeltételének és igazolásának tudott szubjektivitás az
elidegenedés krízisének elkerülésével menthető át az archaikus világ-szubjektumból a polgáriasuló, individualizálódott autonóm társadalmi szubjektum
világába, az egyén modern szabadságigényébe. (Ezért simulhat össze olyan
problémátlanul Tamási világ- és társadalomlátásában — következésképpen
művészi világképében — az eredeti közösségi alanyiság az egyén és a nemzet
polgárias, „citoyen" szabadságvágyával: szemben az elidegenült objektivitás
társadalmi-hatalmi kényszereivel.)
•

Tamási húszas évekbeli novellái között több a ténylegesen drámai szituációt megjelenítő vagy abból kibomló történet, mint a későbbiek között; s több
a tisztábban lírai hangulatot, illetőleg léthelyzetet — vagyis' a személyiség
belső érzelmi életének teljességét és e teljesség cselekvések nélkül is lelkierőt
adó biztonságát — kifejező novella — helyzetrajz, életkép — is. Később, a
harmincas években az epikus elbeszélésalakítás nyomul előtérbe, amelyet döntően a cselekedet, a tett, a kaland leírása határoz meg, s inkább járulékos
vonásokká szorulnak vissza a felfokozottan drámai vagy lírai mozzanatok.
A kezdeti novellák élményanyaga szoros összefüggésben áll a történetek
drámai karakterével: gyakran formálódik meg bennük a háborúból, fogságból
hazatérő parasztemberek sorsa, azoké a székelyeké, akik rádöbbennek kiszolgáltatottságukra, nyomorúságukra, szegénységükre, s tragikus belső és külső
konfliktusokba keverednek: önmagukkal és a szorító, ellenséges külső körülményekkel. Viharzó szenvedélyek, vulkanikus indulatkitörések, vad, ljarbác,
ösztöni mélységek expresszionisztikus stilizálása színezi a sorsát elyisfelhetét^

len teherként hordozó szegényember reménytelen, önpusztító fellázadásának
jeleneteit. A lélek és a befolyásolhatatlannak bizonyuló világerők ütközése
önemésztő megrendülésben, öngyilkos-tébolyult tiltakozásban csapódik ki.
A világgal és Istennel (vagy az Isten-hiánnyal) hadakozó, őrjöngő Szász Tamás
megzavarodott, tehetetlen dühében tűzbe veti magát (Szász Tamás, a pogány),
a természeti csapásoktól üldözött és az anyját még eltemettetni sem tudó
Boda Ferus pedig — a tökéletes társadalmi megalázottság felismerésekor —
felgyújtja a saját, már elárverezésre váró házát (Tüzet vegyenek!). A külsőbelső viharzások, robbanások, a megaláztatások, szenvedések drámaiságát fokozzák az élénk látványteremtő stílus expresszionista vonásai. Boda Ferus és
az anyja (mielőtt azt a villám agyonsújtaná) együtt botorkál, vergődik a jégvihar tépte búzaföldön a tomboló szél és jégeső közepette, éjszakai sötétben.
A, testi és lelki kín, gyötrődés szinte kozmikus vonaglássá növekszik; a kavargó érzések végtelenbe nyúló formátlansága, konvulziója, majd a gyilkos
tűz halálos lángolása az éjszaka feketeségében, a csillagok fénye alatt: mind
a fájdalom expresszionista látomásban és hevületben felizzított megjelenésformája. Ehhez kapcsolódik a stílus festői, zenei dinamikája, ajzott érzékletessége. A kozmosz, a természet, a sors, az ember és a lélek egymásba fonódva ráng, lüktet ebben a metaforikusán, mitikusán kitágított szerves mindenségben. A leírások nem részletezők, hanem villanó pillanatképek cikázó
ritmusára feszülők; a mondatok „önállóan is műremekek" (Féja Géza). A lélek viaskodása és apokalipszise vibráló, üvöltésszerű felkiáltások sorában vetül ki; a novellák „üteme éles staccato" (Czine Mihály). A stílusszerkezet,
„a valóságsíkok játszatásával együtt járó" konstruktivitás Kassák expresszionizmusára is emlékeztet, bár Kassák „tudatosan küszöböl ki minden nemzeti
formát", „míg Tamási formákban gazdag egyszerűsége egyenesen egy népi
psziché nyelv- és formavilágát erősíti művészi intenzitássá" (Baránszky-Jób
László). Tamási népi expresszionizmusa szételemezhetetlenül olvasztja össze
az ősi, „barbár", mágikus szenvedélyminőségeket az avantgárd modernség érzelmi indíttatásaival; „Tamási Áron balladás expresszivitása [.. .1 jellegzetesen
a magyar expresszionizmus körébe tartozik, annak »népi« variánsát képviseli",
„összetevői között kell keresnünk a Bartók—Balázs Béla jelezte balladás expresszionizmust is, amelytől Tamási művészete a »népi« felé eső területeken
alakult ki. Tamási »balladái« azonban már kevés rokonságot tartanak a szecesszió kedvelte tragikus borúval, de erősen kapaszkodnak az expresszionista
világképbe és életérzésbe, amely az életdráma formáját kínálta mind misztikus-mesés, mind urbánus-konstruktivista vonatkozásaiban. Tamási Áron felléptével a magyar expresszionizmus egyik ősi forrását és ihlető erejét tapintotta ki, azt, amely az expresszionizmust keletkezése idején is befolyásolta: az
a »primitív elem«, amely egy Bartókot is néprajzi gyűjtésre serkentett. Az az
expresszionizmus egy változatára oly jellemző vágy üzent, amely az életet
nem pusztán elementáris, hanem ősi mivoltában is szemléli" (Bori Imre). „Tamásinak nem kellett a primitív néger művészettel vagy elsüllyedt kultúrák
újrafelfedezésével frissítenie művészetét, mint a nyugati avantgardistáknak,
saját népe folklórjában és mesekincsében talált a művészet megújulásának
kiapadhatatlan forrására" (Sőni Pál). A modernista-expresszionista jellegzetességek a magyar expresszionizmus különféle tendenciáival rokonítják a korai Tamásit (Szabó Dezső, Kassák Lajos, Barta Sándor, Nyírő József, Szántó
György, Nagy Dániel, Sipos Domokos, Szentimrei Jenő), leginkább azokkal,
6

akik a prózaszöveg szabadversszerűségére törekedve, képek, szimbólumok,
víziók, poétikus alakzatok révén a hagyományos tér—idő koordinátákból kiszakadó lelki, pszichikus, mágikus tereket, látomásos-imaginárius tájakat,
hangulatokat teremtenek (Révész Béla, Szilágyi András). A hangütés fortissimói, az antropomorfizáló tájszemlélet, az eruptív érzelemkivetítés, az időtlenítő hatású lirizálás mögött nem csak a különféle érzékelési, hanem a végső
metafizikai létezéssíkok is megjelennek. Az érzéki konkrétumnak a világegyetem isteni akarat-determinációi közé való állandó beágyazottságától minden természeti, földi és kozmikus esemény vagy tünemény — a vihartól az
egyéni sorsig — egymással összefüggő jelentőséget és örökös emelkedettséget
nyer. A történés mozzanatait áthatják az Űristen, az „őserő", az örök törvény
önki jelentései és megnyilatkozásai (például: „Csillagok jövésekor áldott szellemek kezdettek lebegni a föld felett és igazságot hirdettek" — stb.). E mögöttes mitikus fény világítja, itatja át s teszi varázslatosan áttetszővé a tárgyi
formákat; s e „tündéri" megvilágítás sugározza végső soron az ihletett költőiség bűvös erejét is. Lélek és táj, ember és természet folytonos kommunikációja a személyes lényegű szerves univerzumban, a kollektív ősképzetek (nap,
hold, föld, ég, csillagok, tűz, fény, vér, fák, madarak stb.) és az átszellemült
erdélyi tájelemek (havasok, erdők, patakok, sziklák, hegyi falvak, legelők,
mezők stb.) elbűvölő közegében: ez a lét érzéki és szellemi alapelveinek voltaképpen mitikus vagy animista felfogásából ered, mely szerint a mindenség
lényként, szubjektumként létezik, hat és tevékenykedik. Innen a szakrális
vagy liturgikus légkör, amelyről Szabédi László beszél: „a mondatról-mondatra kiszámítottan fejlődő történet egy-egy eretnek szent jelképes értelemmel
bíró szavainak, mozdulatainak, tetteinek sorozata, melyet az elmondó ehhez
illő áhítattal kommentál. [...] A fiatal Tamási novelláinak fő jellemvonásai
tehát: liturgikus szerkezet, szakrális hős, himnikus nyelv. Lehetetlen nem
észrevenni ennek a liturgikus novellának mélységesen katolikus gyökérzetét.
Persze, »pogány« katolikus. Tamási a népéletben a pogány kori magyar életformákat gyanította, de a népi katolicizmust fedte fel... lényeges vonásokban csakugyan a népélet lelkét s nem külsőségeit ragadja meg, helyesen érezteti »az életnek azt a heroikus többletét, kultikus felfogását, artisztikus stílusát« (Bálint Sándor), melyet ma már módszeresen vizsgál és mér le a magyar
néprajztudomány". A mindennapiság és az üdvözültség, a profán és a szent
közötti válaszfalak (mint az avantgárd életérzésben is) leomlanak, a teremtő
és a teremtett, az abszolútum és az individuum közötti szakadék- eltűnik, s
„szentmise a búzavetés is, és imádság minden született csecsemő" (Föld embere). Gesztus és rítus, lét és kultikus szertartás egybeolvad, s ezt közvetíti a
megszemélyesítésekben, szinesztéziákban tobzódó retorizált stílus, a szakrális
nyelv és beszédmodor, a szöveg szinte kántálásra kínálkozó mondatritmusa,
zeneisége, csaknem prózaversszerűsége; „valamennyi írónk közül őt lehet legkönnyebben hangosan olvasni, s hangos olvasása közben nyilatkozik meg legvilágosabban székely csontváza: önkéntelenül énekli az ember. Fogalmazása
titkára is így derül fény: szavait oly rendbe illeszti, hogy a belsejében kedvesen zengő ritmusokhoz és dallamokhoz — melyekhez lelkében egy egész világ
fűződik! — pontosan igazodjanak. A gondolat ezért nem szenved, de világos,
hogy nála a gondolattársítás olyan mágneses mező erővonalai szerint igazodik, melynek logikai alkatát erősen befolyásolják zenei tényezők. Ez a kedves
zene mindenesetre legértékesebb ajándéka Tamásinak és kincse magyarsá7

\

gunknak. Ezt minden bizonnyal Etelköz mezeiről hoztuk magunkkal, s vele és
benne nemcsak gyermekkorunknak, hanem nemzetünk ifjúkorának is soha meg
nem haló titkos emlékezetét" (Szabédi László).
A drámaiság lényege ezekben a mágikus, szakrális, expresszionista vonásokkal felfokozott sorshelyzetekben, hogy a nyomorúságát kiúttalannak tapasztaló ember áll szemben a befolyásolhatatlannak bizonyuló világerőkkel.
Ebben a tragikus küzdelemben, „kétszintes" feszültségszerkezetben felstilizálódik a földi lény, az emberség esszenciáját jelképező mitikus hőssé növekedik,
s ezen a síkon vívja meg csatáját Istennel, sorssal, végzettel. Az egyik az
„apa" egyetemes, archetipikus alakjává emelkedik, amikor éhező családját segítendő búzalopásra kényszerül, majd emiatt szinte gyilkosságba keveredik, s
bűn és felelősség kétféle kényszere szorongatja és marcangolja a csak rossz
választást kínáló megoldhatatlan dilemmában (Keserű kenyér); a másik kétféle elhivatás, sorsparancs — szerzetesség vagy földmívesség? — között tusakodva enged végül a romantikus „föld himnuszá"-nak, a mitikus és történeti
székely kötöttség és életmód vállalására, a szülőfaluba történő visszatérésre
ösztökélő metafizikai felszólításnak (Föld embere); egy harmadik a székely
üdvösségkeresés és szenvedés kínját megszállottan magára véve végez el valamiféle emberáldozati rítust, szentséges öngyilkosságot, pogány-messianisztikus,
megváltói „metanoiát", „átvalósulást" — megvilágosító önkéntes mártíriumnak szánva azt, ráébresztve az „árva" és „megvetett" nép „tengersok" fájdalmára; s mint valaminő elhivatott székely Krisztus ontja ki önnön vérét (Zarándok földmíves); más legények „könny és vér" között vergődve ropják a
táncot, vadul és búsan, „hogy a halottak is sírni kezdenek", s „lázadó" és
„szeplőtelen" angyallá lényegülnek (Vigadjatok ügyesen...).
A székely szegénység passiójában minden stáció, minden élethelyzet vagy -mozzanat misztériummá nemesedik.
E „székely keservesek"-ben (Izsák József) a tragikus szituációnak nincs
evilági, életszerű megoldása, mert a földi létezők nem rendelkeznek sorsfordító erővel, lehetőségeket teremtő és alakító önállósággal; szinte maradéktalanul telíti őket az adott fátum felismert vagy fölérzett szándékainak, hatalmának rettentő tapasztalata, s az arra reagáló lázadó, önfeláldozó vagy küldetésvállaló érzelmek intenzitása. Nincs itt olyan cselekvésmező vagy létezéstér,
amely szabadságlehetőségelcet biztosítana lényegként megélhető sors választására, s a döntések öntörvényűségét az egyén autonómiájának körén belül helyezné el: vagyis sorsalakító képességekkel ruházná fel az embert. Az ütközés
mégis drámai, mert a lesújtó vagy megbabonázó ítélet, akarat közvetlenül
maga a végső ok, transzcendentális determináció és erő, amellyel a szenvedő,
halandó ember mitikus dimenzióban találkozik, s drámai megjelenítésben:
végkifejlettel járó konfliktusfolyamatot formáló, szikrázó párbeszédek kontúrjai között.
«

A direkt önkifejezésükben ábrázolt alakok közvetlen és abszolút transzcendencia-viszonyán kívül ha köznapi valóságelemek, konkrét, plasztikus, életszerű társadalmi és egyéb motívumok erősödnek fel, akkor a novellák drámaiepikai formavilágában is változást — epikai feloldást, eltávolítást, relativizálást — idéznek elő a főhős, az evilági elhelyezkedésében differenciálódó, öntörvényűsödő személyiség egzisztenciális állapotában lezajlott elmozdulások.
8

A Szerelmes csillag hőse szintén titoklátó kiválasztottnak érzi magát, s az
univerzum szellemével viaskodva demonstrálja rettentő öngyilkosságával — a
„magost a méllyel" összekötve hegyi szakadékba ugrik —: hogy „nincs halál,
minden egyegész és örökké él" — de már szembesül a földi lét érzéki késztetésével, a szerelemmel, még ha végletesen, egzaltáltan átszellemíti is azt, s az
abszolút égi szerelem üzenetének fogja is fel. Az Ecet és vadvirág főszereplője
a mindenség „értelem-szikrája"-ként része a kozmikus törvénynek, de a lelki
elhivatottság mellett már reális társadalmi, erkölcsi céljai, vágyai is megnyilatkoznak: az önérvényesítő tanulás révén. Mindemellett pedig őt is elkapja az
érzéki csábítás varázsa egy vonzóan vérbő cigánylány képében, s a „vér", a
„tűz", a „vadság" és a „mámor" igézetébe belehal. A János nemzéseiben a
természeti erő már deszakralizálódott mivoltában is megmutatkozik, s a tragikusnak sejlő vég epikusabb: kalandszerű fordulatot vesz. Az egészében mágikusan lélegző, szentélyszerűen áthatott havasi mező mint „káprázatos", „csodálatos", „felséges" templom öleli körül romantikus monumentalitásával az
ábeli intelligenciájú pásztorfiút, aki egy véletlenül felbukkanó medvével lesz
kénytelen megbarátkozni, s végül csak szerencsésen megmaradt életének
örülni.
Még inkább valóságos, tárgyiasult, naturális érdekharc: örökösödési testvérháború képezi a Gyertyaláng a szélben drámai eseménysorát. A naturalisztikusan leírt, életképi tárgyiassággal megragadott jelenetek a versengés
tragikus kimeneteléig: bosszúszomjas gyilkosságig vezetnek. S a megtorlásnak
szánt emberölés az éppen karácsonyi templomozásra összegyűlt faluközösség
reménykedésének eleven kontrasztjaként sötétlik fel. Az Emésztő virtus szintén lélektani-társadalmi jelenséget: a szerelmi féltékenységet, virtuskodást állítja a cselekmény központjába. A népélet bizonyos viselkedési szokásaihoz
(duhajkodás, verekedés, önérzetes, méltóságőrző vagy bosszúálló indulatoskodás) képest azonban a főhős itt váratlanul megszelídül, s mégsem bántja vetélytársát, illetve hűtlen, őt még a vagyonából is kiforgató feleségét. A drámai tetőpont utáni megoldást már az emberi értelem, a belátó önuralom, a
reális alternatívák közötti választani tudás, az öntörvényű sorsirányító döntésképesség nyújtja. Nincs kiszolgáltatva az ösztöni vagy szociális erőknek az
ember, hanem fölibük kerekedik. Máskor viszont, ha a hős önmagában, önnön elszánásában megnyugszik is, a környezetből eredő fenyegetéseket nem
tudja legyőzni. A Zeng a magosság férfihőse apja makacs és kegyetlen tiltása
ellenére vesz szegény lányt feleségül, vállalva a kitagadottság nyomorúságát,
majd régi szerelmi riválisa által leli halálát; a katonaság elől bujdosó legényt
lelövik a csendőrök, miután idilli éjszakát tölt el kedvesével az erdőn (Mikor
az erdő ébred). Ember- és érzékfölötti hatalom, lélek és sors mítoszi csatározása helyett ember és ember csap össze, önmagukat jelentő földi színtereken
és motivációkkal, ezekben a novellákban.
Saját elhatározását követő, magabízó személyiség és ellenséges külvilág,
egyén és közösségi szokásrend, megrögződés feszül egymásnak a Himnusz egy
szamárral című novellában; vagyis ember és ember pszichológiai, akarati, érzelmi érdekütközését ebben az elbeszéléstípusban már ember illetve definitív
társadalmiság, kollektív viselkedés, tudatforma különneműsége váltja fel.
A háborút különféle csapásokkal ugyan, de átvészelő főhős önemésztés helyett
az újrakezdés szorgalmával tűnik ki, azonban segítő szamarával együtt a falu
mintegy kiátkozza. Szamarastul igyekeznek őt csúffá tenni, kitoloncolni, mire
9

ő vágtatni kezd a büszke székelyek által olyannyira lenézett, kigúnyolt állat
hátán, s megmenekül. Biblikus, legendás motívumok tágítják e példázatos
történetet az erdélyiség, a transzilvanista eszmeiség és erkölcsiség hordozójává: a krisztusi megalázottságban is a nemes kitartás és életfolytonosság kifejezőjévé. Igénytelenség, munka, életkedv néz szembe a gőgös, „álmodozó",
„káromkodó", „csodaváró" mentalitással; kedélyes, meleg élet- és emberszeretet, belső harmónia a légvárépítő, görcsös felsőbbrendűség-tudatba keményedő „kisúri" dölyffel. Az egyik az „eszményteremtő hit", az „építő cselekvés", a másik a „kiutat nem látó", „bénító szemlélet" értékrendje (Cs. Gyimesi Éva).
Hasonló konfliktustípust mintáz az Erdélyi csillagok. Egy székely leány és
egy román csendőrlegény egymásba szeret, de a falu közvéleménye ezt nemigen szenvedheti, s valaki rájuk is gyújtja búvóhelyüket. Az őszinte vonzalom, a meggyőző, tiszta érzés, az ideológiai korlátokon felülemelkedő humánum megsemmisítendő célpontja a — bár nem alaptalan, mégis — előítéletes,
szűk látókörű, kiközösítő támadásoknak. Az író illúziótlan figyelemmel kíséri
ennek a konvencionális ellenszenvnek a kibontakozását, mint ahogy lírai, lélektani árnyaltsággal érzékelteti a balladai szerelem érzelmi kifejlődésének és
katartikus erkölcsi megigazulásának megejtő folyamatát, azt, ahogy a fiatalok
a transzilvánista testvériség „vértanúi"-vá (Pomogáts Béla) lesznek. A Himnusz egy szamárral az új Erdélyen való munkálkodás, az Erdélyi csillagok a
népek közötti megbékélés példázata; a Két kicsi magyar pedig a hazaszereteté,
az erdélyi hűségé.
A létdrámának tehát az emberidegen, lélekölő társadalmi mechanizmusok
az okai, mint a Szép Domokos Annában is. Ha a pszichológiai, morális fordulatok az előzőekben (és például a Lélekindulásban) epikusi nyitottsággal, olykor ironikus, groteszk vagy bizarr szempontváltásokkal távlatosítják az értékfeszültségeket, itt a sűrített, zárt balladai kerekség és tökéletes lírai stilizáltság egyetemesíti a tragédiát, a lelki katasztrófát. A szöveg tényleges versszerűsége, ritmusa, motívumismétlésekkel tagolt szerkezete, lírai-drámai-epikai szintetikussága mintegy valódi műballadát vagy népballada-imitációt formáz — amint Kántor Lajos kimutatja például a jelképes színhasználatnak, a
rejtetten fenyegető drámaiságú, szaggatott párbeszédeknek, a balladai átkoknak, a számosságoknak, az ismétlődő szófordulatoknak és megannyi más balladai tulajdonságnak a jelenlétét.
Szép Domokos Anna világomlásként éli meg a háborút, odaveszett kedvesére a hiábavaló várakozást. Kínja kozmikus méretű szenvedés, megtetézve
szerelmi sóvárgásának és hűségének a közvélekedésben elfogadhatótól itt is
jóval eltérő nagyságrendjével. Anyjától kitagadottan, szeretőjétől megfosztva,
meghasadt szívvel még a halálban is a háborúcsinálókat kutatja és átkozza:
az égtől a pokolig száll, majd minden éjjel a Holdnak képében kiáltozza:
„Verjen meg az Isten, háborúcsinálók!" Felismeri, hogy a világromlásnak nem
földöntúli, hanem emberi végoka van, s a felelősség a háborúskodást elindítók eszében és szívében lakozik. Hasonlóképpen magasodnak lelkileg és morálisan a pusztító káosz fölé a Siratnivdló székely hősei, de a háború az ő kivirágzó szerelmüket is agyonzúzza, vagyis tehetetlenek maradnak a rombolókkal szemben. A viszontagságok reménysugaras legyűrése már a harmincas
évek jellegzetes Tamási-hőseire, Ábelre és a hozzá hasonlókra vár.
10

PÁSKÁNDI GÉZA

Áron ága kivirágzik
A RACIONALISTA, PRAGMATIKUS ÉS UTILITARISTA ÍRÖ

1.
Székely harisnyás Ulenspiegelek sej lenek föl a borókabokrok tájain, mint
a görög mítosz ligetében a pánok, kik csintalanul lesik-kergetik a nimfát. Páni
rikoltás: nimfaijesztgetés. Páni rémület, tehát: pánik. Meglehet, Tamásinál
mindez olykor húsvéti locsolássá, csöbör vízzé mókásodik, melytől visong a
leánynépség, de az életerő ugyanaz. Nemrég arról beszéltem, épp március
15-én: a magyarság ezeregyszáz esztendejét a dacos, komor életerő jellemezte.
Épp itt az ideje, hogy azt írjuk március örökifjú zászlajára: Derűt és életerőt,
magyarság!
Van-e ebben Tamásinál jobb mester? Aligha! A derűs életerő nála nem
oly drasztikus, mint néha az Ulenspiegel-históriákban. Itt a humor mókásabb,
kegyelmesebb, mondhatni keresztényibb, mert szereti azt, akit kinevet, vagy
legalábbis egy kicsikét. Megbocsátó humora onnan ered, hogy hőseinek van
földi önbizalma. Csak az tud irgalmas lenni igazából, akinek van önbizalma,
aki a világ ígéretében reménykedik, ám aki retteg — rémületében pusztít,
hogy legyen garanciája: ellensége nem támad fel többé. Az igazi komikum és
humorelmélet gyökereinél vagyunk. A karitatív humor nyilván nem ismeri a
fekete travesztia, a vitriolos pamflet gyűlöletét. Vajon Karinthy a paródiáiban
tudna-e nagyvonalú lenni, ha nem kedvelné az auktorokat? Vagy legalább nem
tartaná emlékezetre méltónak ő k e t . . . A latin clementia, amelyből a magyar
kellem (és a Kelemen) is ered, szelíd türelmet, jótét megbocsátást jelent. Olyan
jószándékú nagyvonalúságot, amely megkönnyebbülés a gúnyolónak, de a gúnyoltnak is. Kibírhatóvá teszi a „marást". Cukorostor, csokoládékorbács. Valami édes malícia. Gonoszság helyett csipetnyi gonoszkodás, „rossz máj". Tamási hatalma a játék, amelyről annyit írtak már esztéták, filozófusok, sőt a
matézis tudósai is. A játék részint utánzás, ám szabad utánzás. A valóságnak
nem tükörfordítása, hanem átköltése. Könnyed, mert a lehetőségre jobban figyel, mint a korlátokra. A tét kisebb — tehát lehetséges ez. Játékos gyűlöletet
aligha tudnék elképzelni. A csipkelődés nyomán pedig sose buggyan ki vastagon a vér. Felszíni karmolás, hacsak nincs szó kóros vékonybőrűségről, amikor is a kék erek az epidermiszt szinte átszakítják. Hiperszenzibilitás a neve,
de vérzékenység is lehet, vagy valami immunhiány, effélék. Persze a lelki
habitusban. Az önmaga helyét tudó emberre mindez nem jellemző. A játék
tehát egyszerre tréning, felkészülés igazi csatákra, de idő-múlatás (töltés), pedagógia, didaktika, anélkül, hogy célirányossága, célszerűsége túlzottan körvonalas volna. Vagy inkább: a cél semmibe foszló. De mi ismerjük a játék finalitásait. A cél hitét. A játékban a hívőn céltudatos (célirányos) ember, a Homo
teleologicus „szórakozott emberré", s persze szórakoztató emberré is válik.
A Huizinga-féle homo ludens (játékos ember) mélyebb dimenziókat nyer így.
Miért kell múlatni az időt? Sok van belőle? Félelem az ürességtől (lásd: una11

lom-rettegés). Amit Arisztotelész úgy fogalmaz meg: horror uacui — a természet irtózik az ürességtől, az semmi más, mint animista, emberszabású kép a
fizikai törvényekről. Az emberit, állatit, növényit átviszi az élettelenekre. Hiszen az ember s az élőlény valóban fél attól, ami üres. Abba zuhanni lehet,
mint a sötétbe, vagy a vakító fénybe: nem látjuk, ott mi vár. Ismeretlen. Idegen. Vagy az, amit semminek kereszteltünk. Ami tehát nem érvényes a fizikában — érvényes lesz az emberi viselkedésben. Az emberi-állati etológiában,
amely végül ist létstilisztika. Van hát mégis iszonyodás az ürességtől. Mi borzongat meg úgy, mint ami vakon elnyel? „Fekete lyuk", Bermuda háromszög
vagy „fekete anyag"? A játék tehát áthidalása a semminek: karcsú szivárványhíd az üres, vagy a sötéttel vagy vakító fénnyel telt határtalan meder
fölött. Olyan ez a híd, mint egy szitakötő, szinte átrepül e folyamon. E könynyedség szórakoztat...
Viszont a szórakozottság meg játszása: irónia környezetünk iránt. Ez ingerel, sőt dühíthet, mert támad. Az igazi szórakozottság pedig komikus. Miért?
Mert a figyelő ember feszült, és feszültséget áraszt maga körül, veszélyre int.
Ez valami komoly. De az, aki hegycsúcsra bámul, s megbotlik a rögben, hasraesik — nevetséges lesz. Ott kószál, ahol a praktikumnak nincs mit keresnie: távoli ködökben. A „praktikus ész" nevet leginkább a szórakozottságon.
A mindig ésszerűre törekvő cselekvés. A számítás, körültekintés. A hasznossági szempont. Nem véletlen, hogy a szórakozás és a szórakozottság ugyanabból a nyelvtani igéből származik (szór-ni). Tehát szétszórtságot is jelent. A latinban a distractas ugyanezt jelenti (az angolban, románban stb. is). Szétterülni, elterelődni, távolodni. Ki a szétszórt? Aki nem célirányos, nem céltudatos,
mert a cél összerántja az energia elszéledő nyáját, mint a kutya vagy a kolomp. Jóllehet, a szórakozottnak is van célja, csak esetleg a személy nem tud
róla, vagy tud, de rejti. Célja: a másutt levés. Hogy ne épp ott legyen, ahol
fizikai valójában leledzik. Ez akár alibinek is kellhet. LÉT-ALIBINEK. Olyan
nagyvonalúság ez, amely önmentő is egyben, vagy csakis az. Igazolt távollét,
igazolt „hiányzás" a leckék idején. A történelem kínos helyzeteiben. Bizonyos
művészek átmenekülése valamiféle fantáziavilágba. Áruló! — kiabálják rájuk,
ami „öncélút" is jelent, holott korántsem olyan egyszerű a dolog. Ahol a körültekintést halállal büntetik, ott az ember számára a szórakozott művészet, a
kirajzás az álom felé a túlélés egyetlen módusza. A szimbolizmus egyben menekülés a kisszerűtől, a naturalizmus „konyhaiságától" a nagyvonalú felé. Azt
hirdeti: minden ember (és dolog) fenség (Ady). Ö még a szőlőhegyet is az
évek, az idő hegyének látja, a kis költőt Költőcske Mihálynak nevezi (névjátékkal), amivel típussá teszi, ami által nem lesz esetleges soha többé. A „kasza" — az élettelen szerszám — a lázadás fedőneve nála. Elsődleges jelentését
jóval meghaladja... Ez azért is kell, hogy a megemelt rangú dolgok a rangemelő rangját is emeljék. A büszke ember nem szereti a kisszerűt szolgálni.
De ha a banális élet nagybetűs Élet lesz — ez már hozzá méltó feladat. Persze,
a romantika és szimbolizmus értelmezésében ez nem „bevett" szempont, de hát
— az ő bajuk. A romantikus, a szimbolista művész nem alázatos, mert a por,
a tények sem alázatosak. Szimbólumot sejtető holdudvaruk van, a többletjelentés Szaturnusz-gyűrűje fogja körül őket. Legfönnebb megjátsszák a szerénységet, mint a rajongók, akik rajongásukkal titokban saját rangjukat is
emelik. Jobb egy királyt, s a Teremtőt szolgálni, mint egy szolganépet. A rajongás mint önrangemelés. Vagy az istenhit maga. Minket nem akárki: a Világ
Ura teremtett.
12

Csak látszólag kanyarodtam el Tamási Árontól.
Az ő évődő csodavilága nagyon büszke világ, öntudatos. Az önirónia
csupán erősíti ezt. Az irónia a humor királynéja. Az önirónia pedig igazán
nemes: erőt sugall. Nem fél. Cyrano: magamat kigúnyolom, ha kell. Rostandnak volt érzéke a kisebbségi attitűdhöz. Cyranót hosszú orra teszi kisebbségivé az övénél kisebb orrúak tömkelegében, ahogy például Chamisso Shlemihljét is az teszi abszolút minoritássá, hogy neki nincs árnyéka: eladta, mint
Faustus a lelkét. Rá kell jönnie: bármily fölöslegesnek tetsző is — az árnyék
halálosan fontos, mert ebből mindenkinek van. Ha nincs — ez számkivetetté
alacsonyít. A fölöslegesnek tetsző véges dolgok végtelen fontosságára tanit.
Nota bene!
Különben nem értenéd meg egy primitív, tetovált arc fontosságát, vagy a
karikát a fülben. Ügy vélnéd, egyszerűen puszta dísz. Lényegtelen. Külszín, formaság, divat. Üres tradíció! Mert nincs történelmileg dimenzionált látásod. Azt
se tudod, mit jelent az állatok védőszíne, vagyis a rejtezés, azt se, miként kell
ijesztő arccal, hanggal elrettenteni a gonoszt, az ellenséget. Sőt azt sem: a fülkarika hogyan serkentheti szerveidet jobb látásra és a többi. Ha tehát a furcsaság játékaiban reális célszerűség van: a játék külső racionalitással bír.
De aki nem ismeri a tradíció jobbik priuszát, annak ez üres, és ürességében félelmetes. Históriai színvakság vagy teljes, részleges siketség a sorsa.
Tamási a naturális és históriai tájban minden tradíciót ismer. Ettől igazán szabad a játéka is. Szórakozottsága, amellyel fölülemelkedik (a játékban,
a meseiben) önszórakoztatás is (mert alkotó). Makszim Gorkij jól mondta:
neki is élveznie kell az írást ahhoz, hogy jól sikerüljön a mű. Pedig ő nem
volt játékos típus, noha a szimbolizmust megérintette (mint minden jelentős
naturalista — ellenpontként a „leragadás" ellen).
A szórakozott és szórakoztató szellem (ha e szórakozottság nem „megjátszott halál", tettetett merevség, vagyis tanatózis) — szétszórja önmagát, hogy
nagyobb teret fogjon be. Távoleső pontokat uraljon. Tulajdonképpen a szétszórtság itt az önfelosztás álruhája. Oszolj és őrhelyedre indulj! A támaszpontra. Sok részre osztja önmagát, noha úgy tetszik: nincsen benne semmi tudatos. Csak múlatja az időt. Miért? Mert ami múlik, az hoz is valamit. Tölti
az időt. Miért? Mert csak az ürest vagy annak tetszőt lehet és kell is betölteni. A játék az ésszerűség csődjétől elfutás is. Egérút. Tehát a szeszélyes játék mégis ésszerű, mert hasznos. Játék a veszély ellen. A halál és a bűntudat
ellenében. Az örökletes, az eredeti ellen is. A túlélés érdekében. Tóth Árpád
— versében — vajon nem szeretné átaludni az adott korszakot? Vágy valami
Nagy Hibernációra. Ahogy régen is írtam e dolgokat megérintve. Csipkerózsika akkor ébred, amikor megjön a lovag. Éppen idejében. A többi mind fölösleges. Az ember egyszercsak szinte anekdotikus csiszoltságú létre vágyik,
amelyben nincsen üresjárat. Van eleje, közepe, vége, némi csattanója is. Az
anekdotában fölény van. Rátekintés. Az Idő tornyából vagy Hegycsúcsáról.
Hajdan megvédtem (én is) Mikszáth pompás anekdotizmusát (ha ez egyáltalán
még vád lehet).
Nem inkább a folyó- és tengermosta kavicsokat gyűjtjük? Miért nem valami alaktalant ehelyett? Mert az erózió, a korrózió bölcsnek vélt természeti
munkája szunnyad a talált dolgok kimart hajlataiban vagy sima felületén.
Valami véglegessé metszett, csiszolt, dörzsölt . . . Mint egy szájról szájra szállt
dallam, közmondás, szólás, ami eligazít. Ahogy rég írtam: szeretjük, ami idézhető, Bátorít. Igen: archimédeszi fix pont számunkra, ami felidézhető, ami
13

nem süllyed el a feledékeny iszapban. Sanda Citabilitas vagy Citatobilitas
— lokális latinnal szólva. Igen: a Szent Idézhetőség, a Szent idézhető. A játék idézhető, pedig személyes, ámde rítus is. Van szerkezete. S közben rögtönzés, akár a dzsesszben. Kanavász jellegű, mint a commedia dell'arte helyzetei.
Támpontok, két part, sziklák, Szküllák és Kharübdiszek... középen folyik,
ami eleven. A játék váza így lesz jó fogódzó. Partok és meder: benne a sodró
víz, amelybe nem léphetsz kétszer úgy, hogy ugyanazt találd. A tarka sokaság,
a „kendermagos" semmi, halmaz. Csak mint massza idézhető fel, mint egyénített soha. Így tehát: incitabilis, acitabilis — idézhetetlen. Íme, egy fontos
esztétikai axióma (az „idézhetőségről"), melyet nem árt idézni.

2.

Mikes, Krúdy, Tamási.
Zágoni és Rodostói Mikes Kelemen számunkra Károli, Heltai, Bornemisz- .
sza, Pázmány után és mellett a legnagyobb prózanyelvteremtő. Tollán tudatosul a nyelv, mert érvényét elnyeri a választékosság, a válogatás írói szelleme.
Zseniálisan sejti meg, mit lehet a népnyelvből átemelni, mi válhat egyetemes
magyarrá. Ahogy tudta később Tamási Áron is. Ő a poézis felé mozdítja el a
prózanyelvet. Ezt modernül nálunk legelőbb talán Krúdy Gyula cselekszi,
csak éppen alkímiás módon. Mert a nagy nyírségi híres nyelvi alkimista, akinek vegyi konyháján a hagyományozott irodalmi nyelv szavai, kifejezései és
a beszélt, a pongyolább sajátos „ínyesmesteri" produktumot adnak. Ezeken az
írókon meglátszik, hogy szeretik anyanyelvüket, mégpedig a legnemesebb módon: anélkül, hogy más nyelvét gyűlölnék vagy szépségét elvitatnák. De vajon egyáltalán: tisztelheti-e a másét, aki a sajátját nem szereti igazán? Hiszen
akkor nem is tudná, mit tisztel, mit becsül az idegenben. Hasonlítsuk össze
egy lelencgyerek anyaképét azéval, aki ismeri apját-anyját, s mellettük cseperedett föl. A lelenc vagy álomvilágba ringatja magát, hercegszülőkről képzeleg, s szinte fanatikus lesz anyaképe — vagy (ami rosszabb): irigységből gyűlölködik mindenkire, aki ismeri anyját-apját. A megvetés, a cinikus tagadás
azt árulja el: nem lelkesedhetsz olyasmiért, amiért én ha akarnék sem tudnék, hiszen a birtokomban nincsen. A hagyománytalanok haragszanak a hagyomány birtokosaira, ahelyett, hogy meglelnék reális hagyományaikat. . .
Az anyanyelv óriási hagyomány.
Az anyanyelvvesztés pedig, ahogyan sokszor írtam, nem egyszer stiláris
anyanyelvet indít el. Nézz Tzara, Joyce, Beckett, Ionesco és mások játékos
nyelveire. Mindez bizonyítás is egyben: önigazolás — már játszani is tudunk,
noha nem volt ez anyanyelvünk. A sokat emlegetett „közlésképtelenség", amit
éreznek — valójában egy idegen nyelvnek szól, mert az anyanyelv ízeitől már
eltávolodtak egyszer. Ezért bábelien üresnek érzik a régi és ú j szavakat. Parodizálnivalóan pontatlanoknak. A történelmi couleur locale, a kormiliő színeszaga kipusztul belőle, a zamatok elillannak. Éltető nedve nincsen. Gyökereitől fosztott. Olyanná válik, mint az elsődleges közlésrendszer: alig mérhető
— imponderábilis — árnyalatokra nem alkalmas többé. Hiányérzetünk támad,
hiszen az igazi, a teremtő anyanyelv nem csak közöl, hanem sejtelmet sugall,
benne historikus-hangulati holdudvara, Saturnus-gyűrűje van minden szónak,
mondatnak, a „trópusoknak" is. A stiláris anyanyelv alkotói (például az említett dadaisták, abszurdok stb.)- kiűzettek az anyanyelv édenéből, s egy másik
14

„kastélyába" még nem engedték be őket (lásd: a Kafka-parabolát). Hát más
úton teremtenek minőséget, ha a hasonulás útjai lezártak. Mintha nem a nép
— hanem a másik anyanyelv nem fogadna még kebelébe, mert nem járta át
minden pólusunkat. Nem vagyunk hát szabadok e nyelvben, mert nem tudunk
úszkálni benne, mint bármelyik benne született. A nyelvi autochton (a nyelvi
bennszülött) ugyanis együtt születik az anyanyelvvel. Sőt: egyidejű szülött és
szülő, nemző, mert ő is gazdagítja, színezi. Ezért oly perdöntő az anyanyelv
megvallása abban, hogy mely nemzethez tartozunk. Az anyanyelv olyan áldás,
ami demokratikus: mindenkinek megszerezhető. Ellentétben a származással,
amely akaratunktól függetlenült. A dalmata Dugonics András a magyar anyanyelvnek nagyobb művésze (plusz a tudósnyelv újítója, lásd: Matézis), mint . . .
s itt kipontozom a neveket, nehogy sértődés essék. Utóbbiak gyakran az iskolás latinból fordították magyarra szóképeiket, persze egyre jobban eltávolodva
az eredetitől... Dugonics persze a — részint szegedi — tájnyelv szabad ízeiből
ínyenckedett, kóstolgatott, sőt — uram bocsá — nagyokat lakmározott.
Nemrég írtam egy színdarabot, a címe: Janus és Nicolaus. Fantázia játék:
a mennyországi ítélet előtt találkozik Csezmiczei-Pannonius magyar költő
— aki latinul írt — Radnótival, aki szerette ugyan az antik ritmusokat, de
magyarul alkotott... Egy katolikus és egy volt Mózes vallású magyar. Lám
csak, milyen bonyolult és egyszerű a nemzet: Csezmiczei, a magyar származású latin költő és Radnóti, a „csupán" magyar költő. Hisz itt . is az anyanyelv
dönti el a kérdést. Az írásművészet ősi anyaga. Ahogyan szobrászságomhoz
nem a festék a tanú, amivel esetleg bekenem a követ, hanem a szilárd anyag,
a faragás. Janus a latin nyelv kiváló művésze, „Nicolaus" a magyar nyelv kiváló alkotója lesz. Egyébiránt mindkettő magyar. S nem is akármilyen. Janus
„gyilkos" epigrammákat ír azok ellen, akik őt magyarságában barbárnak nevezik, de latinul védi meg magyarságát. Nicolaus (Miklós) viszont megírja az
egyik legszebb — hitvallásszerű — verset a magyarságról, s benne az anyanyelv színeiben tündököl a szülőföld tája, míg Janusnál a Duna Danubiusként hömpölyög. Janus egy nagy teljesítmény művésze — Nicolaus az anyanyelvnek is mártírja lesz, kinek szobrára odavéshető: Magyar
anyanyelvünk
vértanúja: szent.
Ilyen egyszerű és ilyen bonyolult ez. Minden két- vagy többféle magyarság — egyféle végül is: megvallott és vállalt. A tengeri só nem igazibb a bányasónál, csak mert a lelőhelye tágasabb, vagy nem kevésbé só, mert a másiké szűkebb és sűrűbb. Viszont a csak stiláris anyanyelvet keresők nem lelték meg ú j anyanyelvüket, ők örök pubertáskorban leledzenek, amikor is még
szinte mindenen nevetünk, amit nem, vagy csak félig értünk. A nevetés: önvédelem a zavartság, idegenség, a titok ellen is. A másik nyelvét a gyerek kigúnyolja, de nem gonoszságból, hanem, hogy ne rettegjen tőle. így szerez, ha
mást nem, formális fölényt.
Amit Tamási az ember születéséről mond: azért vagyunk, avégre vagyunk,
születünk e világba, hogy valahol otthon legyünk benne — ez vonatkozik az
anyanyelvre is. A meghittség nyelvét keressük, a teljes szabadságot, ahol nem
csak díszruhában, de házikabátban — „pongyolán" is — jól érezzük magunkat.
Az anyanyelv nem feszélyez, nem kínos. Nem vagyunk karót nyeltek, de lubickolunk, mint az ebihal, aki noha még nem béka, de máris otthona a víz.
A Janus—Nicolaus páros képhez — „distichonhoz" — az is hozzátartozik,
hogy Janus nem csak etnikai származását, de bármikor megvédte volna írói
nyelvét, a latint is, b á r k i t ő l . . . És. azüs, hogy Nicolaus szinte „anyanyelvi fellő

nöttkeresztelőnek"
— anabaptistának — érezheti magát, aki úgy kapott anyanyelvet, hogy őse értelmesen, érett fővel ú j nyelvet választott, sorsot, nyelvi
sorsot is. S ami a legfőbb: Janusban az etnikai tudat elvált a nyelvitől. Ö hasonulásában átmeneti, „kétlaki". Nicolaus megérkezett:
benne a nyelv által
minden egyesült, s ő maga eggyé lett a nyelvvel. Ezért lehetett mártírja ő a
magyar anyanyelvnek is. Az áldozattal szerzett anyanyelvnek, míg Janus csak
bűntelen — ártatlan — „elcsábítottja" egy akkori világnyelvnek. Ahogy ma
mondanák: elszédítette — már csak nevelésénél fogva is — a „latinos kozmopolitaság". A nagy kultúrák, nyelvek örök csábítása, mely kísérti a kisebb — s
főként elnyomott — népek fiait, leányait, nem is beszélve a kisebbségről. Akkoriban ugyanis a világpolgár nem angolul, franciául, németül, és a többi —
írt, hanem latinul, pláne, ha pap volt és tudós. A „kozmopolita" nem gyökértelen, csak nem kényes gyökerű: „alkalmazkodó növény" . . . Azt is súlyos tévedés hinni, hogy csak kereskedő vigéc „kozmopoliták" vagy hogy csak Mózes
vallású világpolgárok voltak, vannak, de teszem azt, latinos, humanista világpolgárok nincsenek egy időben és párhuzamosan velük. Mindenekelőtt a tudós-,
művész- és egyházi világban. A régi időket nem számítva, például a reneszánsztól, erre az „idegen minta" épp úgy vonzza őket, ahogy másokat taszít (ahogy
századunkban látjuk: hol a „szovjetizálódástól", hol az „amerikanizálódástól"
retteg Európa). A többféle világpolgárság gyakorta csatázott, nyilván gyűlölködve is és közöttük népeik — kvázi — két malomkő k ö z ö t t . . . Visszatekintve:
a kelet- és nyugat-római egyházak, birodalmak világpolgárai jobbára a hit utazói voltak, kik itt-ott le is telepedtek. De később ugyanilyen világpolgárnak tekinthetők a hajós hódítók vagy az egyházi üldözöttek, akik bolyongtak: a keresztény szekták, bizonyos művészek is, például világjáró olasz mesterek. Sokféléből verbuválódott tehát az „őskozmopolita réteg" és tevékenysége sem csak
rossz, vagy csak jó. Mindenesetre a hódító világszellemekkel, egyházakkal
szemben nőtt az ellentétes erő: eljött a győztes reformáció kora. Ekkor születtek az újító egyházak, nemzeti tudományok, értve utóbbin nem csak általában
az anyanyelven művelt diszciplínákat, de a nemzeti önismeretet célzó történelmi-humán tárgyakat, a komparatista nyelvészetet, etnográfiát, folklórtudományt etc. A népek nagy családjához való tartozás tudata csak még jobban
megerősítette az érzést, hogy „miben különbözünk". Amíg egy nép legősibbnek
képzeli magát „őnalkotó-primitíven", úgymond: „első népnek", nyelvét is közös
alapnyelvnek — addig mindenkit magához hasonlít, eszébe se jut, hogy lehetségesek egymástól független eredetű hasonlatosságok is, vagy ő és ellenfele egy
t harmadik ősre vezethetik vissza magukat, aki megelőzte őket az i d ő b e n . . .
Olyanok, mint a gyermek, akire már másutt sokszor hivatkoztam: ez magyar
lévén az erdélyi szász kisfiúval azon vitázott: nem lehet a kenyér neve Brot,
mert az csakis kenyér lehet. A szász kisfiú épp az ellenkezőjét állította. S mintha nem volna más nyelv a saját anyanyelvén kívül. Persze minden nép hajdanában dédelgetett ilyen „legősibb vagyok" álmokat. De már Bizáncban Cirill
(és Metód) nemes indulattal kikelt a „három szent nyelv" teóriája ellen, mondván: minden anyanyelv jó (így a szláv is) Isten imádatára, és egyenrangú, nem
csupán a latin, a görög és a héber. Istennek minden nyelv egyaránt kedves.
Azt a bibliai állítást, miszerint kezdetben egy nyelv uralta a földet, hajlamosak
szó szerinti értelemben felfogni. Holott ma már inkább azon kéne tűnődnünk,
miben valóban egy az a néhány helyi ősnyelv, amely egymással nagyjából egy
időben más és más térben kialakul. Nyilván például abban egy, hogy sok bennük a hangutánzó szó (valamennyiben), mert ez az emberi észjárás, az utánzás
16

természetes logikájából fakad. Abban is egy lehet, hogy ami nem hangutánzó
szó, az a dolgok külső, szemmel jól látható tulajdonságaival nevezi meg a dolgokat, és nem benső lényegük. szerint, amely rejtett a névadó érzékszervei számára. Vagy abban is nyilván egyek, hogy a névszó és az. ige megelőz más szavakat, hiszen a szükség ezeket alakítja ki legelőbb. Előbb az elnagyolt nyelv, a
durva születik meg, aztán lesz belőle finom, kényes műszer. A primitív .szobrokat könnyebb lecsiszolni, finom hajlatává tenni, a barlangrajzok vonalát netán
cirkalmazni, mint a gondolkodást követő, azzal együtt születő nyelvet pókhálófinom rendszerré változtatni. És folytathatnám még a valóságosan mérhető
vagy a vélt Egy-ségeket. Hogy magukhoz viszonyítanak, mert alig ismernek
mást?
Hogy a. Biblia szerzői ezt az egy-séget szó szerint veszik? Melyik nép nem
veszi komolyan önmagát? Az halálra volna ítélve. A népek prioritáscsatái már
a kezdet kezdetén a nyelvekről vallott felfogásukban is tükröződtek. A héber
Talmud még egészen nagyvonalúnak tekinthető, amikor azt mondja: négy legjelesebb nyelv van (őt nem köti a szentháromság), vagyis elfogadja a több
nyelv kialakult „status kvóját". Ez pedig görög, latin, szír és héber. Sőt, van itt
más — még nagyvonalúbb — hagyomány is, mi szerint hetven .nyelven .beszélt e k . . . És vajon a latin nyelv „szent grammatikáját" is hányszor bizonygatták
az alexandriai viták utáni idők tudósai? Közvetve: Isten nyelvévé tették volna.
Ebbe a sorba illeszthető: a sumér—akkád kutatás — késő, mai — igyekezete is,
még ha nem is vallási indíttatású fejlemény.
Mint mikor a festők a Madonna-tablókon saját népük antropológiai jegyeit
érvényesítik a Szűzanya-arcon... Vagy az amerikai négerek., zsoltára, ahogy
„dzsesszesül" . . . Nos: épp így értelmezik visszafelé — „retroaktíve" saját észjárásuk és érdekeik szerint a nyelvek, események, népek eredetét. •
Ügy feltenni a kérdést: van Istennek, a „világszellemnek" választott nyelve, választott népe — ez a „gyermekcipő" kora. De hogy túlélésre segített —
az is bizonyos. Az ideológiák vigécei sok kárt okoztak, de növelték is népeik
önbizalmát, gyarapodást szolgáltak.
Hogy ma már ez ön- és közveszélyes anakronizmus — az mind jobban tudatosulhat, amennyiben az effajta igyekezet, a sovén hódítás útjait kövezné.
Mert különben „pueril" dolog: A gyermek hajlamos apját óriásnak látni, hisz
az fel tudja őt emelni a magasba. Aztán persze elmúlik ez az „én apám óriás"
korszak a népek történetírásában, s netán gyakorlatában is. A közhiedelemmel
ellentétben a képlet összetettebb: a nagy népek terjesztik nyelvüket, tehát nem
féltik, a kis népeknek csak a féltésre jut erejükből...
Nyugodtan állíthatjuk hát: minden megtörténik az anyanyelvekkel, ami a
népekkel megtörténik. Az is bizonyos: a „ne legyenek idegen isteneid" parancsolata kezdetben „etnikailag idegent és istent is jelent, vagy csakis azt: a más
nép istenét, és nem a kereszténységtől idegen" istent, mint.később és .ma. Ez
különben is az ökumenikus mozzanatban újjáértékelődik. Nos: az anyanyelvidegen nyelv vonatkozásban a kultúra parancsolata él. A Nyelv ilyen összefüggésben istenségnek számít.
Már csak ebből is látszik: micsoda bajnoka a nyelvnek általában is az író,
ha mindezzel szembe merészkedik nézni. Bajnok, vagy legalábbis azzá kell
lennie.
Térjünk hát „juhainkhoz" vissza.
Az említettek közül talán nem véletlen, hogy Krúdy az életben is „ínyes",
gourmand. Antinaturalista szakács. A fűszer főszerepet kap.. Tamási is „nyelvi
17

haspók", de ő jó étvággyal, „ízesen" eszik, míg Krúdy ínyenc módon, kóstolgatva is. Krúdy elréved a zamatokon: rítus az evés — rítus a nyelv, a stiláris
szokás. Sorait, mint a szecesszió képeit, belengi valami általános nosztalgia. Az
egész nyelvet, a stílust. Ezen az úton járva születnek az anyanyelv — úgymond — modern „városi" mesterei: Tersánszky, Gelléri Andor Endre, Déry
Tibor és mások. Ha az impresszionista festészetben a réten illatozó virág a
téma — a szecesszióban: a levágott, a díszítő virág. Ügymond: az „alkalmazott" virág, környezetéből kiragadva. A polgári lakásba hozott természet. Mint
szőnyegminta, mint függönymotívum, mint füzér a, nyakban vagy hajcsatrejtő.
Beszórni illattal, virággal, azt, ami dohos, konyhaszagú, ami „natúr" nyomorúság. Kirándulás négy fal között. Vágy és álomvilág. Kitalált csodaország, sziget,
mint Gulácsy Lajos Na' Conxypanja, ennek meséi s a képek. Kávéház és mesevilág együtt, ahol néha hull a hó. Nem véletlen, hogy a kor jó hírű, karakteres
erdélyi költője, Reményik Sándor azt írja: „A nyelv ma tündérvár és katakomba." Az illékony álomtól az ijesztő álmokig — út a szecessziótól a szimbolizmuson, impressziókon át a szürreálisig. Ami a művészetben impresszió, jelkép,
szürreális — az lesz a lélektanban: Freud. A dogmatikus ráció tagadása. Ennek
kora már a romantikával, szentimentalizmussal indul. Az
Osztrák—Magyar
Monarchia soknyelvű, sokvallású, soketnikumú világa pompás televény hisztériának, neuraszténiás tüneteknek, depressziónak, s persze paranoiának és tudathasadásnak is. Igazi összehasonlítási alap, bármely komparativitásra épülő vizsgálat hálás, buja termőtalaja. Fülledtség, rajongás, elfojtott gyűlölet, képmutatás — fölül, és alul: főként a folklór virágai, ha az alagsort nem számítjuk.
Tamásit is meglegyinti a fenn vázolt világ, s nem ettől egészen függetlenül
fordul a maga „tündérvilága" felé. Annál könnyebb neki, mert az övé zárt
nyelvi, szokásbeli völgykatlanokból áll, ahol konzerválódott valami. Nem esik a
gyorsan változó divatok internacionalista országútjához közel. Németh Lászlót
róla írva meglepi (e meglepődést később korrigálja), hogy amit ő főképp költői
invenciónak hitt — az a székely faluban „naturális világ". Körülbelül úgy jár,
mint az európai hajós, aki temérdek egzotikus mesét olvasott, s ezeket akként
is fogta fel, míg mondjuk, Tahiti szigetére el nem jutott. S akkor látja, hogy
az egzotikus mese ott helyben már „nem egzotikus" valóság. Bartók és Kodály
muzsikáját is kísérte efféle kétely, sőt vád is. Ám levonhat-e valamit is Tamási
stiláris zsenijéből, hogy mesének ható valóságot végül is „reálisan" ír le? Alkotó helyett „gyűjtő" lejegyző? Alig hiszem! Mert akkor tagadhatnánk ama fizikusok géniuszát, akik végül is „csak" a talált természeti törvényeket írják le
igen pontosan, anélkül, hogy képzeletük játékával megtoldanák. Ráadásul Tamási eredeti alkotó, mert a valóság, az élő mintájára, „ad notam" írja remekeit: a dallam öröklött, a szöveg változó, ö az elevent „utánozza", amely viszont
konzerválja az ősit. Az ő nosztalgiája rejtettebb a t á j nyelve, mint Krúdyé (vagy
éppen Adyé) az idők „dialektusai" iránt. Ez a nosztalgia furcsamód kezdetben
(Jókaiéknál) még a nyelvi, „helyi színekben" vagy a históriai nyelvi színekben
jelentkezik. A sok latin vagy latinos szövegben, mondjuk. Noha ez valóságos
korállapotot tükröz, mégis oly nagy kedvvel ábrázoltatik, hogy m á r náluk
meglegyint a gyanú: él valami nosztalgia az „eltűnt idő nyomában". Igen: amit
majd Proust fest vállalt nosztalgiával — az vagy az ahhoz hasonló nemrég másoknál még a korhű miliő leírása volt: natúr. Úgyszólván adagolás és tónus,
hangsúlyok kérdése, mikor válik nyelv vagy téma nyíltan nosztalgikussá. Ki
dönti el, hogy Kós Károly írásminták alapján született archaikus nyelve melyik
pontig akar utánzása lenni a régi kor nyelvezetének, és honnan lesz vágyódás
18

e régi nyelv és „időhangulat" után? Kinek lesz cél az evés, és kinek csak eszköz? Valaki eszik, mert természet iránti kötelessége, tudja: ennie kell, hogy elindulhasson más céljai felé, amely nem — vagy nem elsősorban az újabb evés.
ő a léttevékenység szünetében eszik, s nem ez a szünet lesz a létcél. A másiknál szinte célszerű, Telosz-szerű lesz a l a k o m a . . . nem a pusztán nagyevőknél,
hanem az „ínyes haspókoknál". A csak nagyevőt bélpoklosnak is hívja a nép,
betegesnek, „lyukas gyomrúnak": feneketlen bendő, mintha nem is evett volna,
mintha máris távoznék belőle az étel. Gyors az „égés", hiszen még csak nem is
hízik. De aki dundi — az jobbára már ínyes, arra rárakódik az élvezet megannyi rétege. Bélpoklosság: talán nem is annyira a lepra analógiájára „likas
hasút" jelent, mint inkább: a belek poklában, bugyraiban a tűz mindent megemészt. Még a vasszeget is talán. De az ízeken elrévedő — nosztalgikus evő, ő
nem ismeri a zabálás fogalmát. A stílus ínyence is i l y e n . . .
Persze: a szellem étvágya — Rabelais reneszánsz alkotta óriásaitól — mindig együttjárt bizonyos bőség ábrázolásával. Mint a festészetben. Nem a semmit írták le bőven, mohón, sok-sok szóval, hanem az evést, ivást, étlapot, kalandokat . . . A dúsan roskadozó asztalt nem lehet — érvénnyel, megjelenítőn —
szegényesen leírni, ezt csupán a dilettánsok hiszik. A takarékosság így néha az
impotencia rokonszava lesz. A tapasztalathiányé. Színvakságé. Íz-tompaságé.
Süketségé. Persze más a válogatós gazdag lélek. Mint amilyen Tamási is. Öt a
szegénység ismerete neveli takarékossá a nyelvben is, amely számára birtokolt,
hatalmas kincseskamra... A nyelv tehát téma is lesz, t á r g y . . . mint a kis népeknél jobbára; ők a nyelvfilozófiára igencsak hajlamosak. Hogy ami imádat
tárgya lehet, az eszköz is, arra épp a „bálvány" fogalma a példa. Egyszerre oltár és eszköze a hagyománynak.
Hajdanában a tudós bölcs, Leibniz álmodott egy tökéletes nyelvről, amely
mindenkié. Talán eszperantókat álmodott? Vagy egy olyan ésszerű nyelvről,
amely kirekeszt minden Babilont? Mert Bábel nyelvzavarát büntetésnek szánta
az Ür. Az égig érő torony a gőgös, nagyravágyó, az Ürral versengő ember jelképe lett. Jegenyefák nem nőnek az égig — nem „világfák", ez tán Babilon ősképét őrzi gondolkodásunk mélyén. Szerénységre inti az észt, a tudományt. De
vajon a szárnyas bokájú görög Hermész isten nem nyelvösszezavarásokon mesterkedett? Megtehette, ő maga a vándor, utazó, hát sok nyelvet ismert. Más
időkben a nyelvkitépés, -kivágás volt a fecsegő szolgát, árulót érő szörnyű büntetés. A pletykás Ekhót „szajkózásra" ítéli az isten: szót ismétel. Mindebből
látszik: milyen hatalmas erő a nyelv, a beszéd, ha ilyen borzasztó ítélet komponense. De a szerzetesek némasági fogadalma is szellemi haditettnek számít.
A hangtalan nyelvű gondolkodás melegágya. Így némileg jutalom is. Kontemplál: vagyis kívülre nézve szemlél, elmélkedik. Meditál: belülre réved, belső tájon töpreng, befelé fordulva eltűnődik. De nyelv nélkül mindezt aligha lehet,
csupán hangos nyelv nélkül. A füllel nem hallott nyelv világa ez, de mégis
nyelv-világ. Más a született néma „belvilága", mint a később megnémulté.
Ahogy a született vaké, süketé is. Utóbbiaknak vannak emlékei.
Ma már hajlunk arra, hogy a sok nyelv, ha rosszul sáfárkodnak véle
.— büntetés lehet, zavargás, de ha jól — a szellem, képzelet megannyi friss forrása. Ma már csupán a hódítás (a jogtalan) értelmezheti úgy a sok nyelvet,
mint eleve büntetést. Már csak azért is, hiszen minél több földi nyelv van, annál valószínűbb, hogy valamelyik vagy egyik csoportjuk jobban megközelíti netán egy idegen bolygó nyelvrendszerét is, hiszen a „hangos nyelv" és a szerkezet modusai nem végtelenek. Vagyis információelméletileg (s ez nem tudomá19

nyos fantasztikum) nagyon hasznos a sok nyelv. Még az egyelőre utópikus távolokat tekintve is, ahogy erről már írtam.
Mondanom sem kell: a nyelv, az anyanyelv végtelen fontosságára mindig
is az írástudók figyelmeztettek, akik egyben pallérozói is voltak. Hiszen az irodalom nyelve abban különbözik a köznapitól vagy a szakmai zsargontól, hogy
információtöbbletet ad: sugallja az író létérzését, léthangulatát, világfelfogását,
miként látja ő a választott időt. A szubjektív nyelv kincse az övé. Egyszerre
érzi: meddig tart a puszta közlés nyelve, ha van egyáltalán ilyen „tiszta", „steril" formájú közlés — és honnan kezd majd a sejtelem, az intuíció és a titok
nyelve lenni. Az elhallgatásé, beszédes csendé, tartalmas pauzáké. A diplomata
Talleyrand azt mondta: a nyelv arra való, hogy gondolatainkat elleplezzük. És
nem azt: „hogy közöljük, kifejezzük". De ha ezt más is tudja, nem csak Talleyrand, s miért ne tudná, akkor él a gyanúper, állandóan munkál. Nyelv és
gyanakvás tehát nem elszakíthatok, sem ismeretelméleti, sem más — például
politikai — szempontból sem. Amit Talleyrand mond és mi méltán véljük szellemesnek, az praktice ezerszer megfordul egy román vagy magyar, vagy orosz,
vagy iraki és más cenzor fejében. De tovább: ha valaki idegen nyelvű társaságba lép, s nem ismeri e nyelvet, gyanakodhat: esetleg épp róla van szó.
Vagyis, amit sokan a diplomácia főparancsolatának tartanak, az banálisan mindennapi gyakorlat. A gyerek előtt franciául, németül vagy más világnyelven
beszélünk az őt meghaladó ügyeinkről. Vagy a szolgák, a „személyzet" előtt.
A titok nyelve mindenütt él. De egy nyelven belül is. A nép nyelve sokáig
„személyzeti nyelv". Cancert mond az orvos a rákbetegség helyett, nem csak
tán tudós fontoskodásból vagy tapintatból, hanem: a tudományos nyelv rendszere kizárja a félreértést, vagy hogy avatatlan lépjen szentélyébe. Mint a nemesi öltözet, éppúgy árulkodik a „szleng" a kaszthoz tartozásról. A nyelvet nagyon sok író igen régóta hasonlította „ruhához". A stílust, sőt a kultúrát is.
S e közhelyes hasonlat már ab ovo árulkodik: a rejtő funkció él, hiszen a ruha
rejt, eltakar, m e g ó v . . . Talleyrand mondása éppúgy vonatkozik hát a mindennapokra, mint a stilisztikára, és persze a diplomáciai habitusokra is.
A nyelv: hangos viselkedés, hangokkal kifejezett, vagy ennek „kottázata"
(írás). Tág értelemben „nyelv" minden jelzés.
Nos: a modern irodalom akkor kezdődött, amikor a nyelv először céllá
emelte önmagát, nem eszköz-nyelv már, hanem cél-nyelv is. Már a barokk s
rokokó körül. Amikor legalább olyan fontos az eszköz (láttuk: információs forrás), mint az, amit véle, általa elbeszélnek. Ilyen értelemben Mikes az első modern prózaírónk. Krúdy, Tamási, s a többiek e csillagsornak későbbi tagjai.
A Nyelv Felvilágosodása ez a hosszú korszak. A Nyelv sajátos értékeire ébred
általa a beszélő ember. Az írásban beszélő: az írástudó.
(Folytatjuk.)

20

ABLONCZY LÁSZLÓ

A bölcsőtől a koporsóig
Beszélgetés Szőts Istvánnal
— Tamási Áron ptthonában ülünk; a dolgozószobában az íróasztal a faragott karosszékkel; a vendégfogadó szobában az asztalka, amelyre oly csáládiasan kerültek a cirfandlis palackok és a poharak; a fotelek és a kanapé,
amelyben annyi barát között neked is gyakran helyet adott, a régi együttléteket idézheti. Egyszer, másfél évtizeddel ezelőtt már ülhettünk együtt Köpeti Bócz István jóvoltából; akkori találkozásunk alkalmával kedves filmterved megvalósításának a módozatain tűnődtél. Körösi Csorna Sándor életének
megidézésére készültél, s egykori alkotói gondokkal átszőtt töprengésed nem
akartam zavarni. Az Idő kegyesnek mutatkozott; egészségben megtartva bennünket, engedi, hogy Ágota asszony jóvoltából is újra együtt legyünk, s Tamási Áronról beszélgessünk. Lám, már mindketten oda jutottunk
időközben,
hogy Ágota szíves kínálását a koccintásra elhárítsuk. A kávé illatából szippantsunk hát, s kérlek, az idő mélyéből emlékezz az együtt töltött órákra.
— Igen, ez az üres karosszék is emlékeztet reá, amikor itt vagy a másik
szobában szokott üldögélni. Nemsokára előkerült valami könnyű vörös bor, és
amellett csevegtünk legtöbbször. Az ismeretségem régi, részben pedig friss.
Katonakoromban Miskolcon szolgáltam tüzérönkéntesként, és akkor az Erdélyi Helikon tartott egy nagy felolvasókörutat. Miskolcon is rendeztek .egy bemutatkozó előadást, s utána együtt vacsorázott a társaság.
— 1933 decemberében országos előadókörúton jártak 'az erdélyi
írók...
— Igen, akkor lehetett. Azon a vacsorán találkoztam először Áronnal.
Érdekes módon a második, az igazi ismerkedés Áronnal az ő távollétében. történt, amikor szűkebb pátriáját, szülőházát, édesanyját és családját is megismerhettem. Ez is katonakoromhoz kapcsolódott; az Észak-Erdélybe való bevonulás alkalmához. A nagy lovaglás Máramarostól Székelyudvarhely-Kadicsfalváig tartott. Jól beszéltem románul, ezért mindig előreküldtek szálláscsinálónak. Magánosan lovagoltam elhagyott erdei utakon, kedvemre vágtázhattam a szabad mezőkön. Tömegtől, portól, lökdösődésektől, várakozásoktól távol. A máramarosi Tisza-hídon át léptünk Erdély földjére. A Radnai havasokon, Besztercén és a Görgényi havasokon át a Mezőség és Marosvásárhely
érintésével jutottunk el Székelyudvarhelyre. Szép őszi napok voltak, időmet
szabadon osztottam be, és miután előkészítettem a kvártélyokat, elmentem
Farkaslakára. A sors ritka ajándékának tartottam, hogy lehetővé tette számomra ezt a vargabetűt. Galambdúcos székely kapun keresztül jutottam a
zsindelyes, magas tetejű régi boronaházhoz. Kopott, mohos kőgrádics vitt fel
a tornácra. Este volt. A ház nyitott ajtaján csak a tűzhely lobogó lángja világított meg egy törékeny, vékony csontú, kicsit görnyedt tartású öregasszonyt.
Tett-vett a tűzhely körül, főzte a vacsorát. Áron édesanyja mosolyogva fordult felém, de ez a mosoly nem csak nekem, inkább honvéd egyenruhámnak
szólt, mert még nem tudhatta, hogy fiának tisztelője és személyes ismerőse
vagyok. Előjött Áron öccse, Gáspár is a csűr felől, ugyanaz a jellegzetes fejformája volt, mint Áronnak: a Vadon nőtt gyöngyvirágot olvasva, meglepő
stílusjegyek is összekötötték őket.
21

— Hadd kérdezzek közbe. Sok évvel ezelőtt Gáspár bácsi ugyanebben a
fotelben idézte a régi időket, 's panaszosan említette: ők akkor bizony isokat
ácsorogtak Farkaslaka határában, ünneplésre várakoztak, talán egy napnál is
többet, amíg Korond felől végre feltűntek a magyar csapatok. Miért késett
a hadsereg?
— Nem tudták pontosan kiszámítani az időt, nagy volt a torlódás, az ünneplések, beszédek, kínálás, vendéglátás miatt. Megható, s előre ki nem számítható események jöttek közbe. Emlékszem Máramarossziget környékén, ahol
többségében románok éltek, magyarok inkább szórványban, este helyett éjfél
után érkeztünk. Felejthetetlen számomra, hogy az országút két oldalán égő
gyertyával és lámpással a kézben sorfalat álltak a falusi magyarok, ünnepi
kivilágítással vártak, és világították az utat, láttak vendégül minket. Székelyföldön, amikor már elfogyott az aprójószág, malac, bárány, még a szarvasokra, az őzekre és a vaddisznókra is sor került, azok rotyogtak nagy kondérokban, hogy a honvédek jó vacsorát kapjanak. Megható emlékek. És akárhogy
is szidták később a bécsi döntést, Hitler és Mussolini kétes értékű ajándékát,
akkor senki nem gondolt arra, hogy Hitler és Mussolini számláját m a j d nekünk fogják prezentálni. Mindenki örült annak, hogy Erdélynek, amely 1000
éven át magyar volt — legalább többségében magyarlakta területei — ismét
visszakerültek hozzánk. Kinek jutott eszébe tiltakozni ez ellen, hogy nem; mi
ragaszkodunk ahhoz, hogy a románok továbbra is elnyomják az erdélyi magyarokat! A szocializmusnak mondott világban „internacionalista" rágalmak
valami ilyesmiről képzelegve gyalázkodtak az elmúlt évtizedekben. A legtermészetesebb nemzeti érzés hatotta át az embereket, s az etnikai elvek alapján
hozott bécsi döntés sokkal igazságosabb és korrektebb volt, mint Trianon,
amelyet másodszor is megismételtek, annak ellenére, hogy látták, milyen tarthatatlan és igazságtalan. Végül is a románok, csehek és szerbek húztak hasznot, és okultak meg a bécsi döntésből is; s azokat az összefüggő nagy magyar
tömböket, amelyek lehetővé tették volna a határok revízióját etnográfiai elvek alapján, az elmúlt évtizedek alatt szisztematikusan szétrombolták (áttelepítés, iparosítás, kultúrzónák stb. címkéi alatt!). Ma már nagyon nehéz volna
olyan etnográfiai vonalat meghúzni, amely egyensúlyt teremtene és békés,
igazságos döntést eredményezne. Legalább olyat, amilyet a bécsi döntés produkált.
— Az 1940-es esztendő őszéről beszélünk, de talán, az együttélés
gyötrő
kérdéseit felidézve, \egy korábbi eseményről, az 1937-es Vásárhelyi
Találkozóról is kérdezlek. Távolról, 's,'mégis' az erdélyi létküzdelmeket naponta átélve ez
a szellemi hitvallás hogyan érintett?
— Elég későn vettem tudomást róla, de mikor azután megismerkedtem az
ott elhangzott és megfogalmazott előadásokkal és beszédekkel, megbizonyosodott előttem (és bárki előtt is), Tamási Áron progresszív magatartást tanúsított, és őszinte, komoly közeledési szándékot sugalmazott. Béke jobbot n y ú j tott, amit a románoknak viszonozni illett volna. Úgy látszik, ezt nem csak
hogy elfelejtették, hanem néhány évvel később megalázó gesztussal feleltek
rá. Időben előre kell ugranom; 1946-ba. Amikor is Bukarestben magyar hetet
rendeztek. A kultuszminiszter vezetésével „művészvonat" indult írókkal, színészekkel, balett-táncosokkal, operaénekesekkel, zenészekkel és filmesekkel
megrakodva Bukarest meghódítására. Pontosabban kora reggel indult volna,
mert a szerelvény csak állt és várt a pesti pályaudvaron. Csak nem akart el22

indulni. Ügy kilenc óra felé kiderült, hogy miért nem mehetnek: Tamási Áron
nem kapott vízumot. Szégyenszemre le kellett szálljon a vonatról. De talán
még ennél is szégyenteljesebb dolog volt az, hogy sem a delegáció vezetője,
sem az írás, a művészetek, az ének, tánc és színjátszás babérkoszorús mesterei közül egy sem szállt le a vonatról, egy sem vállalt szolidaritást a „soviniszta, irredenta és narodnik" íróval, és csak annak örültek, hogy a vonat
végre elindult. Ahelyett, hogy megtagadták volna az átlátszó és propagandaszínjátékot Bukarestben, ami az akkor még nyomorgó, éhező Magyarországhoz
képest Kánaánként vonzotta a kultúrvonat utasait.
Kelet Párizsa kitett magáért, elkápráztatta vendégeit. A Grand Hotel
Atheneé Palace halljában, az elegáns Capsa cukrászdában franciaparfüm-illatos szépasszonyok, nemes prémek, vakító ékszerek adtak egymásnak találkát.
Álarcosbál az Operában, bankettek a Milliomosok K l u b j á b a n . . . Folyt a
pezsgő, nagykanállal ették az orosz kaviárt, s a cigányprímás a magyar prímabalerina ékszerektől tündöklő dekoltázsa fölé hajolva halkan rázendített a
kedvenc nótáira.
Erre már a házigazda, dr. Petru Groza miniszterelnök is felfigyelt. Abbahagyta sziporkázó tűzijátékát; a magvar költők verseit szavalva, amivel elkápráztatta budapesti vendégeit, s akárcsak ifjúságának olimnoszi magasságában trónoló egykori dévai főispánok, vagv a Hunyad megyei földbirtokos
dzsentrik — így mulat egy magvar úr mintáiára — beint a cigánynak, és a
taktust vezényelve rázendít a „Magas jegenyefán sárgarigó fészek"-re...
A prímabalerina, Otrubay Melinda, a későbbi Esterházy Pál hercegné ekkor még el volt bűvölve sikereitől, nem is sejtette, hogy emberi méltóságának
mennyi megaláztatását kell hogy eltűrje és elszenvedje, talán éppen azok részéről, akik most frakkban és szmokingban elvegyülve a vendégsereg között
figyelik, és jelentik a vendégek és vendéglátók minden szavát és gesztusát...
De a bukaresti idillből hamar fel kellett ocsúdni. Mert amikor a magyar
díszvendégek azt kérték: hazafelé álljon meg Brassóban a vonat, hogv megtekinthessék a várost; valamilyen kifogással elutasították. Akkor talán egy
kis kerülővel menjenek Kolozsvár felé, és álljon meg ott a kultúrvonat.
Ezt is elutasították. . . . legalább Nagyváradon!... — kérlelték tovább a román hivatalosokat. . . Nagyváradon sem állhatott meg a vonat. Szégyenteljes
és megalázó utazás volt, az bizonyos... Jobb is, hogy Tamási Áron kimaradt
belőle ....'
— Miközben még :a demokráciának mondott idők járták, s a "románok a
párizsi béketárgyalások előtt sok szemfényvesztő engedményre hajlottak, hogy
zavartalan és testvéri orcájukat mutassák a magyarok irányába. A bukaresti
út is ezt szolgalta, a testveriesseg altató hadmuveletekent szerveződött — ma
már nyilvánvaló.
— Igen. S hogy éppen Tamási Áron személyét állították be veszélyes irredenta-sovinisztának, ez különösen leleplezi a románok magatartását. Azt a
Tamási Áront tartották veszélyesnek, aki egy évtizeddel korábban megfogalmazta az együttélés kényszeréből fakadó erkölcsi és politikai elveket, számukra jelképesen emberi és politikai értelemben is erőnek mutatkozott. S hozzá:
Áron akkor még parlamenti képviselő volt, tehát nem csak magánemberi mivoltában sértették meg.
— Ne kerülgessük a jelzőket, s a tényeket se szépítsük, mert nem csak a
román politikusok tartották irredentának Tamási Áront! Ne legyünk elfogul23

tak: miért tuádoljuk csak d románokat ezért, akadtak a magyarok között is,
akik rádupláztak ellenségeink vádjaira. Nagy István például az TJTUNK hírhedett cikkében, vagy a hetvenes években E. Fehér Pál, aki az ösvigasztalás
címét őskeresőre változtatta, csakhogy '.Tamási Áront nacionalizmussal
vádolhassa.
— S hogy a politika milyen jelzőkkel és egymást kiforgató minősítésekkel
fertőzte a közéletet, ez talán Nyírő József és Tamási viszonyában tükröződik
leginkább. Ahogyan összeeresztették, egymás ellen hergelték ezt a két magyar
írót. Jól ismertem és becsültem mind a kettőt, ö k egymással jó barátságban
voltak. Áron a fiatalabb tanítvány, és Nyírő, a már idősebb mester, ugyanazon közös íróasztal mellett ültek és dolgoztak a kolozsvári Keleti Újság szerkesztőségében." Albérleti szobájuk is közös volt, baráti viszony jellemezte kettejük kapcsolatát. Az utánuk és mögöttük felsorakozó hívek tömege azonban
zászlót csinált belőlük. Egyikből jobboldalit, a másikból baloldalit. Holott különösen Erdély történelmében gyakran előfordult, hogy az egyik törökpárti
volt, a másik németpárti, az egyik a némettől félt jobban, a másik a töröktől.
Elég; ha Bethlen Gábor és Pázmány Péter nevét említem.
.
— De ők.Erdélyt közösen féltették.
— Erdélyt közösen féltették mind a ketten. Nyírő is azért félt az oroszoktól,- és azért reménykedett a német győzelemben, mert attól tartott, ha az
oroszok győznek, megint elveszik tőlünk Észak-Erdélyt. (Ami be is következett!) Ez volt a döntő kérdés mindkét fél számára. A két ország is igyekezett
hadseregét tartalékolni erre a célra; Antonescu éppúgy, mint Horthy, az utolsó
összecsapásra készült.
Tragikus önáltatás volt részükről, hiszen sorsunkat már korábban tárgyalóasztalnál eldöntötték a nagyhatalmak. Ismét megkérdezésünk, érveink
meghallgatása, népszavazás megtartása nélkül ismétlődött meg másodszor is
Trianon. Csupán két püspök emelte fel tiltakozó, figyelmeztető szavát a ránk
kényszeritett békediktátum ellen.
- Magyarországon Mindszenty bíboros hercegprímás, Erdélyben Márton
Áron gyulafehérvári püspök. Pár mondatot idézek az 1946. év Pünkösd vasárnapi,' Csíksomlyón elhangzott beszédéből: „ . . . Szabad emberhez és szabad
néphez méltó életet kívánunk é l n i . . . Kicsiny nép vagyunk, de kicsinységünk
ellenére is a tartós békére vágyakozunk... A múltkori békeszerződésnél az
önrendelkezés jogán számos népnek tették lehetővé, hogy f a j testvéreivel együtt
és egy államban éljen: tőlünk akkor ezt a jogot megtagadták. Igazságunk tudatában és a rváltozatlan természeti és isteni törvények alapján kérjük azokat,
akiknek fölöttünk hatalma van — minden hatalom onnan felülről adatott! —
ne feszítsék népünket egy újabb ítélettel a régi k e r e s z t r e . . . "
— A Mezei próféta c. film 1947-ben készült el, de tervei már 1945-ben
körvonalazódtak. Az 'előkészületek során személyed többször szóba került.
— Áronnal '45 után gyakran jöttünk össze, annál is inkább, mert látta
az Emberek a' havasont, és úgy vettem észre, hogy jó néven venné, ha egy
második erdélyi témájú film születne, természetesen az ő valamelyik írásából.
Valószínűleg tisztelői piszkálták a háttérből, mondván: Nyírő filmje már rég
elkészült, a Tiéd még nem, holott Te vagy a nagyobb székely í r ó . . . Egy régi
adósság törlesztésének éreztem, hogy Nyírő után végre egy Tamási-filmet forgathatok. Nem csak közös erdélyi származás és múltunkra való tekintettel, és
a hosszabb ott-tartózkodás reményében, hanem az ú j formai megoldások lehe24

tősége is lelkesített. A költészet és realitás borotvaéles keskeny ösvényén, a
szédülés és lezuhanás veszélyét elkerülve vezet át az út a realitás oldaláról
a költészet partjára, súlytalanul lebegve ég és föld között (de alig pár centire
a föld fölött). Ezért vállaltam a rendezést, mert bíztam abban, hogy megtalálom Tamási költészetéhez a kulcsot. De ugyanakkor aggályaimat sem titkoltam el az író és a film érdekében. Csak azzal a kikötéssel vállaltam a film
rendezését, ha a felvételeket Erdélyben, Székelyföldön forgatjuk székelyek
között, sok eredeti szereplővel, akiknek tartása, gesztusa, nyelve azonos az
íróéval. Tamási-filmet csak a Hargita és Csík hegyei között tudok elképzelni. Csak akkor lesz hiteles ez a sokszor valószínűtlen történet, ha minden ott
történik a balladák és költészet földjén. Más környezetben könnyen mesterkéltté, papírízűvé válhat a szép szó, üresen konganak a szépen cizellált költői mondatok. A költészet kényes virágát nehéz átültetni Nógrád, Göcsej
vagy a Mátra tájaira. Még tartott a nagy ölelkezés Grozával, reménykedtünk
abban, hogy egy erdélyi forgatásnak nem lesz akadálya.
— A Kis Újság már 1945. július 12-én romantikus fellengzősséggel hírül
is adta: ,„... A filmes társaság 40 napig lesz Székelyföld vendége .. . 'Románia
magyarbarát 'miniszterelnöke, ,Groza Péter lehetővé teszi, hogy az első nagy
magyar film vásznáról az erdélyi havasok levegője csapja meg portól fáradt
orrunkat."
— Volt itt még valami, amit Áron különösen jó néven vett személyemmel
kapcsolatban, és talán ezért is ragaszkodott az én közreműködésemhez. Akkoriban lobbant fel a nagy szerelem Szőke Évával (aki később a jobban hangzó
Bartók néven szerepelt). Nagyon szép, 17 éves kis vadóc típus, üde, friss
vadvirág volt, de már növögettek vadmacskakarmai. A profi rendezők, filmgyártók fanyalogva fogadták a szerző protezsáltját, és nem lelkesedtek azért,
hogy egy színiakadémiát sem végzett 17 éves kislány játssza el Borókát, a
főszereplőt. Én viszont vita nélkül akceptáltam őt, mert valóban szép és
fiatal volt. Típusa megfelelt Boróka szerepének. Meg voltam győződve, hogy
a filmet gazdagítja, hitelesebbé, érdekesebbé teszi az ú j arc.
Közben megérkezett a hivatalos román elutasító válasz, őszintén sajnáltam, hogy az ú j feltételek mellett — a Nógrádban és a Mátrában történő
külső felvételek — nem vállalhattam el a rendezést, mert meg voltam győződve arról, hogy ilyen körülmények között nem tudom megvalósítani művészi elképzeléseimet.
Csak az vigasztalt, hogy eközben magyar hivatalos részről jóváhagyták az
Ének a búzamezőkről forgatókönyvét, és ezáltal nekiláthatok régi filmtervem
megvalósításához.
Ügy látszik, túl gyorsan felejtettük el az alig egy éve történt kultúrvonatincidensét Áronnak, és azt sem vettük figyelembe, hogy ráadásul a román
hatóságok betiltották Észak-Erdélyben az Emberek a havason vetítését. A románok állandóan attól rettegtek, ha egy magyar társaság elkezd Erdélyben
filmet forgatni, abból valami irredenta tendencia fog előbb-utóbb kibújni.
Hiába igyekeztem még a látszatát is gondosan elkerülni mindenféle irredenta
propagandának, mikor az Emberek a havason-t annak idején, 1942-ben, még
a magyar Erdélyben forgattam — könnyű dolog lett volna azt irredentává
formálni, ha a csendőr, aki menekülés közben lelövi Gergelyt, nem kakastollas magyar csendőr, hanem román csendőr, román uniformisban... és épp
olyan könnyen lehetett volna antiszemita, uszító film is belőle, ha a vállal25

kozót egy jellegzetes zsidó típusú színésszel játszattam volna el. A románok
később mégsem engedélyezték a film vetítését. Miért? — kérdeztem. Mert
i r r e d e n t a . . . színmagyar Erdélyt mutat, egyetlenegy román sem szerepel
benne. A farkas és a bárány meséjének mintájára készült ez a vádpont is.
Hasonlóképp lett Tamási is irredenta, soviniszta, nemsokára misztikus és vallásos . . . végül antiszemita.
— Ami a Mezei próféta további sorsát illeti, azt csak azokból a pletykákból tudtam követni, melyek a szakmai kávéházak márványasztalai mellett születtek, s ahol sok csípős, kárörvendő megjegyzésre adott alkalmat a Mezei
próféta forgatása, s Áronnak sokszor a naivitás határát súroló lovagias, úri
magatartása. De ezekben a legbosszantóbb és legszomorúbb az volt, hogy
mindjobban meggyőződhettem magam is arról, hogy a film nem fogja megközelíteni a hozzá fűzött reményeket. Nógrádban, a jelmezkölcsönző kosztümjeiben, kóc, maszk, paróka, műfény és kulisszadíszletek között, sokszor a
Nemzeti Színház modoros játékstílusában mindinkább a népszínmű felé közeledett a Mezei próféta, egyre távolodva Tamási költészetétől. Ezen m á r nem
segíthettek a költői dialógusok sem, sőt a fényképezett realitás és a költészet
illanó varázsa egyre jobban ellenállt és elvált egymástól. Én az elkészült
filmet már nem láthattam. A cenzúra lefoglalta a bádogdobozokat. De az a
pár jelenet, amit a vágószoba kis vetítőjében megmutattak nekem, s az író,
rendező és Bartók Éva-Boróka között elhangzott, egymást okoló hírlapi nyilatkozatok megerősítették aggodalmaimat, hogy a film nem fogja elérni sem
az író, sem a közönség jó reményeit.
— ... Nagy .kár, \mert ezáltal a gyengécskére sikerült film maga kínálta
a legsebezhetőbb pontokat, és adta a legélesebb fegyvert Tamási
ellenfelei
kezébe. Már régen készültek arra, hogy Erdély népszerű és rangos íróját a
szocializmus ikarámjába tereljék, és őt kanosszajárásra és önkritikára
kényszerítsék. Hogy a film körül olyan nagy lett a zúgás, épp ez a bizonyítéka
annak, hogy nem csak a film esztétikai hibái vagy helytelen ideológiája volt az
igazi oka ennek. Ez csak ürügy, mivel verébre nem szoktak ágyúval
lövöldözni! Sokkal fontosabb szempontoktól erősödött fel a nagy harci zaj. A Szabad Nép 1948. február 13-i számában .Molnár Miklós durva és ledorongoló
kritikája is erről árulkodik: „... Azt ugyanis már mindenki tudja, hogy a
Körúton (ha szabad így jelképezni a romlott 'polgári szellemiséget) nincs keresnivalója a demokrácia szellemi életének. Tamási azonban olyan
területre
surran be, ahonnan a dolgozók világa erőt és igaz élményeket akar
meríteni:
a parasztság közé. Az Ábel-trilógia azonban nem lehet örök jogcím arra, hogy
Tamási a népről, a nép nevében beszélhessen, nem lehet jogcím arra, hogy
kispolgárivá sekélyesedett világszemléletét népi címke alatt adja be a közönségnek. Tamási világát, Tamási faluját, mint ezt a Mezei próféta mutatja: félés egészbolondok lakják. Kótyagos, ködös, zavaros fejű álemberek,
akiknek
se erejük, se eszük, se ép érzékszervük nincs ahhoz, hogy tartalommal
tudják
megtölteni posvány életüket. A régi magyar filmeken otromba, esetlen hülyének ábrázolták a magyar parasztot. Tamási misztikus ködfátyol mögé rejti, de
ugyanolyan hülyének látja és mutatja. Mi hát a különbség? A köd. Csakhogy
ma már élesebb a nép szeme, határozottabb a keze, s letépi a fátylat a leplezett reakcióról is!..."
— A két film kritikáinak összehasonlításából is kiderül, hogy mennyire
lényegtelen a sokat hangoztatott művészi minőség szempontja, amit joggal elvártak és megköveteltek az új, demokratikus magyar filmektől. A Mezei pró26

fétát főleg azért marasztalták el, mert nem ütötte meg ezt a művészi mértéket
(ami csak utólag derült ki, gyártás közben óvakodtak ezen a címen támadni).
A Búzamezőknél kényszeredett vállveregetéssel még elismerték a felvételek
művészi színvonalát; az egész filmet mégis elmarasztalták helytelen ideológiája,
antidemokratikus tendenciája miatt. Mindkét filmet misztikusnak és vallásosnak bélyegezték meg. .. De akár gyenge volt művészi szempontból a film, akár
elismerték bizonyos értékeit, a végeredményen ez nem sokat változtatott.
— A Mezei próféta, amely a Himnusz egy szamárral c. novella és a Vitéz
lélek színpadi játékból nőtt ki, az első világháború utáni szétveretettség társadalmi és emberi állapotát, a romépítés korát idézi fel. Véletlen-e, hogy az Ének
a búzamezőkről szintén az első világháborút követő nyomorúságos korra utal,
ami úgy hasonlít a második világháború utánira? A Mezei próféta esetleg segített a témaválasztásban?
— Mindenképp megerősített hitemben, hogy korábbi választásom helyes
volt. Móra művét először 1943-ban akartam forgatni. De erre akkor nem kerülhetett sor, mert a cenzúrabizottság defetistának és pacifistának minősítette a
film legemberibb jelenetét; a magyar hadifogoly kézfogását az orosszal. Magyarország és a Szovjetunió között akkor dúlt a háború; nem engedélyezték á
film forgatását.
1947 tavaszán benyújtottam jóváhagyásra az Ének a búzamezőkről még
1943-ban készült forgatókönyvét. Biztosra vettem kedvező elbírálását, hiszen az
új magyar demokrácia a szovjet—magyar barátságra épült. Ez a kor a nagy
kézfogás kora volt. És az egész magyar irodalomban — beleértve Illés Béla öszszes műveit bőrkötésben — sem lehetett rokonszenvesebb oroszt találni Móra
Szpiritutójánál... A filmet háborúellenes, pacifista tendenciáján kívül különösen időszerűvé tette annak a 200 ezer magyar hadifogolynak a sorsa, akik 1945
után a szögesdrót mögül éppoly vágyódva nézték a vándormadarak vonulását,
mint az első világháború két fogoly katonája. Értük aggódott, hazatérésüket
várta az egész ország.
Földről és kenyérről zeng a Búzamezők éneke. S a parasztok szinte riasztóan mohó földéhségéről és földszeretetéről. Egyszülött fiát is feláldozza érte áz
öreg gazda, csakhogy a föld megmaradjon. 1945-ben, a nagy földosztás után a
parasztoké lett az ország földje, s az bennünk is megerősítette a parasztságba
vetett, már-már mitikus hitet. Amíg ők szilárdan rajta állnak ezen a földön
— amíg szántanak és vetnek —, addig a nemzet is túlél minden bajt és megpróbáltatást . . . „Ahol jó a föld, ott nem kell félteni az emberi nemzetet"...
A Művészeti Tanács első osztályúnak minősítette a filmet. A szegedi fiatalból lett kultuszminiszter, Ortutay külön gratulált az ú j magyar filmművészeti
alkotáshoz. Plakátok, előzetesek hirdették a 4 premier moziban kitűzött bemutatót. Ekkor váratlanul megjelent egy időzített támadó cikk a Képes Figyelőben, a Kereszt jegyében címmel. Fenyegető hangon leplezi le az ú j magyar demokratikus filmgyártás hibáit. A magyar filmgyártás veszélyes útra lépett! Az
Ének a búzamezőkről kimondottan vallásos jellegű: búzaszentelő körmenettel
kezdődik, Miatyánkkal folytatják . . .
Tamási filmjében egy keresztet szegeznek fel az újonnan épített ház oromzatára, s ebbe a jámbor népi szokásba, mely abból a hiedelemből nőtt ki, hogy
távol tartsa a veszedelmet és megvédje a gonosztól a ház lakóit; erőszakosan
antiszemitizmust magyaráztak bele; mert hiszen köztudomású, hogy a magyar
antiszemitizmus is akkor kezdődött, amikor az egyetemek előadótermeiben ki27

szegezték a keresztet... így lett Tamási Áronból antiszemita, noha az is köztudomású volt, hogy második felesége zsidó származású.
— A Búzamezőkre is az akkori idők legsúlyosabb vádját zúdítják: a film
nem csak vallásos, hanem egyenesen mindszentista! A bíboros ellen megindult
a nagy hajsza, a kirakatper előkészítése. Minden bajnak és antidemokratikus
tendenciának ő lett a végső oka. Ma már nevetségesnek tűnik a vád, hogy
mitől is lett ez a film mindszentista? A léleklátó javasasszony világvégét jósoló
zagyva fenyegetéseit — amivel a falu szegényeit ijesztgette — azonosították a
hercegprímás állítólagos demokráciaellenes prédikációival. Hiába magyaráztam,
hogy a közismerten baloldali gondolkodású Móra Ferenc még 1928-ban — tehát
jóval Mindszenty előtt — írta meg ezt a kifogásolt szöveget, s a plágium vádja
ellen is csak a hercegprímás tiltakozhatna, és csak ő sértődhet meg az összehasonlítás miatt; mert a filmben szereplő javasasszony közönséges csaló, aki pénzért, tojásért, csirkéért méri a csodát, és rémítgeti a népet. A mindszentizmus,
mint fő vád mellé felsorakozott a t ö b b i . . . A paraszt túlságosan szereti a földjét. 1945-ben még szerethette, mikor a nagybirtok felosztásával meg kellett
nyerni a paraszttömegek szimpátiáját, de 1948-ban — a kolhozok előestéjén —
már ne szeresse! A belügyi cenzúra — furcsa módon ugyanazok a személyek,
akik a film forgatókönyvét elbírálták és engedélyezték — most minden indoklás nélkül, közvetlenül a bemutató előtt zárolták a filmet.
Ortutay azzal próbált megnyugtatni, hogy ő a Móra-filmet nagyon szép,
művészileg értékes alkotásnak tartja, de olyan komor, mint egy nagypénteki
prédikáció. Zavarná a '48-as centenáriumi ünnepségek optimista hangulatát.
Várjunk még a bemutatóval.
Mind fenyegetőbb lett az érdeklődés a filmek körül. Egyre több és egyre
durvább hangú támadó cikk jelent meg a sajtóban. A magyar filmgyártás minden újdonsült funkcionáriusa igyekezett párthűségének és felháborodásának a
nyilvánosság előtt is tanújelét adni. Egymást túllicitálva ócsárolták a filmeket :
Volt fasiszták, hozzá nem értő kontárok jutottak vezető szerephez a magyar filméletben..." — dörgedehnezett a Filmhivatal ú j vezetője. — „Három
magyar film hever pléhdobozokban, a Könnyű múzsa, a Mezei próféta és az
Ének á búzamezőkről, valóságos szégyenfoltjai ezek a magyar filmgyártásnak!"
A Hunnia új igazgatója, Erdős László, a demokrácia régi harcosa sem akar
lemaradni főnökétől: „ . . . Csak hiányos politikai és művészeti ellenőrzésnek
tulajdonítható, hogy olyan film is elkészülhetett, mint a Mezei
próféta...
A Könnyű múzsa című limonádét legfeljebb nyári szezonban mutathatják
be. i. Az Ének a búzamezőkről lehet, hogy nyilvánosságot kaphat, de csak bizonyos változtatásoktól függően .. . Kiirtjuk a múlt szellemét a Hunniából!"
Viszonylag tárgyilagosnak tűnő cikk jelent meg egyik, akasztásokban bővelkedő képes újság oldalain: „ . . . Indokolt kíváncsisággal vártuk Tamási Áron
Mezei prófétáját. Ezt a filmet a kiváló író azóta egy nyilatkozatában megtagadta, mert a film szerinte nem fejezte ki elképzeléseit... Hát bizony, gyengén
sikerült ez a film, rendezésben, színészi játékban — és mondjuk ki —, a forgatókönyvben is. Tamási Áron igyekszik megmagyarázni magát a filmjét is.
őszerinte az újjáépítést legalulról, a legszerényebb eszközökkel kell kezdeni,
éppen azért választotta Krisztus állatját, a szamarat szimbólumául. A szamár az
igénytelenség jelképe, a legdolgosabb és legtürelmesebb segítőtársa az embernek. A film hőse is egy szamárral kezdi újra az é l e t é t . . . Sajnos, a film készítői messze elmaradtak az író költői nyelvétől. A költői szépségből csak festett
28

díszletre futotta, a komoly igékből flittercsillogású mondatok maradtak, az élő
táj képeiből félrenyomott ábrájú képes levelezőlapok . . . "
„Miről énekelnek a búzamezők?" (A Képes Figyelőben Stób Zoltán beszámolóját tovább folytatja.) „Alig csitult el a Mezei próféta körül támadt vihar,
a filmvilágban máris újabb sötét felhők gyülekeznek. Az Ének a búzamezőkről
Szőts István rendezésében készült, aki a fasiszta rezsimben az Emberek a havason című Nyírő-filmmel tette ismertté a nevét és bizonyította be, hogy valóban ért a filmhez.. . Néhány részletet láttunk is az új filmjéből, így természetesen csak a fotografikus hatásokat figyelhettük meg, és ezek átlagon felül szépek. Nem így nyilatkoznak azok azonban, akik a filmet a maga egészében láthatták, különösen a cenzúrabizottság tagjai, akik a legerélyesebben kifogásolták
a film több jelenetének, különösen az úgynevezett »szektás« jelenetnek antidemokratikus, népbutító tendenciáját, vallási tébolyát. A film majdnem szóról
szóra idézi Mindszenty hercegprímás sokat kifogásolt kijelentéseit i s . . . A filmet vizsgáló bizottság tagjai legalább 300 méter kivágását ajánlották Szőts Istvánnak, aki azonban kereken elutasította e z t . . . Egyelőre ebben a formában
nem kerülhet a mozivászonra, és természetesen külföldre sem juthat, mert torz
képét mutatná nem csak a magyar léleknek, de a magyar demokratikus felfogásnak i s . . . "
„Lenni vagy nem l e n n i ? " . . . — töpreng a cikkíró a dán királyfival
e g y ü t t . . . — „Eddig közel 2 millió forintot játszadozott el az ú j magyar filmgyártás, betiltott filmeket produkálva. Legnagyobb része közpénz!... Valahol
hibás a rendszer. Űjat, jobbat kell találni helyette. Olyat, amely megnyugtató
módon oldja meg a kérdést. Első lépésként a dilettánsokat kell távol tartani a
filmtől, és komoly, érett, meggondolt szakemberek kezébe kell adni a filmek
gyártását..."
Végre nyílt és őszinte beszéd volt ez. A filmszakma államosításának érdekében történt ez az egész sajtókampány, de ugyanakkor komoly figyelmeztetés
és emlékeztetés, hogy a filmgyártás védett vadászterületére nem szabad beengedni ú j jövevényeket, még az államosítás keretein belül sem. Maradjon az továbbra is hitbizománya a régi, érett, komoly szakembereknek...
Quo vadis magyar film? Valóságos pergőtűz indult a két film ellen. Az
Akadémia utcai pártközpontban külön levetítették a filmemet. A vetítés nem
tartott sokáig, mert Rákosi a bevezető képsor, a búzaszentelő körmenet és a
Miatyánk alatt tüntetően elhagyta a termet. Ezek után már senki sem mert
felszólalni a film érdekében. Az Ének a búzamezőkről sorsa éppúgy megpecsételődött, mint a Mezei prófétáé. Mindkettőt betiltották. A kópiákat lefoglalták.
Államosították a magyar filmgyártást.
— A Mezei prófétát és az Ének a búzamezőkről filmeket szinte egyidejűleg
tiltották be. Közös sorsot éltetek Tamásival, hiszen mindkettőtök számára megszűnt a nyilvánosság. A hallgatás évei következtek.
— A Búzamezők betiltása után kegyvesztetté váltam, és egy hadüzenet •
nélküli hidegháborús viszony alakult ki köztem és az időközben államosított
magyar film hivatalos irányítói között. Nehéz anyagi helyzetbe kerültem. Kénytelen voltam eladni Miksa utcai iroda-lakásomat, és a kitelepítés fenyegetésétől
félve végre menedéket találtunk sógorom, Inkey Tibor alsógödi kertes házában.
Semmiféle munkaigazolványom nem volt, még egy kávéházba sem tudtam nyugodtan beülni. Valami igazolópapírt kellett szereznem. Áronnal gyakran összejöttünk. Gödön meglátogatott bennünket, mi viszonoztuk a vizitet az Alkotás
utcai otthonában, ahol Basilides Alicével, új (harmadik) feleségével élt. Áron
29

bemutatott Lajtha László zeneszerzőnek, ö komponálta az általam kedvelt és
nagyra becsült Hortobágy film zenéjét, és munkatársa volt Höllering osztrák
rendezőnek. Lajtha tovább protezsált a Népművészeti Intézet jó szándékú, humánus gondolkodású igazgatójához, Széli Jenőhöz, aki külső munkatársként
szerződtetett fotográfusi, filmoperatőri, filmrendezői minőségben.
Különös, levitézlett figurák gyülekezőhelye volt akkor a Népművészeti Intézet. A szellemi élet önkéntes emigránsainak, passzív ellenállóinak, vagy a pályáról kiszorított tehetséges embereknek adott menedéket. Áron is köztük volt.
Rövid, egyfelvonásos darabokkal próbálkozott, falusi népművelők és kultúrházak részére. Lajtha népdalokat gyűjtött, falusi cigányzenészek hegedűtartását,
cimbalmosok ütéstechnikáját tanulmányozta fáradhatatlanul. Németh Antal a
háború előtti kor legkitűnőbb színházi tudósa és rendezője, népi színdarabok,
passiójátékok szövegét jegyezte. Rajeczky Benjámin címzetes apát vallásos énekeket gyűjtött. Sinka balladáit Muharay Elemér próbálta dramatizálni. Domokos Pál Péter a csángókról szóló nagy művén dolgozott. Az egykori Budai Vigadó épületében válogatott jó társaság verődött össze.
— Itt végzett munkád, alkalmat adott számodra filmművészettel
kapcsolatos elképzeléseid
megvalósítására?
— Hát a táncosok csizmái vagy a cimbalmosok kéztartásának rögzítése erre nem sok lehetőséget nyújtott. Valami hasznom mégis volt ezekből a kis néprajzi filmekből. Bejárhattam az országot, és néprajzos munkatársaim — elsősorban Raffay Anna — biztatására ismét elővettem egy régen melengetett néprajzi film tervét, a magyar néprajz értékeit összefoglaló, egész esét betöltő filmét, a Bölcsőtől a koporsóigot. A paraszti élet ábrázolását a négy évszak kozmikus keretében, három generáció sorsát követve a legjellegzetesebb magyar
tájakon. A 12. órában megmenteni azt, ami még menthető, a magyar népművészet még fellelhető kincseiből az építkezés, a tánc, a viselettől a faragásig, dalokat, meséket, balladákat. Tamási Áront és Lajtha Lászlót is sikerült megnyerni e tervemhez. Rövid szinopszisban vázoltuk elképzeléseinket, és ezzel felmentünk a filmfőigazgatóságra, hogy ott a végső áment megkapjuk.
— Emlékszel még, hogy ki volt akkor a filmfőigazgató?
— Szántó-Szamuelli, valami atyafia a Lenin-fiúk terroristái rosszemlékű
főnökének . . . Ö elvileg jóváhagyta, és hajlamos volt az anyagi támogatásra, de
csak egy feltétel mellett: ha a paraszti élet régi szokásai mellett — legalább a
film peremén — megmutatjuk a kialakuló ú j paraszti szokásokat is (tsz, traktorállomás, ú j ünnepeket és ehhez hasonlókat). Hiába próbáltuk megmagyarázni, hogy ez egy egészen más, egy új film témája, stílustörés veszélye nélkül
nem lehet beépíteni őket a hagyományokat és a régi szokásokat bemutató filmbe. Bizalmatlanok voltak irántunk, attól féltek, hogy ebből megint valami „narodnik" dolog lesz, mert hisz Tamásit is ezzel bélyegezték meg akkor, és a Búzamezők betiltása után én is megkaptam ezt a díszítő jelzőt.
— Az 1955-ös politikai olvadás ideje hozott-e valami változást
életetekbe?
— A filmgyár részéről ajánlatot kaptam, hogy most már minden korlátozás nélkül elkezdhetem a Bölcsőtől a koporsóig forgatását. Megállapodást kötöttem: a filmstúdió rendelkezésemre bocsát egy 3-4 főből álló kis stábot (néprajzos, gyártásvezető, operatőr), egy autót, két 16 mm-es felvevőgépet és 10 000
méter negatív filmanyagot. Feladatunk az ország néprajzi felmérése volt egy
fél év alatt. Keresztül-kasul rohantunk az országon, töltőtoll és noteszpapír helyett filmfelvevőgéppel jegyzeteltünk. A filmgyár vezetői levetítették az anyagot, és a baj talán ott kezdődött, hogy az túlzottan is tetszett nekik. Megindult
30

a suttogó ellenpropaganda: . . . nosztalgia!... a múltat szebbnek tünteti fel, mint
ragyogó jövőnket... Eredeti tervünk szerint a „jegyzetelések" befejezése után
Tamásival és Lajthával együtt beülünk a vetítőbe, hogy ott kimazsolázzuk a
legjobb részeket: . . . ez egy nagyon érdekes e m b e r . . . az ott kitűnő t á n c o s . . .
az az öregasszony jó balladamondó . . . ez a falu régi épületeivel jól illik a tájhoz . . . Szóval a legjobb részeket kiválogatjuk, és megpróbáljuk beleilleszteni
őket egy lazán és rugalmasan összeállított forgatókönyvbe. Ha ez a könyv nagyjából összeáll, akkor egy nagyjátékfilm stábjával és technikai apparátusával,
optimális fényeffektusokkal fogjuk rekonstruálni a „jegyzetelés" anyagát eredeti helyszínen, eredeti szereplőkkel. A filmgyári suttogások eredményeképpen
megint félbeszakadtak a felvételek: várjunk még a film elkészítésével, mert nekem addig sokkal fontosabb feladatokat kívánnak adni! Hiába hivatkoztam jogos aggodalmamra, hogy mindennap meghal egy jó táncos, kevesebb lesz egy
balladamondó öregasszonnyal, mindennap több lány veti le szép népviseleti ruháját, mindennap elfelejtenek egy nótát, s a magyar filmgyártást egyszer ezért
majd joggal felelősségre fogják vonni, hogy nem örökítette meg a magyar népművészetet akkor, mikor erre egy utolsó lehetősége adódott.
Az eddigi előzetes anyaggyűjtés költségeit azonban be kellett hozni. Ezért
készítsek egy kb. 30—40 perces, szabadon választott néprajzi filmet. Részemről
ismét a „csak azért is" reakció volt a válasz: . . . ha nem bíznak abban, hogy a
négy évszak keretében a legszebb tájakon, az egész ország népművészeti kincseiből egy másfél órás érdekes filmet tudunk forgatni, akkor egy kis falu egy
napjához fűződő népszokások bemutatásával meg fogom mutatni a veszteség
nagyságát. Ez a kis falu Hollókő volt.
Így kezdődött a Kövek, várak, emberek története; vajúdtak a hegyek, és
megszületett egy kis egér.
— Az időnek hullámvasutazó évei, az 1955 utáni esztendők hogyan teltek?
— Gyakran találkoztunk Áronnal, főleg Tompa Kálmánnál, aki nagy mecénása volt az íróknak és művészeknek. Amolyan úri kaszinó volt a rendelője.
Az írókon kívül szenvedélyes képgyűjtő is volt Tompa Kálmán. Én udvari szállítónak szegődtem h o z z á . . . Áron szívét is ő reparálta, és ez is alkalmat adott
a gyakori találkozásra. 1956-ban is nála gyülekeztünk, és elemeztük a helyzetet,"
hoztuk és vittük a híreket, kiáltványokat, újságcikkeket fogalmaztunk. Szóba
került az is, hogy Áron Győrbe utazik, és ott átveszi a forradalom irányítását.
— Miért éppen Győrbe?
— Azért, mert a dunántúli város jelentős központnak mutatkozott a forradalom napjaiban. Szigethy Attila kérte: felelős szellemi ember is vállaljon
részt a vezetésben.
— Kikkel találkoztál leggyakrabban Tompánál?
— Sinka Pistával, Féja Gézával, Szabó Lőrinccel, Kodolányival; Kálmán
gyakran rohant fel a Rózsadombra kis orvosi táskájával Illyés Gyuláékhoz
vagy Németh Lászlóhoz, mi a rendelőben maradtunk, és izgatottan füleltük a
rádió híreit. Áron jelleme teljes tisztaságában és monumentalitásában mutatkozott meg december elején; Gond és hitvallás című kiáltványában nagyon bátran tett hitet az írói és emberi lelkiismeretről.
— Tamásiról beszélgetünk, ami azt is jelenti, hogy a jelen szorító aggodalmait, a romániai magyarság kérdéseit is érinteni szükséges.
— Eléggé vigasztalannak tartom a mostani helyzetet.' Semmit sem tanultunk a közelmúlt történelméből, és semmit sem feledtünk. Egyesült Európában,
önálló Erdélyben reménykedni magyar vágyálom. Megvalósulása is csak hosszú
31

idő múlva képzelhető el. Az idő pedig nem nekünk dolgozik. A románok állandó gyűlölet és félelem sokkjában élnek, hogy ismét magyar uralom alá kerülhet
Erdély, s ez könnyen rövidzárlatot okozhat, és ellenőrizhetetlen kitöréssel fenyegeti az erdélyi magyarokat. Gondoljunk csak Nagyajta fejszés hóhéraira
vagy Marosvásárhely véres márciusára. Hiába gyúlt lángra Tőkés püspök szikrájából a temesvári forradalom; szalmalángnak bizonyult és rövid ideig tartott
a béke és megértés a két nép között. Most megint szisztematikusan elkövetnek
mindent annak érdekében, hogy eltüntessék, beolvasszák a magyar kisebbséget.
Kezdve a temetők sírköveinek kicserélésétől a magyar múlt és kultúra emlékeinek romba döntése, levéltáraink okmányainak megsemmisítése, nagy múltú intézményeink, iskoláink betiltásán, anyagi erőforrásaink kisajátításáig. Sajnos,
mi csak 10 millió körüli nemzet vagyunk, szinte helyben topogunk, lélekszámunk egyre fogy, ugyanakkor Románia népessége meghaladja a 23 milliót.
— Ebből több mint 2 millió magyar ...
— Végzetes eltolódás jelei mutatkoznak akkor is. A népességi statisztikák
már régen jelzik ezt.
— A szellemi kézfogások súlyában és erejében sem
bizakodhatunk?
— Ügy tűnik, ez lehetne a legjárhatóbb és legreálisabb út. Kölcsönösen
revízió alá kéne venni és objektívan korrigálni egymás elfogult történelemszemléletét. Különösen Horea és Closca parasztlázadása, s a XVIII. század román nacionalizmusának fellobbanásától kezdődően. Mennyi közös és pozitív
kapcsolat található az előző idők krónikáiban, amit egyik fél sem használ ki,
pedig mindkettő javára szolgálhatna. A középkorban, mikor a nemzetiségek
hovatartozása és a fajok szerepe nem volt olyan döntő fontosságú, mint ma,
akkor a hitbeli különbségek ezeknél többet nyomnak a latba. A Hunyadi-dinasztia román származásáról és tündöklő magyarságáról románoknak és; magyaroknak egyaránt többet kellene tudniok. Eltussolás és szégyenkezés helyett
büszkén kellene vállalni azt, s arra emlékezni, hogy a déli harangszó nem csak
Hunyadi János és magyar vitézeinek emlékére zeng, hanem számos román, német, horvát hősi halottra is emlékeztet... Corvin Mátyás magyar király reneszánsz udvarához fél Európa igyekezett felzárkózni. Akkor nem mi kopogtattunk
és kértünk bebocsátást Európába. Oláh Miklós esztergomi érsek, a Drágffyak, a Kendeffyek, a Nopcsák és Barcsaiak régi magyar nemesi és arisztokrata családok ősei román kenézektől származtak. Egészséges vérkeringés frissítette fel és pótolta a tatárjárás és török hódoltság vérveszteségeit. Adtunk és
kaptunk. Származását — mely a magyarság vonzó erejéről, államvezetői (szervező) képességéről és toleranciájáról is tanúskodik — mind a két fél büszkén
vállalhatja. Napjainkig tart ez a folyamat. Elég, ha József Attila, Szabó Dezső,
Sütő András nevét sorolom. De ugyanez történt északon is, ahol szlovákokkal
és lengyelekkel keveredtünk — Kossuth, Mednyánszky, Thurzó, Madách is ebbe
a kategóriába tartoznak. És a horvátoknál Zrínyi, F r a n g e p á n . . . Vagy a rácgyűlölő aradi vértanú, Damjanich, Petőfi-Petrovics... Ezeket a kapcsolatokat
tudatosítani kellene, különösen most, amikor az ellentétek ismét felizzanak,
tombol az elfogult türelmetlenség, bosszúvágy. Egy ú j szellem kialakulása hozhat csak döntő fordulatot a magyar kisebbségek sorsában. Decebal és Trajanus
legendáját-oda kell helyezni Csaba királyfi, a szkíta csodaszarvas és turulmadár mítosza mellé. Családi emlékként és megbecsült vitrintárgyként kell megőrizni és kezelni őket, de semmiképpen sem szabad arra használni, hogy ú j
gyűlölet, bosszú és kegyetlenség forrásai legyenek.
— Erdélyben hogyan élted meg az egymásmellettiség
mindennapjait?
32

T a m á s i Áron, 1964.
HUNYADI JÓZSEF FOTÓJA

— Ezen a földön évszázadok óta fenyegető veszélyben éltünk. Krími tatár,
moldvai oláh vajda, német zsoldos, Horea, Jancu lázadó parasztjainak áldozatai
főként magyarok voltak. Bujdosás, menekülés volt az osztályrészünk. Kora
gyermekkoromtól kezdve én is gyakran menekültem. Menekültünk a szerb határszélről, Keveváráról, apám garnizonjából az első világháború kitörésekor.
Menekültünk 1916-ban, a románok betörésekor, mikor Dél-Erdélyt kiürítették.
Menekültünk a háború végén, a forradalomkor 1918-ban Váljáról, később pedig Erdélyből Magyarországra, én aztán még onnan is t o v á b b . . .
— Szülőfaludnak a lakossága milyen nemzetiségű volt?
— Színromán. Rajtunk kívül csak a kovácsmesterünk és a két kocsmabérlő, a vörös zsidó és Mendel zsidó volt kivétel. Az imperiumváltozáskor,
1918-ban öt-hat éves l e h e t t e m . . . Özönlött vissza Oroszországból a sok román
volt hadifogoly, a kommunista forradalom hírével és eszméitől fertőzve. A mi
orosz hadifoglyainktól — akiket nagyapám birtokára osztottak be — megtudtuk, hogy baj lesz, forrong a nép. Nagy vérengzés várható, ha így folytatódik.
Éjjel feltörték mind a két kocsmát, ömlött a pálinka, ordítozott a sok részeg
ember. Másnapra tervezték a támadást ellenünk. Nagyapám nagy vadász volt,
gazdag fegyvergyűjtemény birtokosa. Fel akarta fegyverezni az orosz hadifoglyokat, hogy ha védekezni kell, hát puskás emberek legyenek körülötte. Az
oroszok az utolsó pillanatban lemondták a segítséget, örültek, hogy végre hazamehetnek, nem akartak újabb véres konfliktusba keveredni. Gyermek voltam,
emlékszem, egy igás szekéren zsákokat küldtek előre a malomba őrlés címén,
mi pedig a kertek alatt, a falu szélén egy kis ösvényen siettünk az országút
felé, ahol már várt a szekér. Volt nekem egy nagyon szépen megmunkált játékkardom. Azt nagy bátran magamra öveztem, és kivont karddal büszkén masíroztam nagyapám mellett, akinek puska volt a vállán. Amikor már majdnem
kiértünk az országútra, nagy lövöldözést, ordítozást hallottunk mögöttünk. Akkor törtek be a házunkba. Mindenütt így történt Hunyad megyében; a román
parasztok, a „forradalmárok" megtámadták és kirabolták a magyar birtokosokat. Amikor pár nap múlva nagyapámék visszamentek, kifosztott ház várta
őket. A bútorok közül, amit nem tudtak elvinni, széttörték, a magtárt kiürítették, a jószágot elhajtották, lelőtték. Az első éjszaka nagyanyám szobájába, mely
az utcára nyílott, kézigránátot dobtak. Még jó, hogy kint robbant, és nem bent
a szobában. Hátszegen húzódtunk meg . . .
— Hátszeg a Szegény gazdagok vidéke ...
— Igen, a Fekete álarcos Nopcsa báró késői utódait még ismertem. Különc, de nagyon tehetséges emberek voltak. A Déli-Kárpátok romantikus szép
t á j a i . . . A 2500 méteres Retyezát; királyi medvevadászatok színhelye . . . Egyik
este nagy örömünnepet tartottak a hátszegi románok. A fáklyás menet lobogó
fényei a körtáncosok összefonódó, egyre bővülő körét, örömtől sugárzó arcokat
világítottak meg. Vadászpuskák dörrenései szakították meg a furulyák bánatos
melódiáit. Énekszó, kurjongatás, kiabálás... Budapest elfoglalását, a diadalmas
román hadsereg győzelmét ünnepelték. Nagyapám nagyothalló volt. Hallócsövét
fülére szorítva, a városon kívül egy sebes vizű patak partján sétált unokatestvérével, aki sokáig főispán és Tisza István bizalmas embere volt. Ott zavartalanul tudtak beszélgetni egymással, gondterhesen vitatták meg a legfrissebb híreket. Teljesen váratlanul érte őket az összeomlás. Károlyi Mihály, Landler,
Kun Béla neve gyakran elhangzott, és megmaradt emlékezetemben. Megütközve
tárgyalták dr. Parasca főorvos lányának ízléstelen tréfáját, aki pincsikutyáját
tüntetően sétáltatta az esti korzón, de előbb román nemzetiszínű szalagból mas33

rút kötött a nyakába, egy másikat magyar trikolórból a f a r k á r a . . . Nem túl ízléses és tapintatos gesztus volt ez a magyarok felé. Nagyrománia bódulatában
gátlás nélkül tombolt a legvadabb nacionalizmus.
— Ady jajdulására a politika és társadalom süketnek
mutatkozott.
— Igen, elképzelhetetlennek tűnt, hogy a Monarchia, Ferenc József birodalma egyik napról a másikra darabokra tört, széthullott. Rövidlátó politikai
elképzelések sokkal távolabbra becsülték a veszélyt. Azzal áltatták magukat:
. . . amíg az oláh az ingét a nadrágján kívül hordja, addig nem kell tartani tőle. Csak ha nadrágjába dugja (tanítók, pópák, ügyvédek és a feltörő román értelmiség képviselőire célozva), válik veszélyessé.
— Ezt a fenyegető változást nem vette észre az akkori úri világ; hogy már
a múlt századtól kezdve mind többen — egy felnövekvő, céltudatosan
előretekintő román nemzedék többsége ingét már a nadrágba dugta.
— 1920 után a magyar vezető réteg tönkretétele volt a román politika legfőbb célja. Az egyházi intézmények, iskolák, közbirtokosság, alapítványok, szövetkezetek vagyonának, s a földbirtokoknak kisajátítása. Ahol magyar parasztok
nagyobb számban laktak, ott több földet hagytak meg a magyar birtokosoknak,
nehogy ismét magyar kézbe jussanak a földek. Színromán vidéken kegyetlen
szigorral sajátították ki a magyar birtokokat és osztották szét a román parasztok között. Csupa megfélemlítő, szorongó hír járta. Bocskoros, rongyos katonák,
kipúderezett, rúzsos arcú, derékfűzőt hordó, karcsú tisztek bevonulásában gyönyörködhettünk. Nyilvános megszégyenítő botbüntetéseket osztottak sűrűn, főleg a magyarok között. Balkáni mentalitás, bizánci erkölcsök és szokások öntötték el Erdélyt; baksis és 2 5 ! . . . A nagyromán mentalitás nem csak a magyarságot, az erdélyi románok kultúrált részét is megdöbbentette.
— Groza neve többször szóba került. Vita tárgya ma, hogy mennyire gondolta komolyan és őszintén a román—magyar
barátságot.
— Lehet, hogy Groza komolyan és őszintén hitt a román—magyar barátság
megvalósításában. Imponáltak neki a magyarok, s ez megmutatkozott külső
magatartásában is. Ezüstgombos sétabotja is a dévai vármegyeháza egykori
uraira emlékeztetett. „Néhai" szomszédok voltunk. Apja a közeli Bácsi nevű
faluban volt ortodox pópa. A szászvárosi magyar Kuún kollégiumban érettségizett, és magyar egyetemen szerezte diplomáját. 1946-ban miniszterelnök volt,
mikor felkerestem, és kértem segítségét anyám jogtalanul elvett kis birtoka
visszaadása ügyében. Bukarestben reggel 7-kor a teniszpályán lehetett protokollmentesen találkozni vele. Bicepszeivel éppúgy kérkedett, mint magyar m ű veltségével. Beszélgetéseit sűrűn megtűzdelte magyar költők idézeteivel. Tárgyaltam földművelésügyi miniszterével is, aki szintén az egyik hozzánk közel
eső faluból származó kulák gazda és cséplőgép-tulajdonos volt, és akiről egy
román gúnyvers is járta. Magyarul körülbelül így hangzott: „ . . . Caligula imperátor / Lovából csinált szenátort. / Az a sötét Groza Péter / . ö k r é b ő l csinált
minisztert..." Zaroninak hívták ezt a díszparaszt-politikust. Népi öltözetben,
széles bőrtüszővel a derekán pöffeszkedett a miniszteri karosszékben. Tagadhatatlan, hogy Groza jóvoltából anyám a házat és a kertet, s néhány hold földjét ismét visszakapta. Később, alighogy elhagytam Erdélyt, ismét kisajátítottak
m i n d e n t . . . Groza nagyon hiú ember volt, és talán ez volt egyik indítórugója
magyarbarátságának is. Hízelgett hiúságának, hogy azok a magyar urak, akikre ifjúkorában felnézett, az őket ért méltánytalanságok orvoslásáért hozzá fordultak segítségért, ami által ügyvédi irodája is felvirágzott. Rövid idő alatt je34

lentős vagyonra tett szert. Földbirtok, malom, szálloda, bankrészvények tulajdonosa lett. Ez is növelte a magyarok iránti szimpátiáját. De ha választani
kellett magyar és román érdek között, természetesen az utóbbi mellett kötött
ki ő is. Nagy politikai tette, a magyar autonóm terület megvalósítása nem volt
hosszú életű, és a magyaroknak többet ártott ezzel, mint használt. A szórvány
vidék szétszórt magyarsága mind ide tömörült, elhagyta ősi földjét. Mikor rövid idő múlva az autonómia megszűnt, ők már nem térhettek vissza szülőföldjükre. önként feladták Erdély nagy részét.
— Mikor találkoztál vagy beszéltél utoljára dr. Groza Péterrel?
— Utolsó találkozásom Groza Péterrel különösen emlékezetes maradt. 1957
márciusában Raffy Ádám barátommal együtt Bukarestbe utaztam. Raffy Erdélyi Szent Johanna c. regényének forgatókönyvét vittük magunkkal egy román—magyar koprodukciós film reményében. Ebből az alkalomból Raffyval
együtt felkerestük lakásán — Max Auschnitt egykori luxusvillájában — a súlyos beteg exminiszterelnököt. Kezelőorvosa csak tízperces rövid látogatást engedélyezett, és lelkünkre kötötte, hogy kerüljük azokat a témákat, melyek felizgatják a beteget. Minderről szó sem lehetett, mert Grozát kizárólag az 1956-os
magyarországi események érdekelték, amit, úgy látszik, gondosan eltitkoltak
előtte. — És hol van most Nagy Imre? — kérdezte. — Tudtommal itt Romániában, Snagovban, vagy Sinajában őrzik őket. — Meglepődött, és elkomorodott a
válaszomon. — És mi van Mindszentyvel? . . . Látja, én Márton Áron püspököt
kihoztam a börtönből, beültettem a parlamentbe, hogy ott velünk együtt szavazzon ő is a demokráciára! — Igen ám, gondoltam én, de a püspök emberrablásszámba menő fogságba ejtése, hadbíróság előtti koncepciós pere, 15 évi
súlyos börtönbüntetése is dr. Groza Péter tudtával és miniszterelnöksége alatt
t ö r t é n t . . . Márton Áront nem törte meg sem a börtön megaláztatása, sem súlyos gyomorbaja, testi gyengesége. Törékeny, beteges testalkata egy acélpenge
hajlékony erejével és szívósságával párosult. Szuggesztív szellemi erő és akarat
sugárzott nyílt tekintetéből. Erkölcsi elvei, s az igazság védelmében bátran és
makacsul kitartott, őrzője, védője és igazi jó pásztora volt n é p é n e k . . . Gyakran felkerestem őt Gyulafehérvárott. A székesegyház Hunyadiak sírját őrző kőboltívei alatt, Bethlen Gábor Magna Curiája omladozó falai tövében, s a püspökvár elvadult kertjében sétálva panaszolta el, hogy Bukarestbe akarják hurcolni a Batthyaneum kódexeit, történelmi okmánytárát, felbecsülhetetlen egyházi kincseit. A nemzethalál gondolatának árnyéka suhant át arcán, mikor beszámolt székelyföldi bérmakörútjairól: „ . . . évről évre csökken a bérmálandók
s z á m a . . . Egyre kevesebben leszünk!..." Ügy tűnt, mintha ez a törékeny testű,
de soha meg nem alkuvó „emberkatedrális" — ahogy őt Illyés Gyula olyan találóan nevezte — a nagy teher alatt kissé megroppant volna.
De Groza betegágyához visszatérve; még mindig 1956-ról faggatott, beszélt,
szőtte tovább délibábos t e r v e i t . . . Ha ő egészséges és átjön, beszél a csepeli
munkásokkal, biztosan elkerülhető lett volna a forradalom... Ha az orvos bekukucskált, ő mindig kizavarta, és rendületlenül politizált tovább . . .
— Távol a szülőföldtől, mennyire kísérted figyelemmel azokat az eseményeket, amelyeket gyermekkorod óta jól ismersz, s a romániai magyarság megsemmisítésére
irányultak?
— Lestük a híreket, s amennyire anyagi lehetőségeink engedték, az emigráció kongatta a vészharangot, felhívta a figyelmet az erdélyi magyarság elleni
antihumánus intézkedésekre. Szónokoltunk, tüntettünk, igyekeztünk nyugati
politikusok barátságát és szimpátiáját megnyerni.
35

— Könnyen váltál-e meg a szülőföldtől?
— Hétévi távollét után osztrák útlevéllel, átutazóvízummal utaztam Magyarországon keresztül Erdélybe. Embertelen körülmények között élő öreg és
beteg édesanyámat sok-sok kérvényezés és protekció után sikerült végre kihozni Bécsbe. Másfél óráig voltam csak Válján, de még ez is sok volt. Gyermekkorom udvara, a kert és a gyümölcsös szekérnyomoktól szétszabdalt, kopár
senki földje lett. A kapuoszlopok kidőltek, a régi épületeket lebontották, a kert
fáit letarolták. A fenyők büszke sorát éppúgy kivágták, mint a vén diófákat és
a háromszáz éves körtefát. A régi ház helyét csak falmaradványok mutatták, s
a semmibe vezető foghíjas lépcsők alját őrizte még a római kőoroszlán. Valami
végleg megszakadt bennem. A szülőföld köldökzsinórja, ami a múltat és a j<jvőt, az ősöket az utódokkal kötötte össze, és táplált éltető nedvekkel. Minden
álmom és tervem ide torkollt vagy innen, Váljáról indult el. S ezt most mind
megsemmisítette egy erőszakos, igazságtalan történelmi földrengés. Gyökértelen
emigráns igazán csak most lettem. A búcsú nem volt ünnepélyes, sem érzékeny.
Pár családi emléket, fényképet válogatás nélkül dobtam egy kofferbe. Csendes
ima a síroknál, aztán becsapódott a taxi ajtaja, és másfél óra után valósággal
menekültem arról a helyről, amely nélkül régebben elképzelni sem tudtam az
életemet. Ma is még számtalan pontját szeretném felkeresni a világnak: Mexikót, Perut, a Húsvét-szigeteket... — csak szülőfalumat, Válját nem. Az a rövid idő, amit akkor otthon töltöttem, határvonalat jelentett az életemben. Azt
hittem, behegedtek már a régi sebek. De most ismét döntés előtt állok, mert
Kinga lányom, aki lassan felnőtt nagylány lett — két éve m á r egyetemista
Bécsben —, mind gyakrabban kérdez, faggat egykori szülőhazánk felől. Kíváncsi, hol és hogyan is éltünk ott, és erősen kér, vigyem le, utazzunk együtt Erdélybe, ismerje meg ő is azt a földet, amibe gyökereztünk hosszú évszázadok
óta.
— Úgy látszik, mégsem tudtad elég mélyre elsüllyeszteni magadban Erdélyt, hiszen a '70-es években filmet terveztél Körösi Csorna Sándor életéről.
— A filmgyárból Kósa Ferivel és Marx József stúdióvezetővel elmentünk
Marosvásárhelyre Sütő Andráshoz, hogy mint volt enyedi kollégistát felkérjük,
írjon forgatókönyvet Körösi Csorna Sándor életéről. Természetesen Sütő válasza
csak az lehetett, amit egy lelkiismeretes írótól elvárhattunk: ha megihleti a téma, akkor szíves örömmel. Lehet, hogy más munkák foglalkoztatták, mert egyre késett a válasz, múltak az évek. Előttem is mind magasabbra nőttek a hegyek (pláne a Himalája), s mind szédítőbbé váltak a f ü g g ő h i d a k . . . A téma
egyébként jóval korábban is foglalkoztatott, még Baktay Ervinnel közösen
akartam megvalósítani. 1956 után ennek a filmtervnek nagyon sokat köszönhetek. Ez mentett meg a felelősségre vonástól — (a filmgyár Munkástanácsának
és Direktóriumának, valamint a Film- és Színművészek Forradalmi Bizottmányának tagja voltam). Jó kapcsolatba kerültem az indiai követtel és Menőn
moszkvai nagykövettel, aki Nehru külön megbízásából kétszer is járt itt 1956
után Budapesten, ö k biztattak, hogy segítségükkel nyélbe üthetek egy indiai—
magyar koprodukciót, és megvalósíthatom filmtervemet. 1957 nyarán kértem a
filmstúdiót, hogy saját költségemen elkísérhessem Jókai Melyiket a kilenc közül
c. novellájából készült kisfilmemet a velencei fesztiválra. Nemsokára behívtak
egy kis beszélgetésre a belügybe. Egy ÁVO-ezredes nagyon nyájasan kíváncsiskodott: Mi a véleményem erről, a r r ó l . . . Elmondtam, mennyire sajnálom, hogy
olyan nagy különbség van Kádár novemberi beszéde — amikor büntetlenséget
és amnesztiát ígért — és a mostani megtorló, intézkedések között. — Ja, ezt
36

nem úgy kell é r t e n i . . . — s magyarázkodni kezdett. Azt már eddig is észrevettem, hogy kár egy túl naiv báránykát játszani, úgy is tudják, ki vagyok, hisz
mindenkinek megvan a pontos kartotéka. Jobb, ha az ember — bizonyos határok között — megmondja őszinte véleményét. Ez úgy látszik, akkor is bevált,
mert az ÁVO-s tiszt átadta az útlevelet, jó utat, és Velencéhez sok sikert kívánt. Én is felbátorodtam, s az ajtóból mosolyogva kértem elnézését, hogy hamarosan ismét fel fogom keresni, és megismétlem kérésemet, mert bizonyára ő
is olvasta az újságokban, hogy filmet készülök forgatni Körösi Csorna Sándorról Indiában, s ehhez ú j útlevélre lesz szükségem. így nyájaskodtunk egymással még egy darabig, de ú j a b b találkozásra már nem került sor, mert Velencéből nem tértem haza.
— Mit akartál elmondani Körösi Csorna sorsával?
— Körülbelül azt, amit olyan tömören és megrendítően fogalmazott meg
Széchenyi: „ . . . a magyarnak bölcsőjét kereste, s helyette saját koporsóját találta meg".
— Köszönöm a találkozást.

37

Kortársunk, Tamási Áron
— Korszerű-e ma, itt és Európában, Tamási Áron? — A kérdést három,
különböző nemzedékhez tartozó személynek tettem fel, közülük kettő avatott
tudósa az irodalomnak, a harmadik, a legfiatalabb, még csak most próbálkozik az írással.
Izsák József irodalomtörténész, a Tamási-életmű egyik legavatottabb ismerője és szakértője: A korszerűség fogalmát eléggé lejáratta az utolsó fél
évszázad, amely épp Tamási Áront a „korszerűség" címén hol magasra emelte, hol meg kiátkozta. Nyilván nézőpont kérdése, hogy ki és kinek korszerű.
És e tekintetben ideje már, hogy türelmesek, megértők legyünk. Vannak,
akiknek Tamási Áron korszerűtlen író, idejétmúlt stílromantikus, provinciális
és így tovább. Számomra Tamási Áron egészében, tehát nem egyszerűen stílusára, népi világára való tekintettel korszerű, hanem mint jelenség, mint
magatartásforma, mint a töretlen hit és élni akarás jelképe. Egyik-másik alkotása fölött lehet vitázni, szabad szeretni és szabad elutasítani, stílusát lehet
élvezni és/vagy nem szeretni, de a Tamási-gondolatot mégiscsak magunkévá
kell tennünk, el kell fogadnunk, mindazoknak, akik egy gondban élünk, s
ez: az erdélyi magyarság megmaradása és kifürkészhetetlen jövője feletti virrasztás, ha úgy tetszik: történelmi készenlét. Én ebben látom ma, itt és most
Tamási korszerűségét.
Katona Ádám művelődéstörténész, irodalmár, a székelyudvarhelyi Szabadsáq című hetilap felelős szerkesztőie: Ha néminemű eufemizmussal magunkat európaiaknak minősítjük, Tamási Áront azért tekintem korszerűnek,
mert végre „eljött a napja": egész életművével a néphűséget vállalta, és azért
nem kellett a szélsőbalnak, a komcsiknak; és azért kell nekünk, a századvég
forradalmait megélt, lassan talán megint Európához számító magyaroknak.
Az idő. a történelem utolérte Tamási Áront, forradalmaink igazolták elkötelezettségét. világnézetét. Ugvanakkor nem csak kortalanul időszerű, hanem a
legnagvobb alkotókhoz mérhető „lényeglátó" is — ezért nem fog elavulni
soha. Mert a stílusdivatok jönnek és mennek, felfrissülhetnek vagy éppen elavulhatnak (gondoliunk csak a neoavantgárdra), de a lényeg — bizonyos szint
fölött — nem a külső stílus, a külső forma szabása, hanem az, ami alatta
van, annak esetlegessége vagy egyetemes érvénye. Tamási műveinek köntöse
— akárcsak honfoglaló őseinké — keletiesen pompázó, és ami alatta van, az
igazán lényeges, az a kétségtelenül tartós érvényű: nagyon sok dimenziós,
gazdagon strukturált. És ezért nem csak tegnap volt korszerű, nem csak ma
az, hanem holnap is az lesz.
Tőkés Tibor, fiatal író: Tamási Áron mindig, minden korban korszerű,
tehát most is az. És ezt a korszerűséget nem csak művei újrakiadásában, színdarabjai sikerében látom, érzem, ö azért korszerű, mert a székelység érzelemvilágának, életének, szellemi erejének örök érvényű „kőlenyomatát" hagyta
a világra.
— életművéből mit talál a jövő távlatában is érvényesnek,
maradandónak?
Izsák József: Ismét óvatosságra inteném magamat: egy távozó nemzedék
tagjaként (és nem nevében) válaszolhatok; minden bizonnyal a fiamnak is
megvan a különvéleménye, ahogy az unokám is a harmadik évezred felnőtt
38

tagjaként mond igent vagy nemet nagyapja Tamási-értékelésére. Mindkettőjük igazára én máris áldásomat adom.
A Tamási-életműnek, mint minden író, igazi író tartományának, megvannak a csúcsai, ahova nemzedékek néztek fel. Ilyen csúcsnak tekintem több
novelláját, hadd nevezzek meg néhányat: Ördögváltozás Csíkban, Rendes feltámadás, Kivirágzott kecskeszarvak, Himnusz egy szamárral; népi játékai közül az Énekes madár, regényei közül az Abel-trilógia első része, a Jégtörő
Mátyás, szép szülőföld-vallomása, publicisztikai írásai közül a gondokat és
gondolatokat felelősen kimondó Virrasztás című testes kötete.
Katona Ádám: Az egyetemes értékek vállalása és szolgálata még akkor
is „kifizetődik", ha bizonyos periódusokban reménytelennek tűnik a jelen,
jövő, magunk vagy nemzetünk számára. Nem szabad eszmei vagy stiláris
kordivatok után igazodni. Tamási Áron — mint az egyetemes kultúra nagyjai — a saját iránytűje után igazodott, s azt otthonról tájolta; ezért nem tévedt le az igazak ösvényéről.
Tőkés Tibor: Mi az, ami számunkra (is) érvényes? Például az ábeli bölcsesség, megnyugvás: „azért vagyunk a világon, hogy valahol otthon legyünk
benne", amihez hozzátenném, csak itthon lehetünk otthon. Vagy a Csalóka
szivárvány negatív példázata az önmagad vállalásáról, a magadhoz való hűségről, az, hogy a szivárványon átbújva már nincs visszaút, csak — jobbik
esetben — a halál. És maradandó, az idők végezetéig igaz, amit Köményné
mond az Énekes madárban: „A szerelem tán leginkább olyan, mint a rózsa.
S mint a rózsák között is a legszebb piros rózsa, amelyik, ki tudja, mikor,
titkon fogamzik." Nem utolsósorban pedig példamutató és követendő nem csak
életművére, hanem egész életére jellemző emberszeretete, szülőföldhöz való
ragaszkodása.
— Mennyire érzékeli Tamási sajátos stílusának hatását az utána következő nemzedék(ek)re? Utánozható-e Tamási?
Izsák József: Irodalomtörténeti közhely, hogy Asztalos István és a fiatal
Sütő András az ő nyomdokain indult el. Tehetséget, felszabadító erőt jelentett számukra Tamási. Hatásától mind Asztalos, mind Sütő korán megszabadult. Követőkre az újabb nemzedékekben is talált, tehát nem utánzókra. Humorától, nyelvi fordulataitól aligha szabadulhatott valaki, aki épp ott, a Hargita aljában fogott tollat. Követőit nem korlátoznám kifejezetten prózaírókra;
az a nemzedék, amely akár költőként, akár kritikusként, esszéíróként a magyar népsors kérdéseit vállalta, óhatatlanul találkozott Tamási Áronnal. Gondolom, neveket fölösleges felsorolnom.
Katona Ádám: Nem követhető — legfeljebb epigonszinten — a külső formát, stílusát tekintve. A nagyok közül Sütőre hatott kimutathatóan, de Sütő
András a szürrealizmustól a (neo)szimbolizmus irányába tájékozódott.
Tőkés Tibor: Szerintem bárki próbálná Tamásit „utánozni", melléfogna,
és nevetségessé válna. Utána is sokan próbálták és próbálják — több-kevesebb sikerrel — a népi nyelv és észjárás irodalomba való „csempészését", irodalmi rangra emelését. Azonban az a kissé mesei-balladai világ, amit T. Á.
megalkotott, a maga egyediségében és sajátosságában éppen olyan különálló
színfoltot képez a magyar irodalomban — persze más „mércével" mérve —,
mint Krúdy Gyula álomvilága vagy Karácsony Benő „ösvényei". Ügy tűnik,
hatása éppen abban áll, hogy „megszabadította" az utána következő nemzedéke(ke)t egy „gondtól"; amit ő megalkotott, ahhoz már nem kell „hozzápiszkálni": áll.
39

— Mit jelent önnek Farkaslaka?
Izsák József: Erre tudnék válaszolni egy szóban és akár egy könyvben is.
Egy szóban: hazámat, népemet. Bővítményekkel: az örömet és biztonságérzést,
hogy van esélyünk a megmaradásra. Irodalmiasan: a közelvalóvá lett mesét,
a kézzel fogható, tapintható szépséget. Gyakorlatiasan: ezt a népet nem lehet
elpusztítani, a sziklán és viharban is megélt, mert szívós, dolgos. Távlatosan:
nagyvállalkozásokra képes. Ismét röviden — Farkaslaka:
magyarságom.
Katona Ádám: Udvarhelyszékkel, a Székelyfölddel, Erdély egészével egyetemben azt a földet jelenti számomra, ahol mostanáig — bizony, nagyon sokáig: sanyarú körülmények között — éltem, és amelytől nem tudtam elszakadni. Tudom, hogy nem a világ közepe, de ez az én világom, számomra az
egyetlen. Csudálom azokat, akik egzotikusnak érzik, én inkább esztétikai értékekben találom minden másnál — számomra — gazdagabbnak: a tárgyi világ és az itt élő embertársaim egységét. Közéjük tartozónak érzem magam.
Életem legfőbb vágya, hogy az itt élő legjobb társaim is így érezzék.
Tőkés Tibor: Bennem az író gyermekszemeivel láttatott, és az én gyerekszemeimmel „látott" Farkaslaka él: a déli rekkenőségben a falun, dombokonhegyeken végiggyalogoló kisfiú, aki miután „megsózta" a tinókat, kiállja a
hegyi vihar félelmeit, és alig ismer rá a falu felől elébe siető asszonyban
édesanyjára.
— Milyen személyes — valós vagy eszmei — élmény kapcsolja önt Tamásihoz?
Izsák József: Engedtessék meg szerénytelenség nélkül, hogy személyes élményem elevenítsem fel először. A sors úgy hozta, hogy valóságosan is találkozhattam a nagy íróval, én, a kezdő tollforgató, abban az időben, amikor az
Erdélyi Helikon megjelentette első írásaimat. Kovács László, az áldott emlékű
és méltatlanul elhallgatott szerkesztője a folyóiratnak, barátságával tisztelt
meg, s nem egvszer ebéd utáni sétára invitált Kolozsváron, 1943-ban a Mátyás-szobor körül. Épp készülő Faust-fordításán okulva vezetett be a „műfordítás titkaiba" (tiszta fölöslegesen, mert effélével sohasem foglalkoztam), amikor szembejött velünk Tamási Áron. — Laci, Kós megjött Sztánáról,
menj
fel, mert reád vár.
Kovács László röviden bemutatott, és magunkra hagyott. Kemény tél
volt, februári hideg, akár dideregni is lehetett volna. Rajtam kiütött a veríték. Tamási Áron magasra rántotta a szemöldökét és végigmért, s aztán elindultunk a Szent Mihály templom körül. Vártam, szólaljon meg. Nem szólalt
meg. Én sem. Néha sandán rápillantottam. Erőltettem az eszemet, hogy mit is
mondjak neki, mégis csak jó lenne szóra bírni. (Na hiszen, ez még Móricz
Zsigmondnak sem sikerült, mint utóbb olvashattam. Két órát ültek szemben
egymással Budán egy kávéházi asztal mellett, úgy, hogy egy árva szót nem
szóltak. Csak távozásakor mondott annyit Móricz: Na. te Áron, engem jól elszórakoztattál.) Hát a mi közös sétánkból sem lett szórakoztató társalgás. Pedig én mégis csak rászántam magam arra, hogy megszólalok, méghozzá „székelyül". Annyit találtam mondani, hogy aztán Bánffy Miklós azt az Ábelt a
könyvhöz rólam rajzolta. Erre Tamási megállt, tetőtől talpig végignézett, s
csak ennyit mondott: az pedig meglehet. Néhány perc múlva visszaérkezett
Kovács László, aki eloszlatta a kínosan sűrű hallgatást, és beszámolt Kós érkezéséről.
Első találkozásom Tamási műveivel jóval azelőtt esett. Kamaszgyermek
40

voltam, amikor Ilonka néném az egész nagy család estéről estére tartó összejövetelein a Brassói Lapokból folytatásokban olvasta fel az Ábel a rengetegbent. ízesen, szívet-lelket mulattatva, időt hagyva a hallgatóságnak a tartós
kacagásokra, hiszen ő élvezte a legjobban, és az ő kacagása csattant mindig a
legnagyobbat. Ismeretségem így Tamásival egész életre szóló lett. Nem véletlen elhatározás volt a hatvanas években róla írott könyvem, és nem véletlen
megannyi tanulmányom kötetek élén/végén. Nem tartom magam Tamásikutatónak. Tamási mindannyiunké, akik a nyelvén beszélünk, az ő észjárása
szerint gondolkodunk, s úgy megyünk időről időre Farkaslakára, mint haza.
Katona Ádám: Egyszer találkoztam vele személyesen: 1956 októberének
reményteljes elején, Marosvásárhelyen, a Székely Színház-béli estjén. Varázslatosabb volt, mint vártam: a mi dicsőséges írófejedelmünk. (Azokban a napokban belátható közelségbe került hozzánk a kommunizmus bukása.)
Tőkés Tibor: Eszmei, művészi élményem gyerekkorom Czincziri Hámjával
kezdődik, és folytatódik az Á,beZekkel, a Jégtörő Mátyással, a Bölcső és környéke, Szülőföldem megindítóan szép szövegeivel, az összes elolvasott és látott színművekig. Legfelejthetetlenebb élményem a katonaidőmből származik, amikor
autókban, s erre-arra bujkálva olvastam az Ábelt, erőt, megnyugvást, kitartást
merítve belőle.
— Tud-e Tamásihoz hasonló hatású alkotóról a szomszédos országokban?
Mit mondana erről?
Katona Ádám: Rengeteg, ún. populista író volt és van a pályán, de Tamási Áronhoz mérhetően egyetemes érvényűnek egyetlenegyet sem ismerek.
(Még a Nobel-díjasok között sem.) Persze — meglehet, hogy csak én nem ismerek hozzá mérhető egyetemes népi íróművészt.
Tőkés Tibor: A román irodalomban Mihail Sadoveanuhoz tudnám leginkább hasonlítani: ez az író, különösen a Balta című. regényében éppoly mély
balladai vétetéssel örökíti meg a moldvai nép életérzését, létformáját. Szerintem Tamási és Sadoveanu ugyanazt tették az irodalomban, mint amit Bartók
a zenében vagy Bráncuji a szobrászatban: a népi jelleget, indíttatást felhasználva alkottak általános érvényű, időtálló műveket.
— Mivel zárná ezt a beszélgetést?
Tőkés Tibor: Ráébresztett Tamásira. Hozzá vissza-visszatérünk, különösen mostanság, s különösen Tiszta beszédére. Sokáig éljünk még belőle — ezt
kell kívánnom.
Katona Ádám: A lehető legsürgősebb feladatunk lenne az eddig gyalázatosan megcsonkított műveit eljuttatni az erdélyi magyar olvasókhoz. Nagyjaink életművének csonkítatlan kiadása nem halogatható feladatunk. Nincs
okunk dicsekedni a Tamási-újrakiadásokkal! A cenzor, a cenzorok gyakran
még csak meg sem jelölték a kinyesett részleteket, amelyek hiánya többnyire
a mondanivaló lényegének megismerésétől fosztotta meg a jobb sorsra érdemes olvasókat. Talán legjobb műve, a Szülőföldem szenvedett a legtöbbet
cenzorainak ollójától.
Izsák József: Jöjjön el a Tamási Áron országa!
Lejegyezte: BÖLÖNI DOMOKOS,
a Farkaslakán rendezett Tamási-ünnepségen

41

Z. SZÁLAI SÁNDOR

Korváltás idején
R É S Z L E T E G Y Ű J T A M Á S I - P Á L YAKÉPBÖL*
\

A második világháború nyomasztó súlya alatt — nemzetek acsarkodását
látva, valamint a személyét sértő kihívások miatt — Tamási Áron közérzete
is romlik, kedélye gyakran változik. Bosszantja őt, hogy számára nem mindig
kívánatos feladatokra ösztökélik, s látványos politikai szerepléseket v á r n a k
tőle.
Csak olyan megbízatásokat vállal el, amelyeket beláthatónak és feltétlenül hasznosnak ítél, különös tekintettel az ifjúság nevelésére. Mint ahogy
1944 tavaszán, kétségek és remények közt hánykódva, alapos megfontolás u t á n
vállalja csak a március tizenötödiki beszédet, amely a kolozsvári Mátyás Diákházban, az egyetemi fiatalság előtt hangzik m a j d el.
Ez utóbbi is sok szorongással jár, többfelől támadásokat zúdít reá — t u datosítván hallgatóiban, hogy vészes időkben s megpróbáltatások idején „megállni sorsunk és akaratunk". A megváltás „csak belülről jöhet" — hangsúlyozza —, s „csak megújult lelkekből" alakulhat ki megbízható, ú j közösség,
amely „a magyarságnak a nemzetek között méltó helyet biztosít". „Mindenkinek önmagát kell megváltania: egyénnek az egyént, családnak a családot,
nemzetnek a nemzetet", amikor „a színes és erkölcsös egyéniség helyébe a
tömegember lépett", akinek bódult igyekezete a társadalom és a nemzet fegyelmezetlenségét okozta.
„Az elveszett békével együtt az igazságot és a természetes rendet is ú j ból meg kell szereznünk — írja —, mert érdemes élet máskülönben nincs.
Az anyagi javak elosztásában — földrészek és nemzetek között éppen úgy,
mint a társadalomban — az emberi eszmével összecsendülő nemzeti igazságban van megnyugtató és rendteremtő értelem, mely a kevesek helyett a sokakat jutalmazza és a kivételeket érték szerint válogatja meg."
Tamási az 1944-es esztendő egyre kilátástalanabb, bizonytalanságokat
növesztő nyarán politikai röpirat közzétételére készül. Eláll a tervtől, amikor
a Népszavában felszólítja „egy levelező", hogy álljon ki a fórumra, és m u tasson irányt. Joggal sértődik meg ezért — ő, aki szükségből, s n e m önző számításból vagy „politikából elkötelezett" íróként dolgozott eddig is.
A zsidóellenes törvények végrehajtása során detektívek faggatják kolozsvári lakásán. Második felesége, Magdó szüleit keresik, m a j d az „ á r j a p á r j a "
iratait fürkészik, aki 1938-ban keresztelkedett katolikusnak. Felkészült m á r
Tamási a közös üldöztetésükre is. 1944 júliusában papírra vetette végrendelkezését. A halál eshetőségével számolva gondoskodott a borzalmakat n e t á n túlélő szeretteiről, de állhatatosan várva még Magdó mentesítését.
Magyarország német megszállása után a megszégyenítő események minden szenvedővel együttérző lelkiségét egy pillanatra sem hagyják nyugton.

<?

* A Tamási-évforduló alkalmával, a Szépirodalmi Könyvkiadó gondozásában jelenik meg a „Hit a harcbon, remény a bajban" című, képekkel s dokumentumokkal
gazdagon illusztrált tanulmány, amelyből e részletet vettük. (Szerk.)
42

Augusztusban tagja lesz az Erdélyi Magyar Tanácsnak, amelyik a kormányfőhöz továbbított memorandumában a háborúból kilépést szorgalmazza, és a
különbéke elérésének módját keresi. Balogh Edgárral és Jordáky Lajossal
együtt rábeszéli Bánffy Miklóst arra, hogy tárgyaljon Horthyval, s kérje a legfőbb hadúr intézkedését Kolozsvár békés feladására. S mint később kiderül,
Horthy — Bánffy közvetítésével — utasítja is Dálnoki Veresst a kincses város harc nélküli elhagyására; csak a Szamos hídjait robbantják fel a visszavonuló csapatok. Mások viszont terhelő adatként róják fel Tamási tetteit egy
majdani számonkéréshez — a nemzeti torzsalkodások, bosszúhadjáratok élőszelét fújva.
Tamási úgy gondolja: ha erőszakkal nem viszik el a feleségével együtt,
Kolozsváron marad, vagy szülőföldjén húzódnak meg valahol. Bátorító üzenetére hivatkozva, az aradi vértanúk gyásznapjának előestéjén a Magyar Űt
című lap még Farkaslakához fűző várakozását és „új világot teremtő" vágyait idézi, a végsőkig feszült helyzetben meggyőző példaként. Lám, Tamási
Áronnak volna elég oka a futásra, mégsem ezt a megoldást választja.
Néhány nap múlva azonban, amikor a szellemi gátak is átszakadnak, s a
szennyes ár mindent elönt, a magyarság tragédiájának előérzete ismét válaszút elé állítja. Amikor Székelyföldön visszaállítják a régi román, királyi közigazgatást, s elkezdődik a hajsza a magyar lakosság ellen, Tamásinak sincs
már maradása. A néma csendben elhagyja Farkaslakát, s bizonytalan időre
elbúcsúzik szeretett Kolozsvárjától is.
Szerencs irányában menekül, s miután feleségét, apósát és anyósát biztonságba helyezte Miskolc környékén, egy eldugott kis bányásztelepen, ahol sem
csendőrség, sem posta nem működik, utazik tovább a főváros felé. Budapesten vél lehetőséget a további munkára — azok után, hogy a romániai íróközösséget az óvatoskodás és a rossz politika fölbomlasztotta, a vasgárdisták
pedig jóval előbb szétverték a Brassói Lapok épületét, s megszűnt az Ellenzék
is. Szorongatott helyzetéből kiszabadulva azt képzelte, hogy a közeledő sorsfordulat Budapesteri hozza világra a magyar demokráciát, amely Erdély békés
életéért is mindent meg fog tenni.
1944 végén Magyarországon sem élhetett biztonságban. Bókay János fogadta be lakásába, majd Bajor Gizi vette pártfogásba — sok üldözöttel, menekülttel együtt. 1945-ben több hónapig a jó hírű Frigyesi-klinikán kap szállást és ellátást. A demokratikus átalakulásban eleinte úgy tűnik: minden ajtó
megnyílik majd előtte. Az Ideiglenes Nemzetgyűlés képviselője lesz, s az ú j
nemzetgyűlés meghívott vendége, Kodály Zoltán társaságában a Művészeti
Tanács tagja.
A Nemzeti Parasztpárt kulturális miniszternek jelöli. Illyés Gyula még
rá tudja venni arra, hogy vállalja a megbízatást, de a koalíciós pártharcok
meghiúsítják kinevezését. Lakást is nehezen kap, amikor a romos fővárosban
kisebb érdemekért is könnyűszerrel lehet ahhoz hozzájutni. Az Írószövetség
elnöki tanácsa 1946 elején tizenöt kiváló írónak, köztük Tamásinak is megszavazza ugyan, hogy a kitelepített volksbundisták ingatlanából kertes házat
igényelhessen, de az ő etikai normái kizárják azt a lehetőséget, hogy bárminő
esetben a más vagyonát elkívánja. A váratlanul elhunyt Kádár Erzsébet Alkotás utcai lakását szerzi meg számára ülés Endre.
Apránként mind kijjebb szorul az irodalmi élet sodrából — sokak számára érthetetlenül. Kifogásolják ú j műveit, sőt rágalmakkal illetik, jóllehet,
43

a legázolt ország romjain az elsők között szólalt meg, s várt készenlétben a
hívó szóra, hogy a maga módján hozzájárulhasson a lelki újjászületéshez.
Politikai mellőzöttségéért nem sértődött meg. Nem törekedett vezető
posztra, sőt az író és a politikus munkáját összehasonlítva olyan különbségeket látott, amelyek akadályoznák írói feladataiban, ha nem csak műveinek élne. Az írást tartja a legeszményibb közéleti szereplésnek. Annyiféle tetszelgést
látott már a szellemi életben, hogy idegenkedik az alkotómunka bárminő „díszes körítésétől". Nem becsüli le a demokrata pártok keretei között folyó
hasznos tevékenységet; ha megkérik, szívesen ad tanácsot, de arra nagyon
kényes, hogy „a fáklyahordozás módját" maga választhassa meg.
íróként is nehezen talál magára a megváltozott helyzetben. Több m ű f a j ban kísérletezik, de egyik sem elégíti ki; novellát 1946-tól 1948 végéig alig
ír. Rádöbben, hogy az áttelepüléssel olyan kényszerpályára lépett, amelyen
nem könnyű folytonosságot teremteni. Elszakadt megszokott, természetes közegétől, testvéreivel s rokonaival sem érintkezhet, a hazalátogatásra is csak
tizenegy év múltán nyílik majd lehetőség. S ha számára nem okoz is gondot
ú j kapcsolatok kiépítése Budapesten, otthontalanságérzetét sokáig nem tudja
leküzdeni. Mire lecsillapodnék hiányérzete, az 1949-es esztendő végén már a
félreállított írók sorában találja magát; műveit sem tűri meg a zsdanovi esztétika és irodalompolitika. Pedig Tamási a maga részéről keresi — s előbbutóbb meg is találná — a beilleszkedés tisztességes módozatait.
.
A háború szörnyűségei után az írás terhét nyomasztóbbnak érezte, mint
valaha. Tisztában volt azzal, hogy a gyökeres változtatások- munkájában
mennyi feladat hárul arra az irodalomra, amely a nemzet lelkiismeretének
tudta — és vallja még — magát. Belátja, hogy . a „tökéletes erőszakra" csak
„tökéletes némasággal" válaszolhatott a magyar író, de a múlt bűneinek bevallása nélkül sem tudja elképzelni a nemzeti megújulást. Van-e még hitele
a szónak s a lejáratott fogalmaknak? A veszteségek számonkérő hangulatában nem torzulnak-e .az önbecsülés arányai a bénító kételyek és újrakezdés
mérlegén?
Feloldozásért vezeklő esszéje, a Zöld ág, mely nem tévesztendő össze
ugyanilyen című, későbbi regényével, . közvetlenül a véres események után
társadalmi és. politikai érzékenységet sérthetett, jóllehet, a lélek mélyéig hatoló, őszinte színvallás volt. Évtizedek távolából olvasva egyre tisztábban
fénylik fel katartikus mondandója. Példamutató előzménye a nemzeti önvizsgálat folyamatának, mely a hatvanas években maradandó értékű regényekké,
elbeszélésekké érik.
Keresvén a „közös bűn" eredetét, a zsarnokság, képmutatás, szolgaságegyüttható természetének ésszerű magyarázatát adva világította meg a bűnhődés „szükséges útját" — a legcsekélyebb szépítés, mentegetőzés nélkül. De
a gyógyító akarat is vezette a tollát: a múlt megszégyenítései, szenvedései
fölé emelkedés kívánalma, mert a végletes .önsajnálat, mazochizmus gátolhatjais a legemberibb érzések átmentését a jövőnek.
•
A társadalmi és politikai zavaraival küszködő kor azonban lépten-nyomon
gátakat emel Tamási elé. A Hullámzó vőlegény fergeteges sikere, utáni kilencesztendőben egyetlen nagy darabját sem játszhatják a drámai színházak. Mint
ahogy miszticizmussal vádolt regényeinek közreadását sem engedélyezik 1949
és 1953 között. (A fővárosi Bábszínpadon, Vidám Színpadon és alkalmi pódiumokon csak olyan tréfás-szomorú jeleneteinek előadását tűrik meg, ame44.

lyek átcsúsztak a cenzúrán, mint az 1952-es keletű Bor és víz: a földosztás
hibáit karikírozó szüreti játék.)
1947 őszén ötvenéves, de huszonöt éves írói jubileumát sem ünneplik.
Ügy hírlik, nem a felső kultúrpolitikai vezetés orrol rá, hanem azok a közbülső potentátok szorítják pályaszélre, akik kiselejteznék a közkönyvtárakból
a világirodalom számos nagy klasszikusát is. Akkor negligálják Tamásit, amikor a legtöbbet dolgozik. Rengeteg a megírásra váró témája, s minden érdekli,
ami az országban történik. 1949-ben tíz ú j novelláját közli egymás után a
Magyar Nemzet, de önéletrajzi regényciklusának első része, a Bölcső és Bagoly nem kerülhet egyhamar nyomdába.
A „legyőzendő erők" megosztása érdekében új ellentéteket szító Horváth
Márton, aki 1949 nyarán a Válasz és más progresszív orgánumok megszüntetésében előretolt szerepet tölt be, egyik cikkében — népiek és urbánusok csoportosulását megbélyegezve — Tamásit (az erdélyi fasizmus manipulációit
kipellengérező, harcos publicistát, a Vásárhelyi Találkozó eszmei alapozóját!)
a „népies irányú fasizmus foltozott irhájú zsoldosának" nevezi, és mint ellenséges írót említi — Kodolányival, Sinkával, Németh Lászlóval, Bibó Istvánnal, Rába Györggyel együtt. Feltehetően az ő erőszakos kijelentésének a következménye, hogy az érintettek — és még mások — írói tevékenységét meglehetősen szűk körre korlátozzák vagy megtiltják az elkövetkező évekre.
E viharos események, elfojtott botrányok előszelét érző Tamási Áron
Zöld ág című regényét jelképesnek is értelmezhetjük. 1947—48 történelmi
fordulóján — s a jövő számára még kialakulatlan erkölcsi normák miatt —
a társadalmi-politikai küzdelmek fölé helyezkedve keresi Tamási a megújulás
lehetőségeit. A nagy betűvel írt Idő fonalán haladva, s az emberi lélek ősi és
naiv megnyilvánulásaiba fogódzva.
A kritika a Tamási-regények sorában nem tudta elhelyezni ezt a művet,
csak értetlen ámulattal fogadta. Nem akart hinni a szemének, hogy a nemrég
még a közélet porondján küzdő író félrevonulva alkot, és azok az álmok, ködös látomások, amiket a fejében forgat, a bibliai idők megfoghatatlan tartományai felé vonzzák. Kétségtelen, hogy nagyon áttételesen jut kifejezésre a
szenvedélyes írói érzelem, amely a kor bizonytalanságaira utal. Az Ábel-regények realizmusa után a népi mítosz és mitológiai játék még erősebb cselekményformáló itt, mint a Jégtörő-regényekben. Epikájában megint több a lírai elem, maga a természet is szimbolikusan tárul ki, mozgása örök emberi
tulajdonságokat sejtet. A lelki függetlenségre vágyó, emlékjelekre hivatkozó
erkölcsiség a legfőbb jellemzője alakjainak, akik — a külvilág nyomásával
szemben — fennmaradásukért küzdenek. Minél áttételesebb az ábrázolásmód,
annál szuggesztívebb a látás: szinte természetrajzi pontossággal rögzíti a
vándorútra kelt fiatalok mosolyogtató cselszövéseit. A tréfa és komolyság között lengő beszédstílus teremt hiteles hangulatot s nyit filozófiai távlatot anélkül, hogy az író meglátásai naiv népi bölcsességekké válnának.
A hit fontosságáról egyedül kell meggyőződnie Jáczintnak, hogy végig
tudjon menni azon az úton, amelyen elindult Nárittyenbe, a maga jószántából megtudni: az igazság más, mint a valóság, bár a valóságból kell azt kihámozni, s nem csupán az eget építeni. Belátható és természetes legyen az
eszme, ha ú j otthon alapításához kíván támpontot adni — ebben összegezhető
a Zöld ág szimbolikus jelentéstartalma és Tamási üzenete is.
Négy keserves év következik ezután Tamási Áron számára. A Bölcső és
45

Bagoly „ártalmatlan tartalma" az irodalompolitika dogmatikus képviselőinek
nem indok a megjelentetésre. Kiadásának feltételeként a „múlt minden botlását" megbánó önkritikát szabnak ki, ami a betiltásnál megalázóbb. Az elsorolt „hibák" megfellebbezhetetlen vádpontokként hullanak Tamási fejére, s
persze messze esnek az igazságtól.
Az író kénytelen-kelletlen belemegy a tárgyalásba, s megírja az önkritikának szánt előszót. Nem gondolta, hogy lehetetlen feladatra vállalkozott.
S amit hol beismerően, hol elhárító mozdulattal rögzít, nagyobbrészt nem a
„tévedéseit", hanem erkölcsi bátorságát bizonyítja, akaratlanul is.
Nem annyira az elítélő döntés, mint inkább a kitanítás módja f á j neki.
Torzító bírálatok korábban is érték, de az már szemet szúrt, hogy a Vásárhelyi Találkozó kezdeményezéseit és iránymutatásait be akarták feketíteni.
Sok mindent elviselt volna, de ezt már nem tűrhette el.
Mik voltak a kiagyalt vádak? Elsőként az, hogy műveinek misztikus tartalma és stílromantikája akadályozza az „irodalmi realizmus" érvényesülését.
Másikként állítólagos mulasztása, hogy „nem volt következetes harcosa a falusi dolgozók és a munkásság érdekeinek". Hogy a szomszédos népek barátságáért „nem mindig a helyes módon és a szükséges mértékben küzdött". Zavarta a döntőbírák előre beállítottságát az a kijelentése is, hogy „sohasem állt
az osztályharc alapján", bár régóta a népi demokrácia, illetve a szocializmus
hívének ismeri önmagát.
Ítélethozói nem kérdezik tőle, hogy miből fog megélni. Amikor m á r mérhetetlenül sokat nélkülöz, burkolt formában, a barátság gesztusaként elfogad
neves művészektől, írótársaktól érkező anyagi támogatást, meghatározott
pénzösszeget is — úgy, ha valami ellenszolgáltatást nyújthat érte. Így osztogatja szét — találomra — a kéziratait, köztük értékes novelláit és jelentéktelen verseit, az Áron bölcsője című poémájának végeláthatatlan variánsait —
nem adva föl a reményt, hogy egyszer majd minden tisztázódik és megváltozik körülötte.
1953-ban léphet ismét a nyilvánosság elé, amikor már más szelek f ú j d o gálnak. A rehabilitálás tényei ismertek. A kitüntetés, hogy a Hazai
tükörért
Nagy Imre kormánya 1954 tavaszán Kossuth-díjban részesíti, jólesik. A díjjal
járó pénzből a még nyomorúságosan élő pályatársaknak ő juttat most jelentékeny összeget, bár néhányan azonnal visszautalják azt, mert nem kívánhatnak tőle ilyen nagylelkűséget. Sinka István például, aki táviratban válaszol,
Tamási szavait megismételve ad indoklást: „KEDVES AARON SZERETETTEL BEKESSEGGEL VISSZAKUELDTEM A PENZMAGOT HASONLO
ESETBEN TE IS EZT TENNED OELEL = PISTA." Barátai, akik közül nem
egynek az övéhez hasonló sors, kirekesztés jutott a Rákosi-diktatúra legborzasztóbb éveiben, nem hagyták cserben, s neki ez is elégtétel, biztatás volt.
ülés Endre, aki évtizedeken át közelről figyelhette meg különös természetét, kölcsönös megértésről tanúskodó levelezésük után, a nehéz időkben is
törhetetlen akaratát, másoktól különböző önújító készségét becsülte a legtöbbre. Azt az erkölcsi fölényt, amivel a világ dolgait, saját győzelmeit és
kudarcait is szemlélte.

46

NAGY PÁL

Felejthetetlen találkozások
Régmúlt időkre emlékeztető, megsárgult papírlap került minap a szemem
elé íróasztalom egyik fiókjának legmélyéről. Az Ifjú Erdély című, hajdani
kolozsvári református ifjúsági folyóirat 1941-es évfolyamának októberi számából vágtam ki annak idején, s nem véletlenül. „Irodalmi pályafutásom"
legkezdetének becses dokumentumát őrzi ez az újságoldal. Itt olvasható
ugyanis, hogy az Ifjú Erdély 1941-es Munkatáborának (azaz: pályázatának)
irodalmi díját Tamási Áron Ábel-könyveiről írt dolgozatommal megnyertem
— „legalább kicsi vigaszt nyújtva" a lanyha érdeklődés miatt fölöttébb szomorkodó bírálóbizottságnak.
A Bolyaiak hagyományát őrző, híres-neves marosvásárhelyi Református
Kollégium hetedikes gimnazista növendéke voltam akkor, s jutalomként 15
pengő ütötte a markomat. Nagy pénz, és az első, melyet írással „kerestem"!
De valójában nem ez volt számomra igazán felkavaró, hanem az erkölcsi siker. A biztató-dicsérő szó, mely munkámat értékelte, imígyen: „Nagy szeretettel, nagy elmélyedéssel ír a könyvekről. Látszik, hogy szereti és ismeri ismeretlenül is T a m á s i t . . . " A 15 pengő mellé jutalomkönyvet is kaptam:
Veres Péter Mit ér az ember, ha magyar című munkájának egyik példányát.
Meghatározó élményt jelentett számomra — már pusztán a címe miatt is.
Gondoltam, meg kell hálálnom valamiképpen az Ifjú Erdély szerkesztőinek,
a pályázat szervezőinek irántam tanúsított, kitüntető figyelmességét. Nekiültem, s kis recenziót írtam Veres Péter könyvéről, amit azonnal elküldtem
a lap címére. Meg is jelent, minden változtatás nélkül, 1942 februárjában. Ez
volt az első eset, hogy egy nyomtatott szöveg alatt megpillanthattam a nevemet.
Ha mindenképpen általánosító következtetéseket igyekeznék levonni, azt
mondhatnám: épp fél évszázaddal ezelőtt Tamási Áron Ábel-könyvei csábítottak engem az irodalom virágos-ingoványos mezejére . . .
De az, amit a bírálók megjegyeztek, miszerint ismeretlenül mertem Tamásiról írni, csak részben volt igaz. Nem volt ő egészen ismeretlen számomra ! Jóemlékezetű tanárom, Balogh László a kollégiumi magyar órákon lenyűgözően beszélt nekünk róla, és — noha a tanrend szerint német nyelvet
kellett volna tanítania — Molter Károly is sűrűn felemlegette helikoni pályatársát pipafüst illatú, felejthetetlen csevegései során, a mi leplezetlen gyönyörűségünkre.
Mindemellett pedig láthattam is az élő Tamásit, hallhattam a hangját.
A Kemény Zsigmond Társaság irodalmi estjén lépett elénk iskolánk dísztermében — ahogy most utánanézek: 1936. május 17-én. Mi, kisebb meg nagyobbacska diákok, ott szorongtunk és ámultunk-bámultunk a szűk karzaton.
Csak jóval később mérhettem fel annak jelentőségét, hogy ekkor — s ezután
még nemegyszer — magával az élő irodalommal találkozhattunk ezeken az
esteken: Kosztolányi Dezsővel, Kós Károllyal, Reményik Sándorral, Mécs
Lászlóval, Tompa Lászlóval, Karácsony Benővel többek között. És Móricz
Zsigmonddal is, méghozzá két alkalommal.
Sajnos, nem emlékszem, mivel bűvölte el hallgatóit Tamási 1936 májusá47

ban; a Társaság dokumentumait tartalmazó, Marosi Ildikó által sajtó alá rendezett, 1973-ban kiadott kötetből is mindössze annyi tudható meg, hogy „novellát olvasott fel". (Tamási Áron 1928. április elsején mutatkozott be először
közönség előtt Marosvásárhelyen, a Kemény Zsigmond Társaság Sipos Domokos emlékére rendezett estjén — Berde Mária, Szentimrei Jenő és Molter
Károly oldalán. 1929. január 29-én szerepelt ismét Vásárhelyt — „m. vendég".
Ekkor a Sóvidéki társasjáték című novellájával aratott osztatlan sikert. 1944.
február 27-én a 60 éves Tompa László tiszteletére rendezett díszgyűlésen köszöntötte nagyrabecsült földijét, küzdőtársát („mint székely a székelyt") —
Valóságos költő című írásával.
Farkaslaka hű fia csak hosszú, nehéz évek múltán térhetett vissza újból
a „bajlátott szülőföldre". Pedig szerettük volna őt minél előbb magunk között
látni; hívtuk is haza meleg szavakkal. A Főiskolás Keresztyén Egyesület
(FIKE), az erdélyi magyar református diákfiatalok tömörülése 1946 nyarán a
Kolozsvár' melletti Szucságon tartotta nyári konferenciáját, s ekkor a jelenlevők — egyetemi hallgatók és középiskolások, teológusok, tanárok — levelet
írtak Budapestre Tamási Áronnak, kérvén: térjen vissza Erdélybe, szülőföldjére, álljon újjáébredő irodalmunk élére. Minden jel-arra mutat, hogy az író
soha nem kapta meg ezt a levelet. Közölni az itteni, korabeli sajtóviszonyok
között nem lehetett. (A levél szövege csak nemrég jelent meg nyomtatásban,
az Erdélyi Figyelő. 1990. 17—18-as számában.) A hazahívó levél aláírói nagyobbára fiatalok voltak, tele hittel és lelkesedéssel. Ügy éreztük, megvívandó
harcainkban erős támaszunk lehetne Tamási Áron.
Tagadhatatlan viszont, hogy ezekben a viharos-forgatagos években, közvetlenül a háború után, mifelénk a hivatalos szellemi élet légköre cseppet sem
mutatkozott kedvezőnek Tamási személye és műve iránt. Hogy csak egyetlen
példát említsek: amikor Nagy István, mint a Bolyai Tudományegyetem frissen kinevezett tanára, megindította irtóhadjáratát a két világháború közötti
erdélyi magyar irodalom jelesei ellen, Tamásit vette célba elsőnek. És köztudott, hogy Nagy István nagyhatalom volt akkoriban a legkülönbözőbb fórumokon. Módfelett kockázatos lett volna vele nyíltan szembeszállni. László
Gyula professzor, egyetemünk kiváló tanára azonban volt annyira bátor, hogy
véleményét kifejezésre juttassa. A filológiai kar faliújsága részére készített
egy hatalmas méretű rajzot: Nagy István mint hóhér, bárddal a kezében áll
a vértől csepegő tőke mellett, sorban jönnek az erdélyi magyar írók — Tamási, Nyírő, Reményik, Áprily, Bánffy és a többiek —, kezükben könyveik, r á h a j t ják fejüket a tőkére, Nagy István pedig odasújt a bárddal, s a fejek sorban
hullanak a k o s á r b a . . . Tán felesleges mondani, hogy László Gyula telibetaláló
karikatúrájának óriási sikere volt az egyetemen; ott tolongott előtte a tömeg,
s derült a szellemes bírálaton. Nagy István rettenetesen megsértődött: pártos
kommunista eszmeiségében érezte megtámadva magát. Gyűlésen rontott neki
László Gyulának, aki ezek után nemsokára itt is hagyta az egyetemet, Kolozsvárt. Pótolhatatlan veszteségünkre . . .
Az ismét kisebbségi sorsba kényszerített erdélyi magyarság a mind agresszívabbá váló kommunista diktatúra rácsai mögött tengette keserves mindennapjait ezekben az esztendőkben, s a Pesten élő Tamási Áron élete sem
lehetett éppenséggel gondtalan. Kiszorították az élő irodalomból; régebbi műveit nem adták ki, nyomtatásban csak néhány vérszegényebb novellája és a
Szívbéli barátok című ifjúsági regénye jelent meg. Áron bölcsője című ver48

ses önéletrajzát gépiratban árulta barátainak. Megszakadt személyes kapcsolata az ihlető szülőfölddel.
Itt, Romániában nevét is legfennebb rosszalló hangsúllyal lehetett emlegetni az ötvenes évek első felében. Közkönyvtárainkban riasztó pecsétet ütöttek a meglevő Tamási-kötetek belső címlapjára: „Nu se ímprumuta! — Nem
kikölcsönözhető!"
Következett azonban az átmeneti oldódás rövid szakasza. 1956 nyarán a
marosvásárhelyi Igaz Szó folytatásokban közölte Tamási 1952-ben írt, ördögölő Józsiás című, pompás mesedrámáját. (Mely nálunk mindmáig — ki tudja,
miért — nem került színpadra.) Biztató eseménynek számított ez a közlés;
megtörte körülötte a jeget. (Ám a valódi jégtörés jóval később, 1968-ban történt, mikor is a bukaresti Irodalmi Könyvkiadó megjelentette — Sütő András
válogatásában és előszavával — a Rendes feltámadást, Tamási legjobb novelláinak kötetét. Idők és szempontok változására utalt Sütő helyreigazító esszéjében, hangsúlyozván: „ . . . a minden humanista — nemzeti és egyetemes —
értékét átkaroló mozdulatban született újjá a régi igény, hogy Tamási Áron
rómániai magyar szellemi életünkben az őt megillető helyre kerüljön". Ugyanebben az esztendőben két erdélyi magyar színház, a kolozsvári és a sepsiszentgyörgyi adta elő az Énekes madár-t. A szentgyörgyi, máig emlékezetes
produkció rendezője az a Tompa Miklós volt, aki már 1942-ben színre vitte
Kolozsvárt szép sikerrel a szerző 1933-ban írt „székely népi játékát". Tompa
rendezte 1958-ban a marosvásárhelyi Szentgyörgyi István Színművészeti Intézet növendékeinek „házi" Énekes madár-előadását is. Máig őt tekinthetjük a
sajátos — nem egykönnyen megközelíthető — Tamási-dramaturgia legjobb
értőjének, legavatottabb színpadi megszólaltatójának. Nagyon valószínű, hogy
a közös szülőföld kitörölhetetlen élményanyaga meghatározó szerepet játszott
termékeny művészi egymásra találásukban.) De még inkább fölajzónak tűnt a
jó hír, miszerint ezekben a mozgalmas napokban — '56 őszén — nem csak
hazalátogat az író, hanem közönség elé is lép Marosvásárhelyen, a tiszteletére
rendezendő irodalmi esten. S mindjárt szállongott is a még nagyobb örömöt
okozó lehetőség fuvallata: talán végleg vissza szeretne térni Erdélybe...
A helyi (marosvásárhelyi) napilap 1956-os évfolyamának október 7-i száma tudósított, hogy Tamási Áron hetek óta szülőföldjén tartózkodik, s 1944
után Romániában az „első nyilvános fellépése okt. 11-én lesz, az Igaz Szó
rendezésében". A kis közlemény felsorolta mindazokat, akik ezen az esten fellépnek majd: Tompa László Székelyudvarhelyről érkezik Vásárhelyre, a bukaresti Radu Boureanu pedig a Romániai írószövetség vezetőségének képviseletében lesz jelen az ünnepélyen. Közreműködnek kolozsvári és marosvásárhelyi színművészek. Október 11-én újabb cikk látott napvilágot a szóban forgó
újság, a Vörös Zászló első oldalán. A Köszöntjük Tamási Áront című írás
„kiemelkedő irodalmi eseményt" ígért a Kultúrpalota nagytermében aznap
egybegyűlő közönségnek. Ismét hangsúlyozta a hírverés: Tamási Áron Kossuth-díjas író, a Magyar Írószövetség társelnöke hosszú évek óta először lép
fel a romániai magyar olvasók előtt. S hozzátette: ez az est is jelzi, hogy kapcsolataink egyre szorosabbá válnak.
Valóban: zsúfolt ház, lelkesen tapsoló közönség fogadta Tamási Áront, a
vele együtt színpadra lépő írókat és művészeket 1956. október 11-én este a
marosvásárhelyi díszes Kultúrpalota nagytermében. A folytonosság jelképének is felfogható, hogy elsőnek ugyanaz a Tompa László köszöntötte forró
49

öleléssel, értékelő szóval, akiről ő tizenkét évvel azelőtt ugyanebben a városban a Kemény Zsigmond Társaság díszülésén pályatársi közvetlenséggel és
elismeréssel nyilatkozott. Radu Boureanu a román írókollégák testvéri üdvözletét adta át Tamásinak, aki a Harmat és vér című novelláját olvasta fel ezúttal. (Fellépett még Márton János kolozsvári, Csorba András és T a r r László
marosvásárhelyi színművész, valamint Wilkovits Kató énekesnő.)
A kolozsvári Utunk című lap október 17-én majdnem teljes oldalon számolt be a nagy sikerű Tamási-estről. Megemlítette: miután színpadra lépett,
az író néhány „családi szót" szólt az egybegyűltekhez. Közölte Tompa László
bevezetőjének szövegét, a Harmat és vért, Radu Boureanunak A vörös ló című versét, József Attila fordításában. (Ez utóbbi itt jelent meg először nyomtatásban.) Két fotó egészítette ki az összeállítást. (Csak közbevetőleg jegyzem
meg — helyreigazító célzattal —, hogy a Kriterion Könyvkiadó által gondozott, Tiszta beszéd című Tamási-kötet utószavában Bernáth Ernő tévesen tette
1956 februárjára a marosvásárhelyi Tamási-estet.)
Az Igaz Szó frissen, szerződtetett belső munkatársa voltam 1956 forradalmas őszén, amikor Tamási Áronnal személyesen is megismerkedhettem. Soha
nem felejtem el a szerkesztőségi szobába való belépésének pillanatát: tele volt
felemelő ünnepélyességgel, és mégis, mintha csak a minap járt volna itt utoljára. Ahogyan kedvesen-tartásosan kezet nyújtott nekünk, nagyobbára zöldfülű vidéki irodalmároknak; ahogyan a szavakat megfontolt méltósággal egymás mellé illesztette . . . Szégyellem megvallani: nemigen emlékszem, miről
is beszélgettünk. Talán a fennforgó lehetőségről, hogy esetleg hazatér a szülőföldre, véglegesen? Ujabb munkáinak közléséről? Bizonyos, hogy a megtartandó irodalmi est műsora, lebonyolításának mikéntje mindenképpen terítékre
került. A legapróbb protokolláris árnyalat sem kerülte el figyelmét. (Milyen
kár, hogy semmi feljegyzés sem őrzi ennek a kötetlen szerkesztőségi társalgásnak legalább a vezérszavait!)
Nem hagyhatom említés nélkül: a felejthetetlen irodalmi est után ugyancsak nagyszabású (reggelig tartó) társas vacsora következett, a Maros nevezetű étteremben. (A jeles vendéglő szolgálatkész személyzete még napok múlva is virágos hangulatban emlékezett a bőséges étel-ital felhozatal maradványaira.) Hadd említsem meg, korjellemző adalékként, hogy a vacsora anyagi
fedezetét a Szovjet—Román Baráti Társaság (az ARLUS) helyi szervezete biztosította — egy ott dolgozó, felelős beosztásban levő, irodalomkedvelő barátunk révén. Ilyesmi is előfordulhatott a k k o r i b a n . . .
Már nem tudnám pontosan megmondani, hogy a nevezetes kultúrpalotái
fellépés előtt vagy után, egy este csendesen sétálgattunk Marosvásárhely tágas Főterén, midőn Tamási egyszer csak nekünk szegezte a kérdést: hol működik ebben a városban valamifajta rendes kiskocsma, a régiek közül való,
ahol esetleg el lehet üldögélni egy pohár jó bor és némi cigánymuzsika mellett, esetleg az alkalom jellegéhez illő, vidámabb természetű hölgyek társaságában? Mert ő azt szeretné, mondotta, hogy egy ilyen helyre kalauzoljuk el
most mindjárt. Gálfalvi Zsolttal, aki egyik résztvevője volt a kellemes esti
sétának, tanácstalanul néztünk össze. Jól ismertük városunk éjszakai kínálatait, de az Áron bátyánk óhajához illő kiskocsmát megnevezni sajnos nem
tudtunk. Mivelhogy ilyen márkás intézmény már régóta nem létezett Marosvásárhelyen. A híres-nevezetes Surlott-grádics ajtaját is gondosan bezáratták
a puritán lelkületű illetékesek. Tamási szemmel látható-lehangoltsággal-vette
50

tudomásul ötletének kivihetetlenségét. S hirtelen támadt bánatunkat elűzendő, kénytelen-kelletlen a „fényesnek" is titulált Maros étterembe tértünk be
egy-két koccintásra.
Vásárhelyről Tamási Áron október közepe táján ismét hazament Farkaslakára, onnan pedig Kolozsvárra utazott, mielőtt visszatért volna Budapestre
— a legforróbb őszi napokban. Kolozsvári látogatásának eseményeiről rövidesen beszámolt az Utunk 1956. október 26-i számának Krónika-rovata: „Tamási Áron Kossuth-díjas író a múlt héten Kolozsvárra látogatott. Szerdán
délelőtt a Művelődési Házban a kolozsvári írókkal találkozott, este a Bolyai
Egyetem irodalmi estjén vett részt. A novelláiból felolvasó írót melegen ünnepelte az egyetemi ifjúság". Nápokkal a népforradalom kitörése előtt robbanékony légkörben váltott szót Tamási a kolozsvári magyar egyetemistákkal.
De ennek a találkozónak — nagyon is ismert okok miatt — már nem lehetett
elevenebb visszhangja az itteni lapokban. Az író gyorsan visszatért az elnyomás ellen egy emberként talpra ugró Budapestre: rügyeket és reményeket
fakasztó küzdelmek színterére.
Volt nekünk még egy vidám találkozásunk Marosvásárhelyt — 1962 nyarán. Ez esetben is Gálfalvi Zsoltot nevezhetem meg mint koronatanút. Ugyanis vele léptém be, feleségem oldalán, az időközben eltüntetett marosvásárhelyi
Hargita vendéglő kerthelyiségébe, még szinte a délutáni órákban, valószínűleg
futólagos sörözés végett. Alig helyezkedtünk el a bejárattól nem messze, élénk
integetésre lettünk figyelmesek. Amott, a tágas kerthelyiség távolabbi zugában Tompa Miklós jelezte kitartóan: menjünk arrafelé. Nagy örömmel fedeztük fel, hogy az asztalnál ülő másik férfi nem más, mint maga Tamási Áron.
S jelen volt még Miklós felesége: Mende Gaby színművésznő. Persze, azonnal
és örömmel csatlakoztunk. A betervezett kevés sörből kevésnél valamivel
több bor lett, és fokozatosan emelkedő hangulat. Ügy éjfél felé még a zenészek
is megtisztelték asztalunkat. Gálfalvi Zsolt az idő tájt épp legényember lévén, megkockáztatta a javaslatot, hogy célszerű lenne nála folytatni ezt a kitűnően indult összejövetelt. Kellőképpen felcsomagolva útnak is eredtünk:
szerencsére Zsolt nem lakott messze, egy főtéri tömbház negyedik emeletén.
Már előbb kiderültek a váratlan találkozás okai és előzményei. (Bizonyára lehettek következményei is, de ezek örökre homályban maradtak ...)
Feleségével, Alizzal (akitől egyébként már különváltan élt) Farkaslakára jött
haza Tamási, de Segesváron leszállván a vonatról, szándékuk szerint egy
napra betértek Vásárhelyre. Tompa Miklós várta őket autóval a segesvári állomáson. Szállásuk a Transilvania hotelben volt. Aliz azonban nem
érezte jól magát, kifáradt a hosszú utazásban, megkérte hát férjét, szaladjon
le a legközelebbi élelmiszerüzletbe, s vásároljon valami vacsorára valót. Áron
készséggel tett eleget a hitvesi kívánalomnak. Valahol, talán a szálló éttermében két szelet kenyér közé jó darab bécsi szeletet csomagoltatott, betette a
zsebébe, és gondolta, egyúttal körülnéz kissé a városban. Ebből a futólagosnak indult körülnézésből lett aztán a hargitabeli vendéglőzés, majd a hajnalig tartó borozgatás Gálfalvi Zsoltnál. A bécsi szeletről s annak rendeltetéséről egészen megfeledkezett... Áron remek „formában" volt ezen a váratlanvéletlen összejövetelen. A maga utánozhatatlan bájával udvarolt a hölgyeknek, dúdolta a székely népdalokat, anekdotázott kifogyhatatlanul. Mellesleg,
megemlítette volt, hogy a kora reggeli autóbusszal kellene Farkaslakára indulni; de cseppet sem igyekezett vissza a szállodába. Mikor, hogyan vetettünk
51

véget a rögtönzött murinak? Nem tudom. Csak az együttlét léleküdítő h a n gulata maradt meg kitörölhetetlenül emlékezetemben.
1966 márciusában, két hónappal halála előtt láttam utoljára Tamási
Áront — a kórházi ágyon. Tímár Mátéval látogattuk meg egy délután. I n k á b b
ült, mint feküdt a háta mögé helyezett párnák között; körülötte a kis asztalkán, a földön, mindenütt könyvek és folyóiratok, papírlapok. Arcát kicsit
megfogyatkozottnak véltem, de különben nyoma sem volt benne semmiféle
letörtségnek. Élénken érdeklődött erdélyi, marosvásárhelyi ismerősei iránt.
Ágota ott ült csendben mellette, s egyszer csak intett finoman, hogy m e n j ü n k
ki a folyosóra. Aggódott: nehogy túlságosan kifáradjon a beszélgetésben. Elbúcsúzás előtt arra kérte Tamási Mátét, legközelebb hozna néki n é h á n y v e n déglői étlapot az általa leginkább kedvelt helyekről, a személyzet által aláírva, hadd lássa, mit esznek-isznak a budapestiek az ő ideiglenes távollétében . . .
Ezekben a hetekben, kórházi ágyán diktálta Ágotának utolsó m u n k á j a , a
Vadrózsa ága emlékező mondatait. Ott szakadt félbe az önéletrajzi visszapillantás, hogy — még fiatal íróként — a Centrál kávéházban találkozik Kodolányi Jánossal, Féja Gézával, a „besenyő ivadék" Illyés Gyulával, Szabó Lőrinccel, Szabó Pállal, „a hortobágyi gyalogcsíkos Jehova" Veres Péterrel, Erdélyi Józseffel, Kovács Imrével, Erdei Ferenccel, Szabó Zoltánnal, valamint
e vitézlő „hadrend halk vezérével": Sárközi Györggyel. Micsoda fényes csapat
a modern magyar irodalom porondján — különösképp, ha ide s z á m í t j u k a
szemrevételező Tamási Áront is!
1966. május 26-án meghalt Tamási. A Farkasréti temetőben írótársai, barátai, olvasói könnyeztek koporsója előtt. Kívánsága szerint F a r kaslakán
nyert örök nyugodalmat. Két cserefa árnyékában nyugszik teste kerek negyedszázada. Villámlott és dörgött az ég, mikor búcsút vettünk tőle. A t e m e tő körül „szolgálatos fülek" settenkedtek, hallgatóztak, és bokrok mögött r e j tőző „belügyérek" kattogtatták titokban fényképezőgépeiket. Mindenki gyanús volt, aki elsiratta.
Farkaslaka felett immár örökkön örökké ragyog egy csillag. Nem lehet
onnan eltüntetni, fényét kiiktatni, elhomályosítani. Ez a csillag Tamási Áron
szellemét sugározza szét minden irányba, ahol magyarok élnek. Hogy megtartó erő legyen a szülőföld iránti hűség.
(Marosvásárhely, 1991 tavaszán)

52

Vallatás és tanúskodás — 1957
Tamási Áronnak eddig ismeretlen feljegyzését adjuk közre. Mint a gépirat bal felső sarkában keze írásával megjegyezte: „Kőnig Zoltán számára,
aki 1957. VII. 3-án kihallgatott. Alizka vitte be a hivatalba: Gyorskocsi u.
31." Tamási Ágotának köszönhetően, az író más feljegyzéséből megtudhatjuk:
az 1956-os forradalom eseményeivel kapcsolatban Tamási Áront 1957-ben
többször is a belügybe hívatták.
Először május 13-ára, héfőre szólt az idézés. Délután 4-től fél 6-ig a
Gyorskocsi 31-ben Tóth százados faggatta, s mint Tamási rögzíti: a „Forma
udvarias volt." Következett a július 3-i kihallgatás, amikor is Kőnig Zoltán
9-től negyed l-ig vallatta az írót. Ennek folyományaként íródott a július 5-i
válasz, amely nyilvánvalóan a többórás, keresztkérdésekkel, provokációkkal
és rágalmakkal átszőtt belügyi faggatózásra tisztán és egyértelműen volt hivatva válaszolni. A három gépelt oldalas vallomás megviselhette az írót, mert
szűkszavú és tárgyszerű eseménytörténetében fontosnak tartja megjegyezni:
„Este rosszullét." Akkori felesége, Basilides Adél két mellékletet is kézbesített a Válasszal; mint a levél végén Tamási kézírással feljegyzi: ,,a.) Vöröskereszt megbízólevél, b.) Bejelentő levél (Kállainak), hogy mikor megyünk
Menonhoz . . . " (Menőn India budapesti nagykövete volt.)
Július 31-én délután 2 órakor tanúként ismét meg kellett jelennie a
Gyorskocsi utcában. Majd az először október 30-ára — Déry Tibor ügyében
szóló —, Vida Ferenc, a hírhedett vérbíró által aláírt idézést november elsejére, péntekre módosították. „A Magyar Népköztársaság Legfelsőbb Bírósága
Titkos ügykezelés"-e által szentesített, a Fő utcába szólító stencillap hátoldalára Tamási a következőket írta: „Délben esett meg a tanúvallomás. írók igen
rossz állapotbán vannak. Vallomás előtt végig-gondoltam: nem vagyok érdektelen, mert írók, irodalom munkásai; az országos megbékélés és az irodalom
élete előbbre jutna, ha visszatérhetnének az írói munkába, annál is, inkább,
mert ha vétettek is valamit, az abból eredt, hogy a pártvezetés hibáit akarták
megszüntetni. Ezt vallomásomban meg is mondtam."
December 4-én, szerdán délután háromnegyed 4-től 5-ig tanúként kellett
jelen lennie Lakatos István, december 17-én, kedden délben 1—3-ig pedig
Göncz Árpád ügyében.
1957. május—december. Gyötrelmes hónapok Tamási Áron életében. A levert forradalom után, az összeomlott országban a szellem és a tisztesség megőrzése kivételesen nagy próbatétel — írói és emberi értelemben egyaránt.
Ezen az őszön írta Hegyi patak című darabját. A játék befejező jelenetében
Ciprián, az erdei famunkás, a rendjéből kiszakadt szerzetes, arra kéri társait,
hagyják egyedül, imádkozni szeretne. Ciprián leveszi a polcról a Bibliát, s
olvasni kezdi. Zokogásba fúló esdeklésében és vigaszkeresésében a Szentírás
példabeszédével a magányos és vigasztaló Tamási Áront is halljuk: „Boldogok vagytok, midőn szidalmaznak és üldöznek titeket, örüljetek és vigadjatok, mert a ti jutalmatok bőséges leszen a mennyek országában. Ti vagytok
a világ világossága. Nem rejthető el a hegyen a város. Sem gyertyát nem
gyújtanak, hogy a véka alá tegyék; hanem, hogy világítson mindazoknak, akik
a házban vannak."
Cipriánra rászakad az ég, Tamási Áron világi zsoltárát pedig betölti a
reménység...
A. L.

Válasz néhány kérdésre
Az 1957. júl. 3-iki jegyzőkönyv kiegészítő része
1. Harminckét évvel ezelőtt jelent meg az első könyvem. Azóta úgynevezett önálló foglalkozásként író vagyok. Körülbelül huszonöt kötetem jelent
meg eddig. Egyik-másik könyvem idegen nyelven is, így például: németül,
franciául, olaszul, lengyelül, csehül és hollandus nyelven. Ahogy én látom,
egész írói működésemen rajta van a humanizmus és a demokratizmus bélyege. Ez egyrészt osztályhelyzetemből fakad (falusi földmívelő ember gyermeke
vagyok), másrészt értelmi megítélés következménye. Idők folyamán bennem
a demokratizmus szocialista felfogássá fejlődött, anélkül azonban, hogy humanista felfogásomat gyöngítette volna.
Mint országos nevű író, kezdettől fogva tagja voltam a Magyar írók Szövetségének. Egyszerű tagja, egészen 1956. szeptemberig. Akkor, távollétemben,
az írói közgyűlés a vezetőség tagjai közé választott, az elnökség pedig egyik
társelnökének jelölt ki. (A társelnöki tisztségem végig formai jellegű volt.)
Mialatt mindezek történtek, én Romániában tartózkodtam, ottani testvéreim
körében. 1956. október 20-án tértem haza Budapestre.
2. „Hogvan és miképpen nyilatkozott meg egyes írók, írói csoportok ellenállása 1956. október 23. előtt"? Erről alig tudok többet, mint az egyszerű
olvasó. Azok az írók. akikről ilyen vonatkozásban szó eshetik, talán mind a
párt tagjai voltak. Taggyűléseken s bizonyára a párt illetékes embereivel
folytatták vitáikat, melyekről én semmiféle megbízható hírt nem tudtam. Meg
kell jegyeznem, hogy hosszú évek gyakorlata igyekezett is tudtunkra adni,
hogy a párttag írók dolga belső ügy, amely nem tartozik a pártonkívüli
írókra.
3. Az 1956-ik őszi eseményekkel kapcsolatban az Írószövetség tevékenységét csak az elnökség hivatalos munkája alapján tudom értékelni. Egyrészt
azért, mert mint az elnökség tagja, egyedül ebben vettem részt; másrészt azért
kell ezen az alaoon értékelnem, mert ami az elnökség munkáján kívül történt, az nem írható az Írószövetség számlájára. Az elnökség hivatalos ülésein,
megfosztva minden irányítás vagy segítség lehetőségétől a párt vagy az állam
részéről, igyekezett a maga felelősségének megfelelő módon ítélkezni a zűrzavaros helyzetben. Bár a párt csalódott íróit a sűrű események jobban befolyásolták, mint a pártonkívüli írókat: mégis azt kell mondanom, hogy az
elnökség hivatalos ülésein, hit és szándék szerint, semmi olyan törekvés nem
nyilvánult meg, melyet ellenforradalminak nevezhetnék. Nem volt az elnökség
híve az erőszakos eszközöknek, nem volt híve sem a munkássztrájknak, sem
az írói munka megállásának. De Híve volt annak, hogy a szocializmus fejlődésének útjából a hibákat el kell távolítani...
4. Az 1957. július 3-iki jegyzőkönyv szerint már nyilatkoztam a „Gond és
Hitvallás" című. iratról. Szándéka szerint ez nem politikai irat, hanem eszmei
és erkölcsi megnyilatkozás. Ha az olvasó, vagy a hallgató összehasonlítást vélt
az oroszok 1849-iki és 1956-iki beavatkozása között, akkor ez homályos vagy
helytelen fogalmazás következménye. A maga idejében érdeme volt ennek az
iratnak, hogy a szenvedélyek zűrzavarában fölemelt egy erkölcsi hangot, s
érdeme volt főleg az, hogy a szocializmus mellett, történelmi időben, hitval54

lást tett. Mai szemmel tekintve is ez a fő érdeme a „Gond és hitvallásnak",
míg más részeit a fejlődő események mindig másképpen fogalmazhatják át.
5. Az írók némi segélyezése a Magyar Vöröskereszt útján történt. Hogy
más társadalmi segélyezés dolgában, a szalmaláng-buzgalmon kívül, történt-e
valami, arról nem tudok.
6. Az írószövetség elnöksége megbízott azzal, hogy a Magyar Vöröskereszt Kollégiumában képviseljem az írók megsegítésének ügyét. Egy alkalommal jelen is voltam a kollégium ülésén, ahol Nyers Rezső kormánybiztos is
jelen volt. Megbízatásom csupán erkölcsi jellegű volt, de 1957. január 11-én
az írószövetségi elnökség ülésén erről a megbízatásomról is lemondtam.
7. Az elnökség, kialakult vita után, megbízott azzal, hogy az elhangzott
vélemények alapján fogalmazzam meg azt a szöveget, mely „Gond és Hitvallás" címen ismeretes. Ezenkívül az elnökség megbízásából én fogalmaztam azt
a levelet, amelyet a Szovjet írószövetséghez küldöttünk, az akkor előforduló
deportálások ügyében. Némely más fogalmazvány ügyéhez legfeljebb hozzászóltam, mint az elnökség más tagjai.
8. A „Magyar Fohász" című írásomat lelkiismeretem szavára írtam, azzal
a céllal, hogy a felzaklatott kedélyekben valami megnyugvást hozzak létre, s
hogy az erőszakos cselekedetek megszűnjenek. Telefonon olvastam be a rádió
szerkesztőségébe, de csak azután hangzott el, október 26-án, amikor Dobi István, az Elnöki Tanács elnöke, telefonon arra kért, hogy vegyek részt az akkor megalakuló kormányban.
9. A Petőfi Párt egy írói erkölcsi testületet kívánt felállítani, hogy általános vagy nemzeti jelentőségű kérdésekben tanácsot kérjen ettől a testülettől. Ez volt az Irányító Testület, melynek én is tagja voltam, az úgynevezett
népi írói csoport más tagjaival együtt, ámbár nem is voltam tagja a pártnak.
10. Mindenki látta, hogy sem a párt, sem a kormányzat nem ura a helyzetnek. Minden felelős ember rettegett attól, hogy a kaotikus helyzetben egyre nagyobb lesz a zűrzavar és a romlás. Ezt valami módon meg kellett volna
akadályozni. Ez a vágy szülte az úgvnevezett „Főtanács" gondolatát is. Már
az emlékezetemben nem tudom ellenőrizni, hogy kik és mikor szerették volna,
ha ez a gondolat formát ölt. Bennem az egész úgy maradt meg, hogv a Főtanács csupán erkölcsi személyiségekből, tehát ne politikusokból álljon: a
szerepe pedig az legyen, hogy a nyugalom és a megbékélés érdekében szóiion
a néohez, másfelől pedig próbáljon meg a szovjet illetékesekkel tárgyalni.
A Kodály nevét hallottam elhangzani, de más személyek neveire nem emlékszem.
11. A letartóztatásban lévő írókat nem tudom olyan módon jellemezni,
hogy értékelésük előttem megnyugtató képet mutasson. Ugyanis nagy részükét
csak kevésbé, vagy alig-alig ismerem. Jórészt kommunista írók lévén, a múlt
helytelen gyakorlatánál fogva elszakadva éltünk egymás mellett. Még legjobban azokat ismerem, akikkel az elnökségi ülésen gyakran együtt ültem, s a
hivatalos üléseken megnyilatkoztak. Háy Gyula olyan benyomást tett reám,
mint akinek erős gyakorlati érzéke van s akinek minden tevékenységét ellenőrzi az értelem. Zelk Zoltán már akkor rossz idegállapotban volt, fűtött költői
lélek. Déry Tibort kiváló írónak tartom és jellemes embernek. Harcát, amit
a párton belül folytatott, mindig aggodalommal kísértem. Az a benyomásom
volt róla, hogy sohasem színlel s jogot formál arra, hogy döntő véleményt
mondjon a szocializmusról, melynek híve.
55

12. Azokról az írókról, akik a nép nehéz helyzetében elhagyták az országot, szinte semmit sem tudok. Például Aczél Tamást és Méray Tibort csak a
köszönés mértékéig ismertem a múltban is. Mint dicsőségben élő írók, kitüntettek azzal, hogy köszöntek, ha találkoztunk; egyébként két összefüggő
mondatot sem beszéltem velük soha.
Budapest, 1957. július 5.
(Két darab

melléklet!)

N A G Y IMRE C E R U Z A R A J Z A ,
1956. n o v e m b e r 19.
„Isten angyalai segítsenek abban, hogy az újabb
ezer év e véres küszöbén a magyar nemzet érdeme szerint léphessen át. Bp. 1956. XI. 19.
Tamási Áron"
56

TAMÁSI ÁRON

Panama
Könnyelműen megígértem, hogy néhány szót mondok én is erről az angliai utazásról. Azért volt könnyelműség ez az ígéret, mert ahogy keresgélem
azt a néhány szót, sehol nem találom. Csak magát az utazást, melyről tudnom kellett volna, hogy egymagában álló egységes valami, akár egy izgalmas
történet. Tudnom kellett volna, de egyéb aggasztó tulajdonságaim mellett
már feledékeny is vagyok. Persze, menthető ez a feledékenység, hiszen harminc esztendeje, hogy istenigazában nem utaztam, s ennek a harminc esztendőnek a törmelékei eltemették azt a műfaji igazságot is, hogy az utazás egymagában álló egységes valami, akár egy izgalmas történet, melyből egy-két
szót kiragadni csak akkor természetes, ha álmodik az ember az utazásról.
Hát úgy teszek, mintha valóban álmodnám.
Látom magamat ifjú koromban, fejemen egy szalmakalappal. A kalap
patyolatfehér, s könnyű, mint a lepke szárnya. Nem csoda, mert a kalap nem
afféle közönséges szalmakalap, amilyent némely faluban, nálunkfelé is, nagy
számban és eladásra készítenek. Nem afféle, hanem panamaszálakból van.
Ahogy a jótékony paradicsomnövényt nem az Ádám- és Éva-féle Paradicsomról nevezték el, úgy a panama szalmakalapot sem a híres Csatornáról. Hanem a panama-pálma szálaiból készítik. De hogy a paradicsomnak mégis legyen valami köze az Édenkerthez, a panama-pálmának is van annyi, hogy a
Csatorna körüli államokban termik leginkább, így Nicaraguában, Costa-Ricában és természetesen Panamában.
Hát ifjú koromban volt nekem egy ilyen panama szalmakalapom.
Ki ne értené meg, hogy az ember minden alkalmat megragad arra, hogy
az ifjúkorát visszavarázsolja. A nő a forró szép szavakat, melyeken meg lehet botránkozni; a férfi a könnyelműséget, mely a boldogság káprázatával
vette körül.
Én is így cselekedtem.
Ábrándos és meleg lelkiismerettel cselekedtem így, mert hiszen sohasem
őrizkedtem attól, hogy esendő emberi tulajdonságaimtól, mely legjobban öszszeköt más emberekkel, megszabaduljak. Mondhatom, ezeket a közösségi szálakat nagyjából sikerült is megőriznem; s hogy tovább is ápoljam ezt a tulajdonságomat, elhatároztam már itthon, hogy Angliában veszek magamnak
egy panama szalmakalapot.
öszi idő lévén, ez a vágyam nem volt bátortalan.
Isten azonban megsegített, mert Londonban, az Oxford Streetnek egyik
mellékutcájában, sikerült rátalálnom két gyönyörű panamakalapra. Nagy szerencsém, hogy csak egy fejem van, mert szűkös voltomban mind a kettőt
nem tudtam volna megvenni.
Az egyiket azonban megvásároltam. „Genuine panama", vagyis valódi.
A lakásomon bárki megnézheti.
ÉS 1960. dec. 30., 53. sz. 3. p.
57

CS. SZABÓ LÁSZLÓ

Búra derű
Ábrázatán inkább bú, mint harag, mondja Hamletnek holt apja szelleméről Horatio. Inkább bú, mint harag ült Tamási Áronén is, amikor 1960-ban,
az esztendő vége felé Londonban járt. Á harag sehogyan sem állt a természetéhez, szomorúságot csak feneketlen mélységből lehetett fakasztani. De hát
mélyfúrókkal dolgozott a mögötte hagyott évtized. Első külföldi ú t j a volt a
második világháború után az a londoni.
Iróküldöttségben jött, ötödmagával. Hivatalos minőségét úgy értelmezte
a delegációvezető, hogy zsebébe rejtette az író útlevelét. Elkobozta, mondhatnám, látszatra rosszakaratún, pedig csak az igazság szerint. Tamásinak fogalma sem volt: meddig maradnak, mikor kelnek át Párizsba, s ott hány napig
időzhetnek. Érdeklődésére hol tréfás kitérő, hol ködös, egyszer-kétszer ingerült válasszal szolgált a terelőjük. Legyünk méltányosak. Szurkolt nagyon, félelemből tette, amit tett, nem nagyzási hóbortból. Négy év telt a Forradalom
óta, s e robbanékony szó még kiugrott az angol sajtó élére. Tudtak arról a
békéltető, de önérzetes szózatról is, amelyet névtelenül Tamási Áron fogalmazott a harcok elülte után. A delegáció vezetőjéről nem tudtak, holott a párt
őt tette meg lángészfelelősnek. A küldöttségben ugyanis volt Tamásin kívül
még két igen jeles író. Szerepük úgy oszlott meg, hogy nekik jutott a belső
fölény és külső megalázás, terelőjüknek a hatalom és félelem. Szigorúan t a r t va saját játékszabályait, Tamási Áron erről komolykodó belátással, azaz pusztító iróniával beszélt, igen csöndesen. Aztán kapott egy szívrohamot, órákig
feküdt borogatással az ágyamon. Keserves ára van a védekező humornak
olyan helyzetben, amelyre támadó harag a természetes mozdulat. Befelé robban a szív. Jézus is, amikor csordultig telt jogos indulattal, korbácshoz folyamodott. Nem mindenki teheti.
Harag nélkül a bú másért ült ki olykor az arcára. Négyszemközt s a szokottnál is csöndesebben oldódott belőle a szó barátokról és fegyvertársakról.
Akik csak okosan, de nem becstelenül viselkedtek a rémület éveiben. Ügy tagadták meg őt az önvédelem kifinomult, negatív művészei, hogy közben nem
árulták el. Bajtársi fegyverükre számított a bajban, s azok a kisujjukkal sem
bántották. Minek neki a mások fegyvere, majd eltáplálja Tamási Áron testét
a játékos lelke!
Sérült ember volt, mint a legtöbb magyar, aki nem tántorodott meg 1945
és 1956 között. Magát még tisztán tudta látni, sorstársait csak torzultan, hamis vád alatt, a legjobbakat is, függetlenül a lehetőségektől. A lehetetlenben
csalódva sebesült meg, az a gondolat keserítette, hogy aki szerinte megtehette
volna, nem kényszerítette Rákosit és Révait több tiszteletre az igazi magyar
irodalom oltáránál.
Igazságtalan volt. De neki igazságként fájt, amire emlékezett, jobban
bántotta, mint a csalás, hazugság vagy tragikomikus őriztetése külföldön.
Hiába hajtogattam, hogy nagy veszély fenyegette azokat a tehetetleneket is,
akikre gondol — csak ingatta a fejét hitetlenül. Évek múlva mégis belátta,
így, a halál küszöbén már nem az ártatlanokat oldozta fel magában, képzelt
bűnök alól, hanem az ellene valóban vétkezőket.
58

Jöttek, s eloszoltak a fellegek; Áron visszaváltozott Ábellé. Góbé mitológia nélkül, pusztán azzal, hogy Londonra is érvényesült Farkaslaka stílusa.
Mint annak idején a kolozsvári New York kávéházra, aztán meg a budapesti
Centrálra.
Kabátot vásárolt Aliszkának, a feleségének, akitől különváltan élt. Hogy
másban, mint a legjobb boltban, meg sem fordult a fejében. Világszépek a
londoni elárusítólányok és próbakisasszonyok, mintha a természet egy filmmagazin fénymázas címlapjáról mintázott volna minden tízből hatot, hetet.
Vagy talán ők mintázzák magukat? Tamási Áron már régen választott, eldöntötte, melyik kabát kell. De azért hagyta, hadd próbáljanak tovább, felalá vonulva előtte az áruházi lányok. Noszogattam, gyerünk már, London
fenenagy, s hátha csak egy-két napjuk maradt már? (Hogy pontosan hány,
az a delegációvezető titka volt, öt útlevéllel a zsebében.) Áron elcsodálkozott.
„Már megint hová siet úgy? Csak üldögéljünk szépen ezen a szép sétatéren.
Hiszen megfizessük a pad árát!"
Antropológus nem álmodhatott volna hosszabb koponyáról, mint az övé.
Büszke is volt az ázsiai származásnak erre az állítólag csalhatatlan, de mindenképpen nyúlánk bizonyítékára. Csudálatosképpen mégis kultuszt űzött kalapokból, szinte akkorát, mint Churchill. Koponyarejtő kalapjai mindig megérdemeltek egy méltányló, tartós pillantást. Itt még kapható panamakalap?
— érdeklődött olyan aggodalommal, mint más, hogy helyén van-e a Nelsonoszlop vagy a British Museum. Ama krémszínű nyári szalmafövegre gondolt,
amelyet Krúdy Gyula virágkorában viseltek borvizes fürdőhelyen vagy egy
sóstónál. Hogyne lett volna kapható: Londonban békésen egymás mellett él
a beatnik viselet a század elejivel. Áron úgy szerette ezt a zsákmányát, hogy
a szállodaszobában se került le róla. Ült, s viselte. Csak azt fájlalta, hogy
nincs két feje, akkor kettőt vehetett volna. Hazatérése után ezt a bánatát elpanaszolta az Élet és Irodalomban is, ha jól emlékszem, egy karácsonyi
számban.
Indulás előtt körülnézett, hogy miféle apróságokat vihetne még az otthoniaknak. Golyósirónt, öngyújtót, szemüvegtokot, efféléket.
— S viszek ebből is egyet.Arra néztem, amerre mutatott. Nem volt félreértés, egy fegyvertelen londoni rendőr állt az ujja irányában.
— Egy ilyen rendőrt?
— Éppen ilyet.
— S azt minek?
— Mintának.
Irodalmi Üjság 1966. aug. 1., 13. sz. 3. p.

FÁBIÁN ERNŐ

Emlékezés Nyírő Józsefre
Az elhagyott Árpád-kori templomban két magyar áll a történelmi időknek reájuk szakadt megpróbáltatásaiban, a kálvinista pap és egyetlen híve, a
vén Marci bá, aki egy személyben az egész eklézsia, kántor, kurátor, egyházfi és gyülekezet. A paphoz a más hitűek küldték, azzal a fenyegetéssel, hogy
ha nem adják fel a templomot, „kipusztítanak innen". A vén Marci mégsem
ijedezik, mert a' telhetetlen fenyegetők úgysem merik agyonütni a tiszteletes
urat, mert „időnapelőtt ébredt ember", aki — a néphit szerint — születése
előtt az anyja méhében sikoltott. A pap egykori előde írásaiból olvas, és megesküszik, hogy a templomot el nem hagyja, s ha „meghóttam, akár kertet t á masszanak a testemmel!". Kemény, férfias fogadalomtétel. Az „időnapelőtt
ébredt ember" lankadatlan erővel őrködik a bunkók árnyékában.
E tragikus léthelyzet különösebb történések nélküli írói rajzát akár a kisebbségbe szorított, magukra maradottak jelképének is tekinthetjük. Még a
templomtól, lelkűktől (identitásuk lényegétől) is meg akarják fosztani, semmi
sem marad, csak a hit és az ősök példaadása, a fenyegető fejszék árnyékában.
Ha megrendülsz, nem az erkölcs parancsát követed, menthetetlenül elpusztulsz. A kisebbségi embernek mindig „időnapelőtt ébredt embernek" kell
lennie. Ezzel a most százegy éve született Nyírő József tollforgató munkásságának lényegét is érintettük.
Valójában az identitás írói rajza a lényeges Nyírő József két világháború
közötti alkotásaiban, és nem azok a felületes, megalapozatlan, olykor idétlen
ítélkezések, amelyeket az irodalomtörténet-írás és a kritika összehordott. Mint
ahogyan lenni szokott, nem az alkotást, a művet elemezték, hanem az ún.
jobbra tolódást vették alapkritériumnak. Mintha Ezra Pround vagy akár
— a szomszédoknál maradva — Octavian Goga, Liviu Rebreanu, Lucián
Blaga jelentőségét el tudnák homályosítani politikai állásfoglalásaik vagy filozófiai irracionalizmusuk tévedései. Az ítészek azonban nem elégedtek meg
az elpolitizálással, csakhamar rábukkantak az esztétikai gyengékre, fogyatékosságokra is. A hatkötetes magyar irodalomtörténetben, amelyről nem tudni,
hogy nem lett volna-e jobb, ha soha el nem készül — s ezt nem csak Nyírőért mondom —, azt olvasni, hogy Nyírő csak az Isten igéjében tudta úgyahogy hitelesen összefogni az életlátomást, valóságismeretet és nyelvi jellemzést. A többi művében — elbeszéléseiben és regényeiben — nagyobb a hanyatlás, mint az előrejutás, mert önmagának melodramatikus és giccsbe fulladó ismétlése nem írói kiteljesedés. Az áleredetiség csapdájába esett, „havasi
60

mítoszt" teremtett és a „góbéság álnépíes cifrázatait hímezgette", hangja
minduntalan hamisat fogott, ezért nem maradhat el a dilettánssá való lefokozás sem. Tekintsünk el az olyan kifejezések értelmetlenségétől, mint az
áleredetiség, vagy az olyan bukfencektől, mint a „havasok mitológiáját adja
elő", és a „rémromantika" fogalmának tendenciózus használatától. Ezen katedra teljesítmények cáfolatára nem érdemes időt és energiát fecsérelni. Hogy
milyen kellett volna legyen az ildomos realista mű mitológiák, hímezgetett
cifrázatok és rémromantika nélkül, az örök és biztosan eligazító dialektikus
Tan felkent képviselői szerint, az érdeklődő megtudhatja a Vakvágányon értékeléseiből. Nem érdektelen erre emlékezni. Kacsó Sándor regényében tudniillik az a felismerés öltött testet, hogy a burzsoázia és az arisztokrácia magára hagyja a parasztságot, s a „kisebbségi egység" jelszava a nemzetiségen
belüli kizsákmányolás leleplezésére szolgál. De még Kacsó sem értette meg
— minden bizonnyal azért, mert nem volt eléggé kominternesen dialektikus —
a munkás-paraszt szövetség szükségességét, mert ebben megakadályozta a
Szabó Dezső-s ihletésű „narodnyik felfogás". E főbenjáró bűnért nem találhatta meg a „nyílt vágányt". Mellékesen: a hat kötetben nem csak Nyírő elhanyagolt és mellőzött; Bánffy Miklós sem idvezül, műveinek elemzésénéi
fontosabb e rövidre fogott tizenkét és fél sorban azt emlegetni, hogy külügyminiszter is volt, és megkísérelte a „Ferenc József-kori arisztokrácia életvitelének ábrázolását". Ezek után — ezen akadémiai teljesítmény után — nem
csodálkozhatunk, hogy az egyik magyar regényről írt összefoglalóban csak
arról értesülhet az érdeklődő, hogy Nyírő írásaiban az „ember és a t á j kölcsönösen őrzik egymást" és ez természetesen „Erdélyt idézi". (Mezei József:
A magyar regény.) Mi mást idézhetne? Az orosz sztyeppéket vagy Hongkongot?
Az erdélyi irodalom és Nyírő immanens értékeinek kiforgatása már a
kortársak kritikai ítélkezéseiben is jelentkezett. A katedra-irodalomtörténetírás ezen a csapáson haladt. Gaál Gábor is ezt kifogásolta — A transzilvániai
irodalom változásai (1937) —, hogy az írók alkotásaiból hiányzik saját nemzetiségük helytálló ismerete, vagy ha igen, csak „törmelékeiben ismerik (Szigeti Ernő: Fel a bakra) vagy egy-egy alliterizált vonásában (Karácsony Benő: Napos oldal). Sohasem széles egészében, minden összefüggésében. A napok, a mi mindennapjaink legfeljebb csak elvontan, elköltőiesítve, elfabulázva
ködlenek fel egy-egy lírai futamban, egy-egy rövid és elmitologizált rajzban
(Nyírő, Tamási), különben a történelemre vetette magát". Ábel is csak egy
szimbólum, s nem „ami mögötte és körülötte van". Ezért paradox az erdélyi
irodalom önmagán belüli léte, s társadalmi karaktere nulla. Nincs miért tovább folytatni a merev, egyoldalú és elfogult osztályvonalas értékelést.
A puszta tény, hogy a nemzeti identitás belső esztétikai rajzának nincs jelentősége, önmagáért beszél.
Még egy olyan megalapozott tudományos monográfiában is, amilyen
Borbándi Gyuláé ( A magyar népi mozgalom, 1983), az egyoldalúsító szociológiai szempontok érvényesítésével lehet találkozni. Az olyan írók, akik mint
Gárdonyi, Tömörkény, Móra, Nyírő József, a parasztokról írtak, bőven merítettek a népi hagyományokból, műveikben folklorisztikus elemeket is szőttek,
kritikát is mondhattak, de a parasztábrázolásukat nem kötötték össze a „társadalmi átalakulás követelmériyei"-vel.
Erre Nyírő soha nem gondolt, az identitás milyenségét, s ezen keresztül
61

az önismeretet és a megmaradás lehetőségét ennél sokkal fontosabbnak és
jelentősebbnek tekintette. Nem cáfolható viszont Borbándi Gyulának azon
megállapítása, hogy a két világháború közötti Erdélyben a romantikára és
idillre hajló Nyírő Józseffel szemben Tamási Áron képviselte a meseelemekkel átszőtt, de következetes realista regényírói igényt, politikai elkötelezettséggel is dokumentálva, hogy az irodalom a népiességnél többre törekszik.
Ma is eligazító, tárgyilagos kritikát Nyírő Józsefről a kortársak írtak. Németh László és Tamási Áron, akiknek esztétikai értékelését nem befolyásolták
szubjektív elfogultságok és külső ideológiai vagy politikai fontolgatások.
Németh László az erdélyi irodalomról készített tanulmányában — Az erdélyi irodalom (1926) — helyénvalóan állapította meg, hogy Erdélyben a
„politikai erők kívánják a külön beszédet". E „külön beszédet" természetesen
nem lehetett elválasztani az identitás tudatosításától. Az akkori romániai
sajtóban mindennap dörgedelmes cikkek, támadások jelentek meg a sztrájkolok, kisebbségek és kommunisták ellen. A kisebbségeket gyakran a kommunistákkal azonosították, a megegyezés helyett egyértelműen hazaárulóknak titulálták őket. A nyílt fasiszta lapok (Buna Vestire, Porunca Vremii)
pogromokról cikkeztek. Ilyen viszonyok között az erdélyi irodalomról elkerülhetetlenül megfogalmazódtak a kérdések: „megtalálja-e múltját? Kikben
és hogyan? Milyen az ő külön magyar lelke, s hogyan része az egész magyar
léleknek? Milyen ú j szót várhatunk tőle mi, és milyen ú j szót a világ?" E
kérdések megválaszolása elől nem lehetett kitérni. Németh László elismeréssel méltatta Nyírő önéletrajzi regényét (Isten igájában). A kitanultság éveiben
öröm olyan írót olvasni — írta —, aki nem mint etnográfus, hanem mint
„ember hajol vissza a maga fájdalmas, sors-vert közösségére". Dicsérte Nyírő
elbeszéléseinek balladai hangulatát, nyelvének darabos, nemesen magyar, komor eredetiségét, melyben a „képzelet cirádái belevesznek anyagába, mint
kormos fába a hajdani színes faragás". De azt is észrevette, hogy egy vonalon túl e szépséget nem szabad kényszeríteni, mert elveszti méltóságát, a bájosból érdekes lesz, s hatalmasból dagályos, az ünnepélyesből nagyképű.
A Kopjafák elbeszéléseiben a székely balsorsot némelykor megfertőzi a képzelet „irodalmi szuperlatívusza". Az Isten igájában c. művében is érezni a giccs
rémes veszedelmét, egy hamis hangsúly s az íróilag oly kitűnően megformált
részlet is „elpukkan", mint a gyilkos kislányának temetése vagy a tolvaj
gyónása.
Tamási Áron nem tagadta, hogy Nyírő József bátorította. „Elolvasta a
novelláimat, és a lelkemre beszélt, hogy folytassam abbeli tevékenységemet.
Nagyszerűen tud ő is az ember lelkére beszélni. írásra tudná venni még az
ördögöt is, ha vallásos természete vissza nem tartaná ettől."
(„Háromfejű
sárkány") Másutt — amikor éppen Nyírőt bírálta — Tamási még pontosabban fogalmazott. Azért személyes ügye mindenik Nyírő-írás, mert első novelláival ő ébresztette fel Tamásiban a „székely művészi öntudatot". Tamási is
bírálta Nyírőt. Ha egy idegenből jöttnek a kezébe adnák a Jézusfaragó
embert és megmutatnák a Júlia szép leányt, azt hinné, hogy „veszedelmes félrevezetők országába került." S ezt a hitetlenkedést nem a m ű f a j különbözősége okozza, hanem a „művészi látás". A Júlia szép leány egy közönséges
népszínműnek a vázára van ráhúzva, és olyan sikeresen, hogy amikor a függöny felmegy, a székely legény megjelenik tarisznyával az oldalán, hogy el«
bújdossék, akkor vége „minden zendülő tanosznak". E kritika nem tekinthető
62

szembefordulásnak, ahogy azt Kacsó Sándor önéletírásában (Fogy a virág,
gyűl az iszap) nevezi, hanem olyan őszinte figyelmeztetésnek és tárgyilagos
értékítéletnek, mely nélkül nincs irodalmi barátság a közös sors terhe alatt.
Nyírő és Tamási írásművészete és gondolkodása elképzelhetetlen Ady
Endre és Szabó Dezső ideológiai forradalma nélkül. Különösen Szabó Dezső
hatására fordultak a népi-nemzeti jelleg művészi megjelenítése felé. Szabó
Dezső alapképletét: a magyar paraszt = magyarság — melynek egyik fele
sem több a másiknál — mint teljes azonosságot egyértelműen elfogadták. Mint
ismert, Szabó Dezső szerint — A magyar paraszt (1923) — a történelmi megpróbáltatások idején a magyar paraszt mint űzött vadkan a bozótban, úgy
bújt meg az ősi psziché ösztönei közé, mert megbízható tanácsot, védelmet,
továbbvivő erőt csak ott talált. Ezért annyira hasonlatos a paraszt a székely
vidékeken, Szilágyságban, a bükkalji falvakban, Somogy vidékén és a magyar etnikum lakta más tájakon. Erdélyben az analóg történelmi helyzet is a
parasztság felé fordulást kívánta. A kisebbségi helyzetbe szorított erdélyi
magyarság identitásának tudatosítása csak a népi, paraszti irányban lehetett
eredményes. Nyírő Böjthe János kerek mondatát („a parasztságba építem be
magamat, mint egy bevehetetlen várba. Mert a parasztságban van a magyarság egyetlen menedéke, az egyetlen jövő") nem tekintette üres szóbeszédnek,
hanem a megmaradás egyetlen társadalmi biztosítékának. Most utólag lehet
azon vitatkozni, hogy egyetlen társadalmi osztályra helyes volt-e ideológiai
vagy művészi programot alapozni. Akkor a kisebbségi magyarság törzsét,
nyelvében és kultúrájában legeredetibb részét a parasztság alkotta. Művészileg az identitás modelljét benne lehetett a teljesség igényének alapjegyeiben
megformálni. E feladatot végezte Nyírő és még kifejezőbben, a félresiklások
korrekciójával Tamási Áron. Ezzel nem akarjuk tagadni az identitásmodellek
sokféleségét, a művészi megjelenítés változatosságát kétségbe vonni, mert
leginkább a kizárólagosság feltétlen akarása vezet a tévutak valamelyikébe.
Amit az osztályvonal tanának következetes érvényesítése is bizonyít az iror
dalomtörténet-írásban.
Nyírő önéletrajzi regényében a fiatal papnak meg kellett tanulnia a szegények, az egyszerű, bűnös, megvert székelyek teológiáját is, az ő evilági
életükért, melynek ez „egyik orcája angyal, a másik orcája ördög", tenni kellett, mert hitelesen csak így szolgálhatta népét. A magára hagyott nép, • mint
Az elsodort faluban, teljesen kiszolgáltatva tengődik, néha felvillan bennük
a keserűség az elpörölt kis vagyonok pusztulása miatt, ilyenkor keserű emberekkel telnek meg a kocsmák, kiömlött embervér, tűzbe borult erdők, mezők, házak jelzik a pusztulást. A férfiak elszegődtek erdei munkásnak, a viruló lányok dalolva mentek Brassóba, Bukarestbe, és megejtve, sírva jöttek
haza, akiket nem söpört el végleg az élet szennyes hulláma. Senki sem segített rajtuk, a főispán medvét hajtatott velük, a csendőr megportyázta, a finánc monopolizálta, a képviselő elpolitizálta sorsukat, a haza besorozta, a
pap eltemette őket, csak a „kölykük és kutyájuk vonított utánuk, ha felfordultak". Amikor a nép mellé álló fiatal pap elmondja a főispánnak, hogy a
székely családokat a peresített váltók tömegesen juttatják koldusbotra, ami
egyenlő egy másik siculicidiummal, egyáltalán nem befolyásolja az arisztokrata nagyúr szigorát. Vádolja a papokat, mert nem világosítják fel a tudatlan
népet, hogy ne rohanjanak a saját vesztükbe. A püspök nem segít, pedig ő
képviseli az egyházat, az etikai világrendbe vetett hitük függ válaszától,
63

A kisebbségi sorsban csak fokozódott nyomorúságuk és kiszolgáltatottságuk.
Botozások, nyelvvizsgák, politikai pörök jelezték a gazdagodni akaró urak
gátlástalan uralmát.
Nyíró novelláiban és regényeiben a furfangos, fordulatos észjárású, nyomorúságában is életvidám, sorsát elfogadó, de helyzetével kiegyezni nem
tudó székely nem azonos a magyar irodalomból ismert ridegparaszttal (Móricz Zsigmond, Veres Péter). Gondoljunk Joó Györgyre (A boldog
ember),
aki a legnagyobb bajai között is boldogan tudott élni ugyan, de ha tehette,
az urakat elkerülte, s ha szólni kellett előttük, a kalapját levette és hallgatott.
A jegyző úr kegyeit is csak úgy tudta megszerezni, hogy kéretlenül megkapálja a kis virágoskertet. Joó György élete „mintaszerű emberi élet", a
szegény magyar földműves „együgyű élete". Nyírő székelyeit más anyagból
gyúrták. Viselkedésükben és magatartásukban az együgyűségnek és a feltétlen kiegyezésnek, s az urak megalázkodó kiszolgálásának még a nyomát sem
találjuk. Társadalmi kötöttségeikben és anyagi nyomorúságukban is öntudatos emberek, felemelt fővel viselik terheiket. A körülmények nem tudnak
úrrá lenni lelkeik fölött. Elbukásukban is méltóságteljesek. Az ő boldogságuk
nem az együgyűek boldogsága, ha a sorsukkal küszködő székelyeknél egyáltalán boldogságról szót ejthetünk. Az idegenek uralma sem tudja megtörni.
Igaz, Nyírő novelláiban és regényeiben nem találunk átfogó, reális társadalmi
rajzot. írásaiban a székely jelleg (identitás) dominál, a sajátos székely észjárás, életmód, fordulatos, képekben gazdag nyelv, szokásoktól, hagyományoktól vezérelt, belsőleg vezérelt élet. Ezeknek az érzéseknek az írói rajzában
bontotta ki Nyírő mondanivalójának lényegét, a természet rendjével és önmagával viszonylagos összhangban, de mégis állandó küzdelemben élő ember
arcát önmagáért és másokért. A novella- és regényalakok a lét titkának közelében élnek, akárcsak Tamási Áron alkotásaiban, nem a társadalmat akarják kiforgatni megszokott rendjéből, hanem létük és sorsuk rejtélyeit akarják
megérteni, hogy azon, ha lehet, változtatni tudjanak, anélkül, hogy identitásukat kockáztatnák. Nyelvükkel és hagyományos kultúrájukkal való azonosságuk olyan természetes, mint a napkelte vagy a csillagok járása az égen.
Ezért identitásuk méltatása erkölcsi követelmény, nem képezheti alku vagy
fontolgatás tárgyát.
E novellákban és regényekben a lélek természetétől fogva keresztény —
„anima naturaliter christiana". A Pascal-szituáció, hogy tudom, keresztény
kellene lennem, de csak tudom, fel sem merül. Nyírő székelyeinek a vallás
nem dogmatika, nem tantételek gyűjteménye, előírások, parancsok szerinti
élet, hanem az ember belső természetéből sarjad, a humanizált lét lényegének
megértése.
A Most már jöhetsz Jézuska című novellában a gyilkos, aki feleségét
féltékenységből megölte, a börtönből megszökik, hogy karácsony este a fiának
jászolykát csináljon, s együtt énekelgessenek a karácsonyfa mellett, hiszen
senkije sincs, aki gondoskodnék róla. A kalyibában meghal, az üldözői ejtette
seb elpusztítja, fiát nem láthatja, haláltusájában annak az asszonynak a nevét kiáltja, akit megölt. Ulkei Ádám, aki befogadta és elrejtette, felveszi a
jegyzőtől a fejdíjat, hogy legalább az árvának legyen karácsonya „ebben a
cudar világban". Mikor megvásárolta az apa végakarata szerint a csizmácskát, kicsi harisnyát, kurticskát, büszkén felszólott az égbe: „Most már jöhetsz
Jézuska!"
64

A Kopjafák egyik novellájában az erdei ember nem érzi magát bűnősnek, amikor holt feleségének maga adja fel az utolsó kenetet: „Krisztus teste
után nyúlt és nagy szeretettel tette a halott nyelvére. Előtte maga elé mélyedve elmondotta a felesége bűneit". E székelyek vallásossága természetük
mélyéből és a magas kultúrák előtti rétegekből fakad. A háborút járt Vérlátó
legénnyel is természetes embersége és bűntudata láttatja kaszáláskor, hogy
„tele van vérrel a rét".
Az eltévelyedettet, mint a görög tragédiában, a végzet bünteti. A „halállal tréfálkozó" lka Bálintot, akinek annyira jól ment a dolga, hogy még a
halállal is tréfált, utoléri végzete. Mindenki tudja, hogy „valami lesz", az apró
jelekből is erre lehet következtetni, a legnagyobb fia szerencsétlenül jár, az
asszony is elhagyja, a házát elárverezik, árván, elhagyottan, egyedül marad
a világban. lka Bálint a „halállal tréfálkozó népnek" utolsó fia volt, akinek
se istene, se hazája. Kétségbeesésében még egy végső, nagy gondolata támadt,
összerakta szekerét, amellyel a faluba jött, s a fia sírjáról felrakta a földet,
bevitte a városba és bekiáltotta a piac zajába: „Földet vegyenek, emberek!
Jó erdélyi földet!". Az emberek kacagva tovább mentek és senki sem gondolta, hogy egy nép utolsó nagy „haláltréfálkozása válik valóra a szerencsétlen őrült rettenetes cselekedete által".
Nyírő a régi székely, nem keresztény néphitet és hagyományokat is felhasználta sajátos ember- és világszemléletének írói ábrázolásában. Ez leginkább olyan novellákban fejeződik ki, mint a Naptűzgyújtás. A napforduló
idején a havasokban élő régi székelyek egyszer sem mulasztották el a naptűzgyújtást, mert az ember lelki üdvösségét nem kockáztathatja. Ha ezt a
rituális, pogány szertartást nem végeznék el, nem csak az ember, hanem az
erdők, mezők, füvek, fák is elvesztenék „foganatjukat". A fű olyan keserű
lesz, hogy semmiféle állat nem eszi meg. A víz elveszti ízét, mintha „halott
ivott volna belőle". A naptűz fényével megvilágítja az ég, föld és élet nagy,
nehéz titkait.
Egy másik novellában a naptűzgyújtó vén Udő Márton máglyán áldozza
fel önmagát, régi pogány szokás szerint, ahogy Árpád előtt tették eleink.
Amikor fia odaért, aki a havason apja helyébe került, az izzó ravatalon szénné égve találja a vén pásztort. Az esztenáról jöttek, akik sejtik a lét titkait,
csak annyit mondanak, hogy az „egyik kinyér megöli a másik kinyeret;
egyik élet megöli a másik életet", a természet örök és megváltoztathatatlan
rendje szerint. E világ- és életszemléletben a sorsba való belenyugvás, annak
rituális elfogadása egyben az élet folyamatosságának is biztosítéka. A lét
természetén nem lehet változtatni. Ez nem fatalista belenyugvás, hanem tudatos sorsvállalás.
Különösen a Havasok könyvé ben Nyírő a természet lényeit megszemélyesíti. Az állatok is élnek, szenvednek, cselekednek, mint az emberek. A sajátos élettörténetekben mintha az embervilág éledne mássá, ugyanazzal a létjelentéssel. A vadászni tanuló fiatal farkaskölyök az őzikével tegnap még
együtt játszott, de az élet rendje szerint, másnap az őzolló azt sem tudja
mondani: „Jaj istenem", az éles fogak belemélyülnek a torkába, s a bundáján végigcsorog meleg, piros vére. A haldokló vén farkas elindul utolsó útjára, hogy elrejtőzzék, panaszos üvöltését hallani az erdők felett, mindenki
érti az egyetemessé magasodó jelzést, hogy a halál beteljesedik mindenen, a
félvad erdei ember is leveszi báránybőr sapkáját.
65

A természet rendjébe nem lehet — mert bűnt követ el, aki ezt teszi —
beavatkozni, tiltják az egyetemes lét törvényei. Rab Péter (Farkasok) agyontapossa a farkaskölyköket. Az anyafarkas összeszedi a halott kicsinyeit, akiket az erőszak eltiport, és hatalmasan kornyikálni kezd. A véd Udő Márton
— az egyik legjellegzetesebb Nyírő-típus —, aki ismeri az egyetemes lét íratlan törvényeit, egyértelműen ítélkezik az eltipró felett, „gyilkos vagy Péter",
mert: a farkaskölykök ártatlanok voltak, megölésükkel bűnt követett el.
A gyilkos és a farkasok között csak az Isten ítélkezhet, meg kell küzdeniük,
valamelyiknek meg kell halnia. S megküzdenek. A farkas és az ember mint
két megbékélt édestestvér, holtan, úgy feküdtek egymás mellett.
Az állatvilág megszemélyesítésével a kortárs világirodalomban is találkozunk. Csingiz Ajtmatov Vesztöhely c. regényében a két farkas, Akbara és
Tascsajnar jelképes, emberivé emelt tragédiáját és bosszúját az emberi gonoszságnak a természet megszokott rendjébe való avatatlan és erőszakos beavatkozása okozza. A regénybe szőtt jelképes állattörténet felerősíti, árnyaltabbá és kifejezőbbé teszi a regényvilág egzisztenciális mondanivalóját. Az
ember viszonya önmagához és a társadalomhoz csak úgy lehet elfogadható és
természetes, ha a természet rendjét agresszív cselekedeteivel nem fordítja
maga ellen. Hivatkozhatnék Csingiz Ajtmatov másik regényére, A versenyló
halálára is. A szép erős és híres poroszka lóból, Gülszáriból az emberi kegyetlenség kiöli a természetes tulajdonságokat, hogy ne ismerjen mást, csak
a nyerget és az utat. Azután a futásban élte ki magát, fáradhatatlanul,
mintha utolérhetné azt, amit elvettek tőle az emberek. Futott, és sohasem
ért célhoz, mint Tanabaj, a legnemesebb szándékaival, öreg, elhagyott gebe
lesz belőle.
A gyakran, főleg fesztelen folyamatossággal jobboldalinak titulált Nyírő
írásaiban — a két háború között — nem hódolt az idegengyűlöletnek, pedig
a korabeli sajtó tele volt a zsidók és a kisebbségek elleni gyűlölet és türelmetlenség szításával. Uz Bence nincstelenségében az öreg zsidóra támad, de
felébred lelkiismerete, s rablási szándékát visszafogja. Mire Bence a sírásásból visszatér, édesanyját is leterítette a hálás zsidó kéz akkorra „fajin finom
csipkeszemfedővel, hogy a szélei a földet seperték". A halál nem csak megfékezi a gyilkos indulatokat, hanem az emberi sorsközösség érzését is erősíti.
Uz Bencét a nyelvvizsgán megbuktatja a gyarmatosító képében ágáló
inspektor. Bence fondorlatos cselszövéssel áll bosszút: medve helyett az esti
derengésben egy szegény tehenet lövet ülepen, s még pénzt is kap érte, hogy
az „esetről" hallgasson. Nyírő írói indentitásmodelljében nincs helye az agresszív idegengyűlöletnek.
A nyírői identitás nem lenne teljes történeti dimenzió nélkül. Ezt Nyírő
nem mitológizálta annyira, mint novelláiban a székely jelleget. Két történelmi
regénye, a Sibói bölény és a Madéfalvi veszedelem írói munkásságának jelentős alkotásai közé tartoznak.
Tabéry Géza megjelenésekor a Sibói bölényt az „utóbbi tíz évben íródott
történelmi regények koronájának" értékelte. (Erdélyi Helikon, 1929). Tamási
Áron is elismerően szólt. „Wesselényi Miklósnak három nagy tulajdonsága
van: szörnyen erős, nagyon szereti a lovakat és harcol a magyar nyelvért.
A regény gyönyörűen dagadó nyelven van írva, de ez egyebek mellett már
azért is helyes, mert a magyar nyelvért való küzdelem emlékkövéül állította
fel Nyírő." Olyan analóg történelmi és társadalmi viszonyok között, amikor a
66

sorozatos nyelvtilalmak és más megszégyenítő korlátozások révén akarták a
magyar kisebbségek kulturális életlehetőségeitől megfosztani. Nyírő regényével az anyanyelv megtartásáért vívott küzdelmet történeti távlatokra helyezte.
•
Mielőtt az ember történész lehetne — írta Kemény Zsigmond A két
Wesselényi című tanulmányában —, „akaratlanul is regényíróvá válik", mert
nem lehet szólni a nagy hazafiról, az. ifjabb Wesselényiről, az apa említése
nélkül, akinek életpályája „minden irányban a regényes felé sietett". A szép
és a nemes iránti lelkesedését a durvasággal, a XVIII. század bölcselő szellemével az arisztokrata gőgöt kötötte össze. Vadászott, veszekedett, lovagolt,
szerette és keserítette nejét, az „újkori Penelopé"-t. Ez a Wesselényi elevenedik meg Nyírő történelmi regényének oldalain.
Mária Terézia nem kedvelte az alkotmányokat, II. József gyűlölte a régi
magyar jogot, a históriai alkotmányról hallani sem akart. A regényíró ragaszkodott a történeti tényekhez, ha nem is végzett olyan alapos oknyomozó'
búvárkodást, mint Móricz Zsigmond. A császár előtt csak a birodalom létezett, nem ismerte el az országhatárok, még kevésbé a hit és nyelvhatárok
fenntartásának ésszerűségét és jogosságát, nem kellett neki a babonás, tudatlan „félbarom népek" talmi önállósága. A felvilágosult elhitte magáról, hogy
ő az alkotmány, a törvény, a korona, az országgyűlés, a történelem és a jövő.József császár szigorúan büntette az ellene és ésszerű rendje ellen lázító erdélyi Götz von Berlichingent. Nyírő a Síbói bölényt nem a régi konzervatív
világ védelmében írta, hanem a centralizáló, nyelvtipró politika ellen, a kisebbségi lét mellett, mert az anyag uralkodik az agyon — mondja, a császárnak a regényben a kálvinista pap —, s az anyagban Isten lelke van, és a soha el" nem múló törvények ágya a föld, melyek azt akarják, hogy a búza
maradjon-búzának, a madár madárnak, Erdély Erdélynek, a magyar magyarnak, az anyanyelv anyanyelvnek.
A történelmi életforma és különállás védelmében íródott a Madéfálvi
veszedelem is. A regényhez a történetírásból ismert tényekkel megegyezően
a központi kormányzat, mint azóta is, különböző formában és magyarázatokkal annyiszor, a földrajzilag, történetileg és etnikailag összefüggő, egységes
székelységet akarta nemzetileg és morálisan megtörni. A határőrség felállítása
a székelyeket megfosztotta ősi szabadságuktól, kiváltságaiktól, és kemény idegén vezényszó alá fogta. Az átszervezést segítette a bevezetett ú j adórendszer
és törvénykezés is. A központosító kormányzat a székely vezető réteg ellenállását népi engédetlenséggel, a közszékelyek fellázításával akarta megtörni,
hogy annál könnyebben tudja a lázadás ürügyén, a halál dermedtségében a
határőrséget megszervezni, és a kiváltságok visszavonásával a székelységet
megbüntetni.
A székelyek kegyetlen lemészárlásáról, a siculicidiumról azóta sem írtak
jobb regényt. Zöld Péter pap a megmaradásért, az identitás megtartásáért
folytatott egzisztenciális küzdelem egyik legsikerültebb történelmi regényalakja.
A Halhatatlan életben Nyírő egymáshoz kapcsolódó életképekben jelenítette meg a későn házasodó, „nagyszerűnek" csúfolt fiú, Bajzás Küs Danii
sorsának alakulását. Az eszes, jókedvű, mindig mókázó, szépen beszélő székely férfiakat és asszonyokat a külső, idegen beavatkozás nem tudja természetes önmagukból kiforgatni. A regényalakok nem harsogó hivalkodással
67

védelmezik identitásukat, hanem a hagyományokhoz, életmódjukhoz, szokásaikhoz, nyelvükhöz való ragaszkodással, ha szükséges, furfangos, megtévesztő cselekedetekkel is. Akárcsak Nyírő novelláiban, a hűség és ragaszkodás
nem hagyja, hogy elidegenedjenek közösségüktől és emberi rendeltetésüktől.
Természetes vallásosságuk éppúgy magába elegyíti a keresztény hitet és erkölcsöt, mint a pogány hitvilágból származó, de tovább élő hagyományokat.
Küs Dani élete azért halhatatlan, mert mélyről fakadó ragaszkodása önmagához és közösségéhez olyan természetes, mint a búzavetés beérése. Ezért nem
tudják Küs Daniékat észjárásukból, nyelvükből, hagyományos kultúrájukból
agyafúrt praktikákkal kivetkőztetni.
Identitásuk és emberi tisztességük akkor kerül igazán veszélybe, amikor
a csendőrök felsőbb utasításra arra akarják rávenni, hogy székelységüket
nyilvánosan, ország-világ előtt letagadják. Jellegzetes kelet-európai kép: a
csendőrök összeterelik a tüntetésre alkalmasnak vélt személyeket, akaratuk
és megkérdezésük nélkül bevagonírozzák, hogy a hatalmasok által kiagyalt
jelszavakat harsogtassák. Küs Dani nem tudja összeegyeztetni a hitével és
meggyőződésével ellenkező nyilvános önmegtagadást — inkább „vegyék el
mindenünket, de a becsületünket ne gyalázzák meg". Kiugrik a robogó vonatból. Az apját, jóformán meg sem várva, hogy felgyógyuljon, hazaárulásért
perbe fogják. Minoritatem delendam esse.
Nyírő novellái és regényei nem csak az etnikai identitásért fontosak,
jelentenek értéket. Martin Heidegger egyik, még a harmincas évek elején írt
tanulmányában, a városi lakossággal szembeállította a vidéken élő parasztok
egyszerűségét. A paraszt nem látja a hegy szépségét, mert azonos vele, tudatában a természet nem degradálódik tájjá. A természet közelségében élő paraszttól távol áll az „urbanisztikus korszak" emberére jellemző
reflexió.
A léthez való visszatérés elképzelhetetlen a földhöz, a természethez való viszszatérés nélkül. Nyírő novellaalakjai természetességük, tősgyökerességük révén tekinthetők a „lét pásztorai"-nak („Hirts des Slins").
Az eltelt négy-öt évtized újfent igazolta, hogy az uniformizáló társadalmi és kulturális környezetben érző és gondolkodó ember elszakad gyökereitől. A tősgyökeresség elvesztése nem csak a külső körülményekből fakad (városiasodás, technikai eszközök), hanem a kor szelleméből is. Martin Heidegger az érzéketlenségről
(„Gelassenheit") tartott előadásában Johann Peter
Hebelt idézte: „Növények vagyunk, akiknek — akár szívesen megvalljuk
magunknak, akár nem — gyökereikkel a földből kell felemelkedniük, hogy
az éterben virágozhassanak és gyümölcsöt teremhessenek." Van-e még az
embernek — kérdezhetjük Heideggerrel — nyugodt lakozása a föld és ég
között? Honol-e az eszmélő szellem? Van-e még erős gyökerű haza, amelynek talajában az ember szilárdan áll, mert tősgyökeres?
;
A kisebbségi és nemzeti identitások elpusztítására irányuló martalóc nacionalizmus azért tud napjainkban oly sikeresen rombolni, mert a nivellálódásban az egyén és közösségek azoktól a gyökerektől szakadnak el, amelyek
a tősgyökerességet alkotják.
A modern nacionalizmus a „számító gondolkodás" eszközeivel dolgozik.
Vajon megtaláljuk-e az utat ahhoz az erős gyökerű hazához, melyben nem
csak tősgyökeresek lehetünk, hanem otthont is lelhetünk? Ez nem sajátosan
kelet-közép-európai, hanem egyetemes érvényű kérdés, mindenütt időszerű,
ahol az embert az értelmetlen egyszerűsítés és a „leszámító gondolkodás" fel68

tétlen uralma fenyegeti. Az etnikai identitás csak tősgyökerességében érdemesül értékesnek.
Nyírő alkotásai olykor nyelvi, szerkesztési és ábrázolási modorosságai ellenére is a tősgyökerességre emlékeztetnek, azt a múltat hozzák vissza, amelyet a városiasodás, eszköznivellálódás felgyorsítva fokozatosan elhomályosítanak. Enélkül nem csak szegényebbek, elhagyottabbak lennénk, hanem h a j líthatóbbak, eltéríthetőbbek is. Ezért kell az irodalomtudósok vaskos aggályoskodásai ellenére is tisztelettel emlékeznünk a százegy éve született Nyírő
Józsefre. Létveszélyünkben érte is szól a harang.

Tamási Á r o n n a k , a p á v á s n a k és a sasosn a k s z e r e t e t t e l : Nagy László (1966)

69

Semmim sincsen, mégis csak veszthetek"
BUDA FERENC: CSÖNDORSZÁG
A magyar irodalmi hagyomány szerves részét alkotják a rabversek. S nem
csak a népköltészet énekeire, betyárballadáira, a börtönökben fogant keserveseire kell gondolnunk, hanem a műköltészet számos ismert alkotására is.
Rendjén (rendjén?) valónak kell ezt tartanunk ott, ahol az irodalom politikai
szerepet is vállal, ahol az írókat politikusként ítélik meg (s el). A börtönköltészet kivirágzása mégsem csak a politizáló irodalom jelenlétére utal, hanem
legalább ennyire a politikai kultúra hiányára is, hiszen a más hiten levők,
más véleményt vallók börtönbe zárása, megsemmisítése más körülmények közepette fel sem merülhetne. Sajnos, évszázados hagyományon nyugszik ez is:
gondoljuk meg. Petőfi apostolának útja is a börtönbe, később pedig a vérpadra vezetett, holott ez a vízió egy írásakor még győztesnek érzett forradalom. után született meg, 1848 nyarán . . .
A gazdag hagyomány ellenére kevesen figyeltek fel irodalmunk ú j a b b
börtönverseire. Pedig a sokszor magasztalt, valójában azonban őrült indulatokat
és erőket elszabadító századunk ismét megteremtette a „műfaj" virágzásának
feltételeit. Nézzük csak az utóbbi, a második világháborút követő időszak történetét: koncepciós perek, munkatáborok, elhurcolások a Gulágra, Recsk, magánzárkák, kínvallatások a negyvenes évek végétől, hogy 1956 után ú j r a a
zárkákban is szülessenek a versek. Írók, költők kerültek börtönökbe az „egyszerű" emberek sokasága mellett,- s volt, akit igazából ez a trauma tett íróvá,
mint például a Minden kényszer nélkült megíró Szász Bélát. A koncepciós
perek erőszakvilágát az ő könyvéből ismerjük; az ötvenes évek börtönéletét
Faludy György verseiből és emlékezéseiből, az 1956 utáni börtönök világát
pedig az újabb memoárhullámból, s Eörsi István és — most már — Buda
Ferenc verseiből. A sor természetesen minden irányban tágítható lenne; egyszer majd minden bizonnyal elkészül az egy-egy korszak börtönverseit bemutató antológia, amely a teljességre fog törekedni. Az elmondottakkal csupán utalni szerettem volna arra a közegre, amelybe Buda Ferenc börtönben
született versei — akarva-akaratlanul — kerültek. Az 1956 utáni börtönöket
létrehozó korról nem beszélek, ismerjük azt mindannyian.

Ha egy fiatal, induló költő versei nem jelennek meg kötetben, azt hovatovább természetesnek tartjuk. Az azonban, hogy egy fiatal költőt — némi
70

leegyszerűsítéssel — az első versei börtönbe juttatnak, s első, természetesen
meg nem jelent kötetének versei ott szülessenek meg, már 0 korántsem természetes, s alighanem példa nélküli is a magyar irodalom történetében. Buda
Ferenccel ez történt: három verse juttatta börtönbe, a mostani kötetben is
szereplő három, a Rend, a Tizenöt—húszéves halottak és a Pesten esik a hó
címűek. (Ez az utóbbi szerepelt a költő 1970-ben megjelent Ébresszen aranysíp című kötetében is.) 1956. november 4-e után íródott mindhárom vers; a
„rendteremtésről" szól az első („Hazánk zúzott szivén a vér / hülö patakban
omlik, alvad. / Rőtcsillagos, komor, kövér / tankok teremtenek
nyugalmat"),
a harcok tizenöt—húszéves halottaira emlékezik a második vers, a harmadik
pedig az elbukott harcot idézi: „Pesten esik a hó I Nyílt sebre friss kötésnek / Pest talpig hófehérben.. .". Ez volt az a három vers, amelyek miatt
Buda Ferencet perbe fogták. Minderről Buda nyilatkozataiban alig olvashatunk, legrészletesebben egy jegyzetben szólt róla 1989 májusában, a börtönben írott verseivel való újbóli szembesülés izgalma után, amikor a Forrás ciklusnyi verset közölt a mostani kötet anyagából: „Elszivárgó fiatal éveim, s egy
nemzeti kataklizma utórezgéseinek életben maradt tanúi ezek a versek. Húsz
esztendőt alig betöltvén, a debreceni megyei börtön, majd az állampusztai rabgazdaság elítélt lakójaként írtam őket. E két jeles helyre államrend elleni izgatás vádjával utaltak be kerek egy esztendőre. Az izgatást '56 késő őszén — már
az »események« után — írott verseimmel követtem el. Ami október 23 és november 4 között történt, azt én akkor sem tartottam, most sem tartom ellenforradalomnak, sokkalta inkább népfelkelésnek, nemzeti szabadságharcnak. Ebbéli
meggyőződésem akkortájt született verseimből is kiolvasható. A rendőrhatóság
s a bíróság ki is olvasta belőlük, nem véletlen ért hát a fönt említett ítélet."
A börtönben eltöltött esztendőről — szűkszavúan — egy interjúban beszélt:
„ . . . 1956-ban voltunk húszévesek. A harmadik félévet jártam a debreceni egyetemen. Néhány vers miatt perbe fogtak, egy esztendőre ítéltek el, ezt letöltöttem. Fiatal voltam, erős, a börtönnel nem tört bennem ketté semmi, de újra
kellett kezdenem mindent." Minden más kapaszkodó, szerzői önértelmezés, magyarázat helyett itt vannak a harmincévi lappangás után előkerült, Für Lajos
által megőrzött versek. Nehéz egyszerűen versként szemlélnünk őket: rájuk vetülnek születésük körülményei, a költő későbbi — kényszerűen újrakezdett —
életútjának állomásai. Nem is eredeti formájukban olvashatjuk: kiadásuk előtt
Buda Ferenc — a kézművesekhez hasonlóan — szinte minden versét „újracsiszolta": dokumentumértéküket csökkentve zárt tömbbé összeálló költészete
szerves darabjává formálta valamennyit. Ha egyszer összegyűjtött verseinek
gyűjteménye elkészül, ott lesz a helyük a már említett három vers után, egyenértékűen későbbi m u n k á i v a l . . .
*

Buda Ferenc versei öntanúsító, önmegszólító versek: az én és a világ
szembenállására alapozódnak. Ez a korai, most tárgyalt időszak nyilvánvalóan
hatással volt költészete említett jellegének kialakulására. Olyan környezetbe
került, amikor a külső világgal szemben mindenképpen egy belsőt kellett felépítenie, kialakítania, s azt felmutatnia. Ha nem ezt teszi, akkor kérlelhetetlenül legyűri, megsemmisíti az őt bebörtönző „államrend". Mai szemmel nézve éppen az a meglepő, hogy a kétely meg sem jelenik ezekben a versekben,
a másik világról kész, kialakult és végleges ítélete van. Nem azt jelenti ez,
71

hogy Buda Ferenc közben ne járta volna meg a poklok poklát, h a n e m egyszerűen csak azt, <hogy a másik oldal nem tudta megingatni meggyőződésében. Ahogy az interjúban mondta: „ . . . a börtönnel nem tört bennem ketté
semmi."
A börtönköltészet egyik sajátossága, hogy részletező leírással szerepelnek
benne a hétköznapi léthez, a mindennapokhoz kötődő események. Akkor,
amikor nem történik semmi, amikor a változatlanság uralkodik, a történés
legapróbb mozzanata is felnagyítódik. Gyakran bekerülnek a versbe a vers
írásának körülményei is, nem egyszer maga a versírás helyettesíti a cselekvést. Egy másik börtön költőlakója, Faludy György így szólt erről: „Legfőbb
gondom az volt, hogy verseimet emlékezetembe v é s s e m . . . ha az első négy
sort elkészítettem, elmondtam magamnak nyolcszor-tízszer; a következő négy
sorral ugyanezt tettem, aztán a nyolcat ismételtem ötször-hatszor, és így tovább, míg a napi 40 sor penzummal elkészültem." Hasonlóan lehetett ezzel
— igaz, már egy későbbi, de az előzővel való folytonosságát hirdető rendszer
börtönében — Buda Ferenc is. „S mert mód egyébre nincs nem is lehet / az
agykéregbe vésem versemet" — írja Korommezőkön
című versében. A v e r sekben sokszor jelenik meg a tájra, a határra vonatkoztatott, s a smasszerek
ruhájától származó szürke szín: szürkéllő határ, földszín-szürke
hadak;
hamuszínű
hajnalok...
Ennek a színeitől megfosztott világnak állandó szereplői a smasszerek.
A versekben Buda hol ítéletet mond róluk (de jaj e szolga-szülő kornak, / jaj
azoknak akik tipornak / mert rájuk omlik a homok), hol hadakozik velük, hol
csapdába ejtő próbálkozásaikat írja le: „ígértek enyhítést,
ha mást írok /
mondván: »hajolj, s megnyílik majd a börtön«". Történelmi szerepüket illetően semmi kétsége nincsen:
... páros csizma ,koppan
és géppisztolycső fémlik
új testben, új alakban
az emberek a régik.

—

Orcájuk ismerős színű,
s kámzsa, kereszt,
kakastoll,
csillag vagy iker S betű
egyként hállgasst parancsol.
(Tört karó)
Hasonló részletezéssel idézhető a versekben rögzített lélekállapot. Megjelenik
a büntetettségérzet („akár egy tolvajt, számontartanak");
a tépelődés, melyet
a szerelem old fel, a hetyke — József Attila-i előzményekből táplálkozó —
magabiztosság; a korai felnőttség önfegyelmezése, a tűrni kell parancsa. Ez
mind-mind a kiszolgáltatottságérzetet sugallja, s a lefokozott emberi létről
tanúskodik,' arról a helyzetről, amelyről elmondható: „Semmim sincsen, mégis
csak veszthetek."
Számos költői képet idézhetnék, jelzésszerűen csak p á r r a
utalok: „Vagyunk verebek, árvák, erőtlenek" — írja az egyik versben, míg a
másikban így szól: „Itt állsz ím egymagad / sorsodba burkolódva."
A kötetnek külön érdekessége a tíz, cím nélküli tizennégy soros versből felépülő
epikus ciklus, amely a letartóztatás, a nyilvántartásba vételhez szükséges
72

fényképezés történetét mondja el, összefoglalva a kinti világba való vágyakozás és a falak közé szorítottság érzetét, s bemutatja a kinti és a benti zajokra figyelő rab lelkiállapotát, megaláztatásait: „tűrnöm kell, hogy arcomat
megüssék". Hasonló epikus ciklust Buda a későbbiekben nem írt.
A megaláztatások közepette is kikristályosodik a versekben rögzített magatartás, s ehhez a költészet, a versírás is segítséget nyújtott. Szó sincs még
ekkor a szólás értelmességének megkérdőjelezéséről: szavai — melyek nem
szürke színűek — akkori meggyőződése szerint: sohasem enyésznek...
s túlnőnek a többin. .. győzelmük már törvény. Alighanem ez a magabiztosság
' segítette Buda Ferencet abban, hogy az őt fogva tartó hatalomról történelmi
érvénnyel mondjon ítéletet:
Kihűl a széttiport tüzek rakása,
bosszú vizel az elhagyott parázsra,
s lehányja részegen magát
a Rend.
Ám végül majd az inga
visszaleng.
(Kihűl)
Erősen kapcsolódik ez a költészet a magyar költői hagyományhoz. Egy felötlő
verssor Arany János Családi köréből szintén saját sorsa kilátástalanságára
döbbenti rá Buda Ferencet: „Este van, este van / de nyugalom nincsen". Az
állampusztai szürke határt Juhász Gyula mélabús alföldi költészetéhez hasonlóan írja le: „s amíg más arat / vagy tolvajkodni jár, minékünk maradt /
a szürkéllő határ / s a táncos, szép halál". Mindenekelőtt azonban József Attila emberi és költői példája uralja ezt a költészetet. Tudatos vállalás ez,
megfigyelhető — volt már szó róla — az önfegyelmezés parancsában és a költői szó- és képteremtésben is. Ezen a területen — néhány más vonatkozásban
már említett példa mellett —r a legnagyobb telitalálat A szó című vers szóteremtése: .,Nyelved hegyéig ér / a félelem vasíze". József Attila a teljesség
igényével hatott a fiatal Buda Ferencre: az ő verseinek szemléletét, gondolatvilágát követve — néhol szinte újrateremtve egy-egy József Attila-verset —
állította szembe saját világát a hataloméval. A legtanulságosabb A szó című
vers. Ez a költemény előbb a Tudod, hogy nincs bocsánat hangját üti meg —
megőrizve saját önállóságát:
Te nem lehetsz okos,
így vádjaidat vesd el,
s mert ember vagy, jogos
vétkeid ne kövesd el,
később pedig a mindenséggel mérd magad parancsát szembesíti az állampusztai valósággal:
Dolgozz, igyál, egyél
s feküdj le este tízre.
Nyelved hegyéig ér
a félelem vasíze.
73

Azért is érdekesek ezek a József Attilára utaló „áthallások", mert tudjuk jól:
a hatalom is kialakította a maga József Attila-képét, s önmagát nem egy
esetben a József Attila-i törekvések letéteményesének tartotta. Buda Ferenc
genezisében ismerte meg az 1956 utáni politikai berendezkedés természetét,
ezért nem lehettek illúziói a későbbiek során sem . . .
*

A Falak könyve címet viseli az 1956-os és a rákövetkező esztendő verseit
tartalmazó ciklus, s a Túl a falon címet írta a költő a nyolcvanas évtized
— válogatott — versei fölé. A folytonosság azonban nem csak a cikluscímekből érezhető, noha évtizedek teltek el a két ciklus verseinek megírása között.
Ügy gondolom, mindez nem egyszerűen azzal magyarázható, hogy Buda Ferenc visszafelé is megteremtette a maga börtönverseit, ahogy utaltam is erre,
sokkal inkább világlátásából, annak folytonosságából ered. Korjellemző, számvető versek a nyolcvanas évek versei is, bár a konkrétumok helyét egyre erősebben tölti be a történelem faggatása. Az évtizedek múltjába merülő történelmet kutatja Ázsia felelt című versében, az „elhallgatott és
elhallgattatott"
történelemről szól a '83 című versben, Petőfit idézi az 1988 márciusára írott
versben. Ugyanakkor természetes változás is megfigyelhető a két ciklus világa
között, s csupán a. felszíni jegyeknél maradnék, ha a versek hosszának növekedéséről és számának csökkenéséről szólnék. Mélyebb, s jelentősebb dologról
van szó. Buda Ferenc költészete saját világának vállalására és annak a külső
világgal való szembesítésére épül. Az évtizedek múlása, az 1956 után lassú
átmenetekkel kialakuló puha diktatúra időszaka azonban éppen ezt a szembenállást mosta, „maszatolta" el. Nem csak a szólás értelmessége kérdőjeleződött meg, hanem a korábban értelemmel bíró szerep vállalásának érdemessége is. Nem véletlen, hogy Nagy László műhelyéről szólva Buda Ferenc „tisztább levegőt, nyíltarcú ellenséget", egyszóval tisztultabb, átláthatóbb viszonyokat kívánt magának és kortársainak. S amikor ez a kívánság elfelejtődött,
következett — következik a hallgatás. Másképpen aligha értelmezhető a két
ciklus közötti' különbség — legyen szó akár a terjedelemről, akár a hangvételről. (Arany Lapok Kiadói Kft., 1991.)
FŰZI LÁSZLÓ

Krónikás és siratóénekek helyzetünkről
SERFŐZŐ SIMONRÓL
Két könyve is megjelent 1990-ben Serfőző Simonnak. A
Veszteségeink
gyűlnek vegyes' műfajú, ám tematikus válogatás az eddigi életműből az Eötvös Kiadó gondozásában. Az Elsötétült arcom ú j verseskönyv a Szépirodalmi
Kiadó és a miskolci Üj Kilátó Irodalompártoló Egyesület kiadásában. Szükségesnek érzem a kiadók részletező felsorolását is, hiszen manapság lassan
már önmagában az is érdem lesz, ha valaki élő irodalmi mű, különösen verseskönyv közzétételére vállalkozik.
74

A verseskönyv a nyolcvanas évek új termését adja közre; (Ezt megelőzően — az összegyűjtött versek 1984-es kötetét nem számítva 1982-ben jelent
meg a Bűntelenül c. könyve Serfőzőnek.) A Veszteségeink gyűlnek pedig az
eddigi pálya azon alkotásaiból válogat, amelyek a személyes életsors, az útra
bocsátó és máig fogva tartó szűkebb társadalmi környezet, valamint a magyarság egészének sorskérdéseit állítják a középpontba. Szerencsés és találó
a könyvnek ez a hármas rétegzettsége, mert pályaképet és az átélt történelemről jellegzetes tükörképet egyaránt ad, s mindezt egy olyan pillanatban
tervezte és szerkesztette meg az alkotó, amelyben az általa egyértelműnek
tartott igazságok még nem törték szét a pártállam korlátait. A nyolcvanas
évek lírai „pillanatképe" és a tematikus keresztmetszet tökéletesen egybecseng
egymással, s ezzel nem csupán a tényszerűen is feltárt helyzet évtizedeken át
tartó lényegi azonosságát bizonyítja a költő és a riporter, hanem önmaga
irodalomszemléletének és poétikájának állandóságát is.
Mi is hát Serfőző Simon írói-emberi alapélménye? Mielőtt erre kitérnénk, azt is tisztázandónak érzem, hogy miért használom az emberi-írói alapélmény kifejezést. Hiszen a huszadik században egyre uralkodóbbak az olyan
poétikák, amelyek tudatosan és határozottan, nemegyszer mereven szétválasztják az emberi és az írói személyiséget. Ennek jogosultságát, nemegyszer
alkati, nemegyszer írói célkitűzésbeli indokoltságát ellenezni botorság lenne.
Ám ugyanolyképpen botorság lenne a szét nem választó, úgymond „hagyományos" szemléleteket eleve lenézni, korszerűtlennek, indokolatlannak tartani.
Van, aki életet, van, aki irodalmat, van, aki életet és irodalmat visz jellegadóan a műbe, s ennek megfelelően, de részben az ettől függetlenedő befő»
gadói motiváltság alapján is, többféle lehet maga az értelmező befogadás is.
S azt. se feledjük lehetőleg, hogy az „irodalom" is „élet", s ugyanakkor az
esztétikai megformáltság minimális követelményeinek eleget téve az „élet" is
..irodalommá" változhat át. Gondoljunk csak legegyszerűbb néldaként az önéletírások végtelen változatosságára és nem szűnő népszerűségére!
Nos, Serfőző Simon határozottan a szét nem választó típusba tartozik,
vállalva ezzel a várható, kiszámítható következményeket is. hiszen egy erőszakos divathullámmal került szembe. A híresség persze neki is jólesett volna,
ám elsődleges szempontja nem volt, nem lehetett ez, hiszen nem bújhatott
el sehová sem az elől a felelősség elől, amely számára szétbonthatatlanul öszszekapcsolta a szólni nem tudók, a szegények dolgát és az írói munkát. Benne
komolyan soha föl nem merült Babits Jónás prófétájának menekülési kísérlete lehetőségként, bár prófétává lenni ő sem vágyott, s azzá nem is lett, mert
talált helyette magának lélekhez illőbb magatartást: a krónikásét. Feljegyezni- és reflektálnivaló mindig akadt, hiszen a történelem mindegyre „történik", s ha ehhez képest valami szinte „mozdulatlan", akkor azt kell szóvá
tenni. Serfőző Simon emberi-írói alapélménye éppen ez a feloldhatatlannak
mutatkozó kettősség: a történelmi dinamika és a mozdulatlanság egyszerre
való jelenléte Magyarországon, az ő életidejében, azaz a szocializmusnak nevezett korszakban.
Mindennek a tény- és élményanyagát természetszerűen szolgáltatja az
életrajzi háttér, a tanyasi paraszti gyerekkor, a városi segédmunkáslét, májd
az értelmiségivé emelkedés, de oly módon, hogy azt továbbra is meghatározza a „vidéki", bár rohamosan iparosodó városi lét, s a folyamatos és elszakíthatatlan kötődés az elbocsátó környezethez.. „Nem menekülhetett" Serfőző
75

Simon sem, de olyannyira nem, hogy számára nemcsak hogy Párizs, de még
Budapest sem adatott meg. Személyes vesztesége volna ez? Életrajzilag bizonyosan. Költőileg azonban aligha. Mert így megőrizhetett és teljesebbé tehetett egy olyan szemléletmódot, amely — az Európához képest persze rendkívül
szerény — magyar történelmi dinamika ellentéteként látta a magyar mozdulatlanságot is, s így ennek a dinamikának az árnyoldalait, a viszonylagosságát, a hamisságát és a hazugságait is tisztábban vehette észre. Amikor
tehát valaki esetleg finnyásán olvasgatja a sok tanyai sarat, trágyaszagot,
ingázó létet, szegénységet, kisemmizettséget, akkor próbáljon meg e mögé is
tekinteni. Jelképnek lehet újszerűbb a belbudai lakásban tartott verebek élettörténete, ám ez a kettő — ha úgy tetszik, hát szélsőségként — a mai magyar irodalom színképe, s igenis, a mai magyar valóságé is. Amiként a két
világháború közötti kórból esztelenség volna mondjuk Kosztolányi Dezső polgárházait és Móricz Zsigmond parasztportáit akár csak feltételesen is szembeállítani egymással, vagy-vagy választást sugalmazva, olyképpen esztelenség
ma is az élményanyag és a megformálásmód bármily lényegi eltéréseit tenni
meg az értékelés alapjául. Hiszen ezek az élmények együtt adják Magyarországot, akár tudatosul ez bennünk, akár nem.
Ha a lényegi szemléleti állandóságon belüli elmozdulásokra figyelünk
Serfőző Simon munkáiban, akkor már a két kötet címe is irányt jelöl. Veszteségeink gyűlnek és Elsötétült arcom — egyaránt folyamatot jelöl, az értékvesztését, a komorodásét: az objektív helyzetét, és az e helyzetet átélő, arra
reflektáló költőét, akinek a gyülekező veszteségektől elsötétül az arca. Az elmozdulás nem csak a tények rögzítésében és az érzelmi reflexiókban mutatkozik meg. Korábban — a hetvenes évek derekáig — inkább a lemaradástudat és a felzárkózásigény volt nála a hangsúlyos. Tehát lényegében a Váci
Mihály-féle szemlélethez hasonlóan, bár nem indulatosan és érzelmesen, hanem tárgyszerűen és keserűségbe fordulóan rögzítette hazánk keleti felének
általános lemaradottságát, s ezen belül külön a perifériára kerülő falvakét,
tanyavilágét. A helyzetet azonban inkább fejlődési rendellenességnek tartotta,
amin voltaképpen csak elhatározás és szervezés kérdése változtatni. Nos, ez
a szemlélet sokban módosult. Kimosódott belőle a dinamizálhatóvá tétel
optimizmusa. S az átélt helyzet általánosítódott, a tények most nyerték el a
maguk sugallatos jelképiségét. A nyolcvanas években a végekből egyértelműen Magyarország lett, s ami korábban a részt írta le és minősítette, az
most átsugárzott az egészre. Nem csak a végek, de egész Magyarország népe
került most már méltatlan és megalázott helyzetbe.
Ez a jelképesség szinte megkövetelte, hogy a térbeli jelentéstágulás mellett megjelenjen az időbeli is: a történelmi sors képe. S míg Váci Mihálynál
— igaz. egy dinamikusnak mutatkozó évtizedben — a történelmi sors is a
jelenbeli változás indokoltságát, a bekövetkező javulás szükségszerűségét motiválta, addig Serfőző Simonnál mindez már fordítva lesz. A történelem csak
elmélyíti azt az igazságot, s végérvényessé teszi, hogy veszteségeink
gyűlnek.
S nem is kell túl messzire visszamennie az időben, a személyes mellett elég
a családi emlékezetet megbolygatnia, elég az elhallgatott igazságokat felfedeznie. S így arra is rá kell döbbennie, hogy éppen a veszteségeink körül a
legnagyobb a hallgatás. A hetvenes évek még inkább csak arra adott szemléleti teret is, megszólalási lehetőséget is, hogy a „természetes" veszteségekről, a lélekszám — akkor még csak várható — csökkenéséről adjon hírt az
76

írástudó, az Egykék országáról versben és prózában, arról, hogy „van itt minden, csak élet nincs a házban". Másrészt arról a „viszonylagosnak" nevezhető
veszteségről, amit a lakosság költözködési iránya, a falvak elnéptelenedése
jelzett. A nyolcvanas években melléjük nyomul a közelmúlt történelme: a
második világháború temetetlen és elhallgatott halottainak sokasága, akiknek
számára Feledésből az emlékmű, 1956 hősei, „akiket kitiltottak tudatunkból".
S mivel a feledés, a tiltás a Kádár-kor harmadszázadában kövesült meg, a
történelem nyomoréksága mellé nyomul, ugyanakkora súllyal a történelmi
emlékezet megnyomorítottsága is. Egymásra találnak a különböző tendenciák,
egymást erősítik a rosszindulatú hullámok: veszteségeink
gyűlnek.
S így már nem az egyenlőtlen fejlődés hibája róható csak a hatvanas—
hetvenes—nyolcvanas évek számlájára, hanem az is, hogy „A népboldogítás
nevében / államosították sorsunkat, amibe beleszólni se / hagyták — ma sem
akarnak!". Az is, hogy „az internacionalizmus előbbre való volt, mint a haza".
Az is, hogy „Elhallgattuk és hányszor, / nem beszéltük ki a bajt." Az is, hogy
„lesöprik tudatunkat, / mint a padlásokat". Az is, hogy „magunkat pusztítjuk". Az is, hogy „Ahány szándék, akarat van, / az mindegyik megcsonkítva."
S az is, hogy „Bizodalma nincs, / a mának él már a jövő is. / Ideiglenes
létre / tértünk át. Berendezkedett / átmeneti, ideiglenes / sorsra az ország: / távlattalan időkre."
Aki végigolvassa e két kötetet, beláthatja, hogy az életrajz és az ország
tényei tényszerűen, hitelesen, lényegkiemelően mutatkoznak meg. A Veszteségeink gyűlnek riportokkal, családi dokumentumokkal, feljegyzésekkel, versekkel egy pálya keresztmetszetében, az Elsötétült arcom versei a felismerések
évtizedének tanulságaként rögzítik a „nem menekülhetsz" változatlanul érvényes alapmagatartásából következő igazságokat. A krónika Magyarországról
szól, s mint annyiszor történelmünkben, most is keserves dolgokat kell rögzítenie. A krónikás ének ezért nemegyszer átvált siratóénekbe, megőrizve tárgyiasságát, férfiasságát. Miként volt ez nemegyszer már a 16. században
is, amikor nevezetes emlékezetű Tinódi Lantos Sebestyén például így szólott:
„Sírva vesziköl mast szegín Magyarország". S ez a most, ez a szegénység tart
azóta is. Európában élünk ugyan 1100 éve, de a végeken, s végváraink állapota és mennyisége siralmas. S nem szívderítő a védők állapota sem, akár
anyagilag, akár erkölcsileg vizsgáljuk őket. Ez sem újdonság. Az, ami korábban meglódult dinamikájú centrumnak mutatkozott Serfőző Simon látószögében is, a nyolcvanas években inkább közeledett a leghagyott vidékhez, mint
Európa igazi centrumához. S ma már az egész ország végvár, s a végvárak és
a végváriak csak együttesen megőrzők is, újjáépítők is. Láthatjuk, honnan jövünk, elképzeljük a hovát is, de oda csak e felismerésen át vezethet út. Ez is
tény, a krónikás és a siratóénekekből következő.
VASY GÉZA

77

^

Értékmentő monográfia
PÉTER LÁSZLÓ: MÓRA FERENC

(¡r

Akár egy monstre televíziós kvízjáték mindent eldöntő kérdése is lehetne: ki az a magyar író, akinek a neve az utóbbi időkben a legtöbbször
megjelent nyomtatásban. Nem hinnénk, hogy valaki is hirtelenében Móra
Ferencre gondolna, pedig föltehetően az övé ez a sajátos dicsőség, hiszen
negyedszázada évente több millió kötet kerül ki a nyomdából, amely mindegyikében budapesti „kiadóként" az ő neve betűzhető. S a könyvek százai
közül számosnak természetesen maga Móra Ferenc a szerzője. Immár generációk óta, aligha nőtt fel úgy valaki hazánkban, hogy ne ismerkedett volna
meg a hatrongyosi kakasok kai, a kéményseprő zsiráfokkal, a csókái csókával, a bolondos csicseriekkél, no meg Csilicsali Csalavári Csalavérrel. Ilyen
magas méltóságra jutott tehát Móra gyermekirodalmunk cifra palotájában.
Ugyanakkor, ha az ember tanító-, tanárképzős hallgatókat faggat munkásságának más területeiről, eredményeiről, a némaság már-már értetlenkedéssel
társul. A Móra-oeuvre még a műveltebb olvasókban is csupán szívet melengető gyermek-, esetleg kamaszkori emlékké zsugorodik.
Mindezzel szemben Péter László monográfiájának csak egy viszonylag
kisebb fejezete foglalkozik az ifjúsági szerzővel. Kétségtelen, minden, gyermekeknek szánt Móra-írásról van egy kedves szava, de már indirekten is
figyelmeztet az irodalmi köztudat aránytévesztésére. Amikor a monográfus
felhívja a figyelmet Móra gyermekprózájának ritmikus-rímes mivoltára, egy-'
úttal az alanyi lírikusra is emlékeztet. Tudjuk persze, hogy a makáma fortélya nem idegen sem a régi, sem a modern mesemondóktól. Amikor az értekező az ábécét tanító íróhősének nyelvi leleményeit csodálja, bonyodalmasabb
megszólalásainak a hanghordozásáról, szókincsgazdagságáról is beszél. Valóban: „Móra nyelve: ez életművének talán a legnagyobb ajándéka a magyarság számára". Még a tollbotlásokban is fölfedezi a tanulmányíró a „bocsánatos? következetességét. És főként nem feledkezik meg aztán a befogadó kisgyermekek reakcióinak figyelembevételéről sem.
A most tetszés szerint kiragadott fejezet reprezentálja Péter László irodalomtörténészi munkamódszerének összetettségét, sokoldalúságát. Eddig, általában hajlamosak voltunk őt elsődlegesen textológusként vagy biográfusként
becsülni, mikrofilológiai alaposságáért, okadatolásaiért tisztelni, olykor már
irigyelni is. A viszonylag neutrális szaktudományi közegbe kényszerített
kutató most szigorú elvi igényességgel lép föl. Az életrajzíró az indító közeg
árnyalatos felrajzolása után ezúttal szinte csak egyetlen könyvlapra vonul
vissza, hogy följegyezze Móra pályaalakulásának főbb tényeit. A további
részletezett adatok inkább az egyes művek keletkezéstörténeti keretét fogják
össze. A filológiai apparátus pedig szolgálatkészen áll rendelkezésére a mű- és
stíluselemző munkának. Ismerjük Péter László több tucat kisebb-nagyobb
publikációját Móra Ferencről: hol tájszavait, hol szövegvariánsait, vagy éppen az utókor csonkításait, másutt baráti kapcsolatait, levélváltásait kutatta
föl. Most mindez egyetlen hatalmas mozaikképpé szerveződik.
Könyve elején Péter László munkahipotézisként Móricz Zsigmond egykori Móra-búcsúztatójának gondolatát idézi: „Elment, és vele eltűnt a ma78

gyar irodalomból egy eredeti, sajátlagos, meghatóan őszinte s megilletően ragyogó magyar szín." A dolgok irodalomtörténeti végiggondolásával, tárgyias
— egyszersmind beleérző — elemzésekkel erre a következtetésre jut az utókor nevében a tudós is. Noha Péter László okfejtésébe vegyül olykor csipetnyi professzoros didaktikusság, koncepcióját mégsem akarja mindenáron rákényszeríteni sem az olvasóra, sem a szakmai közönségre. Monográfiája mintegy „szíves kalauz" Móra többrétegű munkásságában. Lefegyverző logikával
és hitelesen érvel, de ugyanígy nemes gesztussal adja meg a szabad választás lehetőségét is, például az egyes kötetek népszerűségét, pontosabban az
életművön belüli helyértéküket illetően.
Itt van mindjárt az író két nagy regénye, az Ének a búzamezőkről és az
Aranykoporsó, a maguk sui generis értékeikkel. Péter László híven mutatja
be, hogy Móra Ferenc irodalmi munkásságának ez a társadalmi, illetve történelmi regény a valódi karátmérője. Minőségileg a kettő között nem von párhuzamot, de nem is latolgat patikamérlegen. Mindkét opust a saját „műfaji"
lehetőségeihez méri: egyik esetben a társadalmi, másikban a tudós realizmust
a művészi realizmushoz, hogy szabadon vegyük át ezeket a nehezen definiálható fogalmakat. Még precízebben; hogy egyszer Móra parasztábrázolásának
csúcsát érintette, másodszor „egész életének régésztudása ért meg benne a
művészi megformálásra". Mostanság persze az ember mintha hamarabb nyúlna a „paraszteset" családregénye, mint a római birodalom végnapjaiban játszódó szerelmi történet után. Igaz, az utóbbi ajánlott vagy épp kötelező olvasmány volt, míg a másik jó ideig meg sem jelenhetett, a belőle készült
filmet meg egyenesen betiltották. Hogyan is mondta az író egyik aforizmájában? „A jó könyveket el kellene tiltani, hogy olvassák is őket." Meglehet,
az Ének a búzamezőkről erre a sorsra jutott.
Péter László akkurátusan térképezi föl Móra munkásságának tartományait. Többnyire időrendben halad, csak olykor áll meg egy-egy tárgykörnél,
műfajnál. Mindenkor szinte mereven tárgyilagos, mindössze talán egy helyt
elfogult, mikor a „szegedi körtöltésen" túl is híressé vált publicistát „a tárca
klasszikusaként" aposztrofálja. Ezt a vonal alá tördelt hírlapírói műfajt olyanok művelték nagy elánnál és sikerrel, mint Ady, Bíró Lajos, Cholnoky Viktor, s az irodalomtörténeti névsorolvasásnak még csak á legelején tartunk.
Kétségkívül: a „szegedi skriblifex" is öngyötrő aszkézissel és magabízó határozottsággal adta postára tárcáit hétről hétre a fővárosba vagy küldte át a
szegedi szerkesztőségbe. Péter László számba veszi a cikkíró publikálási alkalmait, témaköreit, csevegő előadásmódjának sajátosságait. Majd végül a monográfus azzal a Kosztolányival adatja át az elismerést, aki maga is kitűnően
bánt ezzel a kényes műfajjal: „Mi mesélünk, s közben szemlélődünk, vállunkat vonogatjuk, el-elkalandozunk, végül mosolygunk. Móra Ferenc az önmagáért való »beszéd« e pompázatos keleti módját műveli ki, mely oly általánosan és megindítóan hat mindnyájunkra, annyi távoli emléket ébreszt bennünk, mint a cigányzene. Szeret meg-megállni, vargabetűt tenni, zárójelet
nyitni. Éppen eszébe jutott valami. Mégis mindig célhoz ér." Persze, aki nem
hiszi, járjon utána. Móra tárcái nem felejtődtek a sárguló újságok hasábjain,
még az író életében és azóta jó néhányszor könyv alakban is kiadták.
„Móra nagyobb kultúrával, szélesebb látókörrel folytatja azt, amit Tömörkény kezdett" — intézi el egyetlen mondattal az életművet az egyébként
minőségérzékeny Benedek Marcell rendhagyó irodalomtörténeti csevejében, a

Délszigetben. Az irodalmi felfogás rokonítása már csak azért is kézenfekvő,
mert Móra a szerkesztőségi asztalnál, majd a szegedi könyvtár és múzeum
igazgatói székében is váltotta Tömörkény Istvánt. Péter László nagy gondot
fordít arra, hogy bemutassa monográfiájában a Tisza-parti Közművelődési
Palota vezetőjének fáradságos munkáját, robotos életmódját. A költőbarát
Juhász Gyula jellemezte úgy, hogy Móra Ferencnek „ezeregy élete" volt.
A kutató pedig szívesen rajzolja meg az író élethelyzeteit, méltányolja bölcs
humorát, modellértékűnek tartja magyarságélményét, emberi magatartását,
elidőzik az alkotáslélektani problémáknál. Mi meg legszívesebben így karaktermonográfiának mondanánk Péter László könyvét.
Egykoron Móra szerette magát és környezetét azzal hitegetni, hogy ő
elsősorban tudós, azután író. Ma már természetesen világos, hogy ennek mindig is az ellenkezője volt az igaz. De ez mit sem von le tudományos ambícióiból és munkájának értékeiből, amelyet a jelen dolgozat is fontosnak tart
bemutatni. Móra valóban sok minden tudott, sok mindent csinált. Etnográfus,
régész, muzeológus, történész, könyvtáros, nyelvész, botanikus, lelkes utazó
— hogy csak a legfontosabbakat említsük zegzugos érdeklődéséből. Manapság
ez a sokoldalúság bizonyos gyanakvást szül. De ne felejtsük, a húszas—harmincas években a tudományok honi előrehaladottsága nem mindig kívánt
egész embert. Ezért formázhatja Móra számunkra egy reneszánsz egyéniség
mindig tájékozódó, műveltségét állandóan gyarapító, sokszínű műkedvelő
figuráját. Szakcikkeinek egyik gyűjteménye elé mintegy önkritikusan ezt a
címet tette: A fele sem tudomány. Szerteágazó tevékenységét végül is egyugyanazon izgalom kapta össze: az íróé. Az írói fantázia lelkesültségével mélyedt el a történelemben, hajolt a növények fölé, guggolt az ásatások gödrei
mellé. Élményeit készséggel és bőkezűen osztotta meg velünk — olvasóival.
Móra Ferenc dolgos életének és többirányú tevékenységének kivételesen
gazdag szakirodalma, mi több, megbízható bibliográfiája van. Nyilván nem
véletlen, hogy ez a szakmai körültekintés épp egy másik szegedi alkotó, J u hász Gyula életművének feldolgozottságához hasonlítható. Köztudomású, hogy
mindkét munkában enciklopédikus tájékozottságával Péter Lászlónak komoly
része és érdeme volt. A nemritkán polemizáló kedvű tudós könyvében most
nem bocsátkozik szaklapokba való vitákba, és noha névmutatójában közel
félezren sorakoznak föl, szinte semmit sem vesz át másodkézből. Mindennek
maga jár utána, ha csak teheti, nagy ívben kerüli az eddigi összefoglaló
dolgozatok részeredményeit, ha ütközik is, nem riposztozik, hanem elegánsan
elhatárolja magát. Ezzel együtt és így nagyvonalú tudományos értekezése.
Egyetlen kérdésben nem fogad el semminemű ellenvetést, nevezetesen abban,
hogy Móra Ferencet, Szeged fogadott fiát mind társadalmi szemlélete, mind
irodalmi munkássága egyértelműen nemzeti klasszikusunkká teszi. (Kiskunfélegyháza, 1990.)
BORBÉLY SÁNDOR

80

Köd lovagok — erős fényben, köd nélkül
Cholnoky Lászlónak és Csáth Gézának legendája van. Kicsit hasonló a
Petőfiéhez — az irodalmi legendák egyik típusa ez —: élet és életmű végzetszerűen beteljesülni látszó egységére épül, azaz arra, hogy az író, miután megírta, meg is éli a sorsát, egészen a neki elrendelt, saját maga által megjövendölt halálig. Ráadásul e két író esetében van egy speciális talány. Az a megfejtésre váró paradoxon, miképpen lehet tudatosan úgy sorsot választani, hogy
az élet és az alkotás az önpusztításra alapozódjon. A legenda azért keletkezett,
hogy erre választ adjon; ezért — bármilyen furcsa is — a legenda felől nézve
csak alárendelt szerepe van az életműnek. A művek bizonyítják a kiválasz-.
tottságot, azt, hogy az író a zseni bélyegét viselte, és természetesen kulcsot
adnak a sors megértéséhez, ám értelmezésük csak az öngyilkosság fényében és
arra vonatkoztatva érdekes. A legendafoszlatáshoz ezért annyi is elég, ha valaki — irodalomtörténész módjára — íróvá minősíti ezeket a szerzőket. Ha
írónak és nem ködlovagnak t a r t j a őket. Ezzel ugyan elveszíthetünk egy metaforát, de a nyereség a fogalmak tisztázására törekvő elme számára nagyobb,
mint a veszteség: a filológia segítségével visszaállíthatok a reálisabb arányok.
Társtalan géniusz helyett egy saját korának koordinátarendszerében elhelyezhető íróhoz juthatunk el. S ha ezt az utat bejártuk, akkor kísérelhetünk meg
válaszolni a kérdésre: miért lehetett legendája e két írónak, persze elsősorban
Csáthnak?
A két monográfia erre nem ad választ, viszont a segítségükkel bejárhatjuk a tisztázás útját. Az öngyilkosság ténye önmagában kevés lett volna a legendához — mint ahogy az életművek esztétikai értéke sem indokolta ezt önmagában. Hiszen öngyilkos író akadt korábban is (például Czakó Zsigmond), és
az sem bizonyos, hogy Cholnoky életműve súlyosabb lenne, mint az általa megtagadott Jókaié vagy Mikszáthé. Az újdonság nyilván másban állt. A magyar
irodalomban először a századforduló táján szerveződött esztétikailag jelentős
oeuvre — nem is egy — a mámor, a narkotikum köré. Az írói programot,
amelynek a középpontjában a hideglelős tudatossággal végigvitt szétroncsoltatás állt, ekkor már igazi művek hitelesítették. Sajátos vonása volt a magyar
romantikának, hogy személyiségképéhez nem tartozott hozzá szervesen a narkotizálás, mint Nyugat-Európában. A XIX. században nálunk nem volt
Baudelaire-típusú költő. Jellemző, hogy Világos után miképpen vált el egymástól az irodalmi érték és az önfelszámolás. Arany János nem volt önpusztító alkat, Lisznyai Kálmán és Sárosi Gyula meg hiába voltak azok, megmaradtak korhelyeknek, és irodalmi működésüket már a kortársak közül is sokan
csak affektált zsenialitásnak látták. Ilyenformán az első kísérlet arra, hogy az
önpusztítás esztétikummá nemesüljön, Magyarországon a századelőn történt.
Csáth Géza későbbi kultusza ezért nem egyszerűen divat — bár voltak benne
divatjelenségek is —, hanem egyrészt heurisztikus fölmutatása egy nyugateurópai személyiségképnek és irodalmi hagyománynak, másrészt lázadás egy
konzervatív hazai értékrend ellen. E tradíció megtalálása és továbbvitele az irodalom szerepének a konvencionálisan közösségitől eltérő értelmezését is jelenSzajbély Mihály:. Csáth Géza. Gondolat, Bp., 1989; Nemeskéri Erika: Cholnoky
László. Akadémiai, Bp., 1989.
81

tette. Ne feledjük: Mészöly Miklós „ködlovagnak" nevezte a temetési búcsúztatóban Hajnóczy Pétert, hogy sorsának jelképiségét és az ismétlődésben is megmaradó egyediséget kiemelje (In: A pille magánya. Pécs, 1989. 87—88.); Esterházy Péter Csáthról szóló esszéjében (In.: A kitömött hattyú, Bp., 1988. 320—
360.) pedig nem egyszerűen a címszereplőről van szó, hanem sokkal inkább arról, mi módon lehet létezni Magyarországon.
Szajbély Mihálynak azon a ponton sikerült túllépnie elődein (például
Kosztolányin is), ahol elvált az írói, esszéírói sorselemzésektől. Mert természetesen ő is szembenéz azzal, hogy volt-e belső logikája Csáth életének és halálának. Már Kosztolányi és nyomában az utókor (akár egészen Főidényi F.
Lászlóig, Holmi, 1991. ápr., 510—515.) úgy vélte, hogy kielemezhető bizonyos
magyarázat, s ami ezzel együtt jár, tanulság is. Ezt előfeltevésnek Szajbély elfogadja, de van egy rendkívül fontos megfigyelése. Szerinte nem lehet levezetni
Csáth morfinizmusát az 1908-as Öpiurn cimű novellából, ahogyan ezt szinte
mindenki öntudatlanul megtette, mert a két méreg hatása eltér egymástól. S ha
Csáth a morfiumot választotta, akkor a tudat feiajzása helyett a mesterséges
nyugalomra, az érzékek el tompítására vágyott. Szajbély itt aratott szimbolikus
győzelmet a legendán: el tudta választani egymástól az életet és a műveket, s
így kulcsot talált mindkettőhöz.
Éppen ez nem sikerült Nemeskéri Erikának. Cholnoky László programszerűen vallotta, hogy az életrajz külső megnyilvánulása nem számít, és íróként is arra tett kísérletet, hogy elmossa a határt saját maga és példának tekintett bátyja, Viktor között, sőt regényhőseit ő maga azonosította élő személyekkel. Nemeskéri Erika engedett a veszélyes csábításnak, és életrajzi forrásnak tekintett szépirodalmi müveket; s még akkor is így próbálta meg áthidalni a biográfia hézagait, amikor erre semmiféle fölhatalmazása nem volt.
Az az előfeltevés, hogy itt élet és irodalom egymásba hajlik, a kellő kritika híján csapdává vált. A szerző óhatatlanul azonosult Cholnoky önmisztifikálásával, s így az e prózában oly gyakran felbukkanó öngyilkosság-motívumot jövendölésként értelmezte. A monográfia aztán már úgy zárul, mintha regény
lenne: Cholnoky „Lelkét az ördögnek adta, ezért halála percét önként választhatta." (148.) A két könyv szinte minden különbsége ebből az eltérésből válik
érthetővé.
Minden irodalomtörténeti monográfia alapvető módszertani kérdése, hogyan építhetők egybe életrajzi adatok műelemzésekkel. A feladat sokféleképpen oldható meg,' függ a monográfus irodalomelméleti képzettségétől, stiláris
félkészültségétől is. Még akár attól is, hogy a könyv hol jelenik meg: Szajbély munkáját egy népszerű életrajzi sorozat darabjaként adták ki, nyilván
kiadói igény is volt a minél pontosabb biográfia. Nemeskéri Erikánál ilyen
nyilvánvaló megkötések nem látszanak. Ő azért bizonyult sikertelennek, mert
éppen témájánál fogva neki kellett volna megtisztítania tárgyát, Cholnokyt az
önstiiizációtól, s erre néni volt képes. Persze ez rendkívül nehéz munka, a
sikere azon múlik, hogy mi tárható fel egyáltalán irodalomtörténészi eszközökkel. Nyilvánvaló: a Csáth-filológia jobban áll, mint a Cholnoky-filológia
— köszönhető éz nagyrészt Dér Zoltán szabadkai kutatónak. Igaz, Szajbély
egyfolytában kerülgetni kénytelen Dért, mert ugyan nélkülözhetetlenek az általa szerkesztett szövegkiadások, ám ezeket Szajbély többször pontatlannak
találta, más helyütt pedig arra utalt, hogy nem lehet hozzáférni a Dér által
őrzött, még kiadatlan kéziratokhoz. Könnyebb helyzetben volt tehát Szajbély,
82

de nem könnyűben, s' megfordítva: Nemeskéri Erika feladata sem volt elvégezhetetlenűl nehéz. A különbség kettejük felkészültségében rejlik inkább.
Mert hiszen ha nincsenek is pontos adatok, az irodalomtörténészt okos kételyei és széles ismeretei megóvhatnák a túlzott általánosításoktól, mondjuk
attól, hogy szinte teljesen azonosuljon hőse kijelentéseivel. Nemeskéri Erika
filológiai erudíciója egy bizonyos határig majdnem azonos Szajbélyéval: fölényesen ismeri az életmű szövegeit, tudja azt, amit a műveit újra és újra kivonatoló, átíró és kizsaroló Cholnokyról nagyon nehéz tudni, hogy a változatok hogyan viszonyulnak egymáshoz, melyik közülük a legteljesebb. Ez a
jobb sorsra érdemes tudás azonban ebben a könyvben nem találta meg a helyét. Ami egy kritikai igényű szövegkiadás jegyzeteiben olyannyira jól kamatozott volna, a tanulmány műfajában kevésnek bizonyult. A szerzőnek vannak érdekes megfigyelései, mint például az emberben élő démon szerepe
Cholnokynál, de ezeket az ötleteket túlírja, anélkül, hogy igazán értelmezni
tudná. Nem rajzolja mögéjük az odakívánkozó hatalmas kultúrtörténeti, világirodalmi hátteret, asszociációi esetlegesek és szegényesek. Ezért tűnik a
könyvben Cholnoky légüres térben álló figurának: hiányzik a világirodalmi
szempont, hiányzik a XIX. század eszmetörténetének az az alapos ismerete,
amivel Szajbély rendelkezik. Ennek nem oka, csak jelzése, hogy mennyire
szegényes a Nemeskéri Erika által felhasznált szekunder irodalom; pedig
Cholnoky Lászlót sem lehet önmagából megérteni. Azaz, nem lehet megértésnek nevezni azt, amihez így eljuthatni. A monográfia inkább egy túlnövesztett
utószónak tűnik, amelyhez nem készült el maga a kötet, s amelynek legértékesebb része a feltárt, de még kiadatlan szövegek létének tudatosítása.
Szajbély viszont azért jobb — sőt: jó — filológus, mert nem csupán a
Csáth-szövegeket ismeri. Képes arra, hogy egy eszmetörténeti folyamat áramában mutassa be Csáth publicisztikáját és szépprózáját, árnyaltan elemezve
az ideológiai hatásokat is. Könyvének általánosítható nagy tanulsága, hogy
Csáth példáján látható, miképpen nőttek bele, majd szabadultak meg a századforduló írói a XIX. század második felének uralkodó eszméibe-eszméitől.
Meggyőző az is, ahogyan a freudizmus felszabadító erejét, majd gáttá válását
leírja a Csáth-novellák elemzése során. Ám éppen itt ébreszt kételyt is —
noha a könyv általában nem ösztönöz ellenkezésre.
Szajbély ugyanis egyrészt megpróbálja rögzíteni, mikor találkozhatott
Csáth először Freud műveivel, másrészt viszont azoknál a korai novelláknál
is a darwini és freudi természettörvények „beépítéséről" beszél, ahol ő maga
mondja ki, hogy még a Freud-olvasás előtt keletkeztek. S ez nem egyszerű
tollhiba. A szerző ugyanis a novellákat majdnem mindig a freudi fogalmak
bevonásával elemzi, egyébként nagyon igényesen. Azt viszont nem érzékelteti, hogy ez csupán egy, választott szempont, nem az egyetlen lehetséges értelmezési mód. Csak néhány elszólásából érezhető ki, hogy ennek tudatában van
ugyan, csak megpróbálja elfelejteni. A béka című novelláról kimondja, hogy
„freudi magyarázata van" — s ezek után csak mint alárendelt jelentőségű
lehetőség szerepel nála a fantasztikum (155. skk.). Pedig az elbeszélés az olvasó
oldaláról hiánytalanul értelmezhető fantasztikusnak, noha az alkotáslélektan
felől nézve Szajbély freudi interpretációjának nyilván igaza van. Egyéb szempontok bevonása híján pedig a Csáth-novellák egysíkúnak tűnnek, ha csupán
freudi értelmezésük szerepel. Az Anyagyilkosság vagy a Trepov a boncolóasztalon kiállná a szembesítést más módszerekkel is — s ha egyszer Szajbély
83

oly szépen értekezett a kevéssé ismert Tavaszok című novelláról, gyakorlatilag csak a szerkezetre ügyelve, akkor más esetekben legalább finomíthatta,
árnyalhatta volna ezzel a szemponttal is műelemzéseit. Valószínűleg azért nem
tette, mert öntudatlanul összemosta az általa választott nézőpontot és a filológiailag kimutatható hatást. Freudi alapon ugyanis akár Szophoklész is elemezhető, anélkül, hogy feltételeznénk róla, hogy olvasott Freudot. Viszont
attól, hogy Csáth esetében van kimutatható hatás, nem kell azt hinni, hogy
a novellák csupán itt, ebben a fogalmi keretben helyezhetők el.
Szajbély azonban van annyira jó irodalomtörténész, hogy ne billenjen át
a végletekbe. Filológiai tudása megóvta attól, hogy eszmetörténeti ismeretei
túlságosan elhúzzák. Rengeteg információt zsúfolt könyvébe; néhol valóban
csak zsúfolt, mert érződik olykor az ürügy keresése: Csáth gyermekkori versének idézésére nem a legjobb alkalom az első kötet líraiságát emlegető korabeli kritikák szemléje. Szajbélynak vannak nagy felfedezései: a Kosztolányihoz intézett, kiadatlan Csáth-levél föllelése mutatja igazán, hogy komoly esélyei lehetnek még a Csáth-filológiának. Hiszen amíg össze nem szedi valaki
a levelezést, addig aligha lehet választ adni arra a kérdésre, amit Szajbély is
elkerül: mennyire érezték maguk közül valónak Csáthot a századelő irodalmi
csoportosulásai? Kikkel volt egyáltalán kapcsolatban, valóban mindig el volt-e
szigetelve az irodalmi élettől — valószínűleg nem —, s ha nem, akkor miért
szerepelt oly ritkán a nemzedéki önszámbavételekben?
Ha erre egyelőre nincs is felelet, annyi biztos: Szajbély Mihály könyvének sikerült a ködoszlatás. Csáth Gézáról megvan az első, elfogultságoktól
mentes, jó monográfia. A Cholnoky Lászlóról szóló művek bibliográfiája is
gyarapodott egy tétellel — ez sem kevés, legalább emlékezetünkbe idéztek
ismét egy fontos írót. (Gondolat, 1989., Akadémiai, 1989.)
SZILAGYI MÁRTON

Koncsol László: Ütemező
'. „Oh jól vigyázz, mert anyád nyelvét bízták rád a századok" — így kezdődik Füst Milánnak az a verse, amely „utóhang helyett" rekeszti be a könyvet; de nem csak lezárja, hanem egyben fölé is emeli azoknak a csak praktikus céloknak, amelyekkel egy felületesebb olvasás jutalmazhatná meg az
alkotói szándékot. Hiszen mikor a vers szubsztanciájáról, a lényegétől elválaszthatatlan megformálásról beszél Koncsol László, akkor a nyelvről szól,
arról a kincsünkről, melynek eredete, forrása nem a fizikai munka, hanem
az a világot teremtő „láthatatlan lángolás", amely bennünk is ott lobog. Ezt
a bennünk munkálkodó lángot Füst Milán egyetlen kincsünkkel, a nyelvünkkel, „E nemes-szép alakzat"-tal azonosítja, amellyel szemben a felelősség, a
vigyázás és a megőrzés kötelessége a legmagasabb rendű imperativusból nyeri
időtlen érvényét.
Verstannal lépett a nagyobb nyilvánosság elé a kiváló csehszlovákiai író,
akit ez ideig inkább gazdag ritmusú versei (szépirodalmi és — Duba Gyula
84

szavával — „művészetfilozófiai") fordításai, a felvidéki magyar irodalomról
készült esszéi, kritikái, valamint értő műelemzései alapján ismerhettek meg
eddig olvasói. Verstani tárgyú írásokat már korábban közölt a pozsonyi Irodalmi Szemlében, sőt e témából sorozatot is publikált egy pozsonyi lap, az
Űj Szó gyermekrovatában. Célja akkor is az volt, hogy — a verstan segítségével — megszerettesse a költészetet, elsősorban a leendő olvasókkal, a gyermekekkel. A szerző egy hosszabb opuszt tervezett, legalább háromrészest,
amelyből egyet az időmértékes, egyet a hangsúlyos formáknak szentelt volná,
egyet pedig a rímekre szánt. A tiszteletet parancsoló plánumnak komoly
szakmai fölkészültséggel és élvezetes stílusban megírt első részét, a magyar
nyelvű időmértékes verseléssel foglalkozó kötetet örömmel vehetjük kezünkbe — várván persze a folytatást is.
Az előszóban többször is fölhívja a figyelmet arra, hogy nem „rendszeres
prozódiai kézikönyvet" (19. p.) ajánl olvasásra. Célját így határozza meg:
„könyvünkben szinte kizárólag az időmértékes versritmus elemeit kívánjuk
bemutatni; ezek az úgynevezett verslábak, a jambus, a trocheus, a daktilus,
a pirrichius, a pentabrachisz és társaik". (9. p.) Diákoknak szánja könyvét,
elsősorban a csehszlovákiai és jugoszláviai tanulóifjúságnak; s mindazok számára haszonnal forgatható a kötet, akiket izgat a szöveget verssé avató csoda: a ritmus. A szerző „szórakoztató alakban" (7. p.) kívánja közelebb vinni
az érdeklődőkhöz a verstan lényegesebb alapfogalmait, pontosabban: a ' f r e k ventáltabb verslábakat. Verstan és „szórakoztató alak"! — legyinthet gúnyosan az^olvasó, és a próbáltabbak talán arra gondolnak, hogy félre is teszik
a könyvet, hiszen annyit becsapták már őket azok az ügyes mutatványosok,
akik azt ígérték, hogy vezetésükkel szórakozva lehet matematikát vagy nyelvet tanulni. Az effajta hirdetésnek fölülő hiszékeny természetesen sem matematikával, nyelvvel, sem szórakozással nem találkozik azon az általában
igen rövidre sikerült úton, amelyen vezettetni hagyja magát. S nem is találkozhat, mert az együtt indulók közül még olyanok is lemaradnak szép számmal, akik fölmérték, bekalkulálták az út hosszúságát, gyötrelmeit. Ez a könyv
sem kivétel. Pontosabban nem lehetne kivétel, ha ilyen módon próbálná szórakoztató lenni. Itt azonban nem a sehová sem vezető széles út, választásáról
van szó, hanem inkább arról, hogy a mai olvasó számára bizonyára távolinak,
első látásra még elvontnak is tűnő metrumelemeket olyan érdekes etimológiai,
történelmi, irodalom- és kultúrtörténeti, valamint mitológiai megvilágításba
helyezi a szerző, hogy az érdeklődve lapozgató nem állhatja meg, hogy tovább ne folytassa a könyvvel, a versformákkal való ismerkedést. S ekkor máifogoly, mert kíváncsivá tette őt az érdeklődést fölcsigázó előadásmód, a sok,
megjegyzésre érdemes kultúrtörténeti adalék és a számos, csábító muzsikájú,
szuggesztív ritmusú versrészlet, vers.
Az előszóban — miután ismertette célját — a magyar nyelvű hangsúlyos
verselés történetének néhány fontos állomását veszi számba a szerző, majd
utal arra, hogy a finnugor nyelvek közvetlenül, minden transzformáció nélkül, a nyelv prozódiájának természetéből következően képesek megjeleníteni,
létrehozni időmértékes metrumokat.
Az első részben jobbára azokat a verslábakat mutatja be, amelyek a
magyar költészetben termékenyeknek mutatkoztak, vagy legalább kimutathatóak. Minden lábnak külön fejezetet szán. Ez az ismeretközlési módszer igen
alkalmas arra, hogy az adatok ne egyvégtében zúduljanak rá az olvasóra,
85

hanem könnyebben befogadható kisebb csomagokban kapja azokat. (Persze
a folyóiratbeli megjelenés terjedelmi korlátai is megnevezhetőek egyik ok
gyanánt.) A kiválasztott ütemfajtákat egy többé-kevésbé azonos szempontsor
alapján ismerteti, így maga a bemutatás is ritmikus, ami viszont a jobb, a
könnyebb érthetőséget szolgálja; emellett figyelemfenntartó szerepe is van,
mert a második-harmadik fejezet után — megismervén az előadásmód szempontjait — az olvasó már irányított várakozással fog hozzá az ú j a b b részekhez. Először általában a kiválasztott láb nevének etimológiai elemzésével találkozunk. A nyelvtörténeti szemle — szerencsére — nem fenekük meg a
grammatikánál, mert a korabeli görög életvitel, kultúra sok olyan összetevőjéről is hírt kapunk, amelyek kapcsolatosak a versláb nevével, keletkezésével, elterjedésével. Ezután a költő érzékenységével utal azokra a hangulatokra, azokra a (nem denotáción alapuló, hanem inkább konnotatív) „jelentésekre", amelyek az egyes lábakat mint szemantikai aurák körülveszik. Példákat az antik, de főleg a magyar költészetből hoz Erdősi Sylvester Jánostól
Weöres Sándorig. Az idézetekkel legtöbbször nem csak bemutatja, illusztrálja
a szóban forgó verslábat, hanem funkcionális elemzést is végez, mert felhívja
a figyelmet az egyes ritmusváltozatok kifejező szerepére is. A lábak karakterének, jellegének leírásakor gyakran hív segítségül zenei szakkifejezéseket, és
egyéb tekintetben is elmondható, hogy a muzsikára vonatkozó megjegyzések
alkotják a könyv utalásrendszerének jelentős részét. A zenei korrelációk révén fölsejlik a művészetnek az a szinkretizmusa, amelyet — látszólag — megsemmisített, eltüntetett a differenciálódás. A költészet akusztikai megszerkesztettsége, hangszereltsége azonban újból és újból visszavarázsolja, életre
kelti az eredeti tagolatlanságot. Koncsol László főleg Bach, Bartók és Sztravinszkij zenéjére mutat gyakrabban, amikor valamelyik, az antik verslábakba is belezárt ritmusfajtát melódiába rejtve is meg kívánja jelentetni. Hiszen mindkét formavilág olyan, mint a kristály, amely a mulandó létét feltevő és megvalósító formán, a kristályrácson keresztül egy állandóbb formáitságot közvetít és szuggerál az őt néző számára.
Az egyes fejezeteket mindig saját versével zárja le, amelyek a tárgyalt,
több oldalról is megközelített lábakat fülbemászó, csengő, lüktető szövegek
segítségével újból, költőileg is megjelenítik, megteremtik. S hiába „programversek" is ezek a fejezetzáró szövegek, legtöbbje mégis fölül tud emelkedni
az elsődleges célon, a metodika támogatásán, szolgálatán, és ancillából reginává nemesedve foglalhatja el helyét a szuverén műalkotások között. Ogy
tűnik, e szövegeivel érdekes műfajt is teremtett Koncsol László: azt a lírai
verstípust, amely egyszerre — és akartan, tudatosan — képes metodikai és
esztétikai követelményeknek is megfelelni. (Mindezek ellenére azt gondoljuk,
megemlíthetünk néhány észrevételt, amelyek nem csorbítják, inkább csak árnyalják, színezik a műről kialakított elismerő véleményt, hisz ezek a megjegyzések a lényeget nem érintik, inkább csak technikai jellegűek. Az egyik
a lábak jelölésére vonatkozik: amikor az ütemhatár szó belsejébe kerül, szerencsésebb kötőjellel érzékeltetni a szótagok összetartozását. A lejtés nélküli lábak esetében általában arzikusnak tartja az első szótagot, bizonyára
azért, mert ez szokott hangsúlyos lenni; a lejtéssel bíró lábaknak viszont a
2 morás szótagját jelöli arzikusnak — mert azok. A szándék érthető, a fogalomhasználat azonban így összemossa, s nem összebékíti az időmértékes és a
hangsúlyos rendszert. Szükség lenne világosabban különbséget tenni a szótag
86

grammatikai és verstani fogalma között. És végül: valóban 'aránytalanul kevés szó jut a magyar költészet legfrekventáltabb verslábára, a jambusra.)
'
A lábak után a versenynek metrikai értelemben legmagasabb rendű struktúráiról, a strófákról, strófaszerkezetekről szól. Előadásmódja hasonlít az előző
részhez: előbb a forma keletkezéséről, korai megjelenéséről beszél, majd áttér
a magyar átvételre, az első szövegekre, szól a formai követelményekről, azok
esetleges változásairól, módosulásairól, s a fejezeteket itt is saját költeményével zárja le. Űj jelenség ebben a részben a genetikus megközelítés alkalmazása: az egyes strófákat reprezentáló szövegeket gyakran nem csak kiválasztott, elsődleges célja: a verstan, a formatan felől közelíti meg, tehát
nem csak a formakincs kialakulásáról, s esetleg annak funkciójáról beszél,
hanem olyan megjegyzéseket, magyarázatokat fűz nem ritkán hozzájuk, amelyeknek tekintélyes részét keletkezéstörténeti adalékok teszik ki. Némely szerkezetről lakonikusabban szól (hexameter, disztichon, leoninus, anakreoni sor),
másokat részletesebben tárgyal (szonett, alkaioszi, sapphói strófa). A görögségnek főleg arról a korszakáról ír nagyobb melegséggel, amely Alkaiosz és
Sappho életútját magyarázza, s olyan bensőségesen és empátiával beszél, hogy
sorai az olvasót szinte átringatják a Kr. előtti 600-as évekbeli görögökhöz.
Részletesebben azokba az eseményekbe avat be, amélyek ekkor LeszboSz szigetén történtek, s a kor kulturális szokásainak, szellemi életének is részesévé
tesz. Emellett még a térség történelmi eseményeibe is beágyazza mindezt, elsősorban úgy, hogy utal az ekkori görög és zsidó história kapcsolatára'. Az
ajánlott (79., 137.) zsoltárokat ismétlő olvasó lelke megborzong attól a fölismeréstől, hogy a történelem miként ismételte és ismétli önmagát. Á korabeli
görög életformára hivatkozva gyakran említi á táncot, amely az antikvitásban bizonyára forrása lehetett az időmértékes metrumoknak. A táncnak és
a versnek ez az ősi viszonya idézi emlékezetébe azt a Sinka-verset (Anyám
balladát táncol), amely e kapcsolatnak XX. századi továbbéléséről tudósít.
Az eredeti görög metrumok több sajátossága, azok értelmezésé nem egyöntetű a szakirodalomban. A latin közvetítés már egyértelműbb képletekét ad.
A szerző jó — pedagógiai — érzékkel fordul á mi antik formáinkat elsősorban meghatározó látinság felé. (S ide kívánkozik egy megjegyzés: a strófák
ismertetése előtt hasznos lehetett volna röviden kitérni a fontosabb prozódiai
licenciákra, hogy világosabbá váljék az olvasók számára a „közös" szótagok
mibenléte, természete.) Az időmérték-változásokra épülő strófákon kívül beszél olyan szerkezetekről is (felező tizenkettes, Balassi-strófa, rokokó versszak), amelyeket a szakirodalom általában magyarosaknak tart. (A felező tizenkettősökről, költészetünknek erről az alapvető sorfajáról méltánytalanul
röviden emlékezik meg, és megállapításai róla '— bár védhetőék — néni
illeszkednek eléggé verstani hagyományainkhoz. Zavaró az alexandrin itteni
szerepeltetése is.) Egy rövid fejezetben villantja fel a magyar költészet rímtörténetének előidejét.
Az eddigi írások a verstan körébe tartoztak, az utolsó azonban — amély
egy kicsit meg is bontja a kötet egységét — a folklór, az orális szövegek világába vezet, és a népdalokról, valamint azok keletkezéséről szól.
A bevezető mondatokban már említett, a könyvet lezáró vers nem csak
transzcendens perspektívába állítja a nyelvet, áz anyanyelvet, hanem éppen
e perspektívából apellál a miatta érzett felelősiségre, és sarkall az érte véghezvitt cselekedetekre. (Zenit Könyvek, 1990.)
KOVÁCS KRISTÓF ANDRÁS

SZÍNHÁZ

Imre Zoltán a Szegedi Balett élén
A MESSZESÉGEK VÁNDORA HAZATALÁLT
A friss Erkel-díjas I m r e Z o l t á n t kettős kötelék fűzi Szeged városához, a táncos és az alkotó koreográfus két fontos korszaka; az indulás, a
pályakezdés évei és a húszévi külföldi távollét jelentős eredményeit felmutató,
érett művész hazatalálása.
Négy évet ölel fel az első alkotói korszak, és hozzávetőlegesen négy évet
tesz ki ez utóbbi is a művész fokozatos visszatelepedése óta. Itt az ideje tehát,
hogy megkíséreljünk átfogó képet adni e kitűnő művész Szegedi Baletthez
fűződő alkotómunkájáról.
Imre Zoltán az Állami Balett Intézet elvégzése után szólótáncosa, majd
Vaszy Viktor jóindulata révén 1964—68-ig koreográfusa volt a Szegedi Nemzeti Színháznak. Mostoha körülmények között, szinte a semmiből teremtette
meg az akkori Szegedi Balettet, és álmodta színpadra újszerű, javarészt szimfonikus balettjeit: a IV. Brandenburgi verseny, Vágy és áhítat, Formák viadala, Teremtmények és a Rómeó és Júlia című műveket. Már e korai munkáit
is egyéni hangvétel, formaújítási kedv, ötletgazdagság jellemezte, jóllehet, a
klasszikus hagyományokon nevelkedett Nádasi-tanítvány, Imre Zoltán a modern tánc elemeivel akkoriban Magyarországon csak elvétve találkozhatott.
Az újat keresés, a megismerés és megmérettetés vágya arra ösztönözte,
hogy Szervánszky Endre zenéjére készített Metamorfózis című koreográfiájával külföldi versenyen induljon. Egy lehetőség, amely az 1968-as Kölni Koreográfiai Verseny első díjának elnyerése után adódott, döntötte el pályája
további alakulását, indította el nemzetközi pályafutását.
Külföldi tartózkodása során szívta magába a nyugat-európai művészet
olyan irányzatait, ismerte meg a balett olyan ú j iskoláit, technikáit — elsősorban a Graham-technikára gondolunk —, amelyek döntő mértékben hatottak
művészete kibontakozására.
Düsseldorfban Erich Walter mellett 2 évig dolgozott, majd Stuttgartban
Cranko stílusával ismerkedhetett meg, akinek együttesével egy hosszú amerikai turnén is részt vett. Kölni évei alatt (1971—74) Glen Tetley művészete és
gondolatvilága hatott rá meghatározó erővel. Szólótáncosként és koreográfusként egyaránt élvonalba került. E korszak koreográfusi termését az Equivalence, Werther, Adaggio és fúga, Concerto sceptico című balettjei fémjelzik.
1974-ben Christopher Bruce hívta Angliába a Rambert Baletthez vezető
táncosnak. A rengeteg szereplés mellett évenként koreografált egy-egy művet, többek között az emlékezetes Accidentet és a mitológiai témája ellenére
88

is ironikus hangvételű Laocoont. A hajszolt munkatempó megállásra, illetve
váltásra ösztönözte. A hetvenes évek végén a táncszínház speciális díszlet- és
jelmeztervezésével foglalkozott, s közben elvégezte a londoni Filmművészeti
Főiskola filmrendezői szakát.
De a táncművészethez nem tudott sokáig hűtlen lenni, engedett Fodor
Antal kérésének, és hazajött, hogy részt vegyen a Budapest Kamarabalett
munkájában. Ez követően 1986 őszén a felújított Szegedi Nemzeti Színház
gálaműsorának balettszámát koreografálta mint „díszvendég". Így történt,
hogy hosszú évek után újra tapsolhatott a közönség Imre Zoltánnak Szegeden.
A nagyszínház megnyitását követően újraszerveződő balettegyüttes művészeti szaktanácsadójának kérik fel az Angliából akkoriban egyre gyakrabban hazalátogató művészt. Mint tudjuk, a kapcsolat állandósult, a művészeti
szaktanácsadóból a gyakori vendégkoreografálások után a balett igazgatója
lett, s egyben a város meghatározó művészegyénisége. Hangját gyakran hallhatjuk a szegedi rádióban, őt magát láthatjuk a televízióban. A negyvenes
éveiben járó, szakállas, a táncművészetről szívesen nyilatkozó művészben vajon hányan ismerik fel a hatvanas évek szőke fürtös ifjú szólótáncosát? Fel
kellett rá figyelni! Nem csak kidolgozott mozgásával tűnt ki, másban is különbözött a többi táncostól: arcán különös átszellemültség és boldogság ragyogott tánc közben. Homlokán a kiválasztottak bélyegével már akkor, pályakezdőként is Terpszikhoré, a múzsa felszentelt papjának tűnt, olyannak, aki
részese egy nagy, titkos szertartásnak, melyet „vággyal és áhítattal" szolgált.
Most, ahogy ezt a régi képet felidézem, óhatatlanul eszembe jut Imre
Zoltán egy nemrég hallott kijelentése: „A tánc ördögöt űz, vagy Istent imád,
van valami ősi, varázsűző tartalma." Részt lehet-e venni ebben a rituáléban
kizárólag a klasszikus balett formanyelvén?
A klasszikus balett, amely lépéseiben, téralkotásában mértani elemekből
építkezik — kör, háromszög, diagonál — szabályosságával a fény, értelem
apollói megtestesítője. Szökelléseivel, forgásaival, a földtől való elrugaszkodás
vágyával a gravitáció lehúzó erejét szeretné leküzdeni, szárnyalásával Isten
felé közelít. De az emberi természet úgy van megalkotva, hogy égi vágyai
nagyon is földi gyökerűek, az apollói mellett a földi, visszahúzó dionüszoszi
erők legalább olyan dominánsak. Visszatántorodás a földhöz, a természethez,
az ösztönvilághoz! Ez már a XX. századi táncművészet problémája, a modern
baletté.
Imre Zoltán külföldi évei során olvasztotta klasszikus lépésanyagához a
modern technikákban jobban kifejezésre jutó dionüszoszit, teremtett kontrasztból szintézist, találta meg a művészetére olyannyira jellemző vonásokat,
a már meglevő muzikalitás, invencióbőség mellé az ellenpontozást, a kontraszthatásokat, fedezte fel egyéniségének az „áhítat" mellett az iróniára, groteszkre
való hajlandóságát, alakította ki egyéni, gazdag jelképrendszerét.
Az ú j stílus, az új mozdulatvilág csak gondolati szubsztanciával alkothat
maradandót. Imre Zoltán egyik írásában így vall erről: „Minden művészeti
irányzatra az a jellemző, hogy a gondolat volt új mögötte, a gondolat született meg előbb, és az hozta magával a stílust. Maga a stílus nem szül gondolatot. Ezért tartozik a legtöbb ú j táncmű inkább a divat világához, mint a
művészetéhez" (Táncművészet 1987/8. p. 32.). A Szegeden látott Imre-művek
témaválasztásának gazdagsága, a bennük foglalt gondolatok intellektuális kifejezőereje azt mutatja, hogy az alkotó-koreográfusnak van mondanivalója,
táncköltészete invenciózus, eredeti írói tehetségre is vall.
89

Idézzük fel az elmúlt évek műveit, próbáljuk nyomon követni a gondolat
és stílus, a tánc megnyilvánulási formáit. 1987. szeptember 27-én tartotta első
bemutatóját Balettest címen az újjászerveződő — akkor még Bokor Roland
szervező-menedzserigazgató irányítása alatt működő — Szegedi Balett. A Balettest három külföldön munkálkodó magyar koreográfus — Vámos György,
Barbay Ferenc korábban készült, illetve Imre Zoltán esetében kifejezetten
Szegedre komponált — alkotásait állította színpadra.
Az Asszonyszerelem, asszonysors című koreográfia már sokat elárul Imre
Zoltán alkotói módszeréről. Az azonos című nyolc Schumann-dalból négyet
használt fel. A négy dalhoz zörej- és hangeffektusokat alkalmazott, amelyek
a négy elemhez — tűz, víz, föld, levegő — köthetők. A hangeffektusok — azon
túl, hogy a mű tagoltságát, ritmusát is kijelölik — mély, ősi jelképiségük aszszociatív erejével hangsúlyozzák a mű mondanivalóját. A vokális zene, a zörej hatását fényeffektusok fokozzák. Imre sejtelmes, a háttérben szecessziós
tárgyi rekvizitumokkal zsúfolt színpadán a magányos Asszony (Pártay Lilla)
felidézi szerelmeit. A megjelenő négy férfi egyben élete különböző korszakát
is jelenti. Az ifjú szerelmes megjelenését vízcsobogás előzi meg. A második,
a szenvedélyes, érett szerető érkezését vörös fény és tűzropogás zaja jelzi.
A mélyebb, megpróbáltatásokat, a durva férjet elemi erejű dörgés, az utolsó
szakaszt, a tolókocsis aggastyánt szélzúgás idézi meg. A pas de deux-k merőben más hangulatot érzékeltetnek. Játékos az ártatlan első szerelem duettje,
szenvedélyt, erotikát sejtet a második, feszültséggel terhes a harmadik. A balettszíripadon szokatlan tolókocsis figura, az aggastyán az utolsó stáció. Érkezése
összegzés,, a kerekek forgása' az időkerék asszociációját ébreszti. Az élet elmúlását sugallja a távozás, szélzúgás és száncsilingelés közepette, a halott
Asszonnyal és a többi szereplővel. A balett mozdulatvilága tiszta, tömör megfogalmazású, a téma széles érzelmi töltése ellenére elkerüli a szentimentalizmus buktatóit.
Az irodalmi ihletettségű művek sorát nyitja a kortárs muzsikára, az
NSZK-ban élő Wittinger Róbert II. szimfóniájára koreografált Démon c. egyfelvonásos. Imre Zoltán megtartotta a romantikus elbeszélő költemény alaptörténetét és főbb szereplőit, úgy, hogy a műbe Jung mélylélektanát és egy
meglehetősen bonyolult eszmei és filozófiai rendszert is áthullámoztatott.
A Démon a féktelen szenvedély megtestesítője, aki szerelmének tárgyát elpusztítja. A koreográfus a lermontovi alakok mellé (Lány, Vőlegény) a történelem beteges, zsarnok, megalomániás figuráit: Nérót, Napóleont és Hitlert
is megidézi, különböző társadalmi közeg felvonultatásával.
Imre Zoltán táncadaptációja általában szól arról az emberi ösztönök mélyén rejlő pusztító, romboló erőről, amely ugyanúgy bennünk munkálkodik,
mint építő, humánus törekvéseink, de szól a transzcendens és a földi világ
találkozásáról is. Ezek a gondolatok, ez a pusztító erő jelenik meg más megfogalmazásban később az 1990-es Médium c. alkotásban is. A koreográfus felhasználta a lermontovi irodalmi cselekményszálat, megjelenítette az űrben
keringő Démont (Sárközy Gyula), a nászukra készülődő szerelmespárt (Zarnóczay Gizella és Lovas Pál), az Angyalt, a Vőlegény elpusztítását, a Lány
halálát — táncba emelve az elbeszélő költemény legfontosabb mozzanatait,
felhasználva a konkrétat, hogy elvont, jelképes üzenetét továbbfűzve még
újabb szimbólumokkal kortalanná, maivá tegye, további gondolkodásra késztessen. A színpadkép, az irodalmi szálhoz csatolt újabb szereplők, a jelmezek
is ezt az üzenetet közvetítik.
90

A Szegeden született koreográfiák egyik legegységesebb alkotása a Pergolesi zeneművére komponált Stabat Mater. Talán ebben a munkában érhetők tetten legegyértelműbben a művész stílusjegyei, a zene és a tánckompozíció szoros összetartozása, a látvány erős képzőművészeti ihletettsége (a megvalósításban állandó segítőtársa Csík György), a kontraszthatásokban való
gondolkodás. A mű képi világa korai reneszánsz és expresszionista; a mű
hangulata lírai és sokkoló, bibliai és XX. századi. Feltűnő a mozdulatok szépsége, áradó artisztikuma és zárt szikársága. A koreográfus édesanyjának ajánlotta ezt a művét. A bibliai történetet egyetemessé tágítva az örök anyasors
előtt tiszteleg. Ugyanakkor mementónak is szánta alkotását, melyet a keresztfára feszített Krisztus és a XX. században oly sokat szenvedett zsidóság szenvedéstörténete egyaránt ihletett. Tehát a mű inspiratív indíttatása is kettős
gyökerű.
A figurák összetettségét a művész gyakran a szereplők megkettőzésével,
megsokszorozásával fejezi ki. így történik ebben a balettben is. Az előjátékban fekete ruhás, menekülő, bőröndöket cipelő nők vonszolják magukat.
A stilizált színpadkép századunk háború dúlta sivár kietlenségét sugározza.
A bőröndök, egyiküknél hegedűtok — egy eltűnt élet utolsó tárgyi emlékei —
összes tulajdonuk. Mozdulataikban félelem, kiszolgáltatottság, kétségbeesés.
A karból kiválik az egyik Mária (Zarnóczay Gizella); hosszú, tragikus tánca a
XX. századi anyasors. Vált a kép, ágyékkötős, meztelen, egymáson heverő
férfitestek látványa a krematóriumok borzalmait idézi. Az Anyák leemelikfiaikat, lassan előre görgetik a „holttesteket", akik a következő snittben háttal a nézőtérnek, mozdulatlan állva, élő—holt keresztként jelenítik még á
szenvedés stációit. A zenei tételváltásra kiszínesedik a színpad. A háttérből
betolt ún. „színpadi kocsin" élőképet láthatunk: Ismeretlen mester Angyali
üdvözletét. A kora reneszánsz „festmény" mozdulatlansága megtörik. Játékos
ötlettel Mária és az Angyal kilépnek belőle, pas de deux-jükből, majd a harmadik személyként hozzájuk csatlakozó Józseffel közös táncukból a fogantatás, a születés csodáján, az isteni gyermek várásán érzett öröm csendül ki.
Eltűnik a háttér, a zene és a jelenet hangulata átalakul. A fiát sirató bibliai
reneszánsz Mária (Prepeliczay Annamária) gyönyörű tánca következik. Lassú,
elnyúlt tempókkal, tragikus gesztusokkal fonja körül sokáig mozdulatlan, a
keresztet is jelképező élő-feszület fiát (Juronics Tamás).
Megsokszorozódik az élmény: több Máriát és Jézust látunk hasonló mozdulatsorral, majd újra feketébe öltözött Anyák, emlékeztetnek a XX. századi
kínszenvedettekre, s az örök anyasorsra. A jelenet a reneszánsz szépségű második élőképben, a Piétában végződik. Az egvséget lezáró élőkép váltás és
„vágás" is egyben, mert a most következő XX. századi siratás szinte ellenpontozza az előbb látottakat, a reneszánsz bibliai megfogalmazást.
A harmadik élőkép Máriát (Tóth Zsuzsa) ábrázolia a gyermek Jézussal.
Örömtáncát megsokszorozva álmodta színpadra több bibliai Máriával és
Gyermekkel a koreográfus. Az idillre kontrasztként a fekete bőröndös Anyákkal — önmagába zárt kör gyanánt —, az indító jelenettel szembesít a művész.
A színpad atmoszférája még nyomasztóbb, a háttérben rács, füst, holttestek.
A gázkamra-krematórium élmény még sokkolóbb. Ekkor vörös drapéria előtt
a bibliai Madonna jelenik meg. Áldást osztó alakjában benne foglaltatik az
örök élet s az örök szenvedés.
A tánckómpozíció kiegyensúlyozott szerkezete, amely a Pergolesi-mű té91

telei és az élőképek egymás utáni változásain alapszik, az ellentétekben való
építkezés és formálás, a mozdulatvilág kifejező, hol drámaiból líraiba, hol
sokkolóból fegyelmezettbe áthajló elemei az egyik leghatásosabb Imre-művet
eredményezték.
Az 1989—90-es évadban egész estét betöltő táncjátékot alkot és tanít be
— címe: Alvilági játékok. A mitológiai Orpheusz-történetet feldolgozó művet
a francia avantgárd sokoldalú mesterének, Jean Cocteau emlékének ajánlotta.
Cocteau maga is előszeretettel nyúlt klasszikusokhoz, dolgozta fel őket, modernítette át a maga sajátos módján színpadra (Antigoné, Orpheusz) és filmre
(Örök visszatérés, Orpheusz testamentuma). Mint Cocteau-t, Imre Zoltánt is a
mítosz gondolati és formálásbeli újjáteremtése izgatta. A mű három felvonásban, három különböző korban meséli el, illetve írja tovább a klasszikus történetet. A témához különböző zenét — Monteverdi, Szkrjabin, amerikai
dzsessz — és természeti hangokat alkalmazott. Oj szereplőt is iktatott a történetbe a Költő személyében (Krámer György). A szemüveges, mai ruhába öltözött Költő — úgy lehet, a táncköltő-koreográfus maga — újraálmodja a
mítoszt, beleavatkozik, játszik teremtményeivel, beléjük szeret, azonosul velük.
A balett előjátékkal kezdődik. A hosszú csend és tücsökcirpelés különös
hangulatában indul a játék: Orpheusz (Pataki András) és Eurüdiké (Kőszegi
Katalin) színpadra idézése. Zenei aláfestés nélküli, lezárt mozgású táncuk a
szereplők — Költő, Orpheusz, Eurüdiké — hármas viszonyrendszerét készíti
elő. Először a görög kultúra artisztikus és mély szimbolikájú rekvizitumaival
berendezett színpadán elevenedik meg a történet. Láthatunk itt dór oszlopfőt, kentaurt, a glóbuszt tartó Atlaszt, Mürón Diszkoboloszát és Niké szobrát.
A színen helyet kapnak a pitagoraszi alakzatok is: kör, illetve gömb, egyenes,
háromszög, melyeknek mitikus jelentését a következő képekben is felhasználja a művész.
A szobrok egy része megelevenedik, s a különböző mozgásakciók szimultán futnak a színpadon. A mítosz szerint a szépséges hitvesét gyászoló Orpheuszt a Költő az alvilágba vezeti, ahol meg kell küzdenie Kerberosszal, át
kell eveznie a Styx-folyón. Ez utóbbihoz szellemes mozgássort talál ki, evezőként a „pitagoraszi egyenest" használja. A holt árnyak között Hermész kíséretében feltűnik a szépséges Eurüdiké. A holtak birodalmának uralkodói, Hádész (K. L. Darby) és Perszephoné (Prepeliczay Annamária) hátulról betolt
színpadi kocsin, magas fejdísszel, fekete-fehér kosztümben méltóságot sugárzó,
de egyben groteszk látványt nyújtanak, a Monteverdi-áriákra komponált
szólók és a pas de deux hasonlóképpen. A hatást az isteni pár előtt tekergő
„attribútumok", a Kígyó (Juronics Tamás) és a Medúza (Zarnóczay Gizella)
földön végzett mozgássora csak fokozza. A Költő és Orpheusz kérésére az isteni egyezkedés után Eurüdiké visszaindulhat az alvilágból. A legenda végét
ismerjük. Orpheusz és Eurüdiké feszültséggel terhes mozdulatai előre sejtetik a tragédia betelj esedését.
A második felvonásban az ősi romlást jelképező Kígyó Orpheusz mellé
szegődik, s kíséri a Költővel együtt egy másféle alvilágba, a százaforduló
— Szkrjabin: Az extázis költeménye című zenéjére zajló — nagyvilági életébe. A ledöntött görög oszlopok, szobrok, a földgolyó vörös megvilágítása a
költészet, a szépség pusztulását, világvége-hangulatot sugallnak. A Költő,
Orpheusz és a Kígyó (itt zöld ruhás ficsúr) sajátos kapcsolatát sejtető pas de
trois-ja után érzéki, élveteg nők lepik el a színpadot, hogy fülledt erotikát
92

árasztó táncukkal feledtessék Orpheusszal szerelmesét. Eurüdiké szinte csak
pillanatokra tűnik fel: a szmokingos Hádész az egységet, tökéletességet, világmindenséget jelképező körben suhan át vele a színen. Orpheuszt — a mítosznak
megfelelően — a század eleji bacchanália fúriái tépik szét (vö.: Orpheusz és
a bacchánsnők). Ezzel az expresszív tablóval zárul a felvonás, melynek legmaradandóbb jelképe — a földgolyóbison trónoló Kígyó — önmagáért beszél.
A balett nem ér még véget, csak a mitológiai történet fejeződik be itt.
A •'áncköltő eljátszik még a témával. Üjabb ötlettel napjainkban, a nagyváros
dzsesszzenére züllő „alvilágában" bukkan fel a Költő és Orpheusz. Tombol a
táncőrület. A zene, a tánc, ha lehet, még a második felvonásbelinél is felfokozottabb, de a mozdulatok vadsága ellenére ez a tánc mégis személytelenebb,
gépibb, kiüresedettebb. Ismerős arcok tűnnek fel a tomboló tömegből. A Kígyó és a Medúza most dzsesszzenére ropják. Majd megjelenik Eurüdiké, a nevezetes kör jelképből, a színpad hátteréből idézi elő a Költő. S ahogy a karika
felbomlik — spirál-, hullám- és csigavonalat formáz a rugalmas anyagból a
Kígyó—Medúza páros —, úgy változik meg az eredeti történet, változtatja
meg azt a költői önkény.
Míg az előző felvonást a Költő, Orpheusz, Kígyó-Zöldficsúr hármasa
uralta, itt újra a klasszikus háromszög férfi—nő—férfi, vagyis a Költő, Eurüdiké és Orpheusz konfliktusának lehetünk tanúi. A Költő el akarja csábítani
Orpheusztól szerelmesét. A legenda azonban ellenáll ennek a költői önkénynek. Ahogy a „Cocteau-i örök visszatérések" is mutatják, a mítosz lényege
ősi, ismétlődő, egy és ugyanaz. Erre utal, ezt a gondolatot erősíti a balett
záró s egyben legartisztikusabb pillanata: a Költő az antik kultúra templomának timpanonjába szoborcsoporttá rendezi a szereplőket, s maga is közéjük
áll. Szoborrá merevedésük jelzi a mítosz időtlenségét, állandóságát; a költészetbe, szépségbe, a művészet erejébe vetett hitet.
Még ugyanebben az évadban egészen más karakterű táncjátékkal jelentkezett a koreográfus. 1990. április 29-ét, a tánc világnapját balettesttel köszöntötte az együttes, az angol Matthew Hawkins A munka gyümölcsei, Krámer György Exodus, és Imre Zoltán Médium című műveivel. Ez a táncmű
nem jöhetett volna létre az ötvenes évek élményvilága nélkül. Imre Zoltán
kísérteties pontossággal idézi fel gyermekkora mondókáit, kiszámolóverseit,
halandzsáit, mozgalmi dalait, hogy valami egyetemeset fejezzen ki. Az arctalan tömeg kitermel egy személyt, a Médiumot (Zarnóczay Gizella), akit megszállnak démonai, korlátlan hatalomra tör, „manipulálja" a többieket, de saját, egyre féktelenebb démonai el is pusztítják. A látvány expresszionista, az
első képek fekete-fehér egyhangúságát az arctalan tömeg egyenruhája is fokozza. Az expresszionista hatású színpadképet a Médium kísértetei színesítik,
s az őt elpusztító afrikai háncsruhás fantom megjelenése tetőzi be. Eszköztárának ú j színeit villantja fel a koreográfus: kísérőzenét alig használ, az arctalan tömeg önmagát kíséri, szavalókórusként, és tapssal hangsúlyozza a mozgásokat. E félelmetes és ironikus hatású korfestést Albán Berg és Arnold
Schönberg darabjaiból összeállított rövid zene teszi teljessé.
Az 1990—91-es évad első balettbemutatóját a közönség felé közelítés jegyében tervezték meg. A Szenvedélyes viszonyok — „romantikus est" alcímmel — két művet takar; az elsőt Imre Zoltán alkotta, a másodikat Lőrincz
Katalin. A Vonzások és választások című Imre-művet Goethe azonos című regénye inspirálta, Lőrincz Katalin Tatjána és mások című egyfelvonásosát pe93

dig Puskin verses regénye, az Anyegin. Goethe, aki maga támadta a romantikusokat — ez már az irodalomtörténet iróniája —, ezzel a művével és a
Wertherrel a mozgalom egyik elindítójává vált. A regény eredeti címe, Die
Wahlverwandtschaften (kémiai műszó), cserebomlás, a természettudós Goethére vall, akinek meggyőződése volt, hogy a természeti törvények emberi, társadalmi vonatkozásokban is érvényesek. A „vegyrokonság" cserebomlást idézhet
elő az emberi kapcsolatokban is. A regény négy főhőse: a házaspár, Eduard
és a feleség i f j ú unokatés Charlotte, az ifjúkori jóbarát, a Kapitány
húga, Ottilia. Köztük zajlik a szerelmi dráma, az eddigi hagyományos szerelmi háromszög helyett szerelmi négyszög jön létre.
A regény visszatetszést szült saját korában, mivel szokatlan módon szólt
erkölcsről, szerelemről. Goethe szerint: amint az ésszerűség derűs szabadságát
elsöpri a szenvedélyek vihara, veszélyeztetetté, védtelenné válik az ember.
Imre Zoltánt ez a goethei alapgondolat ragadhatta meg. A szenvedély felszabadulás helyett egyre borzongatóbb kötöttségek láncolatát indíthatja el. Imre
a goethei társadalmi lombikot, az emberi viszonylatok alapos lélektani elemzését lefordította a balett formanyelvére. Így a goethei négyszögből ötszög
lett. „A négy elválaszthatatlan" és a magányos „Álmodozó" között szövődnek
bonyolult kötelékek. A négy elválaszthatatlan nem kastélyban elkülönülve,
hanem az őket szinte állandóan körülvevő „társaság" jelenlétében harcol
szenvedélyével. Ez a társadalmi közeg a táncműben kidolgozott, egyénített
figurákban jelenik meg, s ezek a figurák egyben a vonzalmak bonyolult sokféleségét tárják elénk, iróniával ellenpontozva a szenvedélyt. A kamaszkor
játékos ingerkedését „A lelkes i f j ú " és a „Kotnyeles" kapcsolata, a szerelem
hétköznapivá süllyedését a „Veszekedő házaspár" indulatos és nevetséges civódása, perverzitásba hajlását az „öregúr", akinek színpadi jelentősége Imre
előadásában megnő, tragikomikus színeket is kap, mert túl a kéjsóvárság paródiáján, az öregség elesettségét is képes érzékeltetni. A regényeket faló „Magányos úrilányok" azoknak a kívülálló, leskelődő magatartását testesítik meg,
akiket elkerül az élet nagy eseménye, a szerelem, akik csak szeretnének, de
igazán nem kerülnek be egy történetbe sem.
Mendelssohn Oktettje tökéletes választás. A főtéma fokozódó dinamikával
röppen a magasba, az egyes szólamok mozgékonysága nagyszerű lehetőség a
szimultán mozgásfolyamatok megtervezésére. A dallamot egymástól átvevő
fokozódó dinamikával játszó vonósok a párok érzelmi hullámzásait kifejező
koreográfiának szolgálnak kísérőzenéjéül. A négy elválaszthatatlan bonyolult
viszonyát, egyszerre több belső világot képes akár a tánc, akár a zene formanyelve közvetíteni; a pas de deux, pas de trois, pas de quatre egyszerre érzékelteti két, három, vagy mind a négy szereplő barátságát, féltékenységét, szerelmét. De nem csak a szökellések, áradó mozdulatok, duettek, négyesek, hanem a finom, lezárt mozgás is kifejezhet mély belső örvényeket, mint ahogy
a reménytelenül szerelmes magányos fiatal lány, az Álmodozó szerepe bizonyítja. A cselekmény a természet ölén játszódik, az erdőben, amely jelképiségénél fogva mindig is érzékiséget, szenvedélyeket, rejtőzködést, a természeti
erők dominanciáját jelentette, és vízparton fejeződik be. A romantikus színházakat idézve festett háttér ereszkedik alá, olyan, mint valamelyik C. D.
Friedrich-kép, komor tóparti látomás.
Megjelenik a Halál (Kalmár Attila), aki a tó partján ragadja el a lánykát. Az Álmodozó és Ottilia sorsának párhuzama önként adódik. Goethe Qtti94

liája a tóparti események után döbben rá, hogy „egy ellenséges démon hatalmat nyert felette", s ezt követően önmagát halálba emészti. Imre Zoltán fiatal
Álmodozóját elhatalmasodó meddő szenvedélye szintén a halál karjaiba sodorja. Olyan szenvedély ez, amely kedvelt romantikus téma. A reménytelen
szerelem irracionális erők hatalmát szabadítja az emberre, aki számára a beteljesülés a Halál. Az Álmodozó különállását jelezve, Imre Zoltán a lányka
halálát külön zenére, Muszorgszkij A halál dalai és táncai című ciklusának
egyik dalára komponálta.
Varázsdoboz — Az álom mögött, ezt az első pillanatra meghökkentőnek
tűnő kettős címet olvashattuk az 1990—91-es évad második bemutatójának
plakátján. Két művet láthattunk egy este: Imre Zoltán, illetve a finn Jorma
Uotinen balettjét, de a két cím egynek is olvasható, mivel a koreográfiákat
összekapcsolja a közös gondolatiság. Mint más esetekben, Imre ennél a vállalkozásnál is arra törekedett, hogy rokon ízlésű koreográfustársat válasszon.
Mind a két mű az álmok, víziók világát közvetíti — a balett nyelvén természetesen.
A filmezéshez is vonzódó Imre Zoltán a Varázsdoboz alcíméül odaírhatta
volna: „hommage á Balázs Béla", mert a magyar film nagy egyéniségének
adózott ezzel az alkotásával. Az ajánlás és a témaválasztás nem esetleges, mivel á balettban főszerepet játszik a kamera: a „varázsdoboz". A gyermek
Balázs Béla fantáziavilágán keresztül idézi meg a századelő Európáját egészen
a harmincas évek végéig. A kísérőzenék a mű hármas tagolódását hangsúlyozzák.
A századforduló impresszionista hangulatú képeit Dukas A bűvészinas
című zenéje festi alá. A gyermeket a bohócok kísérik az első pillanattól kezdve a látomások útján, ők adják kezébe a „varázsdobozt", amellyel a világot
lefotografálja magának, vízióit rögzíti. Kitűnik közülük, s egyik főszereplővé
válik Juronics Tamás „kék ruhás bohóca", ő képviseli a mágikus területet, a
„köztes létet", s féltő, óvó jelenlétével végig, a gyermek mellett marad. E századfordulón játszódó képben egy szűkebb gyermekvilág figurái jelennek meg.
Itt is összecsapnak ellentétes erők, de a bohócok jelenléte pozitív töltést ad a
jelenetnek. A ruhák tüllje Seurat képeinek puhaságát sejteti. A tétel mozgásvilága játékos, mint ahogy játszanak a kamerával is a szereplők, akik a színpad hátterében álló tükrös, nagy varázsdobozból lépnek ki.
Merőben más a hangulata a Bartók Táncszvitjére komponált második jelenetnek, amely a húszas évek Magyarországán játszódik, és amely egy régebbi Imre-művel — az Álmok és víziók cíművel — mutat tartalmi és formai
hasonlóságot. Mint ahogy a bartóki zenét a népi, ősi pentatónia és a XX.
századi diszharmónia kettőssége határozza meg, az expresszionista színpadképet a stilizált matyó ruhás lányok és a városi keménykalapos Magritte-figurák
ellentétes hatáselemekre épülő mozgása dominálja. A bohócok világa kiszorulóban van — a rózsaszín ruhás bohóc ajándéka, az égővörös selyemszalag a
gyermeket most már a varázsdobozból előlibbenő „matyó lánykához" köti.
Párosukban gyengédség, szépség, összetartozás. A népi tisztaságot ellenpontozó
„műmagyar pár" vörös lovon érkezik, s kötélpórázra fogott gatyás legényeket
táncoltat ostorpattogtatásra. A tiszta nemzeti tradíciók továbbélésére matyó
ruhás pici lánykák megjelenése utal, akiket a félelmetes, arctalan Magrittefigurák már-már eltaposnak.
A művész megjelenít, ábrázol, az újragondolás feladata a nézőre vár. El9a

tiporhatja-e a városi kultúra a népit? Lehet-e európaivá válni azzal a tradícióval, amivel mi rendelkezünk? Elfelejthetjük-e gyökereinket? De fordítva is
igaz: lehet-e népivé válni mögöttünk egy városi kultúrával?
A harmadik rész, a befejező szürrealista látomás zenéje, Ravel Bolerója
a harmincas évek Spanyolországába visz bennünket. Az erotikus töltésű zene
a tánckompozícióban félelmetes atmoszférát teremt. Egy dekadens, fasizmus
felé menetelő Európa fantomfigurái járják rá utolsó táncukat. A monoton,
változatlanul ismétlődő dallam egyre hatásosabb, gazdagabb hangszerelésben
szólal meg. A Varázsdobozból először egy balerina tűnik elő — furcsa keveréke egy büszke tartású spanyol táncosnőnek s Kolombinának —, lábtechnikája
a klasszikus balettet idézi. A legmegdöbbentőbb, s az egész balett legfrappánsabb ötleteként kezében kötést és kötőtűket tart, melyet az egész tétel alatt
vadul csattogtat. Spiccel s dühödten köt, a gombolyaggal partnere kúszik utána a legbizarrabb mozdulatok kíséretében. Kettősük félelmetes és groteszk,
mint holmi újkori Moirák — Klothó és Lakheszisz — szövik a sors fonalát.
Ahogy a zene egyre áradóbb, egyre népesebbé válik a színpad is, jelmezes
történelmi figurák lépnek ki egymás után a dobozból, s mint ahogy a zenekarban a különböző hangszerek veszik át a dallamot, úgy irányítják magukra
a figyelmet az újonnan érkezők. Majd megjelennek a katonák. Először egy
lépeget észrevétlen, szinte manökeni kecsességgel, majd egyre többen jönnek,
határozott alakzatot öltve a zene fokozódó ritmusára masíroznak. A fegyveresek egyre fenyegetőbb vonulásai, a köztük kavargó nők csábtáncai, a történelmi karakterfigurák egyénített mozgásformái démonikus kavalkáddá alakulnak. A zene legfelfokozottabb pillanatában feltűnik a pusztulás mindenkori
— de ennyi rafináltan megfogalmazott képi metafora között talán túl direktnek ható — jelképe, a csontváz, hogy betetőzze a világégés látványát.
Meghal a látomásokat fantáziáló kisfiú is. Az alteregó hozza karjaiban a
halál angyalának kíséretében. A nyitókép homokdombjára helyezik a holttestet, amely ebben az összefüggésben a befogadó anyaföld. Vagyis, meghal
a Balázs Béla-típusúak gyermeki hite. Meghal a költészet.
Imre Zoltán pár év alatt jelentős táncművek egész sorát alkotta Szegeden. Balettjei nem csak gyönyörködtetnek, de gondolkodtatni is akarnak.
A táncművekbe ágyazott eszmerendszert, az ellentétekből rétegzett jelképrendszert, a képi metaforák nem mindennapi látványát nem is olyan könnyű
megfejteni. Titkokat sejtetnek, gondolkodtatnak! A művész, aki önmaga szövegkönyvírója és zenei szerkesztője, jelentőséget tulajdonít az effektusoknak,
a látványnak, de szándékát elsősorban koreográfusi megfogalmazásban igyekszik kifejezni. Líraisága rejtett, finom, érzékenysége megóvja a túlzásoktól,
ízlése és iróniája a banalitásoktól. Művészetében egyensúlyban van az intellektualitás és a szenzibilitás.
Imre Zoltán 1990-ben elnyerte a Magyar Művészetért díjat, 1991-ben pedig Erkel-díjat kapott. Az utóbbi években neve országosan ismert lett, Budapesten és számos vidéki színházban megfordult koreográfusként, mozgástervezőként, sőt rendezőként. Tervei elsősorban Szegedhez kötik, a szegedi társulatot szeretné továbbfejleszteni, ebben a városban akar európai szintű táncszínházat létrehozni. Kívánjunk hozzá sok szerencsét!
GYÉMÁNT CSILLA

96

CiSzsbcdt,

Hódmezővásárhely
polgármestere
1991. április 29-én díszközgyűlést hí-,
vott össze Németh Ella posthumus
Pro Urbe, Takács Ferenc posthumus
díszpolgári és dr. Grezsa Ferenc
díszpolgári
címének ünnepélyes átadására. . Köszöntőt mondott
Czine Mihály és Marjanucz László.
Az Országos Németh László középiskolai pályázatot Cs. Varga István
értékelte. Grezsa Ferenc az Irodalmi
Alap nívódíját is megkapta. A díjhoz és a díszpolgári címhez szeretettel gratulálunk főmunkatársunknak.

A Vörösmarty Társaság, a Németh
László Társaság, a Magyar írószövetség, a Magyar Irodalomtörténeti Társaság és Székesfehérvár
önkormányzata Németh László-emlékülést ren-

dezett május 3-án. A
tudományos
tanácskozáson Monostori Imre, Bakonyi István, Olasz Sándor, Kocsis
Rózsa, Fűzi László és Vekerdi László
tartott előadást.

Makó irodalmi öröksége címmel
tudományos konferencia volt Makón,
május 4-én. A Magyar Irodalomtörténeti Társaság Csongrád Megyei Tagozata, Makó város önkormányzati
képviselő-testülete, a József Attila
Múzeum, a gimnázium és a könyvtár által rendezett tanácskozáson Péter László Móra Ferencről, Vörös
László Juhász Gyuláról, Bécsy Tamás József Attiláról tartott előadást.
Kabdebó Lóránt Lapis András szobrászművész domborművét (József
Attila: A Dunánál) avatta föl az Espersit-ház udvarán.

Alapítványunk fölhívására több vállalat, szövetkezet és magánszemély fizetett be számunkra jelentős összeget. E helyen is köszönetet mondunk azoknak,
akik nehéz helyzetbe került folyóiratunk megmentéséhez segítséget, nyújtottak.
Eddigi támogatóink: Alföldi Porcelángyár (Hódmezővásárhely), Delta Kereskedelmi Vállalat ' (Hódmezővásárhely), Dél-Tisza. Menti Afész. (Szeged), OTP
Csongrád Megyei Igazgatósága, valamint dr. Péter László, dr. Csorba Győzőné,
. Tamási Aronné, Pintér Lajos, Bertók László, Kispál Antal, Páskándi Géza és
Schulcz Zsuzsanna.
.
.
.
Emlékeztetőül közöljük alapítványunk számlaszámát: OTP Csongrád Megyei Igazgatósága MNB 289—98 008, Tiszatáj Alapítvány 34 133-6.

> rí i

f
Ii
H
V

,1

