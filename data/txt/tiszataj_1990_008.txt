Utassy
József,
Serfőző
Simon versei; Bajor Andor,
Szörényi László kisprózája;
Borsi-Kálmán Béla, Fried István,
Vekerdi
László
tanulmánya;
interjú
Tokody
Ilonával

tiszatáj
IRODALMI

FOLYÓIRAT

A szerkesztőség elnöke: VÖRÖS LÁSZLÖ

Főszerkesztő: ANNUS JÓZSEF
Főszerkesztő-helyettes: OLASZ SÁNDOR
Rovatvezetők: ABLONCZY LÁSZLÓ
SZOKAIIMRE
Belső munkatárs: RADVA LÁSZLÓ
Műszaki szerkesztő: ENGI MÁRIA

Főmunkatársaink:
DOBOS LÁSZLÓ (Pozsony)
GREZSA FERENC (Szeged)
TADEUSZ NOWAK (Varsó)
SÜTŐ ANDRÁS (Marosvásárhely)
VEKÉRDI LÁSZLÓ (Budapest)

tiszatáj
A Csongrád Megyei Tanács lapja. Kiadja a Csongrád Megyei Lapkiadó Vállalat.
Felelős kiadó: Kispál Antal — 90-2893 — Szegedi Nyomda
Felelős vezető: Surányi Tibor igazgató.
Szerkesztőség: 6741 Szeged, Rákóczi tér 1. Telefon: (62) 12-670. Terjeszti a Magyar
Posta. Előfizethető bármely postahivatalnál, a hírlapkézbesítőknél, a Posta hírlapüzleteiben és a Hírlapelőfizetési és Lapellátási Irodánál (HELIR), Budapest, Lehel
u. 10/A — 1900, közvetlenül vagy postautalványon, valamint átutalással a HELIR
Postabank Rt. 219—98—636 pénzforgalmi jelzőszámra. Egyes szám ára: 25 forint.
Előfizetési díj: negyedévre 75, fél évre 150, egész évre 300 forint.
ISSN 0133 1167

Tartalom
XLIV. ÉVFOLYAM, 8. SZÁM
1990. AUGUSZTUS

UTASSY JÓZSEF: Levél Istenhez; Feleségemhez;
Halkan
SERFŐZŐ SIMON: Nem voltam; Elülnék; Nem
tavaszt
BAJOR ANDOR: Ceau?escu elvtárs esztétikai nézetei
SZÖRÉNYI LÁSZLÓ: Keresztút
TANDORI DEZSŐ: Koppenhágai hármas
SYLVESTER LAJOS: Zágoni emlékképek
VEKERDI LÁSZLÓ: Ismét a Sorskérdésekről

3
6
7
10
12
19
24

TANULMÁNY
FRIED ISTVÁN: Nyelvünk és történelmünk a
Duna-tájon
30
BORSI-KÁLMÁN BÉLA: Kihívás és eretnekség
(Széljegyzetek, értelmezések és kiegészítések
Francisc Pácurariu Románok és magyarok a
történelem sodrában című esszékötetéhez)
40
1

NÉZŐ
Finnországi svéd költők: Tua Forsström: * * * ;
* * *; Solveig von Schoultz: Húsvéti szvit
(Tornai József fordításai); Peter Sandelin:
* » * ; * * * ; * * * ; Gösta Ägren: Itt; Egyedül; Claes Andersson:
» * * ; * * * ; * * * ;
* * * (Jávorszky Béla fordításai)
69
ÁRPÁS KÁROLY: Könyvtükörben: Paul-Eerik
Rummo; Egy fénykép ürügyén: Minni Nurme 75

KRITIKA
HALÁSZ PÉTER: Üj könyvek a moldvai magyarságról
,

84

MŰVÉSZET
„Ha élni kell a színpadon, erről nem tudom lebeszélni magamat!" (Tokody Ilonával beszélget
Márok Tamás)

92

Szerkesztői

96

asztal

ILLUSZTRÁCIÓ
DIÓSZEGI BALÁZS grafikái a 18., 68., 91. és a 96.
oldalon

2

UTASSY JÓZSEF

Levél Istenhez
Drága

Senkim!

Végtére is ki vagy te?
Végtére is ki vagy te, mondd?!
Agyunk csillagi sejtelme?
Vagy mennyei
bolond?
kihez hiába sírunk,
zokogunk,
mert nem tudja:
mi a gond!
Mutasd,
mutasd meg hát,
mutasd meg hát magad,
te,
kit immár a jélvilág
tagad,
tagad,
tagad!
És tagadlak én is,
Drága Senkim,
látod,
tagadom ostoba,
hülye
túlvilágod,
tagadván
tagadom,
amint látva látod.
Megmondanád,
hogyan,
hogyan is volt szíved
egy
karonülőnek
sorsát gyászba
vonni?
Megmondanád ?!
Mondd csak!
Már nem tudok
zokogni.
3

És van-e
arról, hogy
a vágyvert
ki öltözik
talpig mint
s a denevér

sejtelmed
mit érez
menyecske,
gyászba,
a holló,
este?

S ha sújt
tekintete,
az cikkanat
fecske.
Nincs neked
sejtelmed
arról, mit gondol a
fekete
menyecske.
S miért nem kaptad el
selyem
cukorkámat?!
Röpült, vidult feléd
a fellegek alá
egy cifra vasárnap,
napján ama józan,
fényes
csalódásnak.
Hallottam én hallván:
szomorú
cukorkám
földre miként
esett,
bánatában
szegény
be is szakajtott
egy
laskás
töklevelet.
És akkorát
koppant,
nagyobbat annál is,
amekkorát
szívem,
a gyerekszív
dobbant.

Feleségemhez
Gyász
asszonya,
kedves,
áldott
fekete
hölgy,
bánat-bántott,
szabad-e
háborgatni,
mondd,
szent
magányod?

Érte,
kiért a Zambézi
zokog,
ne űzd világgá
mosolyod,
a holtakat
ne
ébresztgesd,
asszonyok
asszonya,
kedves!
Arany
kirakatokból,
nézd,
hazahozom
neked a fényt:
gyönyörítse
nagyra
kerek,
engem
fürkésző
szemedet!

Halkan
Bocsánat,
ezer bocsánat,
de én
megöregedtem.
Nem leszek ott a barrikádon,
ahol elvérzett annyi álmom,
lázas,
lázadó
ifjúságom.
Bocsánat,
ezer bocsánat:
a lélek ép,
a test sivár rom.

SERFŐZŐ SIMON

Nem voltam
A megfélemlítések
ellen
erős vár nem
voltam.
De ha dűltem, s omlottam
a végsőkig
kitartottam.

is,

Nem voltam tiszta ég sem,
mindig napos,
felhőtlen.
Borulatok
komorítottak.
Alkonyattal
besötétültem.
Nem voltam, ki lehettem
volna,
mivé lennem csak vágy
maradt;
aminél alább ne adjam
megse,
megálljam helyem az ég alatt.

Elülnék
Kókadó
melegben,
lustán a napon,
a tohonya
dombok
elültek
nagyon.
Elülnék én is, ha
időmből
telne,
ha égen és földön
gond-baj nem lenne.
Tetőmre nem szállna
vasorrú
varjú,
fa sem
árnyékolna,
lecsüngő
gallyú.

Nem tavaszt
Elhullajtván kihűlt
levelét,
reményét a fa,
nem gondol új hajtásra,
friss gallyakat rája;
most még rügyekre
se,
nem még virágra,
6

Az ég csikorító
hidegére
számít,
minden irányú szélre,
káoszára.
Spórolást a világítással is,
a hold-pislákolást
várja.
Nem tavaszt még,
a magasba napot.
Bizalma sérült ág,
ami örökké sajog.
Magabiztató
elszánással,
a mindent
átvészelő
túlélésre
készül,
a konok
kitartásra.

BAJOR ANDOR

Ceausescu elvtárs esztétikai nézetei
5

Ezeket a gondolatokat már régebben le akartam írni, természetesen a közlés szándékával. Minthogy lényegében az újságokban, híradókban és a televízióban nyilvánosságra hozott, közismert, sőt népszerűsített tényeket kívántam
követni, nem a Ceau?escu elvtárs mindenevő cenzúrájától való félelmemben
álltam el szándékomtól.
Egyszerűen arról volt szó, hogy a Korunk szerkesztőségében dolgozó barátaim figyelmeztettek témám valódi veszedelmére: az olvasók, akik évtizedek
óta csak címeket olvasnak, engem is megpillantanak majd a Scornice$ti-i
Tölgy körül tolongok megszámlálhatatlan tömegében, akik simogatni, tapogatni vagy áhítatosan mutatni kívánják a Természet Eme Megdönthetetlen Csodájának ámulatba ejtő részleteit, avval a titkolt jóhiszeműséggel, hogy ha hirtelen mégis lezuhan, ne őket üsse agyon. Természetesen ebben a sokszínű seregben, a Tölgyre áhítozók vagy a fakéregosztásra gyülekezők között voltak
lelkes önzetlenek, akik saját töprengésekről feledkezhettek meg a Hatalmas
Valami több százezer négyzetkilométeres árnyékában. Mások leendő harkálynemzedékek világraszóló jótevőjét gyaníthatták Benne, a Belőle termő férgek
képtelen tömegének nyüzsgéséből. De ne feledkezzünk meg az elrévült nyugati zarándokokról: sajtómágnásokról, behunyt szemű miniszterekről, kormányfőkről, szórakozott államelnökökről, sőt a királyokról sem; ezek meghatottan akasztották kalpagjukat vagy koronájukat a Tölgy legalsó ágára, ha
ugyan ezt a botanikai csodát lábujjhegyre állva elérték. Arra már nyilván
nem terjedhetett ki a figyelmük az ünnepélyes pillanatokban, hogy a szomszéd ágakon harisnyák lógtak, melyeket a világ terroristái húztak magukra
nehéz és áldozatos, sőt áldozatokat követelő tevékenységük közepette.
Ezt azért írtam le, hogy egyértelművé tegyem: nem kívántam látszat sze7

rint sem a se vége, se hossza zarándoklatba keveredni. Nem azért, mert minden honfitársamat megvetném a Tölgy Körüli Kultikus Táncban való imbolygása miatt, amelyhez hasonló látomást Csontváry festői képzelete sem alkotott. De attól tartottam, hogy Nixon elnök, a brit kormányfő, Kádár Elvtárs,
Grósz Elvtárs, Marché Elvtárs, Gromiko Elvtárs, valamint más elvtársak és feleségek tolongásában — az olvasók előtt — még ha azok meghatóan kevesen
is vannak — rossz színben tűnök fel. Ügy éreztem, adnom kell bizonyos látszatokra. Vagyis ezért próbálom csak most vizsgálni Ceau§escu elvtárs esztétikai
nézeteit vagy elképzeléseit, hogy elhatároljam magamat azoktól, akik feltehetően nem érdek nélkül írtak a filozófiájáról, agronómiai elképzeléséről, iparosító talentumáról és lángoló hazaszeretetéről dicsérőleg. Holott én is dicsérni
kívánom az alkotót, aki a Tölgy képzetét is mégteremtette.
Először is meg kell állapítanunk, hogy Ceau$escu elvtársnak voltak esztétikai elképzelései — melyekből egységes rendszert, meghatározott gondolkodást
tudunk kikövetkeztetni. Vagyis potenciálisan esztétikát alkotott, még ha nem is
írta le, hanem inkább megvalósította.
Megállapításom akkor is érvényes, ha bizonyos részletekben tanácsadókra
hallgatott, akik azonban az egészet nem tudták átfogni, és ezért néha idegen
elemeket kevertek az egységes stílusba.
Ceaujescu elvtárs esztétikájának újszerűsége abban állt, hogy az embert és
az embereket nem a művészet céljának tekintette, hanem a művészet anyagának, mégpedig ezen belül a legképlékenyebbnek.
Kiindulási pontja tulajdonképpen hagyományos. Tornaünnepélyeken, iskolai évzárókon a színes ruhákba öltözött fiatalok a meghatározott és pontos utasítások szerint színes virág, kör, zászló vagy csillag alakzatát vették föl, a tornatanár képzelete és vezetőképessége szerint.
Ceau?escu elvtárs jött reá arra, hogy az emberi testekből betűket is ugyanígy föl lehet írni.
Mégpedig a saját nevét. Vagy a Párt nevét, amely szintén ő maga volt:
mondhatni, a Párt volt a második neve, álneve vagy uralkodói neve. Amíg
óriás szövegeit az ország liliputiainak betűvé zsúfolt testéből fölírta, olyan műalkotást teremtett, mint előtte senki és soha. Ezeknek az alkotásoknak ő volt a
művésze, és egyben egyetlen hivatott szemlélője is. Emberekből fölírta: Ceaujescu, és ebből tudta, hogy ő Ceau?escu. Mert á televízió nézői számára a testekből pingált név nem Ceaujescut jelentette,, hanem egy misztikus hatalmat,
amely — ha akarja — Ceau$escu nevére csákányoztathatja a Negoit, Bukarestet
átépítheti kifli alakúra, az Ialomi^át pedig Elenát formázó mederben vezetheti,
öntözőcsatorna címén.
Ez a művészet azonban nem volt öncélú: a hatalmat kívánta megjeleníteni.
A hatalmat, amely nem csak mindenható, de személyes is. Ha akarja, földet öntöz, ha akarja, sivatagot teremt. Mint látszat szerint a művész. Hiszen, a művész akkor fest eleven folyót, ha kedve van hozzá, de ha ahhoz van kedve, átfesti az egészet kietlen pusztasággá.
Ceau$escu elvtárs fölfogta a művész szabadságát, de nem ismerte a művészet szigorú törvényeit. Ebben talán a dilettánsokhoz hasonlított, akiket az alkotás régióiban úgy támogatott, mintha rokonai lennének. Az őt és hitvesét
pingáló, faragó, szőnyegképpé szövő, kagylóhéjból portrévá mintázó, örökifjúvá
pamacsoló szabad és önkényes alkotókhoz meg lelki rokonság fűzte. Saját esztétikája szerint is joggal.
A Ceau§escu elvtárs igazi műfaja azonban a dráma volt. Nevezetesen a
8

konfliktusmentes pszeudo-dráma, amely fölött a boldogság, a nép szeretete, a
lelkesedés paroxizmusa, mosolygó és orvosilag ellenőrzött pionírok hálacsókja,
a munkásoknak beöltöztetett hű alattvalók vigyora és a több ezer éves történelem kipingált szárnyú pilléje lebegett.
Ez a színházi sorozat, amelyre mindannyiunknak fizetett bérlete volt, esetleg olyanformán, hogy hiányzás esetén a néző fizetett, valamiképpen a vidéki
barokk fejedelmi udvarok élőképeire emlékeztettek. Számomra titok, hogy az
unalomnak ez a hajdani műfaja miképpen szivárgott le a scornice$ti-i esztétához. Talán ezek a rózsás idillek nyugtatták meg a kiegyensúlyozatlan jellemét
és a jogtudományban sem járatos törvényzuhatagok teremtőjét, aki mellesleg
saját törvényeit sem vette soha figyelembe.
Elnöki esküjéhez a számára legszínpadiasabb ruhát öltötte magára: az
anyakönyvvezetőét. Erre az alkalomra különleges és talányos kelléket adtak
kezébe a játék színpadi ügyelői: a szocialista köztársaság jogarát. Enélkül valószínűleg nem feltételezte az ország népéről, hogy most a legszentebb fogadalom szem- és fültanúja lesz. Ő maga ugyanis azt sem tudta, mire esküszik,
tehát egy husángfélét szorongatott, hogy saját szavait legalább a jelenet végéig elhiggye. Mint a rossz színész, aki palást, korona és országalma nélkül III.
Richárd szerepében esetleg összetéveszthető az orgyilkossal.
De Ceaujescu elvtárs a grandiózus idillek és mesterkélten vidám farsangi
jelenetek igazi művésze volt.
Alattvalóit — akik állítólag megválasztották — egy óriási melodráma statisztáiként kezelte. Himnikus kísérőzenével, kórusművekkel színesítette a melodrámát sorstragédiákká. Valahányszor bekapcsoltam a bukaresti adót és a kórusok Ceau$escu elvtárs nagyságát, jóságát, bölcsességét zengték — mindig úgy
éreztem, hogy tegnap is, tegnapelőtt is, sőt talán évek óta ugyanazt a zenei
emészthetetlenséget küldik az éterbe.
De az esztétikai érzék néha cserbenhagyta, talán olyankor, ha a tanácsadói
szabadságra mentek.
Mert országos színpadának voltak olyan jelenetei, melyek a Szentivánéji
álom iparosainak komikus — de itt már hajmeresztő —, dilettáns szereplését
idézték.
Megdöbbenve láttam a televízió adásában, hogy egy színész Bálcescunak
öltözött, a másik Mihai Viteazulnak. Volt egy harmadik színész is, aki Ceau?escu elvtársat alakította. És ez Ceau$escu elvtárs volt. Bálcescu egy rövid beszédben elmondta, hogy a tolla már nem őt illeti meg, és ünnepélyesen átadta Ceau§escu elvtársnak. Mihai Viteazul szintén elmondott egy rövid vezércikket a Scinteiából, és átnyújtotta a kardját. Ezután Ceau$escu elvtárs beszélt;
mégpedig mint Ceau$escu elvtárs. Átvételezve a tollat és a kardot, közölte a
román történelem két hatalmasságát megjelenítő színésszel, hogy ő lesz ezentúl Bálcescu és Mihai Viteazul méltó utódja.
Valószínűleg ezek a blaszfém jelenetek sugallták Ceaufescu elvtársnak azt
az esztétikai elképzelést, hogy ezekbe a képtelen szcénákba, élőképekbe vagy
lenini alapokon szervezett Barnum cirkuszba az ország egész népét be kell vonni. Mint rabszolgákat és lelkes tapsolókat, mint didergőket és táviratok hűségnyilatkozóit.
Esztétikai gondolkodása a Megéneklünk, Románia versenyekben tetőzött,
amelyek az ország kultúráját uniformizálták, de nem annyira, hogy ne lehessen egyfolytában újrakezdeni.
Ceau?escu elvtárs esztétikája az alkotás egyenértékűségét, hasonlóságát és
9

fölöslegességét hirdette. Számára szép volt az a város, amelyben az emberek
éppen csak laknak, szép volt az a hegy, amelyet elhordták, szép volt az a folyó, amelyet betömtek.
Ceaujescu elvtárs esztétikája azt írta elő, hogy egyforma házakban egyforma emberek lakjanak, egyforma ruhát öltsenek, egyformán értsenek az orvostudományhoz, a vízvezeték-szereléshez és a levélhordáshoz. Sőt, mindenki legyen orvos, vízvezeték-szerelő, és maga hordja haza a saját leveleit.
Templom csak olyan kell, amelyben ő van az oltárképen, mozi csak olyan,
ahol az ő titáni munkáját vetítik.
Ez az esztétika egységes, logikus, de talán bírálható is.
Azt azonban a legrosszabb indulatú rágalmazó sem állíthatja, hogy nem
valósult meg a tekintélyes része.

SZÖRÉNYI LÁSZLÓ

Keresztút
Babit — igazán — először fürdőlepedőben láttam. Azért hívatott fel magához, hogy segítsem felkészülését a bölcsészkarra. Diszkréten csepegett, de a
fürdőlepedőben is emlékeztetett arra a spanyol cigánylányra, aki két héttel
korábban, egy ellenzéki jelmezbálon, ahol kis — némileg allegorikus, ám élvezhetetlenül ellenszenves — színdarab előadása után a tágas és szülőmentes
lakásban a közönség barátkozni kezdett egymással; szóval ott, kacéran félrebillentette hosszú kivágású fekete szoknyáját, és zsebkendőjét a harisnyájából
húzta elő. Készültünk tehát Csokonaiból; abban az évben főleg ő volt várható
mint tétel, évfordulója volt.
Utána lassan ereszkedtünk le a Bartók Béla úton; lejtő ez, persze, a század elején és még később is az volt, a gyermekkoromban tanulmányozott térképek tanúbizonysága szerint, nagyjából egyenletesen lejtett a Sósfürdőtől a
Sárosfürdőig; előbb termelői borkimérés található, híres akkoriban fokhagymás pirítósáról és nyáron is bundát viselő, kövér lánykereskedőiről, utána katonák állnak, őrzik a kémközpont államtitkait, hajdani nékoszos vezérőrnagy a
parancsnok, de most mindez nem érdekel, néha megfogom — mintegy véletlenül — Babi könyökét.
Csacsog. Ipari kiállítás van Pesten, ő angolul tolmácsol, üzletembereknek,
nyáron készül Olaszországba. Azután — talán, vágyik oda is — Amerikába.
Tanácsokat adok neki; apaiak, óvatosak. Ne kábítószerezzen. Ha csoportszexbe keveredik, vigyázzon a négerekre. (Főleg, ha háló van kifeszítve a terem
mennyezetére; Géczi Jánost olvasok éppen). Kacag.
Én is indulok Olaszországba. Terveket kovácsolok: Bécsben találkozzunk,
viszem magammal. Muggiába kell mennünk! Idillikus halászkikötő á Triesztiöböl partján, csupasz homlokzatú velencei temploma a S. Giovanni in Bragorára emlékeztet, fogunk fürödni a tengerben, eszünk kagylót, kéz a kézben
andalgunk stb. (Ottlikos és útikalauz-romantikám erotikus fülledtségben bontakozik.)
10

Pénzt kell szerezni. Pénz nincs. Festőbarátom nagylelkű ajánlattal jön: neki több kiállítása volt Olaszországban, képeit rengeteg kiállítóterem tulajdonosa ismeri, ad képeket, összetekerve, juttassam ki, adjam el, lesz pénzem.
Babi segít, Babi tanácsot ad. Van egy svéd milliomos, most tolmácsolt neki, az viszi ki Bécsbe. Adjam oda a képeket, majd ő kicsempészi, a svéd kocsiját nem nézik a vámosok.
Megérkezem Bécsbe. A találkozást Goethe szobrához tettük. Babi sehol.
Várok, várok, eszembe jut a vicc orosz katonája, aki áll a szobor előtt és így
szól: — Ágá, vot Siller. Pa-pa-pa-pam!!! (Ez utóbbi az V. szimfónia kezdőakkordja.)
A címet elfelejtettem megkérdezni, annyit tudok csak, hogy Babi valahol
a VIII. kerületben lakik, a nagyanyjánál. Poirot módszerét megszégyenítő
nyomozással eljutok egy hosszú utcába, minden magyar címre becsöngetek,
azt hiszik, ávós vagyok, egy férfi megsajnál, ismeri a nagymamát, eligazít.
Babi meglepve kijön, forrón átöleljük egymást, c'est l'amour. L'amour
propre. Le propre amour. Stb. Holnap találkozunk Bécs mellett, egy domonkos
kolostornál, ahol középkori freskók, k e r e n g ő . . . ; útikalauzi szerelmem ismét
teljes lánggal lobog.
Másnap korán érek a tetthelyre. Előtte még megnézek a környéken egy lovagvárat, meredek lejtő füvén kell átgázolni hozzá, benne freskómásolatok a
Minnesángerek korából. Majd a kolostor elé!
Babi jön. Lassan, a lépcsős lejtőn sétálva. Könyökét is fogja, de nem csak
a könyökét, a svéd milliomos. A keresztutat nézték meg, a kolostor melletti
dombon. Kölcsönös bemutatkozás. „Nagyon okos fiú" — dicsér meg Babi. —
„Mindent tud, ő fogja megmutatni a kolostort." Megmutatom, különösen hoszszan ecsetelve egy-egy, kínzást ábrázoló jelesebb képet.
Talán egy percre maradtunk magunkra. — „Jössz velem Muggiába?" —
„Nem. A svéd elvisz Monté Carlóba." Utána hosszan nézegetem, egyedül, a
keresztút stációit.
Triesztben a képárus nem vett tőlem egyetlen képet sem, a festő otthagyott gatyáit és játékvonatait viszont — két bőröndbe csomagolva — velem
küldte haza. (A képakasztó rudak hazacipelését, nagy nehezen, elhárítottam.)
Muggiában tényleg velencei a templomhomlokzat. A tengerben senki sem
fürdik, a közeli olajfinomító büdös simasággá változtatta a tengert. Trieszt és
Muggia között harcias olasz és jugoszláv irredenta feliratok virítanak.
Gubbasztok, egy hónapig, egy kisvárosban. Jön a posta. Babi küld magáról egy automatában készült képet: arca kétséget árul el. A levél: „A svéd
nem vitt el Monté Carlóba. Mit tegyek? Hazamegyek." Nézem, nézem, értékelem a gyorsaságot, amellyel az automata négyes villanása közben arckifejezést tudott változtatni.

11

TANDORI DEZSŐ

Koppenhágai hármas
1. A LÉGÚTI ÉRZÉKENYSÉG

L-: . . .
. v:: ,

12

Hosszú függőfolyosón megyek, üveg-és-csupa-szerkezet
csarnokban: meddig még? Hol találkozom csomagjaimmal?
Hihető-e, hogy a három fekete táska újra összefut?
Vállamon az egyik. Visszafordulni!... És most hová? —
Sokan, sokan egy pultnál, ők mások, tőlem eltérő
rendeltetéssel utaznak. Én itt megérkezni szeretnék,
semmi tengerentúl, semmi további Skandinávia. A szárny
felett ültem, lenéztem a partszegélynél, vitorlás
húzott ki lassan, alkalmasint, sebességünktől
mozgása se látszott, de az ott lent olyan volt, mint
amit-már-ismerek táj. Megyek vissza a gép felé, ez
is képtelenség. De végre: egy csoport, anya gyerekekkel,
két tanácstalan magánzó, ők már társaim. Együtt
vágunk neki; újra a függő, persze. Már látjuk
a táblákat, találgatunk, egymásnak visszakiabálunk,
lazán, hosszan szétszóródunk, nem tudom, ők mit
éreznek, nekem pár percre valami megvan. Aztán, lent,
sötétebb térben, melynek zűrzavarát már nem is érzékelem,
elkezd forogni számomra is a futószalag, és a két
feszes-tottyadt feketeség — London Select és Puma —,
elkezd forogni, az egyik eltűnik épp valami deszkafal
mögött, de már megnyugtató ez. A légitársaság buszán
a peronon maradok, lábam átdugom a hevederen — a Pumáén —,
valaki előttem a lépcsőn ül, lila, zöld, sárga trikók és
hátizsákok tömegében nyugodtan lehetek a városi
végállomásig. Legföljebb csak tüsszögés foghat el, csak
belülről árulhat el a test fizikai része; mint szokása. Nem
számít már, mi volt az iménti félelem. Az értelmezést
a megfigyelés váltja fel, bár így a sokaság résein át"
az útvonalból nem sok látszik. Nem számít az eltelt idő:
ami.mostanig, eddig a hajnalig, hogy itt. ülök, és a Dunára
nézek. Nyitva az ablak, lezuhantak az augusztus végi esők.
Arcom borotválkozáshoz beszeszezve, világos köpenyben
ülök, mint a Ny Carlsson Glyptothek, a szoborgyűjtemény
bevert orrú rómaiainak valamely jelentéktelenebbje. Ahogy ők
ott sorakoztak, hosszú folyosókon, termekben körben,
fehéren, csont-poros kövek! Vagy a föld-mélye, világított
teremben az etruszk ürgék, csoportjukat így hívtam. Betört
szájjal kiabált az egyik, mint dühös kis csíkos kakas,
mily nemes agyag, a másik karját tárta szét hiányosan,
ágált, nem is tudom, a harmadik hiányzó fél lábról
nyújtózkodott. Mintha benyúlhatott volna az üveg mögé

csontkezem, s ők ráröppentek volna, sok évezredből madarak.
A repülőgépszárny körül, ahol újabban mindig ülök, nem nagyon
kavarulnak azok a hasonlat-évmilliók, melynek távolából
nem találkozunk össze. Eminnét mi, akik két fekete csomag
futószalagáért szorongunk már, s ők, akik még s még jobban
szoronganak, de rezzenetlenek, mint mi majd azután-se
talán, vagy csak képzeteinkben. A madár szemek jobban néztek
rám — közben zuhogni kezd az eső itt most — távolodó,
szemközt elhúzó gépekkel; megmutatom Szpérónak, ahogy fényképen
ott van velem, a felhőket — persze, nem a tranzitfolyosót,
nem a bevert orrú szobrokat, ahol tömeg hullámzik —, hát itt
járunk. A iégúti betegség! Becsukom az ablakot, mielőtt
rám törne. Valami eső hozta? Vagy azután kezdődött, hogy ő
akkor éjjel, egy légiútnyi, mondjuk, Budapest—Koppenhága,
vergődés után a tenyeremben elcsitult? Fél szárnyát kilökte,
de hát ebben még nem volt semmi gyanús. Kösz, hozod a
kávét, kérlek, talán csukjuk be az ablakot, hideg van.
A nyár forróságát most felváltja ez, holott nem is olyan rég
alig-valami elég lett volna belőle. Hát most én is repülök,
üzenni Szpérónak Koppenhágából, Hágából. Várj, mindjárt jön
haza a barátod. Rezzenetlen szemmel mennyire nem is
érzékelik ők e bagatell dolgokat. Itt vagyunk, ráröppennek
kezünkre újra, vagy rászállnak ugyanígy a St. James's Parkban,
míg zúg két madárgépnyi fa, ezer s kétezer torok, ők,
és napok múlva rájövök, ez se, ez se, ez se Szpéró, nem Aliz,
a sánta, s nem az életkor-rekorder hímveréb, Samu. De hát
sietek vissza hozzátok, üzenném. Átvágok a földi pályaudvaron,
földi mogyoró, ez jut eszembe, ahogy a repedéses, olajfoltozatos
itt-is-csak-ugyanolyan aszfaltot nézem. Megyek a három
fekete táskával, most lenne jó, ha rám törne akkor még
az elmaradt légúti betegség, nem a szállodaportán, ahogy
az űrlapot kitöltőm. Hanem hát az már csak ilyen: a helyváltoztatás,
az idegenbe érkezés, ad valami fontosságtudatot a legjelentéktelenebb
pillanatban is, meg sem kell feledkezni külön
a levegőről s képzeteiről, e semmit most úti okmányaim szerint
Koppenhágában itt állandó alakkal, lakhellyel és névvel
fogom felruházni. Látod, mutatom egy fényképnek aztán
a manzárdablakból, ez itt lenn a tizenkét sávos Vesterbrogade,
szemközt a SAS-Royal, a Sheraton, a Királyi Porcelánbolt,
s amott, ha nem vigyáz, egy biciklifolyamba zuhan egy támolygó
öregember. Orrommal szárazon beleszimatolok a levegőbe,
a fénykép rég a helyén, aztán rég délután van, rég kockaköves
tér az itteni latin negyedben, a Tuborg sörgyár cehhére
szaxofonoznak a legjobb zenekarok, az eső elered, ernyőm kinyitom
és egy katedrális tövéhez támasztom, fejem a térdem közé hajtom.
2. VIZI JEL, JÁRDALEJTÉS
Hirtelen nyugtalanság fog el az Andersens Boulevard-on a Ny
Carlsberg Glyptothek tetővilágított termében: ismerős

valami kép. De hát első napod, alig első néhány itteni
esernyőnyitogatásod utáni idő ez még: akkor m e g . . . ? A szürke
épületsarok, előtte vasrács, egyforma házak sorával betorkolló
utca, a járda hajlata: és lejtése... Ez nem itt ez a város!
Itt tavaly jártál, és most éveket vársz, hogy visszatérj
— most már tudod, elolvasod a táblát, a század elején
járt ott a festő, W. H. mester, s ez a British Museum, ahol
a Russell Street, talán a Great, a Montague Streetet metszi,
és lejt, és neked itt, itt lejt a járda. A Russell Square-re
léptél ki a President utcájából, szállodádból, s jöttek
ezek a süllyesztett előterű, rácsos-lépcsős házak,
olcsóbb szállodák sora, fűrészpor s osztrigahéj néíkül.
Könyvtárak; formatervező irodák, rajzasztalok, ablakokban
virágcserepek, mintha a századelő világát kékelltetnék zöldesen,
megcsavarintott alakzatok; egy kis belsőudvari galéria,
mintha Virginia vagy Leonard Woolf kabátja-kalapja ott
lógna, vagy Vanessáé, aki átvitt egy képet a paraván
mögül a Tate Gallerybe, s te onnét, jössze-vissza erre, busszal
már, leugrasz a Southampton Row és a Russell Sq. sarkán etc.
De most, de most reggel: gyalog még, az első hónapok az ő
halála után, nem kevésbé megrendítő az egyik és a másik,
Szpéró a kezedben éjszaka ott, mintha csak a hajnalt kellene
megvárni, hogy éledjen e nyugovás, melyről pedig tudhattad
volna rögtön, s Virginia, ahogy kifogják az Ouse-ból, borja,
jav., botja — ennyi ez hát! — az agyagos talajba bevágva.
A folyó nem vitte le őt a tengerig, nem egyesült, álma •
— vagy mi — szerint az örök hullámokkal; melyek örökek is, nem
is. Hányszor fordult be itt — akár — a Montague Square (tévesztés!)
és a Russell, a Great sarkán! Velem még nem jár itt végtelenség, ha
nagyon akarnám, meg tudnám számolni — idegen —, hányszor
fordultam be. Kétszer lerohant valami gyerekkocsit toló
koldusnő, egyszer valaki az antikváriumoknál — súlyos kirakatok,
sűrű kínálat, kicsit érdektelen, és lelkesítő elem, ahogy
bedarálódik a továbbhaladásba, ahogy ez a város ezt teszi
veled, egymást érik, átmenetesen, észre se veszed, változásai,
hirtelen már írógéptömkelegek előtt állsz, a Bloomsbury Streeten,
a Shaftesbury. vagy a Charing Cross olyan, hogy valamiben
szinte bokáig gázolsz, de nem szemétben, sokaságban, míg fenn
a fák nehéz ágai a buszok piros tetejét verik ütemre, ütemtelen,
lelsz egy franciakenyeret; szombat éjjel, vasárnap hajnal jeligére;
nyolc óra alig van, már ott mégy, mögötted a járdalejtés,
ahogy ezt aztán itt veszed észre tulajdonképp Koppenhágában,
a szürke képen, mely nemlétezőt derenget, Őt, aki után jártál,
a helyet, ahol, és ahová most megint hosszú idő kell, hogy visszatérj.
Kiszállsz egy gondolatjelből. Egyszer valaki, este; az antikváriumok
és a múzeumkert rácsa közt cikázott, lerobbantó jelenet, szó
szerint visszahőköltetett egy nagy termetű, fekete embert, például,
bemenekült a Kopt Streetre, átsiklottam az így támadott résen,
de eltévedtem, végig attól kellett tartanom, beleütközöm
megint a kéregetőbe, nem lesz-e kés a kezében már, bármi, s miért

járok erre én? Nem tudom, kik aludtak a galéria üres-poros
mélyén, a zöld deszkázat kicsit előreszökkent, ez jól látszott
— rácsok, rácsok — a rácskapu sötétjén túl is. Azok már mind
alusznak, Szpéró, Éliás, Poszi, Csucsu, Pipi, a k i k . . . A tetővilágított
térben villog a posztimpresszionista világosság, halványlilák,
zöldes-kék jégfényekben és fehér-sárgában a hegyek, kertek,
mintha csupa cseresznyefa, baracka, jav., barackfa, kék-zöld-neon
fa és tetővilágításbokorsor borult volna virágba. Hasalok ma
is, ez abszolútumom, itt a szőnyegen egy képes folyóirat — s rajtam: ö
felett, a posztimpresszionisták világossága, halványlila, zöldes-kék
jégé, jav., jégfény, kis pontok, téglalapok, apró részletekből
összeáll valami. Szpéró nem apró részletekből állt össze,
„Szpéró" és az a világom velük, ott egyetlen s osztatlanból — rajtam: ő
vált valamivé valami, s az volt, nem volt felőle kérdés. Tizenegy
évig el nem mozdultam mellőle, végül is. A St. James' Park
madarai kezemen, az öt belső tó hidain változatosan kelhetek-járhatok,
a hazulról vitt sajtkorong héját elaprítom, hozzátördelek morzsának
helyi kenyeret, ülök a padok valamelyikén, köröttem a nép, ők,
világosbarna, sötétbarna hátak, evidenciák, egy-és-osztatlan
kis rikácsolások sokasága, mint posztimpresszionista pontok,
melyekből egy raj így összeáll — aztán elröppennek, vagy továbbállok.
Hirtelen ott megyek egy föld alatti folyosón, ez valami installáció,
berendezett műalkotás. Lapos medence, kertben foglalhatna helyet,
alig valami fény azonban, csak a nagy falsíkon látszik egy
képmás, világos-sárgás, mint Keats eszményei, oly frizurával,
mint a Glyptothek szobrai, azok a fők. A víz csendesen, majdnem
moccanatlanul hullámzik lassan, a hullámok fölvetülnek egy fényforrás
által a képre, az arc, a fej alakja, a haj, a tekintet mind
jól kivehető. Hogyan jövök rá, hogy itt a vízbe kell nyúlni?
Térdelek a sötétben, járnak-kelnek közben, kevesen, csuklóig
a vízben a kezem, és a hullámok megmozdulnak, nekilódulnak a képen,
a vonások kivehetetlenné válnak, az arc zűrzavarba fordul, hull
szét, vid, jav., vissza, össze és vissza, nagy nyugtalanság, s közben
a kezem már valamire mozog, írhatnám „Virginia", de eszembe
se jut, írom, „Szpéró", mindig egy kicsit följebb, följebb,
van egy pillanat, hogy a víz színére, aztán a légbe, s elcsitul
a hullámzás, még guggolok partján, aztán megyek.
3. A FÖLDBE TÁRT FOK
A Vesterbrogadén, a szálloda félmanzárd ablakából a még magas
napszállta felé kinézve, nyugatnak, ahogy közben az ablakszárny a
szemközti magas házakat meg-meglengeti az óváros felé, üvegével,
az elnyomott cigaretták, kisercent gyufamaradványok felett szabadon.
Mit is tenni? Lemenni délután még? — igen, lemenni; igen, de minek.
És ott megyek. A Fredriksberg Alle, talán az Allegadéig; vagy
egy másik nap, már a vége felé, a Botanikus Kert, melyet kihagytam,
helyette a Rózsakert szögletre nyírt hársfái alatt húztam ki az időt,
míg nyit a múzeum, vagy más elhatározásra jutok, a múzeum melletti

tónál ültem, néztem az aktatáskás, fűnyírógépes, síerős, jav.,
sietős, gyerekkel-totyogós, hány-óra-megkérdős kétlábúakat, vagy
a kétlábú-szárnypáros társaságnak igyekeztem kedvére tenni, a nád
szálainak közelében; a Stockholmsgade — az én utcám ott! —,
féloldalas utca, munkába indultak, egy-egy autó eltűnt, látszott
valami életszerkezet, ki visz családot, ki pakol be dobozokat,
és szinte semmi, semmi jármű a jelentős fasoron. A svédasztal narancsa
elfogyott lassan a táskámból, héját a szárnypáros nép nem ette,
a kacsák is csalódottan totyogtak vissza vizükbe. Odabent: a képek,
a termek tagolása, az ismétlődés napra nap; ismétlődése annak, ami
megvolt, látatlan látva, tér nélkül tárulva, egy — kiderül? —
képzet jegyében, egy lábpáréban, mely megérint, egy szárnypáréban,
mely fölcsap; mint Musztafa, ilyen vicc nincs, ki elszállt madarát,
nem, „mint puszta fa, ki elszállt madarát" satöbbi és satöbbi
hívja vissza. Elkészítendő valami tanulmány, gondolatban már ott
járok — fordítandó majd valami tovább, aminek a kedvéért
Bécsben jártam, a lépcsőfokok, a Porzellangasse, Alsergrund,
Heimito von Doderer. S hogy egy lény mit is tesz önmagában, szárnyát
csattogtatja olykor, mint egy szellőzködő madár, ezek elemzendők, e
dolgok jönnek — és a Porzellangassén, a valóságban, de hát a főalak
is ott lakott, s ott a nagy műpapagáj, melynek valódi létet elhiszek,
s mond torokhangon torzítva kedélyesen valami „Állj Meg Már Pipi"-t,
s vakunkra gondolok, képzet jegye derülne ki? Ahogy ők, a végleg
elköltözöttek itt élnek, vagyis épp hogy csak nem itt, különben minden
rendben, nem lehetséges-e „ugyanígy", hogy nem is voltunk a világon
stb. Ettől véd meg, hogy egyszerűen azért írsz, mert valakinek
érdekes, hogy van Liechtensteinstrasse, és oda a Fürstengasse visz
fel a Porzellangasse D-villamosától, és a Lépcső zöld korlátai
felett a gesztenyelombokat alulról világítva fehér, nagy tejüveg burák
vannak, este kinézel, nem a Vesterbrogadét látod, de ezeket, és szemközt
a felújított szecessziós épület tetején 4-5-6, ilyen osztásban,
(vagy 5-6-7, így) sorakoznak a keskeny kéménykürtők kipufogócsövei,
és akkora a csend a Pasteurgassén — ez a hotel utcája, zsák —,
h o g y . . . hogy, de hát mit is, mit is. Fent az Arne Karlsson park. Négyzet
fa asztal, deszka, ülsz ott, szórsz sajthéjat, helyi morzsát,
a Wahringeren megkereshetnéd Doderer emléktábláját, mást csinálsz
helyette, nézed a villamosokat, keresel jöttükben valami ritmust.
Osztatlan volt, akármi képzet, hogy vannak ők, volt Ő, elég volt
meglenni csak, mint egy semmilyen-ember-se-madár. Volt a középkori
abszolútumképzetet feldolgozó klasszikus francia dráma világa, volt,
hogy ez a világ a végképp helyi érdekű érthetetlenbe — nemcsak
értetlenedbe! — fordul. Megvéd, abbahagytad ezt — abbahagytam —,
hogy a magad helyi érdekét mondd, helyi érdektelen tagolását egy
„műnek", meg, hogy valakit esetleg vonz a kérdés: hát miért fogod
vissza magad, miért nem keresed fel a várost, mely a halottat
elhordhatóvá tette, miért nem „kapsz szárnyra" arrafelé? Mit
alkotsz mégis művi mód ebből akár? Miért nem próbálod meg: másodszor
milyen aztán, hogy ö — van, csak épp — nem itt? Mit őrizgetnél
megint, és mire tartalékolnád? Délelőtt; itthon maradsz? Most,
ha lemennél, minek; itt vagy, nehezen lesz viselhető, délelőtt,
16

áthoznád Őt, még Samut se hozhatod, vedlik, veszélyes a repülés
neki, tizenegy éves múlt; s Alizhoz, ahogy belebiccen a tenyeredbe
— esetleg épp kiszaladó sérült lábbal; mozgásait igyekvőn
kivitelezve; aztán mint Szpéró oly teljességgel hasalva, oly ő ő,
míg ketten éltek — a rádió, melyet Szpéróval annyit hallgattatok,
szól, Belgrád, a délelőtti zenei program előtt még Schubert,
Pisztrángötös, közben valami szöveg újra s újra megszakítja —,
volt ez a furdalás: álltál Aliz toronyszobája előtt — anyád
kis kredencén a kalitka, kendővel kibélelve —, Aliz a tenyeredben,
Szpéró közben az ősi házban, már drótozott ajtó stb., eszegetett,
vagy kotlott, ült a hőségben a száraz füvek közt, alig félórákra
lehetett kivakarni onnét, ez elégette, elkopott a lényeges
szervek valamelyike, mire tartogatnám magam, kérdezem délelőtt,
valahova betérek, lassan, túl lassan elzsibbad a túl heves, túl
tompán heves nem-tudom-mi, s szó sincs arról — egy alkonyi
galéria a Cork Streeten, a Serpentine Galleryből a Hyde-parkon
át a hazatérés, ahogy valaki hirtelen hanyattvágódik, lába a légben
kalimpál — szétszaladt a lábpár, a szárnypár, a szem nem
fejezte ki már őt, nem önmagát —, s mintha virágcserépnyi föld
puffanna, a törés visszafogott zajával, ellódul egy aktatáska,
sietve tovább, valaki már gondozásába vette —, aztán, de hát
v
újra s újra ezt mondod, a Knightsbridge metrómegállójához az a hosszú
életbúcsú-folyosó-akár, szaxofonoznak, gitároznak egymástól
függetlenül — ez az, egymástól ők teljesen, csak kényszerleg
általad nem függetlenül — semmi „féltékenység", Aliz és Szpéró,
csak a szív szétszakad madár-szilánkra stb. Fel, ezt abbahagyni,
a tanulmányba megpróbálni beleírni kifejtettebben, ami visszatér,
akárhány halottal is, a csak-a-megoldhatatlan-érdekes kérdés-világba.
Ülsz a Tabán-oldalban, a fa tövéhez hordott kövek közelében,
lehajolgatsz, tavalyi vadgesztenyéket dobálsz hátra magad mögé, .
egy-egy gallyat elrendezel, a fűmagot idén se értél rá kihozni,
még erre se, de mik tennivalóid? A természetes f ű meg mintha
kevéssé nőne épp. Az idei év, talán, halál nélkül múlik el körükben;
visszajön a tavalyi négy ily művelet: ahogy a fokokat — a Lépcső!
mely két világot összeköt, meséled végül, délelőtt, elzsibbadó
agyad teljes élességével s minden vigyázatával, s ahol az emberi
szereplők, e két-láb-járók a megejtően legesendőbbek, legkevesebbek,
de az ellen játék, a klasszikus francia dráma világa nekik a lépcső,
a nem-megoldhatatlan, sőt, mely a Liechtensteinstrasséról is
mily rövid-út felvezet pl. az Arne Karlsson-parkhoz, mely hasznos!
—, ahogy a fokokat, igen, bevágtad itt nem-tudom-mi-és-mi-közé ;
aztán a dobozokra visszaegyengettétek a földet, ál-zöld
látszatok kerültek még oda, s az egész elkezdett porladni
és fonnyadni. Mármost, ha visszatérsz, tanulmányozni a lépcsőt
— a Pisztráng motívuma jön vissza most; mégy mindjárt Alizhoz,
Samuhoz, a többiekhez; mind egy, csak élne, élne —, el fogsz
nézni a Zentagasséhoz, ez legújabb fölfedezésed, a Wieden-városrész
részlete, és majd elmondod, hogy — (van ott egy hirtelen
parkocskává szélesedő rész, amely...) etc.; vagy, meg, javíthatatlan,
ugyanaz, mind le kell választani rólad, ami elhangzott,
17

amit mondani tudtál, és amit nem — ez a végső, amit kívánnál?
Hogy ő ott lenne, ott — veled maradna? Talán ő m á r n e m hagyna
el — ott — stb.; felkészültél a tanulmányra, teljesíteni
fogod e kötelességednek a mai délelőttre eső részét.
Koppenhága térképét rég elraktad, a négyzet asztal feljegyzéseit
— nézted az esőcseppáztatta betűket — fel se használtad. Fejből
írtad mindezt, mintha nem agyad, hanem agyaddal így vinni
valami mást akarnál elzsibbadás-felébb . . . mintha mennél, mennél.

D I Ó S Z E G I BALÁZS G R A F I K Á J A

SYLVESTER LAJOS

Zágoni emlékképek
Zágonhoz, illetve a zágoniakhoz sokféle emlék fűz, élmény köt, s a nyárelőn, amikor a háromszáz éves Mikes-évforduló ürügyén szemelgetni kezdtem
ezek között, Háromszék délkeleti medencezugának nem a tájképelemei, a nagyközség panoramikus látványa, Mikes-tölgyei vagy a Szentkereszti- (Mikes-) kúria körvonalai, hanem markáns férfi- és kedves nőarcok, a zágoni emberek színpadokat és tereket betöltő seregei álltak elibém. A magyarázat egyszerű: negyedszázadosnál is régebbi ismeretségünket, most veszem észre, a tömeges emberi kapcsolatok alapozták és határozták meg. A száz és egynéhány esztendős
kórus, illetve a zágoni dalkör, valahányszor erre bármily csekély eshetőség kínálkozott, újra bontogatni kezdte — a szó szoros értelmében is — a dalosok
zászlaját, s a csoportos éneklés közösségeket megtartó erejébe kapaszkodva
fújta a magáét. Most is. emlékszem, amint Kézdivásárhely műemlék főterén a
frissen avatott emlékmű talapzatát körülállva éneklik a hetvenes évek elején
a Gábor Áron rézágyúja kezdetű népdalt, vagy amint a bukaresti tévéstúdióban az Erdő mellett estvéllettem dallamát hessegetik arrébb a vájt fülű politikusok.
Tömegélmény volt az is, amikor kórustalálkozókra sereglettek ide Háromszék és a távolibb vidékek énekkarai, dalcsoportjai meg zenekarai, s Törökvész, Kisvész meg Nagyvész kapaszkodói főié emelkedett a Zágon völgyéből
felszálló ének. Egy ilyen alkalomkor adhatta kezembe Domokos Dezső karmester a Zágoni Dalkör 1894-ben nyomtatásban is megjelent, belügyminiszteri rendelettel jóváhagyott alapszabályzatát. Az 5. paragrafust idézem: „Rendes
tagok lehetnek oly feddhetetlen életű, jó erkölcsű egyének, kik magukat az
összhangzatos énekben fejleszteni óhajtván, erre a karvezér által alkalmasoknak
találtatnak s a választmány által felvéve, a felvételi díjul 40 krajczár tagsági
díjat minden év deczember 31-ig pontosan befizetnek."
A sokféle zágoni találkozó közül kettő különösen az emlékezetembe kéredzkedett. Az egyik bő húsz esztendővel ezelőtti, s a Mikes Kelemen Művelődési
Egyesület megalakításával kapcsolatos. A művelődési otthon nagyterme, sőt az
épület előtti térség is zsúfolva volt mindenféle emberrel. Benn, a díszműsor
előtt, a piros vászonnal leterített asztal mellett tudományos ülésszak zajlott.
Mikes-kutatók, írók, költők, tollforgató emberek és művészek voltak a meghívottak. Tompa László, a szomszédos Kovásznán született és Sepsiszentgyörgyről kitelepedett színművész éppen hazalátogatott, s kötelességének érezte, hogy
a zágoni ünnepségen megjelenjék. A ceremónia kezdetét lekéste, ezért az ajtóig vergődve egy cetlit küldött elé a hivatali asztalhoz: Egy Mikes-levelet elmondhatok-e?
— El — írtam vissza, de kétszer is meggondolva, hogy a megbélyegzett
idegen szerephez juttatása miatt a következő rendezvények engedélyezését kockáztatjuk. A műsorszámokat ugyanis igen gondosan megszűrték, és „idegenbe"
szakadt hazánkfiainak nem volt tanácsos szót adni. Tompa László előfurakodott a tumultusban, színpadra állt, s messzi zengő baritonján fejezte be a levelet, magasra röptetve az utolsó mondat Mikesi gondolatmadarát: Csak akkor
jövök haza, amikor szabadság
lesz...
19

A másik zágoni tömegélményem épp ehhez a vélt szabadsághoz simul, és
viszonylag friss. Domokos Gézát, a Romániai Magyar Demokrata Szövetség elnökét, parlamenti képviselőjelöltet, a Kriterion Könyvkiadó igazgatóját kellett
bemutatnom a választások előtt a község népének. Ha nem tudnám, hogy
Brassóban született, akkor azt mondanám, hogy a szülőfalujabélieknek, hiszen
gyerekkorát itt töltötte. A képviselőjelölt és a választók találkozója körül nem
csaptunk különösebb hírverést, mert máskor is előfordult, hogy azokban a zűrzavaros időkben a meghívott vendégek nem érkeztek meg, s az ingerlékeny
tömeget ilyen esetben szép szóval igen kényes dolog leszerelni. A gondokat
szaporította az is, hogy a falubéliek vezetői között sem valami rózsás a hangulat, különféle csoportosulások botorkálnak a demokrácia járatlan ösvényein,
s szembe-szembecsapják a behajló ágakkal az utánuk jövőket.
Menetrendszerűen érkeztünk, s a kultúrotthon nagyterme előtt alig volt
néhány ember. Amint kiderült, még a telefonértesítést is késve továbbították.
A képviselőjelölt közérzetét ronthatta az is, hogy több megye választotta volna magáénak, de mi a szülőföld elsőbbségi jogát érvényesítve, Háromszékre
kérettük. És ez nagyon meghatotta. Most pedig a nyakára szerveztünk egy
szép kis zágoni felsülést.
És nem ez történt. Falusfelei perceken belül megtudták, ki érkezett haza,
s fél óra múltán a nagytermet megtöltő tömeg zsúfolódott össze: fiatalok tavaszias üdesége és a felnőtt férfiak visszanyert szabadságukba kapaszkodó
gondja, az összesereglett asszonyok családféltő riadalma. Volt aki a szomszéd
faluban, más a távoli Brassóban tudta meg egy tévéközleményből a zágoni találkozót, kocsiba ült, s a helyszínen termett. A rendezvényen olyan hangulat
alakult ki, amely, érzésem szerint, a mámor mögött bujkáló görcsöket és ellentéteket is oldhatja. Ezért előzetes megfontolás és tervezés nélkül, nagy ovációk közepette újjáalakítottuk a hetvenes évek elején szétvert Mikes Kelemen
Művelődési Egyesületet, megújították a vezetőségi tisztségviselőket. Eufóriás
ünnepi hangulat kerekedett, s bár Zágon népe nem öltözött be a kórus különlegesen szép népviseletébe, az arcokra kivetülő belső ünneplés, a szabad szavakkal szövött gondolat a nagy ünnepélyek sorába emelte azt a hétköznapot.
Ezért vannak nekem elsősorban nem táj-, hanem tömeg-, azaz közösségi
emlékeim Zágonból. (Helyesbítek: ez, ennyire sarkítva, nem is igaz. A tájemlékeim is dominánsak, s a tájat, s annak népét nem is lehet elszakítani egymástól.)
Könyvespolcomon Mikes zágoni tölgyeinek téli fotója. Biológusok, erdészeti szakemberek szerint ezek Mikes gyermekkorában már süvölvény cserefák lehettek. A tölgy esetében pedig a serdülőkor több tízesztendős kort jelent.
A kettős korona égre rajzolódó erezete a szívós együvé tartozást jelzi, az
ágak egymásba karoló támasztékként hatnak. Az idei nyárelőn készült képek
már nem a szimbólum értékű szikár kiállást sugallják. A bal oldali tölgy odvába rakott pakulártűz elemésztette a fa-matuzsálem belső részét, a korhadt
geszt négy méter magasságig k i é g e t t . . . Ez (is) az oka, hogy aszik az óriás két
vezérága, s az idén nem hajtott már levelet az oldalágak mindenike sem. Ez
a pusztulás is egy szomorú szimbólum. Ezt a képet karcolják riasztóbbra a fák
szomszédságában saját gubancaikba csavarodó rozsdás szögesdrót halmok, a kiszáradt egykori halastavak sást suhogtató látványa, s a Mikes-korabeli szülőházi (gazdatiszti lakás?) széteső alapzata, a visszametszett gyertyánfák korhadó tiltakozása. Ebbe a szomorkás képbe görnyed bele Molnár Gizi néni gyomláló igyekezete is. Hatvankilenc esztendős, nem csak nevük, a család foglalko20

zása i s molnár volt valaha, de az idők m ú l á s á v a l k i f u t o t t a m a l o m á r o k b ó l
i s a víz, m e r t valahol elszakadtak a — m é g a Mikesek i d e j é b e n épített —
gátak.

Némi vigaszt azért nyújthatna ez a látvány, hisz az enyészet felé hajló
darabkái mellett észre kellene vennem a harsány növekedésbe kezdett f ű frissességét, a távolból ide látszó gyümölcsfák gömbölyded koronájának termő
kedvét, a zágoni medencezug egész panorámájának igézetes szépségét.
Persze, megtörténhet, pillanatnyi hangulatom vetődik vagy vetül rá erre
a képre, mint egy átvonuló felhő árnyéktömege, sötétebbre alakítva át azt.
A Mikes-kertbe Kozma Béla tiszteletes úrtól jövök, akivel körbejártuk a
gesztenyesorok karéjának ölelésébe fogott monumentális templomot. Lassan
haladtunk, mert a tiszteletes úr mindkét lába trombózisos, súlyos gyulladás
kínozza, félő, hogy bármelyik percben kibomolhat. Óvatosan járunk, mert az
idei földrengés betyárosan nekiverte a templomhajónak a vele egybeépített
tornyot. A templomtető és a párkányzat kődíszeiből mázsás súlyúak hulltak
alá, krátereket marva a templomkert pázsitjába, egész falrészek a Mikes-tölgyek téli képének erezetéhez hasonlóan repedeztek. A kárt legalább kétszázezer lejnyire becsülik. Nincs miért magunkra erőltessük tehát a jó hangulatot. A templomot kétszer javították az utóbbi tizenöt évben. Az ország annyiféle segélyt kért és kapott, amiből annyi bonyodalom, zűrzavar is származott,
hogy kinek legyen kedve most újabbakat kérni? A javításokat viszont el kell
végezni, hisz a széptember végi Mikes-évforduló ünnepi ceremóniájának egy
részét ebben a monumentális templomban tartják.
Ezek a mi belső remegősünket is fokozó földrengések ismétlődő kártevéseikkel súlyosbítják pusztulásképzeteinket. A zágoni Szentkereszti-kúria —
minden valószínűség szerint ez lehetett Mikes szülőháza, a régiek emlékezete
szerint a tetőzet ácsolatába feliratos gerendákat is beépítettek —, szóval Mikes Pál hajdani udvarházának szomszédságában leomlott a műemlékké nyilvánított gabonásépület egyik fala, de a kúriára is rá kellene költeni néhány
százezer lejt. Másképp földrengés nélkül is elpusztul, megkapaszkodik a párkányokon s a rothadó tetőzeten a gyom.
A hírek másféle felhői is gomolyognak felénk, ami, ha hitünket nem is szárítja ki, kedvünket lankaszthatja. A fővárosba sűrűsödött társadalmi rengés
utórezgései ide is elérnek. A zágoni fotókat készítő, tehát velem lévő fiatal
mérnökembernek a véraláfutásos képe mutat úgy, mint a földrengéstől omladozó templomfal. Lábát húzza, mint a trombózisos pap. Mert neki is éppen
akkor jutott eszébe, hogy Bukarestben is van fotóznivaló, amikor az éppen
nem akarta mutogatni a s e b e i t . . .
Kozma tiszteletes úr bejelenti, hogy lemond a Mikes Kelemen Művelődési
Egyesület elnöki tisztségéről, ahová a közgyűlés hetekkel ezelőtt megválasztotta. A tönkrement templom, gyulladásos láb — hát hogy lehessen a rengeteg
dolog után járni, s az ügyek intézését kijárni? Aztán felszakadnak a zsilipek,
ömlik a panasz, s bennünk kirajzolódik az emberi kapcsolatok kiszáradó ágainak képe, érzelmi világunk templomfalakénál Súlyosabban megrongált és repedezett képe. Pedig, ugye, milyen egységesnek és milyen erőseknek tudunk
mi tűnni néha? És a valóságban mennyi gyávaság, félelem, megfutamodás szorult belénk! Önzés és igazságtalanság is!
Kozma tiszteletes úr beinvitál az egyházközség könyvtárába. Én, szégyenszemre, először vagyok itt. Festett könyvszekrények, tékák. A székely bútorok
színezete és mintázata szerint. Kedves, szép látvány, s engem az is meglep,
21

hogy az égszínkék alapszín, a hófehér falak mennyire átfestik a hangulatot,
növelik a helyiség méltóságát, emelik a könyvtár rangját.
A református lelkészi könyvtárban szinte elsőként akadok rá a szü^őfalumbéli (Csernáton) Bod Péter munkáira. A Szent Bibliának Históriáját például Szebenben adták ki 1748-ban. A kézdivásárhelyi Matkó István művébe,
a Törvényen épített házba is belelapozok, Gelei Katona István Index Dominicanuma is megfordul a kezemben. A gyönyörű kötésű, nagy formátumú Váradi Bibliát 1657-ben kezdték nyomni. Bod Péter uram szerint tízezer példányban. Köleséri Sámuel és társai Károli Gáspár Vizsoli Bibliáját javították és
látták el igen fontos marginális jegyzetekkel. 1660-ban Várad török megszállása idején Kolozsvárra szállítják a nyomdát, oda viszik azokat a példányokat
is, amelyek nem pusztulnak el, és a nyomtatást Szenczi Kertész Ábrahám fejezi be. A tiszteletes úr megjegyzi még, hogy Várad 46 napi ellenállás után
esik el, 1658—1661 között 250 000 embert hurcolnak el a törökök Erdélyből. A
váradi várból való önkéntes kivonulás és a városfeladás egyetlen feltétele volt
a biblia elmenekítése.
Pap ember mondja, kedves hivatásbeli elfoglaltsággal talán, de én nem
érezhetem annak, mert a biblia akkori kultúránk, anyanyelvi műveltségünk
sűrített letéteményese volt. Olvasom Bod Péter megjegyzését: Ez a Biblia sokkal nagyobb becsületet érdemelne, mintsem szokták becsülni, a benne lévő
szép magyarázatokért.
Egy múlt századi okirat is a kezembe kerül: Emlékeztetőül ... néhai zágoni pap és orbai esperes Csiszér Mihály úr elmaradott özvegye — Vajna Mária úrasszony — kedves emlékezetű férjéről reámaradott Könyveket az egyháznak ajándékozom — 1862-ben, június 1 napján. Hétszáz régi kötettel, az egyik
legjelentősebb háromszéki régi könyvgyűjteményt.
Könyvek közé temetkezvén eltűnik valahová a földingások és a társadalmi
zengések kiváltotta sokk, s Kozma tiszteletes úr sem a fájós lábára koncentrál
most. Óból, cinkből kalapált nagy formátumú borospalackot vesz elé. Indadíszes rajzolatú, feliratos. Paulus Mikes de Zágon 1685. Mikes Kelemen édesapjának adománya tehát, aki az orbai egyházmegye főgondnoka és kuruc kapitány. A lelkipásztori hivatalban őriznek még egy aranyozott ezüstből készített
kelyhet is. Ezt, s a Mikes Pál adományozta borospalackot 1896-ban a millenniumi kiállításra vitte Bodor János felsőcsernátoni származású egyházi férfiú,
ahol díjat is nyertek, s 1900-ban így jutottak el a párizsi világkiállításra is.
Tulajdonképpen Mikes-ügyben talpalok, de úgy tűnik, mintha megegyeztünk volna, személyisége maradjon csak ürügy a hozzá kapcsolható beszélgetésekre.
Kozma tiszteletes úr elmeséli, hogy 1984-ben, Mikes Pál iszonyatosan kegyetlen halálra kínzatásának 300. évfordulóján kilencven zágoni elindult Fogaras várába, hogy elhelyezzen az emlékére egy kopjafát. Oratóriummal készültek, Lévay József versével. A turisztikai hivatal, nyilván, nem adott autóbuszt. Mentek vonattal. Azóta is ott áll a kopja, rajta a felirat: IN MEMÓRIÁM MIKES PÁL. Ha nem0 elég figyelmes, az „IN MEMÓRIÁM' '-ra is rákerül az ékezet. A zágoni mester úgy vélte ugyanis, hogy legalább Mikes Pál
esetében illik felrakni a szövegre a kurucos vesszőt is. Memóriám, Zagon —
miféle írásmód legyen ez?
Erről a Mikes Pálról, akit fia soha nem emleget sem a képzelt nénjéhez
írott, sem a misszilis levelekben, a tiszteletes úr elmond néhány emlékezetre
méltó dolgot.
22
t

1690-ben Thököly Imre a havaselvei Ploie$ti városából küldi át Háromszékre, hogy az ezt elfoglaló németeket onnan kiűzze. Mikes Pál — akiről
Cserei Mihály például, lévén híres labancpárti, szenvedélyes ellenségeskedéssel ír — ehelyett ördögi kegyetlenséggel tört Zágonra, s ott régi ellenségét, a
becsületes Jankó Boldizsárt a saját kapujára felakasztatta, Jankó Tamást és
Vajna Orbánt halálra vagdaltatta, s az elszaladó Jankó Péter mindenét felprédáltatta.
A későbbi tanúvallomások nem varrják egyedül Mikes Pál nyakába a
„csak hallani is irtózásra váló halállal megöletést", sőt Orbán Balázs fejtegetése szerint „ . . . egy csapat menekülttel beküldetvén Háromszékre, hogy az elpártoltakat megfenyítse, egy éjjel ráütött Zágonra...;
de később Mikest a
moldvai vajda elfogatván, a népjogok ellenére kiadta a német
generálisnak,
s ez minden emberségi érzetet levetkőzve, iszonyú, kebellázító kínzássál végeztette ki, szemeit kisüttette, azután minden nap egy keze, vagy lába ujját vágták le, testét sütögetvén, úgy kínozták háláiig".
A zágoniak mai értékelését a Fogaras vára mellé elhelyezett kopjafa jelzi.
A tiszteletes úr kedélyállapotát már nem a mai bajaink igazgatják. Ütban a templomi Mikes-gyűjtemény felé, megállunk a kántori laknál. Mikor
Kiss Lajos ebbe a lakásba beköltözött, Manyi nevű kislánya, háromévesen, a
gabonásbejárat emelkedőjén pukedlizett. Az egyháznál őrzik az anyakönyvi
kivonatot is. 1932-ben ment férjhez. Szó szerint idézem a tiszteletes urat:
„Amilyen híres színésznővé lett, hogy száznál is több filmben szerepelt, megérdemelne ide egy rongyos fekete táblát."
Sőt! Varga József mérnök úr, maga is zágoni, már fel is ajánlotta a saját
gyűjteményében lévő emléktárgyakat és iratokat, amelyekből egy Kiss Manyiemlékszobát is be lehetne rendezni. Talán éppen a Szentkereszti-udvarházban, a Mikes-emlékszobák mellé.
Keskeny lépcsőkön kúszunk föl a templom karzatmagasságában lévő oldalsó helyiségbe. Tulajdonképpen az oldalkarzat volt valaha az ifjak találkozóhelye. Kozma tiszteletes úr ide rendeztette be és itt menekítette meg a Mikes-emlékszobát, azokban az években, amikor vörös posztó volt a Kelemen neve. Ábrahám Miklós brassói grafikusművész készített egy nagy formátumú
térképet. Ez uralja a termet. Mikes életének főbb stációi vannak rávezetve.
Előtte vitrin, Mikes-emléktárgyakkal, főleg könyvekkel. A múzeumi tározón,
szerencsére, nem volt üveg az előző földrengés óta. Így a leomló vakolat és a
tégladarabok nem törték össze.
A térkép földrajzi neveit figyelem: Egyedhalma (Adjud), Románvásár
(Román), Szépmező (Tirgu Frumos), Rimnik (Rimnic), Borzavásár (Buzáu).
Ezek Mikes moldvai útjainak színterei a korabeli nevekkel feltüntetve.
Bokályok, Mikes-szobor, Rákóczi fejedelem portréja. És tekintélyes számú
Mikes-kiadvány. Csak a hazai könyvek fogyatkoztak meg néhány évvel ezelőtt. Rákóczi külön tárlót kapott. Gelu Pateanu, a Leveleskönyv román fordítója központi helyre került, (ö is áttelepült Budapestre.) A vitrinben egy rög
is látható. Beder Tibor tanfelügyelő úr hozta Rodostóból, aki az idén az évtizeddel ezelőtt megkezdett út utolsó szakaszát a bolgár határtól gyalog teszi
meg Rodostóig. Az utóbbi években a dróthálóba fogott ország határaiig jutott
el csak, bármilyen irányba indult. Egerbe sem engedték ki, hogy az eredeti
Leveleskönyvet megtekintse. Most szabadabb az út — állapítja meg a tiszteletes úr.
A templom előtti tágas térségen az évfordulóra készülő Mikes-szobor23

portrénak nézzük ki a helyét. Többen az egykori zászlótartó talapzatra képzelik el, de ennek tömege akkora, hogy kisebb torony nagyságú szobrot kellene
ráültetni, hogy az alapvető arányokat be lehessen tartani. Mikes egyéniségéhez
egyszerű talapzat és portrészobor illik. A célpályázatra a Mikes Kelemen Emlékbizottság hat szobrászművészt kért fel.
Domokos Dezső zágoni karmesternél, az RMDSZ helyi szervezetének elnökénél az évfordulós tennivalókat leltározzuk. Aprókat, nagyokat egyaránt.
Ilyen tételek szerepelnek; húsz-húsz rend székely ruha a kórus férfi- és nőtagjainak. Pénz a Szentkereszti-udvarház és a műemlék épület rendbetételére.
Képeslapok nyomtatása. Kirándulás Rodostóba. A meghívottak elszállásolása
a zágoni gazdaemberekhez . . .
Ügy belemelegedtünk a zágoni beszélgetésbe, bokros teendők mikéntjeibe
és hogyanjaiba, hogy feledünk földrengést, aszúágat, s a bennünk rejlő repedéseket is, s nevetünk azon például, hogy hányféle néveredettel akartákakartuk megtámasztani a Zágon nevet, hogy kiderüljön, mennyire egyszerű:
déli szláv eredetű szó, mintegy két magyar holdnyi területet jelent. Tulajdonképpen azonos tőről fakad a Szabolcs-Szatmár megyében lévő Záhonnyal,
amely északi szláv eredetű és ágyást, keskeny földsávot, négy—nyolc barázdát
magában foglaló területet jelöl. És mindezt a szegedi származású Kiss Lajostól tudhatjuk meg. Jómagam pedig arra is emlékszem, hogy a Mikesek neve
sem csak a Miklósokkal hozható kapcsolatba, hanem a honfoglalás kori szláv
törzsi nevekkel is.
Vaj' ki tudhatja? Volt valaha ilyen egymás mellett élés is. Éppen a település- és tájnevek őrzik ennek az emlékét. Talán téma lehetne ez is az évfordulós tudományos ülésszakon? Mert ilyen is lesz.

VEKERDI LÁSZLÓ

Ismét a Sorskérdésekről
Ki hitte volna két vagy akár másfél esztendővel ezelőtt, hogy egyszer
majd a szocializmus vádjától kell Németh Lászlót megvédeni? Látványosan
mutatja a nagy világnézeti változás gyorsaságát, hogy Bertha Zoltán recenziós
esszéje (ha ugyan fordítható így az újabban mifelénk is divatozni kezdő Essay
Review) éppen erre vállalkozik. Vagy ahogyan ő írja: „A sokféle szempontú
megközelítés közül lehetséges, sőt valószínű, hogy a jövőben egy jellegzetesen
polgárias-liberális, szabadelvű — egy polgári-demokratikus-européer értékrendnek megfelelő — megítélés, bírálat válik uralkodóvá. Ez a Németh László-i
harmadikutasságot immár nem a »bal«-, hanem a (modern, nyugatias)
»jobb«-oldali felfogások irányából fogja kritizálni vagy elutasítani." S elébemenve mintegy ezeknek a bírálatoknak, Bertha Zoltán hangsúlyozza, hogy
Németh magyar sorskérdéseket bolygató gondolatai a szocializmus mindenféle
fajtáját (a „minőségszocializmust" és a „harmadik utat" szintúgy) kategorikusan elutasító világnézet talaján is menthetők, és alkalomadtán érvényes, értékes, sőt akár aktuális inspirációk forrásai lehetnek, „az öntudat bizonyos lelki,
24

szellemi kapaszkodóit kínálva" a „demokratikus nemzeti eszmélkedés számára", hiszen Németh ideológiájában végtére „az individuális szabadságeszme kap
ideális etikai és közösségi dimenziókat, s nem csorbul az instrukciók értelmezhető és alkalmazható gyakorlatiassága által, csak belül rétegződik és épül. Vagyis nem tekinthetjük Németh Lászlót olyan »illiberális« gondolati tradíció folytatójának, amelyben ne lennének konkrét megfontolnivalók a szabadelvű életrend horizontján belül is, nem szegülve ellen e rend morális, filozófiai alapjainak."
Bertha elegánsan oldja meg kitűzött célját, s külön érdeme, hogy nem
igyekszik csökkenteni vagy éppen kiiktatni Németh szocialista (Gombár Csaba
kifejezésével szólva) „velleitásait". Ilyenként fogva fel ezeket a szocialista vonásokat, ügyesen mutat rá a „szabadelvű életrend horizontján" belüli ártalmatlanságukra, és nem vesztegetve rájuk sok szót, áttér a globálisan „nemzetcentrikus"-ként jellemzett elemek méltatására. Itt is okosan, mértéktartással, a
súlypontok kellő kiemelésével jár el, és — ezt külön hangsúlyozni kell, hisz
egyáltalában nem általános :— rendkívül tisztességes idézési technikával. Úgyhogy a tárgyalt súlyponti kérdések területén esszéje olykor szinte egy kis minibreviáriumnak is beválna. Aligha lehetne például tömörebb és találóbb öszszegzést válogatni Németh (számtalan írásában szétszórt) „Kert-Magyarország"
utópiájából. S még ha bírál — mint például a „mélymagyarság" fogalomkörének némely vonatkozásában —, akkor is tisztességgel, tisztelettel, megértéssel,
sőt a bírált gondolatok valamiféle helyeslésével teszi, nagylelkűen elismerve
Némethnek nem csak a jogát, de az adott történelmi pillanatban szinte egyedüli „esélyét" is a tévedéshez; persze egyetlen „eltévelyedés", a szocialista eszme vonzásának a kivételével. Ez azonban tán nem annyira Németh László
ügye, mint inkább a mi mai történelmi pillanatunk függvénye; Bertha — e téren is kellő tisztességgel — nem hagy kétséget a szocializmus — bármiféle
szocializmus — elvi életképtelenségéről vallott nézetei felől.
Szakmailag kiváló és emberileg tisztességes recenzió tehát, ám elolvasva és
újraolvasva valahogyan mégsem tetszik. De hát persze, lehetséges, hogy a szocializmust (nem a „létezőt", hanem azt, amit Németh egyszer „ifjúságunk álmá"-nak nevezett) nem érzem annyira életképtelennek, sőt egyenesen emberés természetellenesnek, mint az esszé írója; lehet, hogy (napjaink rendszerváltónak mondott, ám gyakran inkább csak világnézetet váltó világában) mind
csökönyösebbre kalapálódó „véndemokrataként" ezért morgolódok. Az is lehet,
hogy a reánk derülő szabadelvű horizontot nem látom valahogy se annyira rózsásnak, se annyira szabadnak, se annyira tisztának. Mindez azonban jobbára
nyilván az én bajom, s hovatovább érdektelen magánügy. Hisz elég belehallgatni a 168 órába, bepillantani a tévéhíradóba vagy egy országgyűlési közvetítésbe, hogy belássuk: a történelem kereke csakugyan arra forog, amerre Bertha Zoltán terelgeti — imponáló tudással és igen jó szándékkal — a Némethhermeneutikát. Mármost ami a tetszést-nemtetszést illeti, én még azokat is általában becsültem, akik a kerék ellentétes forgása idején, ha félénken is, ha a
kötelező „egyfelől-másfelől"-ökkel is, akár egy kicsi belemagyarázás árán, a
„szocializmusellenesség" vádját próbálták Németh feje felől elhárítgatni. Hogyne hát, s mennyivel inkább Bertha intelligens és mindig megindokolható okfejtéseit az esetleges „illiberálisság" vádjának megelőzésére. Újra- s újraolvasva az esszét se értem hát, honnét az elismerést — az újraolvásásokkor méghozzá egyre növekvő elismerést — változatlanul kísérő rossz szájíz. Bertha tán azt
mondaná, hogy a „racionalitás" száll szembe bennem valamiféle szocialista
25

„közérzettel"; csakhogy pont ezt a szembeállítást, amit ő a „mélymagyarság"
fogalomkörének az értelmezésében — igen szellemesen — alkalmaz, vélem
(alább majd megpróbálom kifejteni, miért) gondolatmenete leggyöngébb pontjának. Nem a „közérzetem", az „eszem" tiltakozik Bertha Németh-hermeneutikája ellen. Csak éppen nem tudom, miért. Marad tehát, légyen mégoly elavult és iskolás, az egyszerű ódivatú racionális elemzés.
Bertha három súlypont köré csoportosítja a Sorskérdések tárgyalását: 1. a
Kert-Magyarország terv, 2. a Kisebbségben, illetve a mélymagyarság-fogalom,
és 3. a tej testvérek-gondolat köré.
1. Először a Kert-Magyarország metaforában rejlő lehetőségek kifejtésével
foglalkozik. Mindenekelőtt gondosan megtisztítja az utópiát a „harmadik út"
és a szocializmus járulékosan (és véleménye szerint csak a kor követelményeiből magyarázhatóan) hozzátapadt „zavaró" elemeitől. Lehetne persze vitatni,
hogy ezek az elemek csakugyan többé-kevésbé járulékosan tapadtak-e Németh
Kert-álmához, és nem tartoznak-e sokkal inkább a lényegéhez, lehetne vitatni,
hogy valóban ,,tehertétel"-ként nehezedtek-e rá, lehetne, de ne tegyük. Ne tegyük, mert amúgy Bertha a szétszórt részletekből nagyon szépen és érzékenyen állítja össze a kert-utópia filozófiáját; pontosan látja például, hogy a
kert-metaföra egyáltalában nem korlátozódik a mezőgazdaságra, hanem általában szimbolizálja a minőségi elvre épülő társadalom létformáját és magatartási
normáit. S Németh (akinek a gondolkozását olykor tán csakugyan jellemezhette bizonyos „nemzetcentrikus"-ság, de aki mindig Fülephez hasonló határozottsággal ítélt el mindenféle „nemzeti öncélúság"-ot) maga is bizonyára nagy
egyetértéssel olvasná, ahogyan Bertha Zoltán a nagy európai rendbe illeszti a
ma végre megvalósulni remélt (újféle) „Kert-Magyarországot": „Németh László
tudta, hogy az ábrándos, »turáni«, »kis magyar«, illetve a történelmi-nemzeti
»nagy magyar« utaknál van »egy még nagyobb magyar út is: az európai.« De
ez nem másolás, hanem a magunk problémáinak európaivá duzzasztása, végre
méltó beleszólás Európa folyamataiba, hozzájárulás és részvétel azokban, »hogy
a kultúrának, melytől idáig csak megoldásokat kaptunk, mi adjunk megoldást«
(A magyar élet antinómiái, 1934). Mert Európa — »Öreg-Európa« és »KeletEurópa« összekötésével — itt van alattunk és bennünk: »otthonos elfogulatlansággal« »itthon vagyunk Európában« (A kritika feladatai, 1929)." S még ahhoz
is van szeme Bertha Zoltánnak, hogy Németh jelenre vonatkoztatott gondolatát egy nemrégiben megjelent találó Szelényi-idézettel fejelje meg, melyben a
világhíres szociológus úgyszintén a minőségi munka újraélesztésében látja meg
— és ugyancsak Némethre hivatkozva — az ország gazdasági felemelkedésének az esélyeit, a nemzetközi verseny lehetőségeit. Csak tán az idézethez f ű zött mondat szükségtelenül — s meglehet, veszedelmesen — beszűkítő: „Nem
számítógépekkel, hanem az élelmiszer, a bor, a ruha minőségével." Tévedés.
Számítógépekkel is, a technológia színvonalával is, mert másképp aligha lesz
lehetséges, vagy újból csak valami jobbféle gyarmati szinten a felemelkedés.
2. „Az identitásőrzés, a nemzeti méltóságtudat metaforája"-ként értelmezett „harmadikutasság" felől közelíti meg Bertha Zoltán, kellő távlatból és
nagy készültséggel a Kisebbségberc-kérdéskör bemutatását. Ha a magyarság a
„polifon" európai kultúra ú j „élenjárójává" kíván lenni — s más választása
Németh szerint aligha lehet —, meg kell találnia önnönmagát (ez különben az
új „magyarságtudomány" feladata), s így „újra kell értékelnie a történelmi
magyarság sorsfordulóinak jelentését". Ehhez azonban egy ú j magyarság-értelmezés szükséges; Bertha ebben az összefüggésben idézi a Debreceni káté szám26

talanszor citált passzusát a „faj"-ról mint „a nép sorsához illő magatartásiról,
s ebben az összefüggésben szedi egy csokorba Németh szerteágazó terveit „egy
«néphez húzó» új értelmiségi középosztály felneveléséire. Csakhogy (egy nagyon lényeges zárójelben) ezt az egész „társadalmi-népi felszabadítási program"-ot „lényegében Szabó Dezső nyomdokán haladó elképzelésiként minősíti, és erre a szálra fűzi fel aztán a Kisebbségben-1, mint amelyben legteljesebben bontakozik ki „a mélymagyarság szellemi jelentése." Már ez maga vitatható, hiszen nagyon világosan megfogalmazta már Kiss Ferenc Lackó Miklós könyvével kapcsolatban, hogy bár a Kisebbségben szerzője csakugyan
„visszahajlik Szabó Dezsőhöz", „előtte és aztán haláláig jól megvan nélküle."
És ami még fontosabb: „a Kisebbségben-t maga is élete mélypontjának érezte".
Mintha magasabbra tenné a Kisebbségben-t a Sorskérdések-hez írt utószavában Juhász Gyula, bár megjegyzi, hogy ez „sem adott azonban valóságos választ arra, hogy mit kell érteni »igaz magyar szellemen«, s így a feladatok
megfogalmazása is homályos maradt." S mintha ezt a homályt magyarázná
most meg Bertha Zoltán azzal, hogy a „mélymagyar—hígmagyar" tipológiát az
érzelmi-lelki attitűdök, az értékválasztások világába utalja. Mégpedig igen
ügyesen, magára Némethre hivatkozva: „Ahogy Németh László a becsült szellemi teljesítményekben a gondolkozás végső hiteléül a közérzetet állítja (»A
gondolat: zsoldos: az számít, hogy ki a gazdája. Az embernek az egész korhelyzetet kell a szervezetében feldolgoznia, s az ebből kialakuló érzése az, ami
igaz vagy hamis, s amin eldől egy szellem igazsága vagy hamissága«) —
ugyanúgy ő is közérzeti-érzületi (és nem faji) alapon (legfeljebb fajinak gondolt tendenciákat hozzáérezve) válogat a magyar kulturális hagyományban." És
bár az ilyen „érzelmi értékpreferenciákból" fakadó megfogalmazásokat a racionális bírálat könnyen megcáfolhatja (Bertha Tamás Gáspár Miklósra hivatkozva próbálja ezt — nem túl meggyőzően, sőt nem is egészen érthetően —
megmutatni), joguk, sőt bizonyos értelemben hasznuk (amennyiben nem kerülnek „egyféle uralkodó történelemmagyarázat autoritarizmusának rangjára") el nem vitatható. „A közérzetből fakadó megállapítások tartalmát — így
Bertha — lehet vitatni, de magának a közérzetnek a létjogát elvitatni értelmetlenség".
A közérzet létét, meglétét csakugyan értelmetlenség elvitatni, de a létjogát? Mondjuk a náci vagy a bolsevista „érzelmi értékpreferenciákét"? Nagyon
veszélyes csapdába jutnánk, ha megtagadnánk a racionális bírálat jogosultságát egy „közérzet" létjogosultságával szemben. Ellenkezőleg, minél inkább „érzelmi értékpreferenciákra" épít valamely filozófiai, lélektani, ideológiai, vagy
pláne politikai megfogalmazás, annál inkább kötelességünk alapfeltételeinek
szigorúan racionális vizsgálata, ha ez többnyire mégoly nehéz is, és semmiképpen sem oldható meg olyan egyszerű logikai rabulisztikával, mint (a Bertha
által csodált) elemzésében Tamás Gáspár Miklós teszi.
De egyáltalában „közérzeti" kérdés, csak „érzelmi értékpreferencia" kérdése a „mélymagyar—hígmagyar" tipológia? Részben bizonyosan; bár inkább a
„korhelyzet" feldolgozásának az értelmében, mintsem a „közérzetében", ami
azért nagyon nagy különbség. Ám aki csak egy kicsit is járatos a kor orvospszichológiai áramlataiban (s Németh nem kicsit volt járatos), az aligha hessentheti el magától a gyanút, hogy a „mély—híg" tipologizálásban nagyon is
racionális tudományos elmélet konkrét alkalmazásáról van szó: az „introvertált—extrovertált" ellentétről, amely már magában a pszichológiában — kivált
a jungi mélypszichológiában — nyílt vagy burkolt értékítélettel párosult,
27

nem kell tán hangsúlyozni, hogy az „introvertált" karakter javára. Németh
„mélymagyarjaira" kivétel nélkül jól illik az „introvertált" jellemzés; maga C.
G. Jung se választhatott volna különb példákat, méghozzá ő is az irodalomból vette legszívesebben a példáit. Ma már a jungi tipológiát és általában az
egész karakterológiai irányzatot erős szkepszissel tekinti a tudomány; ám a
Kisebbségben nem ezért jelent Németh gondolkozói pályáján mélypontot, hanem azért, mert ezt a téves, de önmagában mindenképp ártalmatlan tipologizálást az asszimiláció kényes és tisztázatlan — ha ugyan egyenesen nem tisztességtelen — kérdésfelvetésével párosította. S ebben a kontextusban a „hígmagyar" túlságosan könnyen azonosulhatott a „jöttmagyarral". Persze nem
Németh szándéka szerint, hiszen ismételten, példákkal aláhúzottan hangsúlyozza, hogy adott esetben mennyivel többre tart egy „asszimilánst" — s nem is
csak egy Petőfi-nagyságút — ezernyi tohonya „törzsökösnél". Abban is igaza
van Bertha Zoltánnak, hogy a Kisebbségben éle semmiképpen sem a magyar
zsidóság ellen irányul, amint azt még a könyvecske megjelenését követő nagy
felzúdulásban páratlan tisztességgel és éleslátással hangsúlyozta Kardos Pál.
Ha valakik, hát még leginkább a svábokból asszimilálódott magyarok érezhették sértőnek a Kisebbségbent, csakhogy az adott történelmi szituációban bármiféle elkülönítés egyáltalában nem rájuk nézvést volt veszélyes. Németh persze nem láthatta előre a zsidó, illetve a zsidóként elkülönített magyar honfitársaink ellen később elkövetett bűnöket, az általuk később elszenvedett borzalmakat. De talán — épp, mert különféle vélt és valódi kirekesztések jócskán
túlérzékennyé tették őt magát is — megérezhette volna a kiközösítés, bármiféle kiközösítés iszonyatos fájdalmát. Igaz ugyan, hogy a „mélymagyar—hígmagyar" tipológia egyáltalában nem holmi kiközösítés szándékával készült, de —
teoretikusan legalábbis — ilyenként hatott, még ha tényleges kárt nem is anynyira a „híg", mint inkább a „mély" magyaroknak okozott. Nyomban észrevette ezt, s metsző gúnnyal figurázta ki „Kedves Mélyikém!" című remek pamfletjében Szabó Dezső; egyúttal arra is figyelmeztet, hogy egy hibás eszmei
konstrukciót racionális eszközökkel kell lebontani, nem pedig emocionális és
közérzeti alapon támadni vagy védeni. Maga Németh is így járt el különben.
Ahogyan a Jegyzetek-ben Grezsa Ferenc mintaszerű pontossággal összegezi:
„nem tagadta ugyan meg munkáját, de — a Szekfű-könyvben — elvégezte a
hibaigazítást. A mitikus terminológiát fogalmira cserélte benne: a mélymagyarságot kelet-európai helyzettudatra, a jött- és hígmagyarságot pedig Habsburg-neobarokk társadalomképre." És ezzel az asszimiláció problematikájába,
illetve álproblematikájába keveredett „mélymagyar—hígmagyar" metaforagubanc az „emocionális értékválasztások" racionálisan át nem tekinthető „közérzetiérzületi" homályából a ráció analizálható világosságába emelkedett. Németh
gondolkozása pedig kiemelkedett a Kisebbségben mélypontjáról, önmaga igazította ki, hamar és példamutatóan tévedését. Vitatható marad természetesen
továbbra is, hogy Németh helyesen ítélte-e meg a magyar történelmet; mindenekelőtt helyesen interpretálta-e Szekfűt; ez azonban már más kérdés, tiszta
és többé-kevésbé megválaszolható (sok tekintetben még megválaszolandó) kérdés, aminek már semmi köze se „introspekció"-hoz, se „intuíció"-hoz, se „közérzet"-hez.
3. Mintha Bertha Zoltán is ilyesféleképpen látná különben, ahogyan épp
a Szekfű-tanulmánnyal a centrumban ismerteti túlontúl röviden, de nagyjából
találóan és hitelesen Németh kelet-közép-európai feladatunkról vallott nézeteit.
Végül is tehát mi a kifogásom Bertha Zoltán szép esszéje ellen? Köze28

lebb vitt a válaszhoz az elemzés? Egy kis lépéssel talán. A Kisebbségben védelme nem tetszik, pontosabban az ilyen védelme, „emocionális-közérzeti" indokok alapján. S nem pusztán a pszichológiai magyarázatok iránti eredendő és
leküzdhetetlen bizalmatlanságom miatt. Egy kicsit Antonius híres beszédét juttatja az eszembe, persze Shakespeare, az emberi érzelmeket racionálisan átvilágító Shakespeare interpretálásában: „Temetni jöttem Caesart, nem dicsérn i . . . " Bertha értelmezése ugyan inkább holmi „Dicsérni jöttem Némethet,
nem temetni" felütéssel indíthatna, de végtére az ő egész okfejtését is ugyanígy egy nagy örökség megnyerésének a szándéka hevíti a lényegesen jobbnak
vélt ú j világrend érdekében. S ha igen, miért baj ez? Nem baj, aminthogy
bajnak éppenséggel az Octaviusból lett Augustus megteremtette Pax Romana
se volt nevezhető, még Brutus avagy a republikánus életeszmény feladása árán
se (hisz a maga módján kegyetlen és rettenetes volt a köztársasági Róma is), s
tán még annak az eszmei Caesarnak a megsemmisítése árán se, akinek a szellemében Brutus megölni kényszerült a létezőt. Ám közben az egyre cinikusabban hangzó refrén: „S Brutus becses, derék egy férfiú." S aztán a Szolga
tárgyszerű közlése: „Uram, Octavius Rómába érkezett." Ebben az egyszerű,
tárgyilagos „ténykérdés"-ben sűríti Shakespeare úgylehet az egész nagy rendszerváltás mélységesen irracionális drámáját. „Sir, Octavius is álready come lo
Rome." Hiszen tudjuk, mi következik: cselszövések, csalások, hízelkedések, átmentések, árulások, gyűlölködések, pártharcok, polgárháború, halál. Mert úgy
látszik, általában így van ez, amikor erős kollektív emocionális-közérzeti tényezőkhöz járul az az egyszerű tény, hogy Octavius Rómába érkezett. Isten
óvjon tőle, hogy máris (újból) megjött légyen Octavius (vagy netán több kicsi
törpe Octavius).
És Isten óvjon tőle, hogy ezeket a félelmeket Bertha Zoltán esszéjének
tulajdonítsam. Ezek privát rémképeim. De a recenzió felszínre hozta őket aggódó „közérzetemből". Nem csoda hát, ha nem tetszik. De — ismételjük meg
— ez távolról sem jelenti azt, hogy ne értékelném. Alexandre Koyré, egyike
ama óriásoknak, akiknek a nyomdokain valamikor réges-régen elindulni szerettem volna, egyszer nagy nemtetszéssel recenzeálta egyik kollégája könyvét.
„De — fejezte be a kifogásokkal teli ismertetést — nagyon sokféleképpen építhető templom Istennek. És Mr. Crombie nagyon szép templomot épített."

Bertha Zoltán recenziója lapunk 1990. májusi számában jelent meg.

29

FRIED

ISTVÁN

Nyelvünk és történelmünk a Duna-tájon
A nemrég elhunyt kiváló nyelvész, Balázs János pontosan fogalmaz, amikor a magyar és a szomszédos, Duna-táji nyelvek közti, „több mint ezeréves,
igen mélyreható kapcsolatokról és kölcsönhatásokról" szól. Ezt eddig sem volt
szokás tagadni, csakhogy mind a kutatás iránya és jellege, mind pedig a kutatási eredmények értékelése nemzeti tudományonként váltózni látszott; egyegy szó eredete, első előfordulása, egy másik nyelvből vagy nyelvbe átkerülésének mikéntje, időpontja, módja olykor jobb sorsra érdemes viták tárgyává
vált. Már a XIX. század elejének nyelvészeti munkáiban felbukkan a nyelvi
kapcsolatok elemzésének igénye, az ekkortájt a latin (vagy a német!) mellett
az anyanyelven is megszólaló történetírás némely képviselője szavak rokonságából, néha csupán hasonló hangzásából népek rokonságára, eredetére, ősiségére következtetett.
Ez a korszak lendítette föl a nyelvészeti kutatásokat, alapozta meg a történeti és az összehasonlító elemzések módszerét. De ez vitte tévútra is a nyelvészetet, a forráshasználatot, alaposan dokumentálni vélt szövegeket olyan
előfeltevésnek rendelte alá, amelynek sem a tudományhoz, sem az oklevelekből, a nyelvi emlékekből kiolvasható valósághoz nem volt köze. Elnézően
„délibábos nyelvészet"-ként szokták emlegetni azt a fajta történeti-nyelvészeti magatartást, amely hangzásbeli vagy írásképi hasonlóságokat a nyelvrokonság kétségtelen bizonyítékaként tekintve, messzi és távoli ősökkel és rokonokkal ajándékozta meg az önmaga helyét kereső, egy nagyobb közösséghez tartozását igazolni vágyó nemzetet. Előzmény is, következmény is ez a
nem egyszerűen tudománytalan (mert kora tudományának alsó színvonalán
álló) kutatói magatartás, s főképpen nem sikertelen, hiszen máig kiható utóélete a nemzeti ideológiák fontos része lett. Előzmény, mivel primitíven épít
a humanizmus vagy a barokk nemzeti-történeti legendáira, s az éppen módszereit rendszerbe foglalni készülő összehasonlító-történeti nyelvészetből az
összehasonlítást célként, nem pedig lehetséges módszerként veszi át, megfeledkezve arról, hogy egyrészt cél lehet a különbségek kimutatása, ezáltal a
sajátosság dokumentálása, másrészt pedig a folyamatszerűség, az alakulások,
és ezen belül a kölcsönhatások felderítése is. Ez a délibábosnak minősített
nyelvészet csupán egyirányú és egyoldalú mozgásokat tételez, nevezetesen azt,
hogy egy adott nyelv közvetlenül származtatható egy régi (és igen előkelő)
nyelvből, és így ennek az adott nyelvnek (és e nyelvet beszélő népnek) megkülönböztetett hely kell, hogy jusson a világban, de legalábbis Európában.
S ha eddig még nem jutott, azért többnyire a szomszédok agresszivitása a felelős. (A következményekről később lesz szó.)
30

A gondolatmenetet nem egyszerűsítettük le, éppen ellenkezőleg, nem
kedvelvén a hatásvadász fordulatokat, nem idéztük az Eötvös József által
hazaszeretetéért méltán ünnepelt Horvát István és a bécsi egyetemen egyetemi tanársággal jutalmazott Ján Kollár ábrándjait, amelyek szerint a Biblia
tájait magyarok, Itáliát vagy Bajorországot szlávok népesítették be egykoriban, s mindez szóhasonlítással, szószármaztatással könnyedén igazolható.
Volt azonban a történeti-összehasonlító nyelvészet kutatásának egy másik, sok érdemet, de nem kevés egyoldalúságot eredményező ága is, amely
szintén a felvilágosodásnak, majd a romantika korának hozadéka: a jövevényszó-kutatás. Ebben az esetben azt vizsgálták a kutatók, hogy honnan származik a nyelv egyik vagy másik szava, melyik az átadó és melyik a befogadó
nyelv. Természetesen minden nyelvben léteznek, élnek máshonnan eredeztethető szavak, kifejezések, sőt nyelvi fordulatok is, nem egyszer nem csupán mese- és mondamotívumok, hanem közmondások és szólások is vándorútra kelnek.
Különösképpen ez a helyzet azoknál a népeknél, amelyek huzamosabb ideig
együtt, egy államtestben élnek, vagy egymás mellett, a szomszédságban, sűrű
érintkezésben találkoznak egymással. Jóllehet, nem tartoznak egy nyelvcsaládba, az állandó kapcsolat következtében (a szavak kölcsönzése és visszakölcsönzése mellett) még a nyelvtani rendszerben, akár a mondattanban, vagy a
beszédhangsúly tekintetében is kimutathatók olyan közös vonások, amelyek
nem találhatók meg a nyelvcsalád más tagjainál (például a szlovákban az első
szótagja hangsúlyos a szavaknak, mint a magyarban, szemben néhány más
szláv nyelvvel, s ez Ján Smrek, a kitűnő költő és műfordító szerint számára
megkönnyítette a magyar költők szlovákra fordítását, míg az orosz líra tolmácsolásakor ilyen könnyebbség nem áll fönn, persze, ott más tényezők segítették!). Az összehasonlító-történeti kutatásnak ebben a szakaszában a nyelvészet még nem támaszkodhatott számottevő mennyiségű, könnyen hozzáférhető okleveles anyagra, azaz a történeti források köre viszonylag szűk volt.
Ezért sokkal inkább merészkedtek a szóhasonlítások önkényes levezetésekkel
teli módszereinek mezejére, s ezeket az önkényes hasonlítgatásokat igyekeztek
egyeztetni az addig ismeretes történeti kutatásokkal. Ilyen módon került a figyelem középpontjába a magyar nyelv szláv jövevényszavainak kérdése. Az,
hogy a honfoglaló magyarok az itt már letelepedett szláv népekkel találkoztak, különböző történeti művek sokat emlegetett ténye volt, de egyúttal mondák forrása is. Mind a „fehér ló mondája", mind pedig a magyarok által
megsemmisített szláv fejedelemség helye, kiterjedése különféle interpretáláshoz jutott a szlovák, a cseh és a magyar történetírók révén. A honfoglalás
magyar értelmezése a magyarok történeti jogát hangsúlyozta a Kárpát-medence egészére, míg a Nagy-Morva Birodalom hagyománya a szlovákokat
lelkesítette és kárpótolta: a hiányosnak mutatkozó történelem üzenete ez a
sivárnak tetsző jelenhez. A történetkutatást egészítette ki a magyar nyelv
szláv jövevényszavairól szóló dolgozatok sora, ezek egy része bécsi folyóiratokban jelent meg németül, s alig voltak többek, mint szószedetek, másik része latin nyelvű monográfiává állt össze, az akkori helyesírás szerint írva,
Stephanus Leschka, evangélikus lelkész volt a sok helyes találattal méltatható szerző.
Ami azonban Leschka számos (máig) megfontolásra érdemes szófejtését
követte, már az egyként támadó és védekező nemzeti mozgalmak ideologikus
gesztusa volt: először a szláv jövevényszavak számából a szlávok kultúraátadó és a magyarok kultúrát befogadó szerepére következtettek. De — másod-

szor — a szavak átvételével együtt a honfoglaláskor itt talált szláv állam,
egyház és társadalom példaadó szerepét emelték ki, így a szlávság civilizáló,
a magyaroknak a barbárságból szláv hatásra kiemelkedő jellegét sugallták.
Ehhez párosult a szlávok rokonítása (az indo-európai nyelvrokonság kétségtelen tényét messze meghaladó módon) az antikvitás kultúrasugárzó népeivel,
a pozsonyi Dankovsky Gergely szinte azonosította a szláv (szlovák, cseh) nyelvet az ókori göröggel, sejtetvén, hogy az előbbi az utóbbi származéka.
Mindennek természetesen megvolt a magyar ellenhatása. Először a szláv
jövevényszavak tagadásában, másodszor a hasonló folyamat beindításában, a
magyar államiságnak civilizáló, küldetéses feladatot tulajdonítva, s erre már
a krónikákban olvasható magyar—hun hagyomány, az ősi nagy népekkel való
rokonítás is bizonyítékul szolgált. Mindkét felet, a szlávokat és a magyarokat
a történeti kontinuitás bizonygatása foglalkoztatta, az ókorból közvetlen a jelenig vezető és ezért jogszerűen igazolható történelmi szerep, ennek következtében kulturális-szellemi küldetés, végső fokon az adott terület birtoklásának
vitathatatlan volta. Nyelvészet és történelem ekképpen segítette egymást, ösztönözte is újabb források feltárására, de gátolta is, mivel a források elemzését előfeltevésnek rendelte alá, amely előfeltevés nem a nyelvészet és nem a
történelem, hanem a napi politika feltételeitől függött.
Jókai Mór egy korai regényében világította át ezt a jelenséget. Szomorú
napok c. műve Bodza Tamás rektor uramjában valószínűleg helyesen sejti
a kutatás ístúr figurájának karikatúráját, de ama nyelvészeti-történeti elvek,
amelyek szerint eljár, sokkal jellemzőbbek Kollár és Horvát István nemzedékére, az említett Dankovskyra (görög—szláv ábrándról szólt a cseh irodalomtörténész, Karel Krejcí), illetve a nagy hatású Pavel Jozef Safárikra, akinek
Szláv régiségek című munkája éppen 1844-ben jelent meg németül, tehát
nem sokkal Jókai regényének megírása előtt.
Bodza Tamás „olvasta a vitéz marahánok harcát, midőn egy hajdani közvitézük bocskorát az égbe hajítva, háromszor kiáltá e szót: »Marha, marha,
marha!« és e jelszóra leseprék a római légiókat Pannónia teréről [...], és azután olvasá, s tudta könyv nélkül jeles tudósunk** azon nagybecsű munkáját,
melyben szorgalmas utánjárással s vaskövetkezetességgel ki van mutatva,
hogy görögök, marahánok, spanyolok, szkíták s a világ minden nevezetes népei ugyanazon egy hatalmas fajból veszik eredetöket, mely főfő törzsei közé
oly derék népeket számít, mint az oroszok, lengyelek, csehek és horvátok
stb., amit bizonyít az, hogy mindezen előszámlált népek nyelvei annyira el
vannak halmozva szláv eredetű szavakkal, hogy ha azokat egyszerre visszakérnék tőlük, hirtelen minden szóbeli értekezlet fennakadást szenvedne közöttük."
S míg a különféle szláv népek nyelvészei egyre újabb és egyre terjedelmesebb művekben mutatták ki egyre több magyar szóról, hogy szláv eredetű,
s egyre inkább azt igyekeztek bizonyítani, hogy a magyar középkori állam
valójában a szláv példán nevelődött, a nyelvrokonság lehetséges formái közül
a „származás szerint történt osztályozás" vált szinte egyedülivé. Ezt aztán a
szláv népek nemzeti mozgalmai alaposan kihasználták, nem véve figyelembe
az egyes szláv népek, nemzetek között kialakult, hosszú történeti múlt során
felgyülemlett ellentéteket, s azt sem, hogy különböző államokban szlávok és
nem szlávok éltek egymás mellett, jó viszonyban, azonos kormányzás alatt;
a szlavisztikát úgy művelték, hogy mind az irodalmi régiót bemutatva, mind
pedig egyéb szempontból kizárólagossá tették. Nem yitás, hogy a „kisebb"
32

szláv népek mozgalmainak erősítést jelentett az expanzív, világhatalommá
fejlődő Oroszország, másoknak a görögkeleti vallásban megnyilvánuló közös
volt talán még fontosabb, annyi mindenesetre szinte máig megmaradt, hogy
szláv sajátosságoknak szoktak olyan jelenségeket nevezni, amelyek például a
kelet-közép-európai kultúrák általános sajátosságai. Még a közeli múltból is
tudunk idézni olyan szerzőket, akik a szláv barokkról, a szláv barokk világáról
adtak közre könyveket, megfeledkezvén arról, hogy szinte a XVIII. század
végéig a nemzeti hovatartozást nem a nyelvi tudat határozta meg (hiszen az
irodalmi művek számottevő részét latinul írták), s az állampatriotizmus nem
elhanyagolható szerephez jutott az alkotók tudatában. De megfeledkeznek arról is, amit a nyelvrokonságnak egy másik szempontja erőteljesen hangsúlyoz,
hogy az egymás mellett élő, esetleg keverten élő, huzamosabb ideig érintkező,
hivatalos és nem hivatalos kapcsolatokkal rendelkező kultúrák át- meg átszövik egymást, s ez a nyelvészetben ama lehetséges osztályozásnak nyit teret,
amely szerint „egyes nyelvek, genetikai rokonság hiányában is, szorosabban
összetartozhatnak, mások viszont a genetikai rokonság ellenére sem tartoznak
össze." (Hadrovics László meghatározása.) Balázs János ezt az areálisnák nevezett nyelvészetet övezetinek magyarítja, s a magyar szlavisták kutatási eredményeit tolmácsolva megállapítja: a „Duna-táji nyelvek kapcsolatai is mindig
a kölcsönösségen alapulnak, s ezért nem elég csupán a nyelvünkbe a szomszéd
nyelvekből került jövevényelemeket vizsgálni, hanem nyelvünk Duna-medencei
hatását is éppígy számba kell venni."
Az areális nyelvészet egyáltalában nem magyar találmány, művelői között a XIX. század elején az egykori bécsi könyvtáros-nyelvészt, a szlovén
Jernej Kopitart is üdvözölhetjük. Ez az osztrák és a szlovén szellemi életben
egyként jelentős szerepet játszó, kiváló tudós nem "csak a szlavisztika egyik
megalapítójaként szerzett érdemeket (ebben a minőségben a magyar nyelv
szláv jövevényszavaival is foglalkozott), hanem a nyelvtipológiának is egyik
képviselője. Például ő volt az, aki viszonylag korán a balkáni nyelveket olyképpen fogta föl, mint egy nyelvformának háromféle nyelvanyag által való
megvalósulását (a bolgár, az albán és a román nyelvről van szó).
S csak mellékesen jegyezzük meg, hogy a nyelvhasonlítást természetszerűleg igénybe vevő, de a nyelvészet mellett „a területi kapcsolatból adódó
kulturális összetartozás"-ra (Hadrovics László) is tekintettel levő szemlélet a
történészek számára is szolgáltathat megfontolandó érveket. Éppen a kontinuitáselméletek számos tétovasága, melynek leplezésére olykor agresszív-magabiztos vélekedés szolgál, igényli az areális nyelvészet segítségét. Az a tény,
hogy Köpi tar, majd a szintén szlovén Franz Miklosich, magyar részről később Tamás Lajos a román nyelv balkáni rokonságát emlegették, nem önkényes hasonlítgatáson alapuló elmélet, hanem részben a román nyelvben lelhető albán jövevényszavakkal erősített vélemény, részben pedig olyan közös
nyelvtani sajátosságokkal bizonyítható nézet, mint a hangtanban az á előfordulása a bolgárban, a románban és az albánban, a névragozás elsorvadása
az említett három nyelvben, továbbá: „a román nyelv hátra tett névelője elválaszthatatlan a hasonló albán és bolgár jelenségtől..." (Gáldi László). Nyilvánvaló, hogy önmagában a nyelvi jelenségek, hasonlóságok elemzése nem
elegendő sem egy nép eredetének, sem eredeti lakóhelyének minden kétséget
kizáró megállapítására, ehhez több más tudomány eredményeinek csatlakoztatása is szükséges. De az areális nyelvészeti kutatások több megfontolást
érdemelnek.
33

A szláv—magyar jövevényszó-kutatásnak egyik — neuralgikus — pontja
a Nagy-Morva Birodalom sokat vitatott problémája. Eugen Pauliny, szlovák
nyelvtudós egyre magabiztosabban állítja, hogy a magyar államszervezet és a
magyar államszervezettel kapcsolatos terminológia mintája a Nagy-Morva
Birodalomban keresendő. A magyar felfogás régebben is, most is eltért ettől,
és ennek nem elsősorban az az oka, hogy a Nagy-Morva Birodalom helyében,
kiterjedésében, hatókörében eltérnek a vélemények. Az már többé-kevésbé
teljesen elfogadható, hogy a magyarság nem kizárólag a szlávokkal való találkozás alkalmából ismerkedett meg a földműveléssel (amelynek tárgykörében több szláv jövevényszóról számolhat be a kutatás); a honfoglalás előtt is
kapcsolatba került törökökkel, szlávokkal; a magyar—óorosz nyelvi érintkezések számos részlete még felderítetlen, ugyancsak további, az eddiginél meggyőzőbb és alaposabb elemzésre várnak a magyar—ukrán, magyar—ruszin nyelvi kapcsolatok. Az óhorvát és ószlovén nyelvi hatás problémakörében legalább
úgy eltér egymástól a szlovák és a magyar álláspont, mint a Nagy-Morva Birodalom gondolatkörében. Ez utóbbihoz annyit, hogy a cseh felvilágosodás
Kazinczy Ferenchez hasonlítható nagy egyénisége, Josef Dobrovsky (a szlavisztika megalapítója, irodalomtörténész és nyelvész) elvetette a dicsekedést
a Nagy-Morva Birodalommal, és szerényebb-szolidabb alapokra helyezett szófejtéseket igényelt korától és utókorától.
Visszatérve a szláv—magyar nyelvi kölcsönhatásra, érdemes megfontolnunk Hadrovics László tézisszerű gondolatait: A letelepedett magyarság „a
szlávoktól számos szót vett át a földművelés, az intenzívebb állattartás és a
mindennapi élet, a háztartás köréből". Korántsem ezzel szemben, hanem a
történelmi fejlődés folyományaképpen, „ahogy a magyar állam megerősödik,
az egyházi szervezet kiépül, a kereskedelmi kapcsolatok a szomszédokkal állandósulnak, megkezdődik a magyar nyelv kisugárzása észak, kelet és dél
felé.". Az eredményt ekképpen összegezi Hadrovics László: „Lett [...] egy
egészen tekintélyes magyar—szláv szókincs."
Annál is inkább hangsúlyoznunk kell ezt a kutatási eredményt, minél inkább tárjuk föl régiónk érintkezési típusait. Ezért az eddigieknél fokozottabban kell (és lehet) kutatni a tájnyelveket, a dialektusokat, amelyek az
irodalmi nyelvnél sokkal erőteljesebben tanúsítják az együtt élő népekre jellemző nyelvi-folklorisztikai cserét. A modern irodalmi nyelvek zónánkban az
európai nyelvi normához való felzárkózást tűzték ki célul, s a hiányzó terminológiát olykor mesterséges módon igyekeztek pótolni, máskor az idegennek
hitt szavakat, kifejezéseket szóalkotással, régi szavak felújításával, a népnyelvből származó kifejezésekkel helyettesítették. A XVIII. század végétől
nagyarányú és -méretű szótári vállalkozások indulnak útra, verstani viták
élénkítik a lassan-lassan alakuló irodalmi-társadalmi életet, számos ú j műfajt
asszimilál az anyanyelvű irodalom, és akár vándortársulatok, akár alkalmi
társulatok terjesztik az anyanyelvet, új anyanyelvi társasági formák kérnekkapnak helyet (nem egyszer félénken megbújva a német ajkú kőszínházak
árnyékában). De ebben a korszakban vetődik föl a nemzeti lét és nemzeti
tudat lehetőségeinek kérdése is, és fogalmazódik meg a nemzeti küldetés eszméje. Nem csak a történészek, hanem az irodalomtörténészek és a nyelvészek
is: az általuk művelt tudományt nemzeti diszciplínaként tartják számon, és
fogadtatják el a közvéleménnyel, illetve szolgálják ki a közvélemény ama
igényét, amely a tudománytól is a nemzeti küldetés dokumentálását v á r j a el.
S mert a vegyes lakosságú területek hovatartozása a történettudomány34

ban és a nyelvészetben is a kutatás tárgya, egyfelől az autochton nemzeti
fejlődés demonstrálásává szűkül a valaha összehasonlító módszerrel élő diszciplína, másfelől viszont egy vélt nemzetjellem, nemzetegyéniség szolgálatában állva, a kulturális fölény hangsúlyozása lesz az elérendő cél; az államalkotásra való képesség, a terület ősi birtoklása, a kulturális és egyéb teljesítmények kisajátítása tudományosnak hirdetett bizonyítékait keresik és „találják meg" a kutatók. Ahogy a jelen felé haladunk, mind világosabban tetszik
ki a följebb jellemzett történet- és irodalomtudomány, valamint a nyelvtudomány összefüggése a centralizált állam befelé antidemokratikus, kifelé
expanzív szándékaival. S míg az areális (övezeti) nyelvészet túllép a genetikai
alapú nyelvrokonság gondolatvilágán, s a nyelvészet szemléletmódját a történettudorpány (és részben a művelődéstörténet) felé tágítja, az összehasonlító
módszeres eljárásokat újszerűen képes felhasználni, addig a hagyományos
nyelvészet megmarad az átadás-befogadás leegyszerűsített folyamatának rekonstruálásában, és mellőzi azt a más diszciplínától kölcsönzött ellenőrző mechanizmust, amelyre pedig éppen a tudományosság miatt volna szükség. Az
övezeti nyelvészet (azáltal, hogy sokoldalúan vizsgálja anyagát) képes a hagyományos szemléletből következő, feloldhatatlannak tetsző ellentmondások
higgadt elemzésére. Nyomárkay István számos bizonyítékot hoz arra, hogy a
horvátok a XVIII. század végétől kezdve éberen figyelték a magyar nyelvi
mozgalmakat. Ugyanakkor, amikor a horvát követek az országgyűlésen tiltakoztak a magyar nyelv hivatalossá tétele ellen. Miközben a magyar igyekezet
a nyelv kiművelésére, részben terjesztésére példaként szolgált számukra, röpiratokban és újságcikkekben, majd megyei akciók révén mindent elkövettek
az általuk magyarosításnak tudott folyamat meggátolása érdekében. Nyomárkay ekképpen foglalja össze gondolatmenetét: „A magyarok az anyanyelv fejlesztése tekintetében példaként állnak a horvát államférfiak és nyelvművelők
előtt, ugyanakkor azonban a magyar nyelv terjesztése ellenérzéseket is szül,
sőt a politikai ellentétekkel együtt nyílt ellenséges viszony kialakulásához
vezet. A kérdést még bonyolítja az a tény, hogy nagyon sokáig nincs egyetértés abban, hogy melyik horvát (szerb) nyelvjárás legyen az egységes irodalmi nyelv alapja. Sokáig kettősség figyelhető meg nyelvi tekintetben: míg
tudatosan előtérbe kerül az anyanyelv iskolai oktatása és intézményes fejlesztése, addig a közigazgatásban a horvátok sokáig a latin nyelvhez ragaszkodnak."
Nem vitás: az egymás mellett, az együtt élő népek történelme olyképpen
fonódott össze, hogy a kulturális csere megannyi jelenségének számontartásakor is gondolnunk kell arra, hogy indulatok, ellentétek, előítéletek, összecsapások, sőt ellenségeskedések szintén jellemezték a közös történelmet. Mindazonáltal jogosnak tetszik Gregor Ferenc figyelmeztetése. A szlovák
nyelvtörténet, a szlovák—magyar nyelvi kapcsolatok jeles szakértője ekképpen írja tanulmányában: „A nyelvi kölcsönhatás vizsgálatánál fontos annak
hangsúlyozása, hogy a Kárpát-medence népei — esetünkben a magyarok és
a szlovákok — egyaránt gazdagították egymás nyelvét és kultúráját. Mindkét nép adott és kapott valamit a másiktól: ú j ismereteket, ú j kifejezési lehetőségeket, amelyekkel élni kellett és élni is kell, ki-ki ily módon gyarapítva
saját nemzeti értékeit."
Ha az eddig leírtakon eltöprengünk, ismét föltetszik az az eszme, amelyet
a küldetés gondolataként tartunk számon. Ennek leghatásosabb formáit a
szépirodalomban lelhetjük föl, egyesek szláv messianizmusról szólnak, és min35

denekelőtt Mickiewicznek részben magyarra is lefordított művére gondolnak,
A lengyel zarándokság könyvei c. alkotásra, valamint Dosztojevszkij ördögök című regényéből Satov himnikus megszólalásaira, amelyekben a „második eljövetel"-t Oroszországra lokalizálja a regényhős, de ideszámítják a
5>túr nevéhez fűzhető küldetéshitet is. E mellé a magyar gondolkodásban is
jelenlévő „új-Mózes"-gondolatot tehetjük, amelyre számos adatunk van az
1840-es esztendőkből, s joggal emlegethetjük Petőfit is, mint aki a világszabadság kozmikus méreteire tágította ki a magyar szabadság ideáját. A kétségtelenül hatásos, a nemzeti tudatot (mint Dosztojevszkij Puskin-emlékbeszédének fogadtatása kapcsán érzékelhető) szinte a paroxizmusig fokozó elmélkedés, fejtegetés, „líra" megtalálta az utat a tudományos elemzésig, a más
természetű diszciplínákig. Nem tévesztette el hatását a pozitivizmus korában,
amelyben a népek harcát nem egy elmélkedő a fajok harcának mintájára
képzelte el, az alkalmasabb-életképesebb egyednek jövendölvén meg a fennmaradást. S a XX. század Kelet-Közép-Európájának hányatott sorsa, a félresikerült közeledési kísérletek, szövetségi rendszerek alakulása és gyászos bomlása, a megnyertnek hitt háborúk és az elveszített békék annak az egész
nemzetre érvényes, bizonyos korokban meghatározó erejű kisebbrendűségi
komplexusnak virulens fejlődését tették lehetővé, amely a belső bizonytalanságot agresszivitással igyekezett ellensúlyozni, és a nemzeti ideológia kétes
értékű rangjára emelt előítéleteket. és fantomizált ellenségképet sugalmazott
többnyire a szomszédos népről vagy a kisebbségről.
Ebben a folyamatban a közös történelem egyes hősei-szereplői kisajátítása éppen úgy számottevő szerephez jut, mint egy folyamatossá stilizált kulturális-nemzeti családélet; a nyelvészetnek ugyanolyan bizonyító erejű anyagot kell produkálnia, mint a régészetnek, az antropológiának, a történettudománynak vagy az irodalomtörténetnek. A legalacsonyabb szinten a durva hamisítások, a tényanyag manipulálása jelennek meg, mindenekelőtt a tömegtájékoztatás hangerejével sokszorozva a hatást, a harmadvonalbeli romantikus
regényírás fekete-fehér ábrázolási módszeréből kölcsönkérve az eszközöket.
S ha a korai korszakok történetírása vagy nyelvészete még nem rendelkezett
elegendő tényanyaggal, és mitológiát konstruálva a legendát, a mondát valóságként adta elő, az újabb és legújabb korszakok tudománya a publicisztika
frázisos szókincséből kölcsönöz, s rögzült előítéletekből, rögtönzésszerű előfeltevésekből kísérel meg nemzetképet fölvázolni. Ez a szemlélet nem tűri
meg azt, hogy egy nép történetében, különösképpen egy nemzet életében alig
értelmezhető, „történelem alatti", helyesebben szólva: kevéssé látványos évtizedek, netán évszázadok legyenek. S ez a szemlélet egy nép, egy nemzet
kultúrájának történetét mindenképpen és minden esetben egy feltételezett
európai élvonalban szeretné láttatni. Így a nyelvtörténet tanúbizonyságait
más irányú kutatásokkal (vagy diszciplínából kölcsönzött érvekkel) igyekszik
helyettesíteni. Végleges igazságok kimondására és elfogadtatására törekszik ez
a kutatói magatartás, feledve, hogy a tudományban mindig volt és mindig
lesz helye a kételkedésnek, a kérdésnek. S egy nép származása, rokonsága
sosem adott politikai szituációnak alárendelt kinyilatkoztatásoktól függ, hanem gondos mérlegelést igényel, több „szakma" eredményeinek szembesítését.
Nem hiszem, hogy bármiféle nemzeti önérzetet sérthetne annak kimondása, miszerint „jelenlegi ismereteink" alapján az első román jövevényszó a
magyar nyelvben 1313-ból adatolható (Bakos Ferenc véleménye), a kosár szó
fordul elő ekkor helynévben, a következő román jövevényszó 1331-ből a
36

cserge, majd a szindia, végül 1387-ből a krajnik (ez utóbbi kettő románok neve, a cserge olyan szőttes, amelyet „feudális szolgáltatásaként adtak, a kosár
— karám, nyitott akol jelentésben — „a legelőváltós állattenyésztés műszava"; Bakos Ferenc dolgozatából idéztem). Az oklevelek tanúsága — így a román részről kevés megértéssel fogadott Erdély története — szerint a XIII.
század elején Erdélyben már volt letelepedett román lakosság, a két nép, a
román és magyar érintkezései azonban ennél korábbra tehetők. Egyelőre
aligha állapítható meg teljes bizonyossággal: mikor zajlott le az első találkozás. Mindez semmiképpen nem 'írható le pontosan a Névtelen jegyző krónikája alapján, mivel Anonymus kilétéről, ennek következtében munkája keletkezési esztendeiről is folyik még a vita, és talán Makkai László véleményét idézhetjük annak érzékeltetésére: nem fogadhatjuk el kivétel nélkül
minden állítását bizonyosságképpen. „Ha ma már újra el is ismerjük kimagasló történetírói érdemeit, nem hagyhatjuk számításon kívül, hogy nem elégedett meg a rendelkezésre álló írott forrásokkal és a szájhagyományokkal,
hanem a maga korának viszonyaiból visszakövetkeztetve, egyéni képzeletéből
kerekítette ki elbeszélését, mely így nem mindenben felel meg a történeti
valóságnak."
Más problémát vet föl Eugen Pauliny, aki a kikristályosodott magyar
feudalizmus meghatározó jelentőségű_szj^ait a szlovákból származtatta. Gregor Ferenc higgadt elemzéssel viszont jó néhány, Paulinytól szlovák eredetűnek vélt magyar szóról mutatta be, hogy egy más szláv nyelvből vezethető le
— például a déli szlávból. A perdöntőnek gondolt dézsma átvételének iránya a legnagyobb valószínűséggel déli, délnyugati, nem elképzelhetetlen, hogy
az olaszból jött át. Az ószláv szótár nem ismeri, tehát a szlovákba nem az
ószlávból származott át, a latin származásnak a hangtani törvények mondanak ellent. Így — állítja szerényen Gregor, fél nyomtatott lapnyi mérlegelés
után — „csaknem bizonyos, hogy ez a kifejezés a magyar közvetítésével került be a szlovák nyelvbe."
Ugyancsak a Nagy-Morva Birodalom hagyatéka lenne — Pauliny szerint — az igric is. Ezzel szemben más vélemény szerint az óorosz nyelv talán
az átadó. Hangtani megfontolások kétségessé teszik ezt a gondolatot; Győrffy
György éppen ezeknek alapján teszi az igric „szolgálat bevezetését [ . . . ] az
államszervezés korára" (Gregor Ferenc összefoglalása), azaz a X—XI. század
fordulójára. Ha ez így van, akkor az igric a csehből(?), a szlovákból(?) érkezett a magyar nyelvbe. Ennek igazolásához azonban újabb művelődéstörténeti és nyelvtörténeti adatok szükségesek. Így a kutatás jelenlegi állása csak
annyit enged meg, hogy megállapítsuk: további vizsgálódások kellenek ahhoz,
hogy meghatározhassuk az átadó szláv nyelvet. Viszont „az archaikus szlovák"
,igric' minden bizonnyal a magyarból került át, Gregor gondos elemzései
szerint.
A korai korszakok eseménytörténetének tárgyalása mindig nagy elővigyázatosságot igényel. A csábítás sem akármilyen: gyér adatokból, olykor egymásnak ellentmondó forrásokból, bizonytalan információértékű krónikákból,
sokféleképpen értelmezhető útleírásokból és a régészet, az antropológia adataiból kell összerakni egy nép vándorútját, s evvel szembesíteni a nyelv tanulságait, elemezni a földrajzi neveket, a személyneveket, a tisztségek elnevezéseit. Mindehhez nem elegendő több élő és néhány „klasszikus" nyelv ismerete, a nyelvek történeti fejlődésével is tisztában kell lennie a kutatónak.
Megfelelő óvatossággal a történeti mondákat, a népéletből és a népköltészet37

bői nyert következtetéseket is bevonhatja elemzései körébe. Ennyi buzgalom
és figyelem ellenében lényegesen egyszerűbb egyetlen diszciplína tetszetőshízelgő értelmezéseinél megmaradni, és a könnyen hatást elérő elméletekből
a már Kisfaludy Károly és Katona József által szóvá tett „haza-pufogatás" és
„nemzeti dicsekedés" szolgálatába állítani a tudományt. A nyelvészet eredményei éppen úgy manipulálhatók, mint a történettudományéi, s ha az írástudók felelősségéről szót ejtünk, nem feledkezhetünk meg a „nemzeti"-nek
minősített tudományok művelőinek felelősségéről sem.
A magyar történettudomány kutatásait idézi Balázs János, amikor például az alábbiakat írja: „Aligha lehet kétséges, hogy a Duna-táji latinság [. ..]
meggyökereztetőit magukban a térítő papokban kell látnunk. Ezek eleinte
nyilván idegenek, mégpedig magyarul is valamennyire tudó németek, olaszok
és szlávok v o l t a k . . . " Másutt: „Kétségkívül nagy szerepük lehetett a hazai
latin kereszténység, sőt. a latin nyelv elterjesztésében is a szláv papoknak,
bár latin nyelvű műveikről nincs tudomásunk."
Mindezt azonban nem azonosíthatjuk azzal, hogy akár a német, akár az
olasz, akár a „szláv" papok valaminő „civilizációs" missziót vállaltak volna a
nomád-barbár törzsek, állammá szerveződő népek életében. Azt se felejtsük,
hogy a „nemzet"-nek egészen másfajta jelentése volt a X—XI. században,
mint az ún. nemzeti ébredés idején; a dinasztikus, a szorosabb értelemben
vett egyházi tudat lényegesebbnek minősült bármiféle — a középkori univerzalitáseszmével szembenálló — nemzeti gondolatnál. Emellett a kétségtelen
nyelvi hatások iránya hamar megfordulhatott, horvát földön például „két latin betűs helyesírási rendszer" honosodott meg, a magyar és az olasz (Hadrovics László); Kniezsa István szerint meg a Zágráb környéki horvát helyesírás
a XVIII. századig „pontosan követte a magyar királyi kancelláriában használt
magyar helyesírás"-! Az állam dominanciája, a feudális rendszerből következő kormányzati, igazgatási szempont számos tekintetben kijelölte az érintkezések (így a nyelvi érintkezések) jellegét, mindamellett a népek természetes
érintkezése, a telepítések következtében létrejövő ú j nyelvi szigetek viszonya,
a dinasztikus változások elősegítették a nyelvi mozgást. Ami a kutatást továbbra is akadályozza, az a helytelenül értelmezett nemzeti presztízsszemlélet. Szokássá vált, hogy a romantikus korszakra hárítunk minden felelősséget,
a délibábos nyelvszemlélet előtérbe kerülését a kritikai módszerrel szemben.
Csakhogy már a XIX. században is akadtak tudósok, akik felemelték szavukat a nyelvemlékek hamisítása ellen, Dobrovsky józanul nyilatkozott a dicsőségessé mázolt korai történeti elképzelésekről, Bajza József Horvát István
módszerével szemben fejtette ki kétségeit. A XIX. század végére olyképpen
elmérgesedett a helyzet, hogy több magyar nyelvész mintegy nemzeti sérelmet
látott a szláv jövevényszavak kimutatásában, viszont a szláv jövevényszavak
bizonyítékaivá váltak a szláv kultúra fölényének (nem egy szláv interpretációban). A kutatás általában a magyar nyelv szláv jövevényszavainak kimutatását tűzte ki céljául, „a magyarnak a szláv nyelvekre gyakorolt hatásával
korábban jóval kevesebbet foglalkoztak, mint a fordított irányú befolyás vizsgálatával" (Gregor Ferenc). Szerencsére ezen a téren is jócskán változott a
helyzet. Hadrovics László közel 800 lapos monográfiában dokumentálta a magyar elemek jelenlétét a szerbhorvátban, s a tudományos világ számára hozzáférhető módon németül jelentette meg művét. De nem szabad, hogy elkerülje a figyelmünket a Nyugat-Berlinben működő hungarológus-balkanológusnéprajzos Schubert Gabriella munkássága. A Wiesbaden—Berlin kiadási hely38

lyel publikált disszertáció az alábbi címmel jelzi kutatási célját: Magyar befolyás a szomszédos nyelvek közéletének terminológiájában. Itt jegyzem meg,
hogy Schubert Gabriella foglalkozott a szerb közmondásokban föllelhető magyar elemekkel, és 47 szerb közmondásban 51 magyar elemet sikerült kimutatnia. Ezek a magyar elemek mindenekelőtt a Vajdaságban élő szerbek közmondásaira jellemzők, ami a két nép együttélése miatt szinte magától értetődő.
Hadrovics László joggal idézi Németh Lászlót, aki szerbhorvát nyelvi
stúdiumai során nem csak nagy írókat fedezett föl, hanem azt a nyelvrokonságot is, amely az areális nyelvészeti kutatás tárgya. A gyermekkori emlékeket ébresztő név, Gyiszalovity Veszeliné, szerb—magyar szótárával elevenedik
meg, s a szerb szavak egyike-másika számon nem tartott ismerősként köszön
vissza. „Egy szép részük nem is délszláv szerzőkből, hanem a magyar nyelvből. Aligha van még egy nyelve a világnak, amellyel annyi szót használnak
közösen. A finn nyelvvel testvér a magyar, de finn szótárunkban nincs ennyi
felismerhető magyar s z ó . . . "
Fejtegetéseimnek lassan-lassan a végére érek. A száraznak tartott nyelvészeti tanulmányokból éppen azok a kérdések bukkannak elő, amelyek KeletKözép-Európa politikai viszonyait sokszor fájdalmas módon rétegezték. A
nyelvészek azonban ráleltek arra a diszciplínára, amely alkalmas lehet nemzeti előítéletek és féltékenységek, túlzott ambíciók és oktalan dicsekedések
ellensúlyozására. A nacionalizmus jó néhány nyelvész álláspontját is meghatározta (s talán még ma is meghatározza!). Pedig — s ezt Márai Sándor mondatja ki Sértődöttek című regénye II. kötetében egy regényhősével — „minden nacionalizmus veszedelmes, amelynek hatalma és fegyvere v a n . . . előbbutóbb élni kezd vele." A közeli múlt és a jelen tapasztalatai igazolják Márai félelmét. Ugyanő adja meg a cselekvés vezérfonalát is, amely — jellemző
módon — egybevág az areális nyelvészeti kutatások módszerével. Az önmegismerés, a saját és a szomszéd múltjának tisztánlátása, elfogultságoktól mentes elemzése.
A magyar nyelvészek vállalkozásait ezért minősítjük úgy, hogy az érdeklődőknek „okos nevelői kíváncsiságot és kedvet adtak". Talán hozzásegítenek
vérző térségünk önmegismeréséhez.
JEGYZET
Elsősorban két, alapvetőként számon tartható munkából vettem az idézeteket:
Areális nyelvészeti tanulmányok. Bp., 1983. (Szerk.: Balázs János): Nyelvünk a
Duna-tájon. Budapest, 1989. (Szerk. Balázs János, innen idéztem Hadrovics László,
Bakos Ferenc, Nyomárkay
István és Gregor Ferenc tanulmányait). További források: Magyarország és a Balkán. Budapest, 1942. (Szerk.: Gál István); A Duna-táj.
Budapest, 1946. (Szerk.: Radisics Elemér. Ebben a kötetben Gáldi Lászlónak két
tanulmánya jelent meg: A Duna-táj nyelvi alkata, 91—114.; A Duna-táj irodalmi
fejlődése, 115—157.) Korábban magam is foglalkoztam a magyar nyelv szláv jövevényszavai kutatásának történetével: Szláv jövevényszavaink kutatásának kérdéséhez, Magyar Nyelv, 1974., 245—249.; Über die slawistische Tätigkeit Ludwig Wagners. Studia Slavica 1976., 15—38. A magyar szlávisztika történetének vázlatos áttekintése: Póth, István: Aus der Geschichte der ungarischen Slawistik. In: Beiträge zur Geschichte der Slawistik in nichtslawischen Ländern. Wien 1985., 455—
490. (Szerk.: Josef Hamm und Günther Wytrzens.) Egyéb források: Makkai László:
Magyar—román közös múlt. Budapest, 1989.; Schubert Gabriella: Magyar elemek
szerb közmondásokban. In.: Folklór és tradíció VI. Budapest 1988., 215—228. (Szerk.:
Kiss Mária); Krejcí, Karel: Recko—slovanské fantazie v predbreznové Europé. In:
Ceskoslovenské prednásky pro XIII. mezinárodní sjezd slavistű v Záhrebu. Praha
1978., 87—95.

39

BORSI-KÁLMÁN

BÉLA

Kihívás és eretnekség
SZÉLJEGYZETEK, ÉRTELMEZÉSEK ÉS KIEGÉSZÍTÉSEK
FRANCISC PÁCURARIU ROMÁNOK ÉS MAGYAROK
A TÖRTÉNELEM SODRÁBAN ClMÜ ESSZÉKÖTETÉHEZ
Odi et amo. Quare id faciam fortasse requiris.
Nescio, sed fieri sentio et excrucíor.
(Catullus)
Gyűlölök és szeretek. Kérded tán, mért teszem én ezt.
Nem tudom, érzem csak: szerteszakít ez a kín.
(Devecseri Gábor fordítása)

Az 1988. év minden bizonnyal kitüntetett helyet követel majd magának a magyar—román viszony sok évszázados krónikájában. Persze csak akkor, amikor meglesz a kellő távlat, az oly kívánatos „rálátás" a gyors egymásutánban következő események mérlegeléséhez és higgadt értékeléséhez. Az viszont máris belátható, hogy ismét ú j „szakasz" kezdődött e két
egymásra utalt nép és nemzet bonyolult történetében. A falurombolási program meghirdetése és tervezett fölgyorsítása, az erdélyi menekültek áradata, az 1988. június 27-i budapesti tömegtüntetés, a kolozsvári magyar konzulátus bezárása, a két párt főtitkárának sikertelen aradi csúcstalálkozója,
s végül az emlékezetes bukaresti diplomáciai incidens csupán kiragadott,
jóllehet, önmagukon túlmutató példái egy feltartóztathatatlannak tetsző és
„törvényszerűnek" tűnő eseménysornak. Amely, mint a múltban oly sokszor már, máris beindította azokat a jól begyakorolt, ám annál rosszabb
emlékezetű politikai reflexeket, amelyek társadalmi rendszereken átnyúlva, ideológiai tabukat cáfolva megint egyszer kiszámíthatatlan eredményű
konfliktusba torkollhatnak, és bizonyosan újabb zsákutcához vezethetnek
— meghirdetett céloktól, nemes szándékoktól és őszinte vágyaktól függetlenül, legalábbis alig befolyásolhatóan. S itt rögtön meg kell állnunk egy pillanatra! A krónikás ugyanis nem feledheti, hogy a régóta lappangó, gondos
következetességgel szőnyeg alá söpört vitatott kérdések Erdély történetének
1986 végi megjelenésekor kerültek újra látványosan felszínre. A román hivatalosság jóllehet, a háromkötetes nagy mű közel egy évtizedes előkészületeinek minden fázisáról nyilván pontosan tájékoztatva volt, a megjelentetést a magyar politika nyílt kihívásának minősítette, s ekként is értékelte.
Holott, a szóban forgó munka a magyar történetírás szakmai állásfoglalása
volt, igaz, egy mégoly összetett s szinte reménytelenül összekuszálódott tudományos kérdéscsoportban. Bár egyetlen gondolkodó ember számára sem
igen lehetett kétséges, hogy egy bármily higgadt, szakszerű megközelítés a
„túloldalon" á régi-új érzelmi-indulati-politikai hatásmechanizmust engedi
megint szabadjára.
Mindez ismételten a magyar és román írástudók fokozott felelősségére
40

irányozza figyelmünket, ha ilyen darázsfészekbe — két nemzet tudatának
legkritikusabb pontjához, valóságos Achilles-sarkához, s ezáltal egymásról és
így önmagukról formált képéhez — merészelnek nyúlni. Amiként azt a közelmúltban Francisc Päcurariu román író is tette Románii }i maghiarii de-a
lungul veacurilor (Románok és magyarok a történelem sodrában) című több
mint 500 oldalas művének közreadásával.
*

Mielőtt a mű ismertetéséhez fognék, úgy hiszem, a szerzővel is meg kell
ismerkednünk, enélkül ugyanis aligha érthetjük meg indítékait, szempontjait,
és — nevezzük egyelőre így — előfeltevéseit.
Francisc Päcurariu 1920. január 2-án született a Beszterce-Naszód megyei Tekén. Születésének dátuma azt sejteti, hogy az „interregnum" miatt
talán még a bukott impérium hatóságai anyakönyvezték. Az viszont bizonyos, s ezt az író maga is megerősíti, hogy eszmélkedése ebben a háromnyelvű észak-erdélyi faluban történt. Itt, ezen az isten háta mögötti peremvidéken a Mezőség, a besztercei Szászföld és a naszódi románság keresztútján fekszik Teke (Teacä, Teckendorf), távol a világ zajától, s az erdélyi társadalomban érlelődő, eleve megkésett és csökevényes polgárosodástól. Ennek
megfelelően Päcurariu gyermekkorának hangulata, tárgyi és emberi környezete úgyszólván alig különbözik például a két emberöltővel korábban, igaz,
egy másik etnikai határvidéken, az Arad megyei Világoson fölserdült Ioan
Slavici élményvilágától. Az éghajlat szélsőségesen kontinentális, forró nyarak
és farkasordító hideg telek váltogatják egymást, s az embereknek keményen
meg kell küzdeniük a betevő falatért. A zord viszonyok szívós, hallgatag, barázdás arcú férfiakat és dolgos, derék, kedves fehérnépeket szülnek ezen a tájon, akik, bár három nyelven beszélnek, hasonlóképpen dicsérik és félik az Istent. Ne kerteljünk, a transzilvanizmus ősforrása ez, azé a szociológiailag és kultúrtörténetileg is körülírható környezeté, amelyben Erdély népei valamiképp
valóban összecsiszolódhattak, szellemiségük, értékrendjük jelentősen közeledhetett egymáshoz, hiszen hazájuk egy volt: Erdély, Ardeal, Siebenbürgen, illetve — román szempontból — Ardeal, Erdély, Siebenbürgen.
A különbség csupán árnyalatnyinak látszik, mégis óriási, és persze nem
az elnevezés sorrendiségén múlik. Az csupán — igaz, súlyos — következmény.
A háromnyelvű közös haza korábbi évszázadainak történelmi öröksége.
Mert maradjunk egyelőre az ifjú Päcurariu eszmélkedésének első esztendeinél! Mit is tapasztalt a kolozsvári „George Baripu" líceum (gimnázium) diákjaként? (Azaz, milyennek látszik mindaz, ami történt, román szemmel, tehát ugyanolyan egyoldalúan, mintha csak magyar szemüvegen át vizsgálódnánk?!) ő t idézzük tehát: „ . . . A legfontosabb erdélyi bankok, üzemek, bányák vagy nagy kereskedelmi vállalatok főrészvényeseinek többsége
1940-ig továbbra is magyar, szász vagy zsidó volt, miként az erdélyi városok
üzlet-, műhely- vagy étteremtulajdonosainak több mint nyolcvan százaléka is.
A legfontosabb erdélyi városokban a magyar tannyelvű líceumok száma magasabb volt, mint a román nyelvű általános iskoláké. Erdélyben a magyar
nyelvű újságok, hetilapok és folyóiratok száma sokkal nagyobb volt, mint a
románoké, a magyar nyomdák termelését pedig össze sem lehetett hasonlítani a zsenge és szerény román nyomdák tevékenységével.." (7. 1.) Adott tehát a „helyzet", hogy az Erdély „fővárosába" került román fiatalember el41

csodálkozzék, és akárcsak 150 esztendővel korábban élt értelmiségi ősei, az
Erdélyi Iskola hajdani vezéregyéniségei, maga is gondolkodóba essék: hogyan
lehetséges ez?
Akkor, amikor nagynevű elődei szívós és hatékony tudományos tevékenysége és sikeres politikai küzdelmei nyomán az ő tudatában immár megkérdőjelezhetetlenül, megingathatatlanul, valóságos hittételként
az áll, hogy
Erdőelve (Transsylvania) latin nyelvű őshonos népe a román, amelyet sem a
népvándorlás vérzivataros századai, sem a magyar hódítás, sem a szász
„gyarmatosítás" nem volt képes kimozdítani ősei földjéről, és nem tudott
megingatni emberségében, toleráns, eredendő humanizmusában, amely mindig a letelepedett földműves őslakosság sajátja, szemben például a turáni
vándornépek állhatatlan s megzabolázhatatlan fiainak természetével! (Vö.:
23—24. 1.)
Mit lehet ehhez hozzátenni? Fogadjunk el egyelőre annyit belőle, hogy
ez az „állapot", amit további adalékokkal egészíthetnénk ki a korabeli erdélyi „intelligencia" erősen magyar jellegével, és örökölt, időnként valóban lekezelő „arisztokratikus" beidegződéseivel, legalábbis igazságtalannak
tűnik
fel, és a legkülönfélébb latens konfliktusok és frusztrációk melegágya az erdélyi szellemi életben helyét kereső román tanulóifjúság számára. Annak ellenére, hogy századunk 20-as, 30-as éveiben már a román polgárság és értelmiség pozíciói is igen erősek az erdélyi nagyvárosokban, s épp a két világháború közötti periódus a román irodalom és egyáltalán a román szellemi
élet legnagyobb felfutásának, kiteljesedésének időszaka, valóságos aranykora.
És, ami nagyon lényeges, még épek a kommunikációs csatornák a két „intelligencia" között, van átjárás, figyelemmel kísérik egymás tevékenységét,
eredményeit, ha ebből a kölcsönös odafigyelésből a rivalizálás, a gyanakvás
elemei sem hiányoznak. Ebben a korántsem idillikus, ám mégis működőképes magyar—román (román—magyar) kulturális miliőben keresendők tehát
Francisc Pácurariu elsődleges indítékai. Ez az egyik oka a magyar jelenség
iránti kielégíthetetlen kíváncsiságának, érzékenységének, s tegyük hozzá: ez a
titka tájékozottságának, a magyar nyelv tökéletes uralásának is. Hadd előlegezzem meg már most: az utóbbi negyedszázad során megjelent román
publikációk egyikében sem bukkantam ilyen csekély magyar vonatkozású
elírásra, pontatlanságra. Nem is beszélve a magyar szövegek, idézetek szakszerű fordításáról és helyes értelmezéséről. Hogy ez mindennemű tudományos tevékenység alapfeltétele? Igen, az! De az utóbbi időben — a félhivatalos és hivatalos román propagandairodalom újabb nagy offenzívája során
— kissé elszoktunk t ő l e . . .
Pácurariu másik indoka érzésem szerint az előzőnél is fontosabb! Talán nem tévedek nagyot, ha abban a súlyos traumában vélem felfedezni, ami
a húszesztendős román ifjút és annyi más nemzedéktársát az 1940. augusztusi
bécsi döntéssel érte, érhette. Mindaz, amit addig hallottak, olvastak a dualista Ausztria—Magyarországról, vagy a régi erdélyi feudális világról, a rendi fejlődésében megrekedt, az erdélyi (feudális) „alkotmány" sáncai közé külön (rendi) „natióként" be nem bocsátott, a „bevett" vallások közül kirekesztett, s mindezek következtében a (társadalmi) modernizálódásban
korlátozott, bontakozó-rétegeződő rendi, majd nemzeti tudatában mélyen sértett erdélyi románság hátrányosan alakult korábbi történetéről, az most egyszerre megelevenedni látszott, testet öltött.
Utólag persze mi sem könnyebb, mint pártatlan bíró talárját magunkra
42

ölteni, s a történelem ítélőszékére kucorodva igazságot hirdetni, és porciózni
elevenek és holtak fölött. Jól tudjuk, ez lehetetlen! A „krónikásban" mégis
fölelevenedik néhány szüleitől, idősebb rokonától hallott beszédfoszlány, illetve egy rangos erdélyi magyar politikai szereplőtől származó olvasmányemlék. Eszerint a katartikus örömmámoron túl, amely az észak-erdélyi magyarságon eluralkodott, a józanabb főkben már akkor ott bujkált valamiféle
bizonytalanság, sőt: félelem. Egészen pontosan, ahogy a korszak egyik meghatározó személyisége harminc év távlatából fogalmazta: A „magyarországiak helyzetnemismeréséből eredő félelem! Erdélyi (magyar) szemmel már a
csinnadrattás, „diadalmas" bevonulás is elhibázott volt. A túlzott ünneplés,
a dörgő szónoklatok tömkelege a hatékonyság, a szakszerűség rovására ment:
a katonai közigazgatás, Észak-Erdély és a „trianoni ország" adminisztrációjának türelmetlen s erőltetett egységesítése, az erdélyi viszonyokat esetenként valóban alig ismerő, képzetlen magyarországi tisztviselők baklövéseivel, melléfogásaival megtetézve jóvátehetetlen hibák forrásává vált. 1 S ha
azt is mérlegeljük, hogy a Hitler lába előtt heverő, egymásra vicsorító román és magyar kormányzat egymással versengve utasította ki, üldözte el, zárta tömegesen koncentrációs táborokba „kisebbségi" alattvalóit, az egyszerű
bányászoktól az értelmiségi elitig, akkor némi fogalmat alkothatunk, mi mindent kellett elszenvednie Erdély lakosságának. Lett légyen dél-erdélyi magyar vagy észak-erdélyi román!2 Mert végső soron nem az számít igazán,
hogy ki kezdte az atrocitásokat, vagy a megtorlást milyen visszatorlás követte. Ennél is sokkal súlyosabban esett latba, hogy ismét felmérhetetlen kár
érte az erdélyi magyarok és románok kollektív

emlékezetét,

nemzeti

tudatát,

egymásról kialakított képét, image-át, újabb „retorziók", további torzulások
(kölcsönös) előítéletek forrásává válva. De térjünk vissza a leendő író valós
élményeihez és feltételezett érzéseihez!

Ha ugyanis az „Ezeréves Magyarország" részleges helyreállításának diszszonáns vonásai, ellentmondásai az erdélyi magyarok számára is olykor viszszatetszőek voltak, legalábbis elbizonytalanodásukhoz vezetett, képzeljük el,
mit érezhetett egy élete legfogékonyabb éveit élő, személyiségformálódásának meghatározó szakaszában levő román emberpalánta? Aki hirtelen, máról holnapra elveszítette mindazt, amiért ősei megharcoltak, és hite szerint
jogosan megszereztek az egymást követő kelet- és délkelet-európai konfliktusok, majd az ugyancsak balkáni indíttatású első világháború során? Hiszen
neki úgy tanították, s miért is kételkedett volna benne, hogy a versailles-i
békék csupán a III. Napóleon „kedvenc eszméjének", a „nemzetiségi-nemzeti
elvnek" (principe des nationalités) következtetéseit vonták le és igazságot
szolgáltattak egy évszázados szabadságküzdelmét győzedelmesen megvívó,
igazságtalanul elnyomott, nagyra hivatott népnek. Amely végre történelmi
esélyt kapott, jobban mondva, csikart ki magának, hogy kontinensünk e távoli
sarkában modern, egységes, civilizált európai nemzetállamot teremtsen magának. Kiküszöbölve, helyreütve, felhasználva mindazt, amit a térség előző urai
elfecséreltek, elrontottak, illetve kiaknázatlanul hagytak. Nos, ez a felemelő
diadalérzet, ez a valóban óriási lehetőség látszott egyik pillanatról a másikra szertefoszlani a „magyar világ" visszatérésével, gyűlölt és rettegett rekvizitumainak, intézményrendszerének újjáéledésével. Kétségbeesésbe kergetve,
valósággal sokkolva az észak-erdélyi románság legérzékenyebb képviselőit,
így mindenekelőtt Pácurariu nemzedékét. Hogy nem járok nagyon messze
az igazságtól, arra talán épp Francisc Pácurariu az egyik legjobb példa.
43

Pâcurariu, aki egyébként még 1940-ben letette névjegyét néhány, a Tribuna Ardealului c. sajtóorgánumban közölt publicisztikájával, már első, a
XIX. század elején játszódó regényében (Furtuna sub Detunata — Vihar a
Detonata alatt, 1957) az érchegységi mócok elnyomattatásának okait boncolgatja. Majd Timpul §i furtunile (kb. Viharos idők) címmel 1974 és 1983
között négy részből álló regényciklust szentel az erdélyi románok XIX—XX.
századi viszontagságos történetének!
De úgy látszik, a téma nem hagyja nyugodni, képtelen kiírni magából,
nem érzi elégségesnek a „regényes" megközelítést! Komoly történésznek is
becsületére váló kutatómunkába fog tehát, több évet áldoz e valóban „fogós", sőt „rázós" kérdés — a mindenkori román—magyar viszony — tanulmányozásának. Történelmi stúdiumokat folytat, ám témájához mégis írószemmel közelít, így nem kötik annyira a „szakma", a történész „céh" írott
és íratlan szabályai. Ezért is tekinthetjük művét reprezentatívnak,
a jelenkori román nemzettudat, a század végi román önszemlélet mérvadó alkotásának. És ha ismét a mérleg serpenyőjébe tesszük a szerző indíttatását, diplomáciai pályáját (budapesti, belgrádi, római követségi tanácsos, Buenos
Aires-i, montevideói, athéni nagykövet, UNESCO-képviselő), műveltségét (a
dél-amerikai és a francia irodalmak kiváló ismerője, fordítója), nyelvtudását
— munkája akkor válik valóban fontossá, sőt: igazi kihívássá!
*

Természetesen nagyon is tudatában vagyok annak, hogy egy több mint
félezer oldalas vaskos, 17 fejezetre tagolódó „opus" ismertetése, akárha nagy
vonalakban is, képtelen vállalkozás. Képtelen és kivihetetlen, hiszen Pâcurariu az őskor ködbe vesző évszázadaitól 1944 októberéig kíséri nyomon e két,
egymástól olyannyira különböző eredetű, de egymást sok tekintetben egyenesen kiegészítő („komplementer"?) nép történetét. A vállalkozás már csak
azért is oktalan lenne, mivel nincs szándékomban választott szakterületem
— a XVIII—XIX. századi magyar—román közös múlt, különös tekintettel a
román nemzetté válással, polgári fejlődéssel és a modern román nemzettudat
kialakulásával összefüggő kérdésekre — időhatárait jelentősen áthágni. Ezért
célszerűbbnek érzem az előadás néhány csomópontjára összpontosítani, s
ezeket értelmezni, amit az is indokolni látszik, hogy — ez meggyőződésem — Pâcurariu, s vele együtt a jelenkori román historiográfia érvrendszerének sajátosságai, önérvényesítésének jellemzői, önvédelmi reflexei és önszemléletének korlátai, történeti-szociológiai-tudati hátterükkel együtt, nagyjában-egészében ebben a korszakban, még közelebbről körülbelül 1780—1880
között alakultak ki, és ha az elmúlt száz esztendő során nagymértékben finomodtak, jóval szakszerűbbé váltak, és jeles, néhány esetben egyenesen európai hírű alkotókat s életmüveket „termeltek is ki" (Hasdeu, Xenopol, Iorga, G. I. Brâtianu, Constantin C. Giurescu, P. P. Panaitescu, A. Oçetea, D.
Prodan stb.), előfeltevéseik — minősítsük őket még mindig így — többnyire változatlanok maradtak vagy alig módosultak.
Ezek közül négyet — négy egymással elválaszthatatlanul összefüggő tételt — máris érintettem a szerző feltételezett érzelemvilágának és gondolkodásmódjának vázlatos (és empatikus) rekonstruálásakor. Melyek is voltak
ezek? Vegyük talán ismét — ezúttal alaposabban — szemügyre őket:
I. A Kárpát-medence keleti felében, s így Erdélyben is ősidők óta élt
44

egy trák—géta—dák eredetű szelíd földműves nép, amely i. sz. után 106 és 271
között, Dácia római provincia idején romanizálódott, nyelvének alapstruktúrája és alapszókincse a latin lett, majd kb. a VI. sz. végétől fokozatosan öszszekeveredett az észak felől a Balkán-félsziget irányába vándorló szlávokkal,
s így, több évszázados szerves együttélés eredményeképpen kialakult a román
nép. Ez tehát a román etnogenezisnek (néppé válásnak) a régészet, a nyelvészet és az őstörténet tárgykörébe vágó — vagyis tudományos-szakmai-történeti — (román) alapvetése.
II. A népvándorlás korábbi viharait szerencsésen átvészelő, időközben
Bizánc hatalmi szférájába és kulturális (vallási) hatósugarába kerülő, fokozatosan egységesülő görögkeleti (ortodox) hitű, trák—(dák)—római—szláv, azaz
román nép békés fejlődését, s egyáltalán a Duna-táj etnikai-politikai erőviszonyait a IX. sz. végén egy harcias turáni (ázsiai) lovas nép beözönlése —
a magyar honfoglalás — megzavarta. Utóbb, immár Szent István korában
a nyugati (katolikus) egyházhoz csatlakozó, s a nyugat-európai feudalizmus
jelentős, lényegi elemeit, vívmányait átvett központosított magyar állam gyökeresen felforgatta. Ezáltal nem csupán az itt élő etnikumok csöndes szimbiózisát szüntette meg, nagymértékben lelassítva néppé válásukat, hanem —
állítja Pácurariu — a térséget fokozatosan birtokba vevő középkori Magyarország feudális arisztokráciája, a magyar nemesség először az itteni népek
vezető rétegét, majd feltörekvő, kiemelkedő tehetségű képviselőit folyamatosan magához hasonította, asszimilálta, s ezzel mintegy lefejezte társadalomszerkezetüket. Hosszú évszázadokra megfosztva őket az önálló szerveződés
elemi lehetőségétől és esélyétől. S az már csak további következmény — fűzi
tovább gondolatmenetét á szerző —, hogy ősi közösségeiket, intézményeiket
szétverte, legtermékenyebb földjeiket kisajátította, valaha szabad lakosságát
alantas jobbágyi helyzetbe kényszerítette, vallását „eretneknek" (schizmatikusnak), őt magát pedig „megtűrtnek" (natio tolerata) nyilvánította — saját
földjén, őshazájában! (Vö.: 66. 1.) Ez lenne tehát Pácurariu
társadalomképe, társadalomszemlélete, amely, ha egy erkölcsi, etikai kategóriát kívánunk
alkalmazni rá, s nem történeti-szociológiai folyamatnak fogjuk fel — a valóságnak megfelelően —, nem is lehet más, mint mélyen igazságtalan.
III. Ez a (társadalmi) igazságtalanság (ráadásul kettős: szociális és nemzeti elnyomás) még elviselhetetlenebbnek tetszik, egyenesen égbekiáltóvá
lesz, ha hozzávesszük: az elnyomott, alávetett, megtűrt, lenézett stb. román
jobbágy — horribile dictu! — Erdély összlakosságának elsöprő többségét alkotja a szerző szerint — azért említsük meg: az 58—60%-os román túlsúly
is csak a XVIII. sz. utolsó harmada óta áll fenn, nagyarányú bevándorlás
következményeként! — Itt lép be tehát az érvelésbe a demográfia.
IV. Az oktrojált, merően antihumánus, intoleráns, feudális hatalmi struktúra és a kirekesztő — diszkriminatív társadalmi-kulturális-vallási intézményrendszer — mint „felépítmény" — („Unió trium Nationum" valamint a négy,
tehát a katolikus, református, evangélikus, unitárius „religio recepta") alatt
azonban — így Pácurariu — egészen más jellegű humánus kezdeményezések, „halk folyamatok" indulnak. A közös sors, az elnyomatás közössége és a
jogfosztottságban megnyilvánuló egyenlőség — hangsúlyozza a szerző —spontán együttérzést, együttműködési készséget ébreszt, és számtalan rokon vonást, interferenciát szül Transsylvania és Pannónia különféle nyelvű jobbágyparasztságában s egyéb alsóbb néposztályában. Így van ez a bábolnai parasztfelkelés, Hunyadi János, §tefan cel Mare és Mihai Viteazul törökelle45

nes harcai, a Dózsa-lázadás, a Rákóczi-felkelés, sőt a Horea-Clofca és Cri$an
vezette 1784-es erdélyi parasztháború korában is. Mindez igazi népi szolidaritást szül — emeli ki Pácurariu — és jó néhány közös elemet, hasonló tendenciát eredményez az együtt élő országlakosok népi kultúrájában, szokásaiban s mentalitásában, amelyek először a népművészetben (népdalok, táncok,
faragások, szőttesek), később — magasabb esztétikai szinten — az irodalomban
csapódnak majd le, s egyfajta értelmiségi szolidaritást is teremtenek.
Ez az alapja és lényege az oly nehezen definiálható, mégis létező „erdélyiségnek", ami azonban, Pácurariu szerint, egyáltalán nem teszi kérdésessé az egyetemes román nemzet (vagyis a moldvaiak, olténiaiak, munténiaiak, dobrudzsaiak stb.) „organikus egységét". (?) (101—102. 1.) Azaz, ha értelmezni kívánjuk, ez lenne a „szántóvetők és kézművesek (amaz) archaikus stílusú" környezete, amelyet az eszmélkedő gyermek Pácurariu az 1920-as évek
végén „a létező világok legjobbikának" (6. 1.) érzékelt, és mindmáig ez — a
transzilvanizmus — közösségigényének, emberségének, s tegyük hozzá: nosztalgiájának mintája és forrása.
De önkéntelenül felmerül a kérdés: hogyan kapcsolódnak egymáshoz az
imént felsorolt s röviden jellemezni próbált „tézisek"? Milyen összefüggés —
szerves-e vagy csupán véletlenszerű — mutatható ki egy tudományos-szakmai kérdéscsoport (a román etnogenezis), a közép-kelet-európai társadalomfejlődés egyik lehetséges formája (a nemesi típusú magyar polgárosodás és
nemzetté válás törvényszerűségei),
egy minden kétséget kizáró demográfiai
tény (Erdély „legszámosabb" népe a román), s egy szociológiai alapjait az
erőltetett ütemű betelepítések és a „szisztematizálás" miatt lassanként elvesztő, de erős történeti gyökerekkel rendelkező genius loci (a
transzilvanizmus) között? A válasz annál is inkább megkerülhetetlen, mert Francisc Pácurariu esszéje, amely egyébként igen nyomatékosan a „Párhuzamok,
interferenciák, konvergenciák és ellentmondások a történelem
folyamán" sokat
mondó alcímet viseli, végső soron szintén ezt kísérli meg hatalmas történelmi ismeretanyag mozgósításával és tiszteletet parancsoló szellemi erőfeszítéssel.
Lássuk — egyelőre különösebb „kommentár" nélkül — milyen eredményre jut?!
A románság dáciai őshonosságának tana — szögezi le Pácurariu — a legújabb kutatások, kivált a nagyszámú friss romániai régészeti lelet fényében
tudományosan egyszer s mindenkorra megoldott probléma. Érvényéhez, bizonyítottságához így semmiféle kétség nem férhet. Akiben mégis bármilyen
kétely ébredne, netán még meg is kérdőjelezi egyes elemeit, az tájékozatlan
dilettáns, bármennyire is meg van győződve róla, hogy a „modern tudomány"
művelője. (Vö.: 55—57. 1.)
Egyébként is, összegezi érveit: „ . . . a dáciai dákoromán lakosság folytonosságának (kontinuitásának) konfirmációja (értsd: tényének megerősítése) —
amely, napjainkban a XXI. sz. küszöbén, amikor a nemzeti elv és a többség i lakosság) ama joga, hogy maga döntsön valamely ország vagy tartomány
összes problémájában, nincs semmiféle kapcsolatban valamely terület hovatartozásának kérdésével — tehát minden kétséget kizár." (58. 1.) Azaz, ebben a kontextusban együtt szerepel az őshonos lakosság a többségi néppel,
vagyis az etnogenezis kerül kapcsolatba a demográfiával...
Tegyük hozzá:
nem először e több mint két évszázados áldatlan viszály során. Hiszen, emlékezzünk csak, hogyan: érvelt a modern erdélyi román nemzeti ideológia
46

előkészítője, Inocenfiu Micu-Klein görög katolikus (unitus) püspök a XVIII.
sz. derekán (egészen pontosan még 1742-ben), az erdélyi rendekkel folytatott vitájában saját papi-kisnemesi származású (rendi) rétege, de (tendenciájában!) az egész erdélyi románság érdekében: (a román nép) [a román (rendi)
nemzet (B.-K. B.)] „ . . . a többi Erdélyben megtelepedett nemzetnél nemcsak
sokkal régebbi, hanem egyszersmind sokkal számosabb" 3 is, ami viszont nem
csupán a privilégiumaikat makacsul védő erdélyi „honatyák" fülében csengett idegenül, hanem az akkori közfelfogással sem egyezett, a román jobbágyság „hozzászámolása" a feltételezett „Natio Valachica"-hoz pedig egyenesen közjogi abszurdumnak minősült, hiszen a magyar, székely, szász közrendűek sem tartoztak a rendekhez! Mindez azonban éppen nem csökkentette a román hazafiak sértettségét, még kevésbé harci kedvét, eltökéltségét...
Ám, a föntebb mondottaktól nem függetlenül, s gondolom, nem egészen
váratlanul, a legnagyobb kihívást minden bajnak, az örökös frusztrációnak
állandó forrását, valóságos ősgonoszt a magyar nemes jelenti Pácurariunak.
S hozzátehetjük: az erdélyi románság egészének is! A későbbi félreértések
elkerülése végett le kell szögeznem, hogy a szerző ugyan az egyetemes magyarság és egész román nemzet viszonyának történeti bemutatását vállalta
fel, ám, szándékától nyilván függetlenül, végső soron az erdélyi román szólal meg általa. Talán — történetileg — az utolsó pillanatban! Hiszen lassan
hetven felé közeledik az az erdélyi román értelmiségi nemzedék, amelynek
tagjai, túl minden lelki sérülésen, sokkon, meghurcoltatáson, meghasonláson,
ressentiment-on, sőt előítéleten, a dolgok ismeretében (en connaissance de
cause) nyilatkozhatnak meg. Emlékezetük ki-ki hagyhat, elfogultságaik — az
önigazolás mechanizmusa — itt-ott torzíthatnak, de még tudják, miről van
szó, vitapartnerek! Véleményük, állásfoglalásuk azért értékes, gondjaik, gondolkodásmódjuk azért oly figyelemre méltó számunkra, mert végső soron ugyanazt a valóságot, ugyanazt a közös történelmet élték meg, s próbálják magyarázni. (Azt ugyanis csak remélni lehet, hogy nyomukban újabb értő nemzedékek sorakoznak, bár „magányos farkasok" bizonyára szórványosan
azért akadnak a fiatalabb évjáratok között is.)
De milyennek is látja — láttatja — Pácurariu „vitézlő rendjeinket", az
„államalkotó nemességet"? Mindenekelőtt, mint a hajdani harcias „szittya" lovas nomádok ivadékát, fegyelmezetlennek, nehezen kezelhetőnek, önfejűnek
és — természetesen — dölyfösnek, kevélynek, felfuvalkodottnak. Olyan orrát gőgösen fennhordó, erőszakos embertípusnak, aki a „Magyar Királyság
telhetetlen feudalizmusa" (66. 1.) képviselőjeként csak saját hasznát nézi,
akár a mindenkori államérdek rovására is. Szlovák, vend, horvát, szerb és
román jobbágyait kíméletlenül elnyomó, sanyargató, kiváltságait a gyűlöletes
Tripartitumban kodifikáló középkori zsarnoknak, ö, a „Natio Verböczyana"
(155. 1.) büszke nemzetsége a felelős az említett népek elidegenedéséért, aző
hideg, kegyetlen önzése, kezdettől fogva tartó türelmetlen elnemzetlenítő —
magyarosító politikája morzsolja fel az együtt élő testvérnépek szolidaritását. Ez az oka, hogy ezek kénytelenek a Habsburg Birodalom, illetve az Osztrák—Magyar Monarchia (vagyis az „integer Magyarország") határain kívül
élő nemzettestvéreik felé tájékozódni. Ugyanakkor, mindennek másik oldalaként — sugallja a szerző — „véganalízisben" ugyanez igazolja, hogy jogosan
fogadják el bárki segítségét végveszélybe került nemzeti létük védelmében.
Ez pedig nem más, ha értelmezni akarjuk — márpedig most ezt kell ten47

nünk —, mint a nemzetiségi kérdés múltba vetítésé, a történelmi Magyarország feudális intézményrendszere kizárólagos magyar voltának deklarálása,
és — ne féljünk kimondani — az ezekből eredeztetett kollektív magyar felelősség tételezése! Pácurariu ugyanis nem csupán a magyar nemesség történelmi bűneit tekinti a Kárpát-medence népi, majd nemzeti konfliktusai
végső okának, hanem — logikusan — ebből vezeti le a modern magyar nemzetfogalmat is, amely, ugyancsak ebből következően, nem lehet más, mint
feudális, tehát (ám ezt már az olvasóra bízza): „középkori", „retrográd", „reakciós" stb. De talán az a leghelyesebb, ha két bekezdés erejéig átadjuk a
szót a szerzőnek:
„ . . . Hy módon alakul át a közép-európai, kárpát-medencei és délkelet-európai népek történelmi fejlődésének haladó pillanata (értsd: a XIX. sz. 20-as,
30-as, 40-es évei), a merev feudális rendszer szétmállásának processusa, a tőkés fejlődés, a polgárság és a polgárosodásban érdekelt rétegek politikai befolyásának növekedési folyamata összetartó (konvergens) s (egymással) szolidáris erők hatalmas emeltyűjéből súlyos ellentmondások, heves nézetkülönbségek és véres, összecsapások kiapadhatatlan forrásává — annak a kibékíthetetlen ellentétnek (az én kiemelésem — B.-K. B.) következtében, amely
a Magyarország vezetését az 1918—19-es rövid megszakítással — az ország
1945 áprilisi felszabadulásáig megőrző magyar nemesség feudális
nemzetfelfogása és a modern nemzetfogálom (az én kiemeléseim — B.-K. B.) között
fennáll, amely (ti. a »modern« nemzetfogalom) valamennyi környező nép valamennyi (F. P. kiemelései) társadalmi-politikai ereje számára közössé lett (elsajátított), az eredetben, a nyelvben, a hagyományokban (szokásokban) és az eszményekben megnyilvánuló közösség.
Érdekes megállapításhoz vezet — folytatja gondolatmenetét Pácurariu,
miután gondosan górcső alá vette az általa legreprezentatívabbnak ítélt négy
reformkori magyar politikus, sorrendben: báró Wesselényi Miklós erdélyi
főúr, gróf Széchenyi István nyugat-magyarországi arisztokrata, Kossuth Lajos felföldi kisnemes és Táncsics Mihály »plebejus radikális« közrendű nézeteit —, hogy ezt a csaknem teljesen feudális nemzetfogalmat, melynek értelmében a nemzet egyenlő az ország lakosságával, származásától, nyelvétől
és szokásaitól függetlenül — sőt, attól is függetlenül — emeli ki a szerző —,
hogy ennek a lakosságnak (népességnek) egy részét eredetének
(származásának) tudata szomszédságában élő testvéreinek
nemzeti
közösségéhez
fűzi,
amelyhez megszakítás nélkül a nyelv, a szokások, a hagyományok és a törekvések teljes egysége kötötte — Magyarország %összes politikai ereje támogatta (sajátjának vallotta), a konzervatívoktól a radikálisokig különösebb
különbség nélkül." (163. 1.)
Most, mielőtt mindezt értelmezni próbálnám, hadd tegyek ismét föl,
egyelőre magamnak, egy kérdést: „Mi a szubjektív, tehát nem fogalmi-koncepcionális, hanem a kortársak, a más nyelvű „honpolgárok" hétköznapi tapasztalataiban és élményvilágában megragadható különbség a magyar reformkor vezető politikusainak eszmerendszerében gyökerező, valóban (köz)nemesi
fogantatású „politikai nemzet'-felfogás és a most már nem csupán a román
nép etnikai folytonosságát, de a román államiság folyamatosságát is valló
román hivatalosság — 2000-ig létrehozandó — (homogén) román (szocialista) nemzetkoncepciója között? S csak nagyon halkan, félve merem fölvetni: nincsenek-e bennük, esetleg mégis, történeti korokon átnyúló közös elemek és lényegi vonások? Vagy valami másról lenne szó?
48

Mielőtt valamiféle elhamarkodott választ kockáztatnék meg, eszembe
villan Mihai Rálea román esztéta intése, aki „Az értelmes ember" című eszszéjében kifejtette, hogy az általa ismert tömérdek okos emberben mindöszsze egyetlen közös vonást talált: „Az értelmes ember — hangsúlyozta Ralea
— sosem keveri össze a nézőpontokat"
(Horváth Andor ford.).4 Vagy ha
mégis, ez már saját földhözragadt következtetésem — annak nagyon súlyos,
rajta kívülálló oka l e h e t . . . Pácurariu „értelmessége" ugyanis vitán felül áll,
emberi tisztességének mértéke pedig — csak és kizárólag — ez a csaknem hatszáz oldalas, több évtizedes töprengésének, vívódásának foglalatát, összegeződését, párlatát jelentő munka (a szó etimologikus, azaz „kín" értelmében) lehet! És ez a nagyon értelmes, világot járt, tapasztalt, kifinomult entellektüel
tüstént elveszti a fejét, s azonnal vagdalkozni kezd, ha a magyar nemes kerül szóba. Könnyű és mindenképpen leegyszerűsítő lenne azt mondani a felejthetetlen emlékezetű Szűcs Jenő kifejezésével, hogy hát persze, a történelemiszemlélet) nemzeti látószöge akadályozza a tárgyilagosságban. Igen, ez
(is) igaz. De még mindig nem elégséges ok Pácurariu kirohanásaira. Arra,
véleményem szerint, csak egyetlen magyarázat lehetséges: a polgári fejlődés
szempontjából valóban hátrányos erdélyi helyzet, a (román) jobbágy kizsákmányolása, a lélekölő, hiábavalónak tetsző rendi csatározások a bevehetetlen várnak és a boldogság szigetének érzékelt — s utóbb éppen ezért iszonyatosan meggyűlölt — erdélyi feudális „alkotmány" sáncai közé való „befogadtatásért" — negyedik (rendi) „nemzetként" — olyan alapvetően sérelmi
beállítottságú lelki struktúrákat, erősen kompenzatív jellegű érzelmi attitűdöt oltott az erdélyi románság tudatába, amely a legenyhébb érintésre is azonnal működésbe lép. Szinte teljesen függetlenül attól, hogy jelenlegi képviselői hol foglalnak helyet a mai román társadalom szerkezetében. Ez a bizonytalan, frusztrált szeretet—gyűlölet pedig napjainkban is éppúgy hat, mint hajdanában, bármikor „lehívható" és beindítható — a legkülönfélébb (politikai)
célok érdekében! Mert ma is éppoly hatalmas történelmi erő, mint keletkezésének pillanatában! Aki pedig ezt nem fogja fel, nem értheti Erdély román történetét, következésképpen: nem értheti Erdőelve magyar
történelmét
sem!5 Sőt, az a gyanúm, nem értheti teljes mélységében a XIX-XX. sz. egyetemes magyar és egyetemes román történelmének jó néhány kritikus fordulópontját s e m . . . És, úgy gondolom, csak így helyezheti igazi összefüggéseibe Pácurariu alábbi, ezúttal az 1848—49-es erdélyi polgárháborúra vonatkozó értékelését:
Az igazság az, hogy az erdélyi román forradalmi mozgalom az egész
román társadalom jogaiért harcolt, tehát a gyönge román polgárságért és a
más nemzetiségű értelmiségiekkel szemben alsóbbrendű (hátrányos) helyzetbe került román írástudókért is. Ám ennek a forradalmi harcnak kétségkívül a parasztkérdés volt a súlypontja, a jobbágyviszonyok felszámolása és a
parasztok földhöz juttatása. Kétségtelen azonban, hogy egy ország többségi
lakossága társadalmi-gazdasági, politikai és kulturális problémáinak megoldása, egy nemzeti megkülönböztetésen
alapuló retrográd rendszer megsemmisítése, amely nem átallotta az ország többségi lakosságát teljes honpolgári
jogainak gyakorlásából kizárni és „megtűrtnek" nyilvánítani, csak úgy volt
elképzelhető, hogy ez a többség a végsőkig folytatott harccal kivívja magának önrendelkezési jogát, vagyis kiharcolja nemzeti és társadalmi felszabadulását" (198. 1. — az én kiemeléseim — B.-K. B.)
Azaz, figyeljünk csak: „alsóbbrendű helyzet", jogtipró, kirekesztő, „ret49

rográd rendszer", „nemzeti megkülönböztetés", „megtűrtnek" nyilvánított lakosság, mely ráadásul „többségi", „parasztkérdés",
jobbágyfelszabadítás,
„önrendelkezési jog", „nemzeti és társadalmi felszabadulás" — micsoda kavalkádja a különféle fogantatású (jogi, történeti, szociológiai, morális) kategóriáknak és más-más történelmi korban keletkezett eltérő súlyú és igazságtartalmú fogalmaknak, amelyeket azonban időközben egységes egésszé gyúrt,
monolit tömbbé forrasztott, s egy fiatal délkelet-európai nemzet
tudatának
magvává, önszemléletének központi kategóriájává sűrített az imént bemutatott mélyen szubjektív, de objektív erőként ható, Erdély múltjában gyökerező, sérelmi-kompenzatív érzés. Konstitutív elemei, alkotórészei, tudományos igazságtartalmától jórészt függetlenül. Sőt nem egyszer annak ellenére! Mert gondoljuk csak meg, hogyan lehetséges logikus rendet vágni egy
kristálygömb tökéletességével vetekedő, gyémántkeménységűnek érzékelt, egy
nemzet létét, image-át, államiságának kiterjedését és jelenlegi vezető elitjének célkitűzéseit egyaránt legitimáló eszme- és érzelemhalmazban? Hogyan
lehet egyre jobban elmosódó alkotóelemeit alá-, fölé- és mellérendelő viszonyba-kapcsolatba hozni, azaz higgadtan elemezni, analizálni úgy, hogy a
kísérlet román részről ne minősüljön eleve inkompetenciának, tudatlanságnak, rosszhiszeműségnek, rosszindulatnak vagy hitehagyottságnak, vagyis ellenségesnek? Mégis, bármily képtelenségnek látszik is, meg kell próbálni,
vállalva az imposztorság vádját — és bízva a tisztességes román és magyar
.értelmiségiek belátásában.
Ehhez azonban — igaza van F. Pácurariunak — valóban vissza kell nyúlnom 1848—49-ig, és az utóbbi bekezdések mondanivalóját is kiegészítve újra
meg kell vizsgálnom a szerző már idézett, összegzésnek szánt szövegrészletének
motívumait: nem csupán értelmezve, de ahol szükségesnek látszik, ki is egészítve azokat.
Azt javaslom tehát, nézzük meg még egyszer, mi az, ami egyértelműen
kiderül belőle, és mi az, ami nem:
Először is: az erdélyi román mozgalom „forradalmi", noha az akkor (azaz
a tőkés-kapitalista viszonyok áttörésének pillanatában) „leghaladóbbnak" s egyszersmind minden forradalom motorjának tekintett (román) polgárság „gyönge". Ez érzésem szerint máris árnyalatnyi ellentmondást, tisztázatlanságot
takar...
Másodszor: a felhalmozódott társadalmi problémák súlypontja, egyúttal a
„forradalmi harc" legfőbb célkitűzése a „parasztkérdés" megoldása, a „jobbágyviszonyok felszámolása" és „a parasztok földhöz juttatása" — állapítja meg
teljes joggal F. Pácurariu. Csakhogy, s erről e perdöntőnek szánt összegezésben nem esik szó: a (magyar) reformkor legkiválóbbjai, a Pácurariu által anynyira gyűlölt (magyar) nemesség képviselői nemcsak ugyanezt akarták, de az
1848-i ún. „áprilisi törvényekben" kodifikálták is, s ez elvileg Erdély földjére
éppúgy érvényes volt, mint a történelmi Magyarország egyéb „régióira". Sőt,
Wesselényi hathatós támogatásával a jobbágyfelszabadítási törvény az utolsó
erdélyi (rendi) országgyűlésen június 6-án valóban napirendre került, és 1848.
június 18-án életbe is lépett, ha érvényesítése, az urasági és jobbágyföldek elválasztása úrbérrendezés híján, nagy nehézségekbe ütközött, és az indulatokat
tovább szító vitákat eredményezett is.6 Itt tehát ismét némi pontatlanság érhető t e t t e n . . . arról nem is beszélve, hogy nem ártott volna tisztázni: amikor
az erdélyi román parasztok osztrák bujtogatásra is fellázadnak, már egy polgári, gyökeres átalakuláson átment, forradalmi Magyarország ellen fognak
50

fegyvert. S történjék ez szubjektíve bármilyen „jogos" nemzeti érzésből (és
távlati érdekből, objektíve, ott és akkor ellenforradalmi cselekedet.
Harmadszor (ezt már tudjuk): az Erdélyben gyakorlatilag 1848 júniusáig
érvényben levő (intézmény)rendszer „retrográd", azaz „középkori", „feudális"
és „nemzeti megkülönböztetésen alapul"! Ez viszont így nem áll meg, mert a
feudális (rendi) szemlélet csupán a társadalmi hierarchiában (struktúrában)
elfoglalt hely és vallási-felekezeti hovatartozás szerint különbözteti meg az
„országlakosokat", nem pedig nyelvük, etnikumuk alapján!
E két dolog összemosása Pácurariunál talán a legfeltűnőbb jele annak,
mennyire azonosul az 1848-as erdélyi román mozgalom vezetőinek
szemléletével! ök, miként a szerző (aki pedig könyve 162. lapján;, „A magyar irodalom
története 1866-ig c., Sőtér István szerkesztette, 1964-es kiadású kézikönyvből
hosszasan ízlelgeti és idézi e kategóriákat) e két (elméletileg) s (eszmetörténetileg) merőben eltérő fogantatású fogalom gyakorlati különbségeit vagy nem érzékelték, vagy pedig — ez még eldöntendő kérdés és további elmélyült kutatómunkát igényel — múltbeli tapasztalataik és politikai intuícióik kölcsönhatásaként túlságosan is jól értették, és esetleges következményeit fölmérve
kétségbe vonták, s mint nem létezőt elvetették! 7 Pedig, mintegy a szövegből
didaktikusán „kiszólva", hadd emlékeztessek nyomatékosan rá: éppen ez a
több évszázados magyar—román (román—magyar) „disputa" sarkalatos pontja, s bizonyosan legérzékenyebb, s ugyanakkor a legtöbb félreértésre és félremagyarázásra alkalmas területe!
Negyedszer (ezt is hallottuk már): Erdélyben a „többségi lakosság" a
román.
Ötödször (erről is volt már szó): Ez a (korhadó, rothadó) „retrográd rendszer" (pontosabban működtetői-hordozói: a magyar nemesség és a szász patriciátus) odáig ment, hogy „teljes honpolgári jogainak gyakorlásából" kizárta és
„megtűrtnek" nyilvánította a „többség lakosságot" — azaz jogot, emberi méltóságot, társadalmi igazságot és nemzetiséget egyaránt sértett.
Hatodszor: A román intelligencia „alsóbbrendű (hátrányos) helyzetbekerült a más nemzetiségű (magyar, szász, székely) értelmiségiekkel szemben".
— De miért is hagytam ezt a pontot önkényesen utoljára, amikor a szerző
i maga is harmadszorra hozza szóba? Azért, mert megítélésem szerint nekem is,
és Pácurariunak is első helyen illett volna említenie! Ám akkor a XVII. sz.
végén Erdélyben berendezkedni kívánó Habsburgok ellenreformációs és birodalmi-megosztó politikájával erősen összefüggő görög katolikus (unitus) román
egyház létrehozása körülményeinek és következményeinek vázolásával túl nagy
kitérőt kellett volna tennem, s talán a szerző érvelésének általam érvényesnek
tekintett belső logikája is megtört volna. Kivált, ha a kezdet kezdetén újra
kijelentem: Pácurariu érvrendszerét, mint ahogy egész művét az egyetemes
modern román nemzettudat megnyilvánulásának, azaz egységes egésznek tekintem, s mint ilyennek, nincs szándékomban sem megélt, megszenvedett érzelmi fedezetét, sem elsajátított, bensővé tett morális igazságtartalmát kétségbe
vonni! Ezt ismételten elismerve azonban jogom van tudományos
kérdésnek,
történeti, szociológiai, ideológiai stb. komponensekből álló rendszerként (is)
fölfogni, s egyes elemei között oksági viszonyt, belső arányt feltételezni, és ha
van, megállapítani!
•Sőt, mindezt leszögezve, már nem csak jogom, hanem egyenesen kötelességem is az értelmezésen túl kiegészítésekkel és kiigazításokkal élni, már csak
a viszonosság, s az intellektuális párbeszéd elve alapján is, hiszen Pácurariu
55

ugyanezt teszi, ráadásul közel hatszáz oldalon, és — gondolom — abban a reményben, hogy „üzenete" eljut a magyarországi magyar olvasóhoz is! Kanyarodjunk tehát vissza ahhoz, ami végképp hiányzik az összegezésből!
Pácurariu ugyanis ebben a szövegösszefüggésben homályban hagy egy nagyon lényeges dolgot: az a mozgalom, amelyet ő szubjektíve jogosan „forradalminak" nevez, valóban nem a csak csíráiban, kezdeményeiben létező román
polgárság, s még kevésbé a román paraszttömegek ösztönös, szociális indíttatású megmozdulása, hanem az erdélyi román értelmiség (emancipációs) küzdelme !8
Márpedig ez a csak kb. százesztendős múltra visszatekintő, történetileg
tehát rendkívül fiataL társadalmi képződmény, bár soraiban akadnak igazi plebejus-népi származású elemek is, szociológiailag zömmel görög katolikus kisnemesekből és papfiákból áll (egyik legjellegzetesebb és legnagyobb hatású
képviselőjének neve — aki később az első modern román uralkodó, az Egyesült
Fejedelemségek vajdája, Cuza Vodá, tanácsosa és minisztere lett Papiu, azaz
Pap-fiú, Popfiu, Popiu — és nem Popescu, ahogy etimologikusan lennie kellene!).
Objektív célja akár csak egy, illetve két nemzedékkel korábban élt elődeinek így nem is igen lehetett más, mint az évszázadokkal korábban kialakult, zárt, merev (feudális) intézményes keretek tágítása — feszegetése, azaz
saját rétege egyenjogúsításának, befogadtatásának kivívása — negyedik (rendi)
„nemzetként", azaz „Natio Valachica"-ként! És ez akkor is így van, ha 1848—
49 forgatagában minden román társadalmi réteg érdekeit fölvállalva s annak
szószólójaként a (majdan megvalósítandó) modern (polgári) román nemzet képviseletében lép föl! Mert, azt hiszem, ezt épp az elmúlt hetven év kelet-európai
történelme ismét beszédesen bebizonyította: a történelmi fejlődés nem ismer
„nagy ugrásokat", csak „lépcsőfokokat", s nemigen vesz tudomást arról, hogy
az egyes fázisokat-fokozatokat a hivatásos ideológusok s az „elkötelezett" történészek mikor, hogyan minősítik és nevezik!
Ha tehát Pácurariu s általában a román történetírás — erősen vitathatóan — megállapítja, hogy a konkrét, objektív feltételek nem voltak érettek a
polgári forradalom kitöréséhez Magyarországon (vö.: 168. 1.) és — ezzel is öszszefüggően — a modern (polgári) magyar nemzettudat a nemesi (tehát feudális) nemzetfogalom számos elemét is tartalmazza, akkor ez az érvelés könnyűszerrel a visszájára fordítható s kimutatható, hogy a modem (erdélyi) román
nemzettudat is a régi rendi (tehát feudális) szemlélet és akadályoztatása miatt
— az ugyancsak ebből eredeztethető kompenzatív érzelmi burok számos összetevőjét örökíti át a kései erdélyi román nemzedékekre és az egyetemes moderr
román nemzettudatra! Mert nem árt emlékezetünkbe idézni, románoknak éi
magyaroknak egyaránt, hogy a megváltoztatandó viszonyok voltak egész Köí
zép- és Délkelet-Európában „feudálisak", s így a bennüjc gyökerező osztályok
rétegek és „tudatok" szükségképpen nem lehettek radikálisan mások — szán!
dékaiktól, meghirdetett céljaiktól nagyrészt függetlenül! Ha tehát arról é r t e
sülünk, mint Pácurariunál is (236. 1.), hogy ezen „alsóbbrendű (hátrányos)
helyzetbe" került erdélyi román értelmiség meghatározó személyiségei (G. Baripu, A. Sterca-Sulupu, sőt jó ideig még legelszántabb vezére, S. Bárnupu is!)
nagyon sokáig, némelyek az utolsó pillanatig a „negyedik nemzet" státuszának
elismeréséért küzdöttek, s csak az újabb sikertelenség után nyúltak a „végső
érvhez", a román parasztság harcba hívásához s a polgárháború kirobbantásához, akkor ebben csupán (polgári) „nemzeti" mozzanatokat s taktikai meg56

fontolásokat látni, és a (rendi) „nemzeti" elemeket (tehát a „feudális színezetet")9 figyelmen kívül hagyni, legalábbis hibaforrás!
De Pácurariu annyit emlegette és kárhoztatta a „kevély" magyar nemest,
hogy úgy vélem, itt az ideje, hogy legalább szellemében valóban megjelenjék!
Lássuk, hogyan foglalt állást a magyar (köz)nemesség egyik prominens
képviselője azokban az alapkérdésekben, amelyekben Pácurariu is véleményt
nyilvánított. Hátha így, e „szembesítés" révén, még ahhoz az izgalmas kérdéshez is némileg közelebb juthatunk, amelyet tanulmányom elején egyszer már
megpendítettem, nevezetesen: hogyan viszonyul egymáshoz Kossuthék nemzetfogalma és napjaink román nemzetfelfogása?
Hallgattassák meg tehát a másik fél is — egyelőre egy hosszabb idézet
formájában. A megszólaló Szemere Bertalan, az első felelős (polgári) magyar
kormány „belügyére", aki tíz évvel az 1848—49-es forradalom és szabadságharc
leverése után, tehát már emigránsként a „Siècle" hasábjain sajtóvitába keveredett A. Ubicini francia történésszel és újságíróval, aki viszont ama nyugati
publicisták élvonalába tartozott, akik már akkor fenntartás nélkül azonosultak
a magyarországi nemzetiségi vezetők szemléletével és törekvéseivel. Az idézett
részek, saját fordításban, de ezúttal tömörítve így hangzanak:
„ . . . Nem ismerek országot, mely több belszabadsággal bírna, mint az
1848 előtti Magyarország... Sehol Európában, még Angliában sem volt így
megőrizve s biztosítva az egyéni szabadság (az én kiemelésem — B.-K. B.).
A haladás azonban csak lassú lehetett, mert a dynastiai befolyás ellenséges
volt, s hátráltatott minden politikai, pénzügyi és ipar-kereskedelmi javítást és
előrehaladást. S mit gondol ön, mit tett a magyar elem 1848-ban, a mint a
dynastiai befolyás megszűnt? Mit tett az országgyűlés, mely csaknem kizárólag
magyarokból és nemesekből állott? (Az eredeti francia nyelvű cikk itt sarkítottan fogalmaz, és kiemelést is alkalmaz: . . . A z országgyűlés mely egyfelől főként magyarokból, másfelől pedig nemesemberekből állt.) Nos! A magyar országgyűlés arra kérte a császárt, adjon többi (az eredeti szövegben
kiemelve!) nemmagyar tartományainak is szabad alkotmányt: azután e nemesemberek országgyűlése eltörölte a dézmát (sic!), a parasztok robotját,
őket az eddig csak jobbágyul bírt s művelt földjeik tulajdonosainak nyilvánította, s politikai jogokat adott nekik, kik addig semmi joggal nem bírtak,
íme a túlnyomólag magyar országgyűlés ily törvényeket hozott, s e törvények közt egyetlen egyet sem (e két szó a francia szövegben kiemelt) fog
ö n találni, mely kizárólag a magyar f a j (etnikum) külön érdekében hozatott volna. Ez történelmi tény, mely méltó, hogy figyelembe v é t e s s é k . . . "
„ . . . Corpus Iurisunkban — folytatja Szemere a valós állapotokat némileg megszépítő gondolatmenetét — mely tíz század törvényeit foglalja magába, egyetlen egy törvényczikk sincs, mely különbséget tenne az ország különböző népfajainak politikai vagy polgári jogai közt: soha a magyarok oly
jogot nem élveztek, mely a hasonló polgári osztályú, bár más nemzetiségű
honlakókkal is közös ne lett volna. Voltak nemesek, polgárok, parasztok az
oláhok, szerbek, tótok, németek közt szintúgy mint a magyarok közt: de soha a magyar faj (etnikum), mint ilyen, semmi előjogot fenn nem tartott maga számára.. ."10 (Az én kiemeléseim — B.-K. B.)
A vita hevében Szemere érinti a magyarság (ezen minden bizonnyal a
magyar nemességet értve) fölényét is, melyet történeti okokkal magyaráz:
az ország alapításában, majd védelmében szerzett érdemek következményének tart:
53

„ . . . Megvallom, a magyar f a j (etnikum) történelmi felsőbbsége létezett,
de világosan körül kell írni (a francia szövegben 'gondosan tisztázni kell') e
szó jelentését; a felsőbbség nem volt a törvényben, a történelem s a megszokás fejtette azt ki (az én kiemelésem — B.-K. B.) . . . csak történelmi fejlemény v o l t . . . " (Eredetileg: 'a történelem és a szokások teremtették') 11
Holott a nemzetiségi vezetők (esetünkben a „hátrányos helyzetbe került"
erdélyi román „intelligencia") s a szomszéd nemzetek politikusai számára
sem a „régi Magyarhon" (tehát Erdély is!) intézményeinek 'demokratikussága', sem a magyar liberálisok 1848—49-es intézkedéseinek őszintesége s önzetlensége sajnos nem volt magától érthető dolog! Ellenkezőleg: a feudális
magyar intézmények s a magyar nemesség erényeinek, s főként a magyarság intellektuális fölényének kidomborítása már akkor, azaz 1858-ban,
alig tíz esztendővel a Duna-medence és Erdély népeinek sorsát jó másfél évszázadra meghatározó események után sokak számára visszatetszőnek és ellenszenvesnek bizonyult! Pedig akkoriban még többnyire csak vágyakról, törekvésekről, helyzetelemzésekről, legföljebb politikai tervezgetésekről volt
szó, s nem egy lezárulóban levő történelmi folyamat — egy történelmileg
rendkívül fiatal délkelet-európai nemzetállam és — tudat — létrejöttének,
kijegecesedésének és önszemléletének — igazolásáról!
Ennek megfelelően Ubicini jószerével még csupán a két fogalom (a feudális Nobilitas hungarica és az eredetileg ugyancsak rendi fogantatású, de
1848-tól polgárinak deklarált Natio hungarica) értelmezésével bíbelődik s jókora leegyszerűsítéssel gyakorlatilag azonosnak tekinti őket. Viszontválaszában ui. elismeri, hogy a magyar országgyűlés eltörölt minden régi megkülönböztetést, s proklamálta a magyarországi népek polgári és politikai egyenlőségét: „ . . . D e milyen feltétellel?... — kérdezi. — Azzal a feltétellel, hogy
mindezek a fajok (etnikumok) olvadjanak be a hajdan uralkodó fajba. A Románok ezentúl ugyanazokkal a jogokkal bírnak majd, mint a Magyarok, de
azzal a feltétellel, hogy Magyarok lesznek .. ."12
Ez az érvelés különben Szemerét is elgondolkoztatta, mert naplójában
ezeket olvashatjuk róla:
(Ubicini) . .. „Válaszában egy jó argumentum volt, az, hogy politikai joggal Erdélyben csak a három: a magyar, székely, szász faj bírt, az oláh mint
olyan (azaz feudális, rendi értelemben! — B.-K. B.) nem. (Szemere kiemelései !) Ez i g a z . . . — s itt megismétli a magyar reformpolitikusok többségének
álláspontját — de ennek históriai oka van, az ország aristokratikai szerkezettel bírt, az oláh, ha nemes volt, szinte bírt joggal (az én kiemeléseim! —
B.-K. B.) egyébiránt mi (Szemere kiemelése!) 1848-ban ép e rendszert döntöttük meg, tehát a vád a múltat, de nem a kérdéses időszakot sújtja . . ,"13
Igen, helyben vagyunk. Ismét olyan bonyolult kérdéscsoporthoz értünk,
mely feltétlenül árnyalt megvilágítást igényel. A modern, polgári, a történelmi Erdélyt is magába foglaló megújhodott Magyarország megteremtésén
fáradozó reformpolitikusok nem először kerültek szembe a „múlttal", az erdélyi társadalom erősen archaikus szerkezetével, az övékénél is konzervatívabb intézményeivel, idő kellett, míg Kölcsey és főként Wesselényi nyomán
mélyrehatóbban is megismerkedtek - sajátosságaival és feltételrendszerével.
Kossuth már 1841-ben a Pesti Hírlapban önkritikusan elismerte, hogy az
„ ( . . . ) Erdélyiek közül a magyarhoni jogállapotot elméleti és gyakorlati öszszefüggésben oly kevesen ismerik, mi magyarok viszont az erdélyieket
oly
kevéssé ismerjük!" (Az én kiemelésem — B - K . B.) Még inkább vonatkozik
54

ez az erdélyi románság helyzetére, amelynek valós súlyát, a kérdés robbanékonyságán noha, ismét főleg Wesselényi figyelmeztetései nyomán, sokan
értékelték, igazi horderejére azonban a polgárháború kitörése után döbbentek. Talán azért, mert a románság ügye túlságosan be volt ágyazva a megoldandó problémák szövevényeibe, s gyakorlatilag egyetlen sarkalatos kérdés
— jobbágyfelszabadítás, Unió, s ezek járadékos „elemei", következményei
stb. — sem létezett, melynek ne lett volna egyszersmind román „aspektusa"
is. Ezért is oly figyelemre méltó Kossuth 1848. július 31-i képviselőházi nyilatkozata a románságról: ( . . . ) „kötelességemnek tartom azon meggyőződésemet kijelenteni, hogy Magyarországnak nem magyar ajkú népei között különösen a román faj az, melynek a magyar irányában... a legigazabb és legtermészetesebb rokonszenvű összeköttetését magában a helyzetben és viszonyokban látom gyökerezettnek lenni. Én azt hiszem — folytatja jogos és ma
is m e g s z í v l e l e n d ő ö n b í r á l a t t a l — hazánknak
egyik súlyos
bűne, hogy
nem,
volt már régen elegendő
figyelemmel
azon természetes
sympahiára,
melyre
a magyar
ajkú és a román ajkú nép egymás iránt hivatva
van, állásuk,
vi-

szonyuk és jövendőjük által."K (Az én kiemelésem — B.-K. B.) S hogy miért
is indokolt ezt hangsúlyozni 141 évvel az „események" után? Mindenekelőtt
azért, mert néhány hiedelmet máris cáfol, például rögtön azt, hogy Kossuth
teljesen tájékozatlan lett volna az „erdélyi kérdésben", és ami még fontosabb, eleve előítéletesen viszonyult volna a románság törekvéseihez. Sőt a
nyilatkozatából implicit módon az is kihámozható, hogy a románságot ért
sérelmeket lehetőség szerint orvosolni szándékozott! Másodszor, mindezzel
összefüggésben tompítja, legalábbis árnyalja későbbi, a polgárháború véres
incidensei nyomán s az önvédelmi harc vészterhes óráiban tett valóban indulatos, olykor kissé elfogult kijelentéseit. 16 Amelyek hatására a szomszéd népek történetírásában s különösen a román historiográfiában eléggé elterjedt
az az erősen leegyszerűsítő nézet, hogy nem volt nála a nemzetiségeknek, s
így a román nemzeti törekvéseknek nagyobb ellenlábasa, sőt ellensége. Harmadszor, már ekkor, tehát 1848-ban nyomatékosan figyelmeztet a két nép és
nemzet egymásrautaltságára és sorsközösségére.17 Végül negyedszer, de nem
utolsósorban, előkészíti, mintegy „megalapozza" Kossuth nézetei és — a mai
román közfelfogás képviseletében — F. Pácurariu álláspontjának egybevetését;
Mindezek előrebocsátásával most nézzük meg, hogyan vélekedett maga
Kossuth 1858-ban — tehát már a forradalom és szabadságharc tapasztalatait
is hasznosítva — a magyarországi (hungarus) társadalom fejlődéséről, a magyar nemesség toleranciájáról, s a magyar reformnemzedék törekvéseiről:
„ . .. a mi a jogokat illeti — bátran ki merem hívni a világtörténelmet,
mutasson nemzetet, mely annyira türelmes, igazságos és szabadelvű volt más
fajok és nemzetiségek iránt, mint a minőknek magukat a magyarok (értsd: a
magyar nemesség — B.-K. B.) — bizonyították a legrégibb időktől folyvást
mind a mai napig . . . az idegen fajok iránti szabadelvűség annyira a magyar
politika vezérmaximája maradt (Szent István óta) minden következő időn át,
miszerint nincs példa az egész világ történelmében, hogy faj (etnikum), mely
valaha államot alkotott, hasonló mértékben kizárta volna politikájából saját
előnyére a jogok kizárólagosságának mégcsak gondolatját is a 'polgár' fogalmat nagyobb mértékben tette volna függetlenné a f a j fogalmától mint a magyarok (értsd: a magyar köznemesség! — B.-K. B.).
Igaz, hogy a magyar alkotmány az európai koreszmék befolyása alatt,
épp úgy, mint Európa minden más országának alkotmánya, hajdan lassan69

lassan aristokratikus alakot öltött s ez alakot 1848-ig meg is t a r t o t t a . . . De
ez az alkotmány, melyet 1848-ban a kiváltságok szűk talajáról a népszabadság talajára helyeztünk át, nem faj-uralkodás,
hanem
osztály-kormányzat
volt..."
(az én kiemelésem — B.-K. B.), vagyis súlyosan vétünk az egyébként oly viszonylagos „történelmi igazság" elve ellen, ha nem emeljük ki,
hogy a Pácurariu által „retrográdnak" minősített „feudális" (magyar) nemesség eme „jogkiterjesztő" lépése, ha felismert távlati érdekeivel összeegyeztethetően is, erősen antifeudális intézkedés volt!
Még izgalmasabb lesz a volt kormányzó érvelése, ha két passzus erejéig
azt is megvizsgáljuk, hogyan vélekedett négy esztendővel később, 1862-ben,
a magyarországi (hungarus) nemesség származásáról, az alávetett 'démoszról'
és az ezzel (is) szorosan összefüggő nemzeti kérdésről:
„ . . . ö n szintolly jól tudja mint én hogy hazánk legsötétebb korában sem
voltak institutioink soha de soha f a j uralomra alapítva. — Volt aristokratia, igen
de ez nem csak magyar f a j ú volt, hanem minden fajú, némelly fajból például a Horvátból aránylag sokkal több nemes volt, mint a Magyar fajból —
és volt elnyomott nép de ez nem csak más fajú, hanem Magyar is volt. — 7
millió a magyar faj, — s az összes nemesség Magyar nem Magyar, apraja
nagygya (sic!), férfia nője csak fél millió volt, ugy hogy legalább 6 és fél
millió Magyar volt az Alkotmányos létből kitagadva több mint minden más
fajból együttvéve á peu prés.19 — S azt is tudja ö n , hogy éltem öröméhez
tartozik annak tudata hogy fő eszköz lehetnék a jogegyenlőség elvének rang,
faj, nyelv, vallás különbség nélkül, a Magyar alkotmány sarkkövévé letételében 1848—49-ben, ugy hogy a Nemzetiségi Kérdés nem ezen elv elfogadása körül (min rég túl vagyunk) hanem a körül forog miként kell ezen elvnek a socialis közjogi, és administrativ institutiók minden ágazataiban azon
részletes alkalmazását formulázni, melyet 48—49-ben a reánk kényszerített
harcz miatt nem formulázhatánk" 20 ( . . . )
Ebből a szövegrészletből tehát egyfelől egyértelműen kiderül, hogy Kossuthék valóban komolyan gondolták a nemzetiségek (köztük a románok) helyzetének jogi s intézményes rendezését, másfelől pedig ebben a szándékukban
az abszolutizmus elleni küzdelem, a szabadságharc akadályozta meg az első
felelős magyar kormányt, ismét tudatosítva bennünk, kései olvasókban, hogy
az 1848—49-es tragikus magyar—román konfliktus távolról sem valami steril, légüres térben zajlott, hanem nagyon is kiélezett légkörben, rendkívül
érzékeny hatalompolitikai közegben. Erdély ugyanis, miként Miskolczy Ambrus és Szabad György újabb eredményei bizonyítják, mind katonapolitikai,
mind a nyers birodalmi (hatalom)politikai szempontból stratégiai kulcspozícióban volt, s Bécsnek már csak emiatt is az unió meghiúsítása állt érdekében, nehogy a Monarchia súlypontja Magyarországra tolódjék át! 21
Ami pedig a régi Magyarország intézményrendszerét illeti, annak — elnyomó jellegét Kossuth ugyan nem vonja kétségbe, de éppen azt vitatja,
amit Pácurariu (és a modern román historiografía általában) bizonyítani
igyekszik: a feudális Hungaria intézményeinek és nemességének kizárólagos
magyar voltát, a magyarság elnyomó szerepét (s az ebből származott kollektív magyar felelősséget,) s ugyanazt próbálja kimutatni-tisztázni, amit az erdélyi román nemzeti mozgalom értelmiségi vezetői (a nyomukban a mai román történészek többsége) hajlamos összemosni, legalábbis félreérteni, nevezetesen: az etnikai-nemzeti hovatartozás és az („aristokratikus") osztályszerkezet összefüggéseit, pontosabban a nemesség (mint osztálytényező) és
70

magyarság (mint nemzetiségi tényező) azonosítását! Vagyis — végső soron —
az egyik fél a „nemzetiségi kérdés" múltba vetítését-vetíthetőségét kereken
tagadja, a másik határozottan állítja . . .
Mert Szemere és Kossuth álláspontja valójában akkor kezd igazán „érdekessé" válni, ha ismét összevetjük Pácurariu 1848—49-re vonatkozó értékelésével! Az embernek szinte káprázik a szeme, s egy pillanatra átvillan az
agyán: lehetséges-e egyáltalán, hogy ugyanannak a dolognak ennyire eltérő, egymástól merően különböző látszata legyen? Vajon tényleg ennyit torzíthat, mindkét irányban, a történetszemlélet nemzeti látószöge? Ami emitt
fehér, az amott fekete, az itteni hiány ott többletként jelentkezik és vice
versa? Hiszen tudata mélyén már régóta dereng, hogy mégiscsak ugyanarról
van szó. Kossuth és Szemere végtére is nem mond, nem mondhat mást, mint
Baripu, Bárnutiu, Papiu és nyomdokaikban Xenopol, Iorga, Ciurecu, Prodan
és — Pácurariu! Legfeljebb, és sajnos ez a döntő, máshonnan, más pozícióból nyilatkoznak. De hogyan lehet ezt a „helyzetet" meghaladni, mert hogy
meg kell, azt az elmúlt másfél évszázad időről időre kiújuló, szinte periodikus szabályossággal ismétlődő kölcsönös vádaskodásai, egymásra mutogatásai, gondolom, eléggé nyilvánvalóvá teszik!?!
A továbblépés esélye — képletesen és valóságosan egyaránt — úgy hiszem, Szűcs Jenő frappáns szókapcsolatának — a történetszemlélet nemzeti látószöge22 — árnyalati módosításában rejlik! „Mindössze" a „nemzeti" jelzőt
kell „európai"-ra cserélni, ami automatikusan a „látószög" megemelését is
jelenti...
Előbb azonban, ki tudja, hányadszor már, s szándékosan az eddigi nyomon maradva, nem árt a „látószögek" egymáshoz való viszonyát még egyszer
szemügyre venni! Ehhez viszont ismét vissza kell utalnom Kossuth előbbi
beszédének egyik elgondolkoztató részletére:
„ . . . A magyar nemesség — jelenti ki 1858-ban Magyarország volt kormányzója brit hallgatósága előtt — minden időben példátlan liberalitással
nyitva tartotta kiváltságainak s velük az alkotmányos előjogoknak sorompóit mindenki számára, ki magát tettben, becsben hozzá hasonlónak mutatta.
(A|z én kiemelésem — B.-K. B.) s a hon s a szabadság védelmében hozzájárult ..
Vagyis, mondjuk csak ki bátran: „végelemzésben" és — legalábbis hosszú távon — hajlandó és még inkább képes volt vele azonosulni, intézményeibe integrálódni!
Igen, igen, de mi történik azokkal, akiknek ez valamilyen okból alig
vagy egyáltalán nem sikerül? A kérdés természetesen szónoki, s azok, akik
vették a fáradságot maguknak, hogy szövevényes fejtegetéseimet — Pácurariu és Szemeréék nyomán — végigkövessék, már bizonyára tudják is a választ: úgy viselkednek, úgy reagálnak, mint az erdélyi román nemzeti mozgalom „hátrányos (szó szerint: alsóbbrendű) helyzetbe" került értelmiségi vezetői! Azaz először minden tőlük telhetőt megtesznek, hogy „alkalmasságukat" bizonyítsák, ha kell, dokumentálják, történeti érvekkel ellássák, sőt, ha
szükséges, eminens diákként még rá is licitáljanak a „követelményrendszerre". Ha pedig ez nem megy, a kikosarazott kérő módjára meghasonlanak
vonzóerejével, megtagadják értékeit, és ezentúl minden energiájukkal megdöntésén, szétrombolásán fáradoznak!
Egy dolog azonban se így se úgy nem változik: éspedig maga a „látószög", amely, láttuk Erdélyben (román szempontból) mindvégig alulnézet,
57

amit csak egyetlen módon vélnek kiküszöbölhetőnek: ha felülnézetté
alakítják. Minden eszközzel és bármi áron!
Végső soron ez a többszörös fénytörés az oka Pácuraríu (és mindazon
román és magyar történészek, írástudók vagy politikusok) érzékcsalódásának.,
akik nem tisztázzák magukban, hogy a „transzilván prizma" már csak ilyen:
más képet mutat „alulról" és mást „felülről", s a látványt tovább tarkítjaszínezi, hogy megint csak másként bontja-szórja a fénysugarakat Havasalföld
és Moldva felől, és máshogyan a királyi és „trianoni" Magyarország irányából! Minthogy időközben, némi fáziskülönbséggel ugyan, két közép-kelet-európai nemzet tudatának vált integráns, elidegeníthetetlen részévé és önszemléletének, önazonosságának archimedesi pontjává! 24 S tegyük hozzá: örökös
viszályforrássá, valóságos Eris almájává, mindkét nemzetet kiszolgáltatva saját s egymás indulatainak vagy külső (nagyhatalmi) erők hideg számításainak. Olyan problémaszövevénnyé, igazi gordiuszi csomóvá sűrűsödött tehát
az idők során — s talán ez mindennél károsabb —, mely állandóan, folyamatosan, bár eltérő mértékben elterelheti figyelmüket saját társadalom- és nemzetfejlődésük gondjairól és zavarairól, illetve kifogást, felmentést, feloldozást
nyújthat saját mulasztásaik, bűneik alól. Egyszóval: akadályozhatja, elodázhatja, sőt újabb hosszú időszakra ellehetetlenítheti az önvizsgálatot! Végül, de
nem utolsósorban: könnyen kezelhető, bármikor bevethető manipulatív eszközt adhat saját vezető rétegei vagy hatalmi klikkjei kezébe!25
Igen, ezt tudjuk már, szinte közhelyszámba megy! Elmondja, leírja történész, szociológus, publicista, politikus, rádióbemondó — itt is, ott is. Mégis, a feltételes reflexek törvényszerűségével szinte fatális módon, mindenki besétál, valósággal belesodródik a csapdába! Mint amikor nagyon rosszat álmodik az ember, s felébredéskor rémülten döbben rá, hogy a lidércnyomás
valós, menekülnie kell, minden erejét összeszedve, hogy egérutat nyerjen.
Igen, csak ezekben az egérutakban, ezek felkutatásában és tágításában-szélesítésében reménykedhetünk. Mert ezek igenis vannak, léteznek! „Csak" meg
kell találni őket, s tisztázni kell természetüket, állagukat, minőségüket. Ezért
is időztem olyan hosszan, bizonyára sokak számára már-már
unalmasan
1848—49 román és magyar megítélésén. Ha itt, ebben az alapkérdésben nem
jutunk dűlőre, nem lépünk előre, nincs semmi esélyünk, hogy megértsük egymást. Ez az igazi viszonyítási pont! Innen mérlegelünk, ítélünk, illetve vádaskodunk előre napjainkig, és hátra a trákokig vagy sumérokig, egyre megy.
Ezt cselekszi minden közép-kelet-európai írástudó, amikor megpróbál valamiféle rendet teremteni oly véglegesen összebonyolódott „közös dolgainkban".
Ezt teszi F. Pácurariu is, hallatlan energiával és — hangsúlyozom — tiszteletre méltó következetességgel.
Ám, mintha mégse lenne tudatában, hogy sok valós eleme dacára mégis
van valami történetietlen abban, hogy a „kevély, gőgös, felfuvalkodott" jelzőt egyként, egy emberként, egyaránt megkapják az engedetlen magyar
törzsfők („nesupunerea lor trufará" — 63. 1.), a (középkori) „Erdély magyar
fejedelmei" („semepi principi maghiari ai Ardealului" — 86. 1.), Erdély
„aranykorának" műveltsége és kulturális törekvései („in cultura ungará din
aceastá perioada au predominat tendin^ele de afirmare orgolioasá a unei
superioritap feudale" — 123. 1.), 1848—49 erdélyi (magyar) nemessége („trufia
nobililor" — 232. 1.), a magyar uralkodó osztályok általában („spirit de semefie colonialista" — 238. 1.), gróf Tisza István („semepilui Tisza I." — 327. 1.),
a két világháború közötti erdélyi magyar arisztokraták („aristocrapi maghiari
58

cei mai ínver$unati $i mai semepi din Transilvania" — 344. 1.). És — de ennek okát már tudni véljük — az erdélyi feudális rendek („semeple rfnduieli
feudale" — 379. 1.), amelyeknek' „kevélységéből és feudális türelmetlenségből
emelt áthághatatlan (bevehetetlen) falán („zidurile de netrecut ale semepiei fi
intoleran^ei feudale" — 380. 1.) megtört Erdély őshonos, elnyomott, megtűrt
stb., viszont többségi lakosságának megannyi jó szándékú, jogos törekvése. Ám,
s itt ismét elnézést kell kérnem az olvasótól, hogy türelmét ily mértékben
újra próbára teszem, a legkeményebb elbírálásban, mint az várható volt, Kossuth Lajos (és általában a magyar köznemesség soraiból verbuválódott reformnemzedék) részesült.
Ennek megfelelően a „magyarok Titánjának" 2 " 1848—49-es magatartása
nem egyszerűen „kevélynek" minősül (279, 300. 1.), hanem „féktelenül gőgösnek és esztelennek" is („orgoliu fára fríu fára control raponal" — 238. 1.).
Nem, nincs szándékomban Kossuthék védőügyvédjévé szegődni, terem
sem lenne most rá, így ítéletet sem kívánok hirdetni egy 140 éves történeti
vitában, melynek kimenetele mindmáig nem dőlt még el. Viszont erőm és
szerény lehetőségeim mértékében el szeretnék oszlatni néhány további, személyével kapcsolatos félreértést. Hiszen nem csupán egy régóta holt emberről van szó, akinek ez eleve kijár, hanem arról a magyar államférfiról, a XIX.
századi s az egyetemes magyar történelem egyik legnagyobb alakjáról, akinek kezében egy történelmi pillanatban a magyar nemzet modern kori históriájának legnagyobb, lehet, hogy soha vissza nem térő történelmi esélye összpontosult, mintegy megtestesítette azt. És Pácurariu is jó példa rá, a magyarságon kívül a szomszéd népek, a hajdani „nemzetiségek" szemében is.
Azt pedig talán már a kisdedóvó polgárai is tudják, mivé lett, foszlott ez az
esély! Nem is erről folyik a vita, inkább az okok és következmények láncolatáról, és sajnos, kimondva-kimondatlanul, még mindig legalább ennyire a
felelősségről is. Amit nagyon sokféleképpen lehet megközelíteni és magyarázni! Merthogy feldolgozatlan indulattartalma és tökéletesen napjainkig sem
lehántott érzelmi burka miatt meglehetősen „kényes téma", külföldön is, itthon is. És nem csupán történész berkekben, a magyar historiográfia szakmai
vitáiban maradt viszonyítási pont,. hanem a magyar értelmiség különféle rétegeinek tudatában, beidegződéseiben is. Igazán nem mindegy tehát, hogyan
végződik Pácurariu és Kossuth nézeteinek szembesítése, hiszen ez intellektuális játéknál jóval több: a jelenkori román és a mai magyar nemzettudatok egyfajta viszonyítására is módot ad. S talán elnagyolt és távolról sem véglegesnek
gondolt válaszlehetőséget körvonalaz könnyelmű ígéretemre, ti. a kétféle nemzetfogalom újabb összevetéséből levonható óvatos következtetésekre.
Következzék hát a „végszó", lássuk, hogyan is érvelnek vitapartnereink,
ha a „látszólagos" tétről: Erdélyről van szó!
Kossuth (1862 nyarán): „ . . . E r d é l y Magyarország ős-eredeti alkotásának
ős-eredeti alkatrésze. — A magyar koronának kiszakíthatatlan gyöngy darabja. Erdély, oly föld, mely jogilag, historiailag, physikailag, geographiailag, politikailag, statusgazdászatilag a magyar korona integráns része . . . oly föld,
melyet Magyarországtól ephemer viszontagságok egy időre elszakítottak volt
ugyan . . . de melyet a história logikája a magyar koronának visszaadott elébb
külön administratioval, de politikai egységgel, később pedig administrationalis
egységgel is. . ,"27 (Az én kiemeléseim — B.-K. B.)
Közbevetőleg nem érdektelen felidézni azt sem, hogyan reagált erre s általában a magyar (Kossuth-)emigráció 1848—49 keserű tapasztalatait és szo59

morú tanulságait részben megszívlelő és levonó, megbékélésre, a történelmi
Magyarország demokratikus átszervezésére s a nemzetiségi jogok biztosítására vonatkozó ígéreteire egy kortárs romáil politikus, a havasalföldi polgári
érdekű rétegek, a majdani román burzsoázia egyik prominens képviselője,
Dimitre Brátianu, még 1859-ben:
„ . . . Én nem hiszek a magyar urak szabadelvűségében és mérsékletében.
Álarcz az, mely arra van számítva, hogy a császárt (III. Napóleon) megcsalják.
Én tudom, hogy kizárólagosabbak, mint valaha, s én nem hiszek Magyarországnak . . . De ha még másképen volna is, mi sohasem juthatunk egyetértésre Erdély iránt, melyet mi Magyarországnak át nem engedhetünk semmi szín
alatt. A Kárpátokon-túli románok velünk akarnak egyesülni, mi megígértük
nekik, hogy támogatni fogjuk (törekvésüket); árulás volna, ha őket Magyarországnak átengednők. A történelmi jog, melyre Magyarország
hivatkozik,
nevetséges.. ."2S (Az én kiemelésem — B.-K. B.)
És mit mond Pácurariu 1988-ban? Idézem:
A történelem tanulmányozása (kutatása) nem szolgáltathat eszközt
(fegyvert) olyan illúziók szövésére vagy fenntartására, amelyeket maga a történelem objektív, konkrét fejlődése rombolt le könyörtelen előrehaladásakor.
Még á legfondorlatosabb módon összetákolt tézisek valamiféle illuzórikus jus
primi occupantis-ról (az első foglalók jogáról — F. P. kiemelése!) sem éleszthetnek föl a középkorból származó jogelveket. Az egyetlen tényező, amely az
igazság és a nemzetközi jog alapján (talaján) állva, valamely terület
hovatartozásában dönthet, az lakosságának többsége. (Az én kiemelésem — B.-K. B.)
Erdélyben — akárki akármit álmondna is — ez a többség elsöprő( megsemmisítő) arányban („proportfe zdrobitoare") a román nép oldalán v a n . . . " (64—
65. 1.)
Szóval, akárhogy csűrj ük-csavarjuk is, a legfontosabb eltérés, mely első
pillantásra Kossuthék nemzetkategóriája („a politikai nemzet") és Pácurariu
felfogása, azaz végeredményben a mai román nemzetfogalom (a „homogén
szocialista nemzet") konstitutív elemét, integráns részét képező, már-már mitikus29 terület — Erdély — hovatartozásának legitimációs bázisában fölfedezhető, az annyi, hogy az érvelésben a történelmi jog helyet cserélt a többségi
lakossággal! (De vajon lényegi-e ez a különbség? Tartok tőle, hogy
nem...)
Vagyis, ha ezen a nyomvonalon maradunk, okvetlenül zsákutcába jutunk ! Az egérfogó b e z á r u l t . . . De figyeljünk csak, hátha mégis van valamiféle kiút belőle:
Ugyanaz a Kossuth, nagyjából ugyanabban az időben, de még a Dunakonföderációs tervezet önhibáján kívüli, idő előtti kipattanása miatti kényszeredett magyarázkodása előtt (1. 1862 nyarán fogant — idézett szöveg —
részletét, melybén politikai ellenfelei azon vádja ellen védekezett, hogy ti. le
akart volna mondani Erdélyről...) az Erdélyre vonatkozó román érvelést
ugyan elutasítva az alábbi figyelemre méltó „instructiokat" adja — interpeUáltatás céljából Londonban maradt hívének, Vukovics Sebőnek. Most ebből idézek:
„... Ha van két nemzet, melly inkább mint más akármelly arra van hivatva hogy egymássál a legszorosabb barátságban élljen, — ismétli meg
1848-as kijelentését — bizonyosan a Magyar s a Roumán az: s e kettő között
ismét kétségtelenül a Roumán az, mellyet jövendőjének minden érdeke arra
utal hogy a szomszéd Magyar nemzettel barátságos viszonyban élljen, mert
. . . maga saját erejével sohasem azon függetlenséget melly után sovárog el
60

nem érhetné, sem ha a körülmények ingyen jóvoltából elérné, fen nem tarthatná ..." Ebből, Kossuth szerint, az következik: „hogy az alig született Román nemzet, máris jövendőjét ássa alá, azon oktalan agitatio által, melyek
a Magyar Koronához tartozó Erdélynek; s Magyarország egy részének annexiojára vannak Bukarestből intézve, csak azért mivel ott Roumánok is laknak ..."
Ezen „agitatioknak", Kossuth megítélése szerint: „csak egy eredménye
l e h e t . . . az, hogy a Bukaresti agitatio visza (sic!) hatván az Erdélyi s Magyarországi Rouman lakosok vak szenvedelmeire, egyenesen az Osztrák pokoli
politicajanak kezére játszik, melly minden aljas eszközt felhasznál, hogy Magyarországon a különböző népfajokat a Magyarok elleni gyűlölségre bujtogassa, s így ezeknek alkotmányos oppositiojukat elbénítva germanizáló, absolutisücus tendentiainak, minden népfajok elnyomásával érvényt szerezzen. E
szerint a Bukaresti agitátorok, ábrándos izgatásaikkal fajrokonaik számára
Magyarországon szolgabilincseket kovácsolnak, egyszersmind pedig az újon
született Roumania jövendőjének ásnak sírt; mert semmi sem bizonyosabb
mint hogy Roumania nem lehet szabaddá, ha szomszédjában, a Magyar
Kor(ona) területén a szabadság csakugyan elnyomatnék..
"30 (Az én kiemeléseim — B.-K. B.)
Ne firtassuk most, hogy az eltelt 127 esztendő mennyiben igazolta, illetve cáfolta egy sikertelen emigráns politikus, de esetleg a nem is oly távoli
jövőben ismét időszerűvé válható politikai gondolkodó jövendölését. Azt viszont máris érzékelhetjük, hogy a román nemzeti törekvések és a kiegyezés
kölcsönös összefüggésének felvillantásán s a két nemzet napjainkban is érvényes egymásrautaltságának
és sorsközösségének megismételt megállapításán
túl a közös szabadság igénylésével olyan irányban indult el (1848 után, 31
1862-ben is!) amely felé nekünk is, talán még nehezebb körülmények s kevésbé áttekinthető viszonyok között, de súlyos történelmi tapasztálatok birtokában (1989-ben) tapogatóznunk k e l l . . .
Ehhez már „csupán" azt kell megvizsgálnunk, mélyen magunkba nézve,
hogy volt-e, van-e esélye annak, hogy a magyar fél elismerje: létezik másféle
„történelmi typusu" (Kossuth) nemzettéválás is mint a magyar, és egy, a miénktől némileg eltérő, de végső soron ugyanabból a történelmi valóságból
táplálkozó, annak részben más alkotóelemeiből építkező s ezért ugyanazt másképp más nézetben látó és láttató nemzettudat???
És íme, csodák csodája, még erre is akad halvány precedens! A volt kormányzó környezetében élő és megnyilatkozásait nagy buzgalommal megörökítő Tanárky Gyula ugyanis 1864. szeptember 13-án az alábbiakat jegyzi fel a
politológus Kossuth egy ihletett pillanatáról:
Kossuthot a história tanulmányozásában nem a történeti tények
magokban érdeklik — hanem úgy szóllva a 'lábnyom' mit egyes epochák az
emberi nem fejlődése nagy procesu(sá)ban hátrahagynak. E processus menetében bizonyos dolgok lehetetlenségekké lesznek, — ily lehetetlenség ha a
mai osztr(ák) monarch(ia) annyiféle nemzetiségeit eggyé lehetne olvasztani.
Ily absorptio összeolvasztásokból támadtak a mai E u r ó p a . . . leghatalmasabb
nemzetei — az angol, francia sat. mondhatni támadt az olasz is. De ennek kora lejárt átaljában. Ausztria csak egy dinastia érdekei követelményein áll
fenn, — hiányzik existentiájának minden egyéb alapja. Egy-két év — vagy
50 év múlva következik-e be a bukás (az én kiemelésem — B.-K. B.) — ez
az amit meghatároznunk nem lehet. Nemzetek történeteiben egy félszázad
61

annyi mint egy óra: de az osztrák monarchia felborulása bizonyos, — és a
magyarnak örökösének kellene lennie, ha önként előbb fel nem adja magát .. .',32
Ezt az eshetőséget mérlegelve, melyben ismerjük el, ott bujkál a szintén
oly sokat kárhoztatott, s ugyancsak az ország „aristokratikus" társadalomszerkezetére és viszonylag fejlettebb közállapotaira visszavezethető, ám nem
egy esetben félreértett, sőt félremagyarázott rossz emlékű magyar suprematia
is, Kossuth így folytatja látomását:
„ . . . Az oláhoknak Decebal és Traján idejéből derivált igényeik Erdélyre
elég nevetségesek magokban. De az oláh 6 milliomon felül van (értve az erdélyieket, Magyarországiakat is hozzá a két herczegségiekhez) — tehát ezzel
meglehet hogy komolyan harczolni kell a magyarnak e vad igény fejében
i s . . ,"33
Ha most tehát leszámítjuk azt, hogy Kossuth e szűk körben elhangzó s
nem az európai nyilvánosságnak szánt nyilatkozatában az egyébként etimológiailag a magyar nyelvben teljesen szabályos, de épp a „transzilván prizma"
torzító hatása miatt- a románságra már sértő (s így kerülendő) oláh elnevezést használta s a kontinuitás tételét sem volt képes továbbra sem elfogadni,
megítélésem szerint mégsem egészen jogosulatlan e kijelentésében egy eddig
ismeretlen és teljesen ú j elemet fölfedezni! Nevezetesen az esetleges, illetve
várható délkelet-európai hatalompolitikai változások intuitív előrelátásának
tekinteni, s így a magyar politikai gondolkodásnak az összeurópai realitások
felé való lassú elmozdulása egyik első, tétova jeleként értékelni.
Sőt, emlékezzünk csak, ebben a szövegrészletben az őstörténet és a demográfia itt, első ízben ugyanabba az összefüggésbe kerül, mint közel 125 év után
F. Pácurariunál! S mivel fontos, egész eddigi gondolatmenetem leglényegesebb
„fejleményéről" van szó, ismét ideírom a „kontextust"; tehát Pácurariu szerint :
„ ... a dáciai dáko-román lakosság folytonosságának
konfirmációja
—
(amely, mint tudjuk, „minden kétséget kizár") — . . . napjainkban, a XXI. század küszöbén, amikor a nemzeti elv és a többség ama joga, hogy maga döntsön valamely ország vagy tartomány összes problémájában nincs
semmiféle
kapcsolatban valamely terület hovatartozásának kérdésével..."(58. 1. — az
én kiemeléseim — B.-K. B.)
Másfelől pedig:
„ . . . A történelem kutatása (tanulmányozása) nem szolgáltathat
eszközt
(fegyvert) olyan illúziók szövésére vagy fenntartására, amelyeket maga a történelem objektív, konkrét fejlődése rombolt le könyörtelen előrehaladásak o r . . . " (64. 1. — az én kiemelésem — B.-K. B.) Heuréka!
De hát erről van és csak erről lehet szó! Az őstörténet és az etnogenezis
ezek szerint egyrészt nem mérvadók valamely terület hovatartozásának és
megoldandó belső (társadalmi) problémáinak vetületében, másrészt a történeti
kutatás nem lehet eszköz illúziók gyártására, elvesztett uralmi helyzetek magyarázatára, és nem lehet jogcím, s még kevésbé fegyver esetleges korrekciójukra sem — vagyis a történelmi jog elvetendő! De hisz ez nagyszerű, mert
ebben, implicite az is benne foglaltatik, hogy megszerzett uralmi pozíciók indoklására s elnyomó rendszerek legitimálására is alkalmatlan! És egyáltalán,
végzetes hiba a történelmet (mint tudományt) és a politikát (mint a mindenkori
hatalmi-uralmi viszonyok megnyilvánulását) alá- és fölérendeltségi viszonyban
elgondolni és működtetni: a történelem (és a történész) kiszabadulhat végre
62

az „ancilla politicae" státuszából... Persze nem rögtön, és csak átgondolt, eltökélt kölcsönös erőfeszítések eredményeképpen, mégpedig a politológus Kossuth által megjelölt egyetlen helyes irányban: a térség „absolutisticus tendentiai" ellen, azaz a (társadalmi és nemzeti) „szabadságért" folytatott közös küzdelemben . . .
Hogy ez utópia lenne? Megvallom, egyelőre erősen annak látszik. Pácurariu fejtegetéseinek belső logikája azonban, ha csupán szórványosan is, szintén tartalmazza a továbblépés elemeit! Sőt, némely történelmi korrekciókat
maga végez el, helyesbíti az Erdélyi Iskola gárdájának nem egy tévedését,
nyesegeti a XIX. századi értelmiségi elődei túlzásait, időnként nem csak a magyar történészek „nacionalista optikáját" érzékeli, hanem saját honfitársaiét
is. S nagyon sok esetben a mai magyar állásponthoz rendkívül közel álló értékeléseket ad (ha olykor más előjellel is) pl. az erdélyi románság beolvadásiintegrálódási tendenciáiról, az Erdélyben berendezkedő Habsburg Birodalom
célkitűzéseiről, a transzilvanizmusról, vagy teszem azt, a két világháború közötti erdélyi magyar szellemi életről, annak részletes, árnyalt, értő, bár helyenként torzító, a tényeket manipuláló bemutatásával. De — megítélésem
szerint — elsősorban mégsem az ellenségesség, inkább a kíváncsiság vezeti, s
állandó szellemi izgalommal vizsgálja s elemzi tárgyát. Csakhogy ez, a szerző
minden jó szándéka, fáradozása, szinte hihetetlen szellemi erőfeszítése ellenére elvész, semmivé foszlik a magyar nemességgel, annak szemléletével és
képviselőivel folytatott szélmalomharcban.
Emiatt véltem elengedhetetlenül
szükségesnek, hogy mindenekelőtt Pacurariu „látószögét" vegyem szemügyre.
Először esszészerű beleéléssel, majd alkotóelemeit tőlem telhető alapossággal darabokra szedve, végül kötőanyagát is elemezve, újra összerakva. E fárasztó
művelet közben végig az volt az érzésem, s ennek helyenként hangot is adtam,
hogy Pacurariu valójában a másfél évszázaddal ezelőtt élt magyar reformnemesség hangadó személyiségeit, mindenekelőtt Kossuthot tekinti elsősorban
vitapartnernek. (Ezért is tartottam indokoltnak nézeteik, noha terjengősre sikeredett frontális ütköztetését!) S bevallom, időnként még az is átfutott az
agyamon, hogy a „transzilván prizma" okozta érzékcsalódáson túl, a szerző még egy furcsa időbeli eltolódás — décalage — foglya is, amit talán a
két modern (polgári) nemzettudat kialakulásának történelmileg ugyan rendkívül kicsi, mégsem teljesen elhanyagolható fáziskülönbsége okozhat. Ezzel
persze nem azt akarom sugallni, hogy Pacurariu szemlélete 1850 táján megrekedt, de bizonyos kitételei — pl. Mátyás udvarának „importált humanizmusáról" (68. 1.), a mohácsi vésznek valamiféle istencsapásként való felfogása, amiért a korlátolt „magyar feudálisok" érzéketlenül és részvétlenül nézték fptefan cel Mare törökellenes harcait (83. 1.), az Aprobate és Compilate
erdélyi alkalmazását a világ első apartheid-rendszerként
minősítő megállapítása (106. 1.), de különösen az a P. P. Panaitescu-tól átvett és egyébként a
románság népi (etnikai) asszimilációs képességét valóban bizonyító tétel, miszerint a „18 milliós románság impozáns tömege" egyszersmind egész Délkelet-Európa „legszámosabb népe" (59—60. 1.) — reális mozzanataik ellenére
valahogy mégis a „három-tenger-mosta", millenniumi, „harmincmilliós",
„Ezeréves Magyarország" képzetét s hangulatát keltette és persze divatos íróinak, valamint historikusainak „kedvenc eszméit" is fölidézte bennem. Vagyis
az önreflexió bántó hiányát, a belső problémák kivetítését, áthárítását, indulatátvitelt, bűnbakképzést. Nem, nem ezt tartom az esszé legjellemzőbb vonásának, bár okkal-joggal megtehettem volna! Pacurariu munkáját sokkal
63

inkább egy önmagát, önazonosságát kétségbeesetten (újra)kereső értelmiségi
réteg s közvetve egy dinamikus, szerfölött fiatal nemzettudat válságtünetének,
belső bizonytalanságai és újjáéledt kételyei árulkodó jelének, s torz megnyilvánulásának tekintem. Amiben azonban az olykor élesen támadó hang s az
állandó görcsös önigazoló szándék mögött nem lehet nem észrevenni a békülékenység, a közeledés bizonyos, egyelőre nagyon viszonylagos elemeit sem!
Ezért is hangsúlyoztam pozitív, előremutató megállapításait, elemzéseit! De
egy pillanatra belém nyilallt, vajon milyen hatást tehet „szövegem" egy, mondjuk bukaresti vagy ja$i-i, esetleg már valahol (Nyugat-)Európában élő fiatal
román értelmiségire, aki csak a mai román tankönyvekből vagy párttörténeti közleményekből „ismeri" Erdély történetét, s esetleg még Pácurariu könyvét sem olvasta? Vagy mit fog gondolni róla az apámmal pontosan egyidős
Francisc Pácurariu? Vajon nem fognak-e engem is a magyar nemesi nacionalizmus, a magyar szupremácia kései képviselőjének kikiáltani? Azok után,
hogy európai magyarként, egyoldalú empátiával megpróbáltam belülről (és
persze nem csak belülről) megvizsgálni e reprezentatívnak
tekintett mű érvrendszerét, s így viszonyítani e magyar szemlélethez, majd erőmtől telhetően mindkettőt az oly kívánatos európai nézőponthoz? Vajon nem leszek-e
ezután magam is, szándékaimmal szöges ellentétben a román nemzet ellensége?
A kérdést annál is jogosabban érzem, mert F. Pácurariu a XX. század
végi román nemzet- és helyzettudat reprezentatív képviselőjeként
könyvének
8. fejezetében Kossuth Erdélyre vonatkozó nézeteit taglalva partnert fedez
föl „egy mai fiatal magyar történész" munkájában, aki történetesen azonos
e sorok írójával. Olyannyira, hogy az ez idő tájt (1861—62) nem utolsósorban
Cuza román fejedelemnek az 1860-as al-dunai fegyverszállítás során tanúsított „kétarcú" magatartása miatt konstantinápolyi megbízottja — egy erdélyi
mágnás — hatása alá kerülő Kossuth időnként újjáéledő ellenérzéseit és hibásnak bizonyuló akkori helyzetelemzését többnyire éppen a szóban forgó
könyvből választott idézetekkel bizonyítja és dokumentálja. 34 De — ez minden . . . Holott, elnézést a „pro domo" kitérőért, a kötet e hosszúra nyúlt eszszé csaknem minden gondolatát, következtetését, ha nem is ennyire expressis
verbis, de tartalmazza... Sőt, az egyetemes (háromágú, azaz havasalföldi,
moldvai és erdélyi) román nemzetfejlődés lehetséges összefüggéseit tekintve,
jóval többet i s . . .
Vajon a „homogén román nemzet" koncepciója miatt vetette el eleve a
szociológiai megközelítés és a szintetikus látásmód kínálta „következtetéseket"? Vagy inkább arról lenne szó, hogy a román nemzettudat jelenlegi szintjén csupán a feltétlen azonosulással, a fenntartás nélküli egyetértéssel képes
bármit is kezdeni? Nem tudom, mindenesetre Erdély történetének odaáti „recepciója", az a rendkívül heves érzelmi reakció, melyet kiváltott, máris óvatosságra int. Pedig az egy szerfölött higgadt, visszafogott, szakszerű „megközelítés" volt, jószerével inkább tényeket, mértéktartó elemzéseket közölt, s
talán egy-két kivételtől eltekintve, kerülte a „csinneket". Persze tudom —
Tordai Zádor egy viszonylag friss esszéjéből —, hogy a „közösségek közös
igazságai erősebbek a tudományos módon kiformált igazságoknál"! 35 Akkor
hát nem volna semmi remény? Vajon tényleg nincs semmi esélye annak,
hogy Pácurariu és a jelenkori román értelmiség legjobbjai rádöbbenjenek,
hogy most „a XXI. század küszöbén" nem a magyar nemesség (és még kevésbé a magyar kisebbség) a legnagyobb veszély a románságra, hanem az ország gazdaság- és társadalomszerkezetének örökölt problémái, eltérő fejlett64

ségi szintű, más-más történeti hagyományokkal rendelkező tartományainak
változatlanul hiányos integrációja, amit még az is megterhel, hogy „Európa
három történeti régiója" közül kettő, Közép- és (Dél)Kelet-Európa, éppen a
mai Románia területén ölelkezik egymással. Az pedig, Szűcs Jenő méltán nevezetes esszéjéből36 szintén ismeretes, hogy e „régiók" határai, „struktúrái"
mennyire tartósak, s milyen keveset változtak az elmúlt ezer esztendő folyamán . . .
Vajon tudatában van-e ez az értelmiség, hogy a mai román
univerzum
öröklött gondjai, megoldatlan problémái s különösen az utóbbi negyedszázad
belső „történései" miatt jelenlegi állapotában egyszerűen nem alkalmas a korszerű átalakulásra, s így alig valamicske sansza maradt, hogy modern eszmények befogadásával a siker reményében párbeszédet kezdeményezhessen, s
újra megpróbáljon felzárkózni ahhoz az „Európához", amelyhez részben görög-levantei eredetű 37 tehetséges diplomatái és nagyformátumú államférfiai,
valamint kifinomult.franciás műveltségű értelmiségi elitje révén többször is
oly közel került?
S azt megint csak nagyon halkan merem megkérdezni, hogy a másik oldalon, a magyar értelmiség tisztában van-e vele, hogy rá is mekkora felelősség
hárul a „balítéletek e (román) rendszere oszlatásában, a félreértések tisztázásában? Felmérte-e vajon, hogy a román nemzettudat épp azt a rendkívüli,
szinte példátlan diplomáciai és politikai sikersorozatot nem képes maradéktalanul feldolgozni, higgadtan rendszerezni (1856-tól a krími háborút lezáró
párizsi békétől az 1947-es, ugyancsak párizsi „újrarendezésekig"), melynek viszszája, az „Ezeréves magyar birodalom" szétesése, szétszedése bénító traumák
láncolataként él a magyar nemzettudatban,
továbbra is megemésztetlenül? 38
Vajon a magyar írástudó elit érzékeli-e, hogy jelenleg minden jó szándéka ellenére a magyar hozzáállás sem alkalmas a román görcsök enyhítésére!?!
Mivel belőle is hiányzik a tényleges nyitottság, amelyben az empátia igénye
s az erre alapozott párbeszéd gyakorlata egyaránt megjelenik? Vagy továbbra is hiú ábránd, hogy végre túlhaladta, „megbűnhődte már e" társadalomfejlődés), hogy mind ez ideig maga sem volt képes „összhangzásba hozni" „kétágú" (nemesi-dzsentri-paraszti, illetve a szintén a köznemesi liberalizmusban
gyökerező, de tipológiailag számos elemében „nyugatiasabb") polgárosodásának máig ható látens disszonanciáit?
Márpedig enélkül nemigen tudhatjuk román sorstársainkat sem ráébreszteni, hogy a XXI. század szellemével nem csak a történelmi jog (s mögötte
a feltételezett, rettegett „magyar uralmi" szándék) összeegyeztethetetlen, de a
többség élve is. Hiszen ez utóbbi a totalitarizmus princípiuma, s óhatatlanul
amorf, tagolatlan társadalomhoz, s így végső soron a térség „absolutisticus
tendentiainak" továbbéléséhez vezet! Amelynek meghaladására és felszámolására a Duna-táj összes népének, minden demokratikus erejének szövetkeznie kell.
Különben (Kossuth után szabadon): Semmi sem bizonyosabb, mint hogy
Magyarország (sem) lehet szabaddá, ha szomszédjában Románia területén a
szabadság csakugyan elnyomatnék . . .
Fogadjuk hát Francisc Pácurariu művét — nem csekély jóindulattal s nyitottsággal — e hosszú, gyötrelmes folyamat s áldozatos küzdelem, illetve az
ehhez okvetlenül szükséges román önvizsgálat első, bár tétova, halvány, mégis
ígéretes jeleként. Dum spiro, spero.
(Budapest, 1988. december—1989.

január)
65

JEGYZETEK
Jelen tanulmány szemléletéhez, formálódásához több fogodzót találtam Tordai
Zádor Birtoklás vagy emberséges
élet c. esszéjében, amelyben a szerző az ERDÉLY TÖRTÉNETE (Akadémiai Kiadó, Bp. 1986.1—III.) c. alapmunkával
kapcsolatos
hiányérzetét, teljesületlen elvárásait összegezte, olyan termékeny szempontokat is
felvillantva — valóságos „kívánságlistát" összeállítva —, amelyeket e szakmailag
kiváló s koncepciójában is kiérlelt munka szerzőgárdája a kutatások jelenlegi stádiumában nemigen vehetett figyelembe, már csak a mű terjedelmi korlátozottsága
miatt sem. Magam viszont jóval szűkebb tárgykörű és összehasonlíthatatlanul kisebb léptékű korábbi dolgozataimban — témáimból fakadóan — ösztönösen é r v é nyesíteni igyekeztem.
így mindenekelőtt az egyetemes román történelemfelfogás és (nemzettudat) jórészt tabunak tekintett belső összetevői, alkotórészei szociológiai vizsgálatát és
igazságtartalmának empatikus megközelítését — egyszóval a jelenlegi román
hiperérzékenység
okainak feltárását, legalábbis feltételrendszerének felvázolását. Vagyis a nézőpontok, „látószögek" váltogatását, folyamatos egybevetését — és lehetőség
szerinti „megemelését".
Munkám során mindvégig tudatában voltam annak, hogy kísérletem a magyar
nemzettudat jelenlegi szintje, s az ezzel (is) szorosan összefüggő erdélyi, s egyáltalán a romániai „állapotok" negatív kölcsönhatása miatt sokakban értetlenséget
kelthet! Különösen, ha azt is tekintetbe vesszük, hogy román részről legjobb esetben is csak. a Ceau$escu-korszak után feltétlenül bekövetkező spontán román önvizsgálat esetén számíthat bármiféle méltánylásra, ami természetesen akkor is csupán nagyon részleges, viszonylagos lehet! De azt reméltem, hogy talán némelyeket
mégis elgondolkoztathat, s hosszú távon esetleg kedvezhet az európai felzárkózás
és a magyar—román együttműködés irányában tájékozódó belső erőknek. Addig
azonban az ilyesféle „megközelítések" sorsa legalábbis bizonytalan, kétséges, az
erőfeszítés maga pedig egyoldalú és látszólag korai, idő előtti — vagy könnyen
ilyennek
minősülhet!
De ennek megítélése végül is már nem az én d o l g o m . . . Viszont ugyanitt kell
köszönetet mondanom Tordai Zádornak, hogy gondolatébresztő kéziratát számomra
is hozzáférhetővé tette, valamint ifj. Entz Gézának, Szabad Györgynek és Szász
Zoltánnak értékes megjegyzéseikért és kiigazításaikért.
Az esszében szereplő idézeteket eredeti helyesírásuk szerint közöltem, s a nyilvánvaló hibákra, elírásokra (sic!)-jellel hívtam fel a figyelmet.
1. Teleki Béla: Harminc év távlatából: kézirat (kelte: 1974. okt. 15., 8 fólió).
2. Vö.: Szenczey László: Magyar—román kérdés, Bp. é. n. (1946), 161—164. 1.
3. I. Tóth Zoltán: Az erdélyi román nacionalizmus első százada, 1697—1792,
Bp. 1946. 111.
4. Korszellem és önismeret. Válogatás a két világháború közötti román • esszéirodalomból. Horváth Andor fordításában és utószavával, Bukarest, 1988. 90.
5. Tordai Zádor: Birtoklás vagy emberséges élet: kézirat (1988. 39 fólió).
6. Vö.: Makkai László: Magyar—román közös múlt, Bp. 1948. 217—218.
7. Vö.: Borsi-Kálmán
Béla: Együtt vagy külön utakon. A Kossuth-emigráció
és a román nemzeti mozgalom kapcsolatának történetéhez (Nemzet és emlékezet),
Bp. 1984. 67—68. 124.
8. Makkai: i. m. 203. és Szenczey: i. m. 31.
9. Vö.: Miskolczy
Ambrus:
Társadalmi és nemzeti kérdés az utolsó erdélyi
rendi országgyűlésen. Különlenyomat a SZÁZADOK 1979. évi 5. számából, Bp. 1979.
(Különösen 859—860.!)
10. Szemere Bertalan összegyűjtött munkái. Naplóm. Száműzetésben írta Szemere Bertalan. II. kötet, Pest, 1869. 174—175. (A francia nyelvű betéteket a Siécle
c. lap 1858. jan. 20-i számából fordítottam, amely A. Ubicini: Mélange sur l'Orient,

66

1849—1871. (Párizs én. n.) c. kötetének s. k. naplójegyzeteiből és újságkivágásokból
álló függelékében maradt fenn.
1 ! Szemere: i. m. 179.
12. Ubicini viszontválasza a Siècle 1858. február 6-i számában jelent meg. Ubicini: i. m., függelék.
13. Szemere: i. m. 179.
14. Idézet: Asztalos Miklós: Kossuth Lajos kora és az erdélyi kérdés. Bp. 1928.. 60.
15. Idézi: Szabad György: Kossuth politikai p á l y á j a . . . Bp. 1977. 150.
16. Vö.: Asztalos: i. m. 131., 145. és Szabad: i. m. 152.
17. Ld. még Szabad: i. m. 150.
18. Kossuth Lajos: Irataim az emigrációból. Második kötet. Bp. 1881. 135—136.
19. Hasonlóképpen nyilatkozik a nemesség származásáról föntebb idézett 1858-as
beszédében is. Kossuth: i. m. 137.
20. Kossuth—Helfy, S.(an) Francesco d'Albaro, 1862. márc. 28. OL R 65, 1. cs.
1. t. Idézi: Borsi-Kálmán
Béla: A Kossuth-emigráció és a nemzetiségi kérdés. Dilemmák és alternatívák, KRITIKA, 1981. 12. sz. 3.
21. Vö.: Miskolczy Ambrus:
Az Erdélyi Fejedelemség
„birodalompolitikai"
jelentősége' az 1848. májusi válságban. In: A magyar polgári átalakulás kérdései.
(Szerk. Dénes Iván Zoltán, Gergely András, Pajkossy Gábor.) Bp. 1984. 288. és Szabad György: Nézetek Magyarország és Erdély államjogi viszonyának rendezéséről
a polgári átalakulás korában. In: Tanulmányok Erdély történetéről. (Szerk. Rácz
István.) Debrecen, 1988. 128.
22. Szűcs Jenő: A nemzet historikuma és a történetszemlélet nemzeti látószöge (hozzászólás egy vitához). Akadémiai Kiadó, Bp. 1970.
23. Kossuth: i. m. 137—138.
24. Tordai Zádor: i. m.
25. Vö.: az előző írás gondolatmenetével!
26. M. Kogâlniceanu, a moldvai származású nagy román államférfi (és történész) nevezte így Kossuthot Interpelatiunea privitoare la expulzarea romanilor de
peste C a r p a t i i . . . c. 1886. febr. 11-i képviselőházi beszédében, in.: Mihail
Kogalniceanu: Texte socialpolitice alese, Editura Politica, Bucuresti, 1967. 363.
27. Kossuth Lajos: Felvilágosítások a Dunai Confoederatio projectumához. In:
Kossuth Lajos iratai. Hatodik kötet. Sajtó alá rendezte Kossuth Ferencz, Bp. 1898. 21.
28. Kossuth Lajos: Irataim az. emigráczióból. Első kötet (II. kiadás). Bp. 1880.385.
29. Ebben a kérdésben (ti. a „kontinuitás" és az „Ezeréves Magyarország" szembeállításában) a legtudományosabb vitának is mitikus értelme volt, és minden tudományos érvelésnek mindenképpen volt ilyen vetülete és értelme is — bármit
gondolt volna az, aki é r v e l t . . . " In.: Tordai Z.: i. m. (kézirat).
30. Kossuth Lajos—Vukovics Sebők urnák (sic!), San Francesco d'Albaro Genua
mellett, Február 15 k. 1862, igen bizalmas (kétszer aláhúzva!), Magyar Országos
Levéltár (OL), R 216 (Vukovics-iratok) 1. es., 1. t.
31. Kossuth 1848. szeptember 12-én így nyilatkozott erről: ( . . . ) „Európának
minden népiségei között a magyar és oláh az, melly ha élni akar, hivatva van
egymás irányában a legnagyobb rokonszenvvel, egyetértéssel lenni ( . . . ) Ugy hiszem, a két népiségnek egyetértésében barátság és testvériségében a szabadság élvezete van, ez tehát ösztönül fog szolgálni arra, hogy szorosabban fűzzük azon kapcsolatot, melly eszköz lesz az alávaló ármányok megsemmisítésére, mellyek Magyarország és a Magyarországot lakó román ajkú népiség szabadságának elnyomására vannak intézve." Idézi: Szabad György: Kossuth politikai p á l y á j a . . . 150.
32. Tanárky Gyula Naplói, OL, R 195. 1. cs., 1—3. t., 15. köt., 134—135. 1.
33. Tanárky Gy. Naplói, uo., 138—139.
34. Vö.: Pácurariu jelen műve (VIII. fejezet) 284—286. 1., ill.
Borsi-Kálmán
Béla: Együtt vagy külön utakon, 95—106.
35. Tordai Z.: i. m.

67

36. Szűcs J.: Vázlat Európa három történeti régiójáról, Bp. 1983. [A kötet a
Harmattan Kiadó „Domaines danubiens" (Dunatáj) c. sorozatában fr. nyelven is olvasható!] L. még Szűcs J.—Hanák Péter: Európa régiói a történelemben. Előadások a Történettudományi Intézetben, Bp. 1986.
37. Vö.: Borsi-Kálmán Béla: Együtt vagy külön utakon... I. fejezet és Szenczey: i. m. 112.

DIÓSZEGI BALÁZS G R A F I K Á J A
68

Finnországi svéd költök
TUA FORSSTRÖM
*

*

*

Ügy, ahogy van.
Reménytelennek
tűnhet. •
Reménytelen.
Csak használati utasitás
szerint
alkalmazza,
kerülje
a hisztériát.
Kerülje
az anorexia nervosát.
Először
sokat bőg az ember, nem akar
hiba lenni, sem A Rossz
Virágai. Aztán kezdi jobban érezni
magát.
Van, aki meztelenül
hátradől
és nem
akarja.
Van, aki hagyja, hogy
megtörténjen.
Az ember átveszi a
küldeményeket,
melyekben
más helyek
sötétségéből
átszállított
sötét van.
Az ember jelenti, hogy eltűnt.
Jelenti, hogy baleset érte.
Valakit szorosan
tartottam
a számban, míg
el nem öntött.

*

»

*

*

Hozzá lehet szokni, Claes?
Ezekhez az örökösen véletlen

helyekhez?

A zene rend, úgy kell
játszani,
hogy a földalatti
részek
túléljék a telet: a sóvárgás,
a börtön és a Claire de lune.
„A barátság olyan magány,
mely nem ismeri a magány
Hozzá lehet szokni, Claes?
Ezekhez az örökösen véletlen

szorongását."
helyekhez?

Gonosz érzések hónapja, láz párája
és a gyerek-lélegzetben
a messzeség,

a vízesés, a zokogás és összezördülés
újra meg újra leomló fala,
amik megmaradnak, talán csak *
mulandó szobák; eseménytelen
vidéki országút látványa októberben.
Ügy kell játszani, hogy valami túléljen télen
mindnyájunkat meg a gyöngéd fákat
a törékeny üveg-évszakban.
Elég volt fénysugárban
időzni. Patakzik
az eső, mint a júniusi ezüst.
Folyik az ünnepély. Egy ódivatú
szabadtéri színpadon játszottunk
nyírfaágasan, átalakulva.
Honvágyam van. Könnyűség
érzése a vízben.
Könnyűség érzése, mikor
kilépünk a vízből.
Az ember kér valakit, hogy jöjjön vissza.
És többen térnek vissza, éjjel,
hívatlanul. Patakzik az eső
az erdő ezüst-korhadására.

SOLVEIG VON SCHOULTZ

Húsvéti szvit
i.
Kislánykoromban a nagypéntek úgy borult fölénk,
mint az ég az alacsony hegy robosztus fenyői fölött:
sötétkéken, fehérre söpörve, végtelenül.
Ünneplőbe öltöztünk, akárcsak az ég,
és csöndben kellett maradnunk. Játszani nem volt szabad.
Ócska konzervdobozokba rakott barkás fűzágak '
várták a jeges vízben, hogy a tavasz első bimbói
kipattanjanak.
A hegy sziklái alatt gyíkok hevertek,
a fagyos tömbökben, napot remélve.
Halkan beszéltünk és várakozásunk
egyre ragyogóbb, nagyobb lett s tovább növelte
a nagypénteket. Játszani TieTn volt szabad.
70

Olyan nagy némaság vett körül, hogy lábujjhegyen jártunk,
úgy figyeltünk. De ami történt,
túl csöndes és túl mély volt ahhoz, hogy meghallhassuk.
II.

Hogy tudna ellenállni?
Nincs pillantás oly sugárzó és sötétkék
és mindent-átható, a hótorlasz
roppanva omlik össze, a jég
vörös tócsákká olvad, és a szív
hol a tél még kitart,
hogy tudna ellenállni?
III.

Miért vonz minket a halál? Oly könnyű élni,
mikor valaki meghál. Csak nem szabad hallani
és látni. Csak le kell pecsételni a repedéseket
a sötét, örök csönd körül.
0 béke, ó áldott belső béke,
ó szorongás hiánya. 0 lenézni a mélységekbe,
melyek nincsenek többé, nincsenek többé,
és most némán tükröződnek önmagukban!
O járni a többi élő között,
de valójában halottnak lenni.
IV.

A tél szörnyű távozása,
lázadás érverése, mely üt és üt
bennünk és rajtunk kivül.
Már villognak a füzek,
már csörög a víz a hó alatt,
fény bocsátja ránk az átváltozást,
mit törődik vele, mi pusztul el,
és megtörik a jég, mint a fonnyadó szerelem,
nincs oltalom
a hálál védekezik és metszőbbé teszi a hűvös levegőt.
V.

Minél lejjebb száll a nap,
annál kékebb a jég, köszörült-kék, mint a kardok,
minél pirosabb az égerfa barkája,
annál keményebb a nyírfabimbó a szaunagőzben,
a galagonya sziklához tapad,
de a hó úgy lángol, mint a föllobbanó tűz.
VI.

Senkise hallotta a hattyúkat akkor éjjel
a hó mégis olyan fehér mint a kinyújtott nyak,
és az áradó víz sötétlő férne
mint a madarak szeme
71

A fókák tengeréből kilép Húsvét-isten,
sötétbarna kezében
dárda, nap-nevetéssel
villás ágat tör,
súlyos a lépte a havon át,
érzi a vizek útjait.
A varázspálca most lebillen
hevesen mutat lefelé
a földalatti
titokra.
Az újszülött báránykák hol vannak?
A hosszú, remegő
lábukra most lépők?
Lássuk már azokat az újszülött báránykákat,
most, mikor a nap leereszkedik és alacsonyan
áll az eltűnő jégmezők fölött,
most, mikor szikrázik a sűrű levegő,
most, mikor a fajd csattogva leszáll a kéken úszó jégtáblákra.
TORNAI JÓZSEF fordításai

PETER SANDELIN
*

*

*

hajnali fény csurog lefelé az ablakkereten
s a válladon,
tudom, hogy a fák törzsei
lassan visszanyerik formájukat
és tört fény porzik végig á vízen

"

fekszem, ébren és mozdulatlanul,
befelé hallgatózom —
még nem
zuhan a bomba,
még nő a gyermekünk, még ágaskodik a fű a tágas űr felé,
félútig még följut a hangya a sziklás köveken
*

*

*

...ezer méter... kilencszáz... de mi az?
mi füstöl odalent? Nem, nem a gép szárnya
hanem a kiszáradt föld, egy nevenincs város
cserepei hevernek, szanaszét szóródott testek,
temetetlen lelkek és színes plakátok maradványai
a szántón: rozsdás
földbe fúlt eke
Fájhat Isten lába, azért kiáltozik
72

*

*

*

azt hiszed, fontos?
valóban
azt hiszed? — na igen, talán neked,
csakhogy te nem vagy Európa, de még
egy város sem, vagy egy hétfői nap,
felkiáltójeled
máris megfakul, belemetszve
az ablakon behulló
fénybe
Senki nem látta
szárnycsapásaid
senki se emlékszik megszakadt
izmaidra
(vagy a béklyókra a bokád körül)
A kérdést
nem dobtad elég
mélyen a kozmosz fekete
vizébe,
a szél fölkapta a magot, magával
vitte
az pedig kiszáradt, talán azt
hitted hogy

GÖSTA ÁGREN

Jött, jött az öregség
eseménytelen
vasárnapjain
át.
Kendője a fején, szoknyája a bokáját
verdeste,
szállt, akár egy testes, rongyokból összevarrt
madár.
Jött. Aztán egyszercsak megállt a napfénytől
hunyorogva
a favágitó-dombon,
és eltűnődött,
hogyan
illenék meghalnia. Igen, ezt meg kell
írnom. Ez bárhol és bárkivel
megtörténhet,
és nincsenek
megválaszolandó
kérdések. Csak a soha föl nem tett
kérdéseket
kell megválaszolni.
Emlékszem,
a két keze már nem is volt az
övé. A két kéz
dologtalanul
hevert az ölében. A szemével árnyékot és fényt
érzékelt csupán. Csönd volt. Akkor arra
gondoltam: ez a csend a testéből
szivárog. Még egy perc, és eléri a
szívét. Még egy perc és
magamra
maradok.

Egyedül
Legnehezebbek
az esték voltak.
Olyankor
elüldögélt az ablak mellett. Az ég
parázsló selyme csak nagyon sokára
húnyt ki. Végül már csak az emlék,
az emlékezés fájdalma
maradt.

CLAES ANDERSSON
Nagy, fekete lyuk tátong az életemen.
Ügy kezdődött ez is, mint valami alig látható
pötty
a kedvesem szemén, mely később nőni kezd, akár a sokáig
visszatartott
sírás, széjjelfut
az arcán és a
többiekén, bekormozza a gyerekeket, a lakást,
a kertben toporgó növényeket,
a föld fáit, a sírós kutakat és
a tengereket, az esőfelhőket, az űrt, a napsütötte
tisztást
az erdő mélyén, bekormoz mindent, le egészen a lélek kútjáig,
nemrég feketerigó énekelt és virágok
illatoztak,
ahol boldogság honolt és tökéletes volt a magány
nyugalma.
*

*

ahol

*

Ide irlak onnan, ahol
nem vagy. Ide írom a
fekete lepkéket,
amelyek
körültáncolnak.
Ide írom a
hiányt, az öleléseid, a csöndjeid, hallgató
ajkad.
Ide írom lezárt szemeidet,
vállad,
kulcscsontod gödrét, hol nyelvem pihenni
szokott.
Ide írom avarszagú öled, az afrikfüvet
szeméremcsontodról.
Ide a testednek
alakot adó port.
Ide írom a függöny remegését,
amely
te vagy. Ide írom kormos tekinteted.
Ide
írom az időt, mely volt és ami van.
*

*

*

Mi történt? Valószerűtlen
lett az élet, a dolgok
ernyője mögött történt meg minden, valami
fölfoghatatlan
és megfoghatatlan
valóságban, annyira közel, hogy utána
kaphattam volna, mégis a kezemtől
több fényévnyi
messzeségben.
*

#

*

Nincs nyugalom az életünkben. Illatozik, ránk nehezedik
és
megtart a kő. Sűrűsödik bennem a zápor, és már
menekülnék, csakhogy minden hely én vagyok. Ami nincs, mondd
Istennek vagy Pepsinek, csak ne vezess
félre.
És ne beszélj arról, ami nincs, és arról se, ami volt,
az a név nem létezik. És este, amikor semmi
sem hiányzik, észreveszem,
hogy ehhez az ünnephez
többé
semmi közöm. Fogom a nevem és belegázolok az
éjszakába.
Nemsokára elhallgat a zene, aztán elhal a nevetés, és
az utcai lámpák is kifakulnak, akár stoplámpák
a ködben.
És én nem emlékszem, kiket felejtettem
el, ám a muri folytatódik,
de
nem vagyok ott, és másutt se vagyok.
JÁVORSZKY BÉLA fordításai

74

én

NÉHÁNY ADAT A SZERZŐKRŐL
PETER SANDELIN, (sz. 1930) igen sokoldalú alkotóművész: költő, festőművész és zeneszerző. A festészet hatása költészetén is erősen érződik: versben is akvarelleket, impresszionista fényhatásokat ír, minthogyha festene.
Lírája elsődlegesen természetlíra, melybe csak időnként tör be a társadalom vagy politika, főleg a nagy bombától való félelem rémképei.
SOLVEIG VON SCHOULTZ (sz. 1907) verset és prózát egyaránt ír; s mindkét műfajban jelentős életművet tudott létrehozni. Verseiben elsősorban
lelkiállapotok rögzítésére törekszik, főleg természeti képekben találva
meg élete nagy jelképeit. Nő és férfi viszonya, természet és ember kapcsolata sajátosan női szemszögből — ezek verseinek és novelláinak témái
és jellemzői.
GÖSTA ÁGREN (sz. 1937) a középnyugati partvidék, österbotten szülötte, a
fővárosellenes vidéki írócsoport vezéregyénisége. Szakítva az üzletközpontú könyvkiadással, másfél évtizeddel ezelőtt ő állt az österbotteni szövetkezeti (félig-meddig magán) könyvkiadás élére, versesköteteinek jelentős részét is ő maga adta ki. Lírája erőteljesen aforisztikus; következetesen szót emel a kisebbségi jogok védelmében.
-as Jár (Itt) című
kötetéért Finlandia-díjjal tüntették ki.
CLAES ANDERSSON (sz. 1937) Ágrennel ellentétben a főváros szülötte és a
város költője, ahogyan az nem egy verséből kitűnik. Lírájában a társadalom peremvidékén élők: elmebetegek, alkoholisták, kábítószer-élvezők
világa kiemelt szerephez jut. Pszichiáterként nem csupán értük, hanem
az elgépiesedés és az elidegenedés ellen is szól. Parlamenti képviselő.
TUA FORSSTRÖM (sz. 1947) az újabb svéd költőnemzedék egyik legtehetségesebbje. Verseinek központi témája a társtalanság és a jóléti társadalom anyagi túlkínálatában fuldokló, valós értékekre szomjazó ember magánya. Hat verseskötetet publikált eddig.

Könyvtükörben: Paul-Eerik Rummo
Ha kezedbe kerül egy könyv, először a küllemére figyelsz. Mekkora, milyen fogás esik rajta, elfér-e például a zsebedben, milyen a kötése, a fedele.
Kinyitod, megtapintod a lapjait, felméred az illusztrációkat, s örülsz, ha nem
találsz nyomdai és kötési hibára. Aztán a könyv anyaga elveszíti a jelentőségét, már csak a nyomtatott szöveget látod. Legyen versről vagy prózáról
szó, mennyi mindent elárul a nyomdai tükör! Zaklatottság és rendezettség,
arányosság és diszharmónia, formakincs és ritmus — a tipográfia már sejtet
valamit a tartalomból, a nyomdász szakmai tudása mellett már jelen van a
szerző egyénisége: a rejtőzködő megjelenik.
Nehéz, nagyon nehéz arról írni, aki — miközben irodalommá válik —
maga semmit nem tesz azért, hogy irodalomtörténetté válhasson. Ó bárcsak
szikrákként szóródna szét a lelkem — ez Paul-Eerik Rummo 1985-ös válogatott
verseinek a címe. Vajon miért ez a válogatás volt akkor az észt irodalmi élet
szenzációja? Hiszen előtte jelent meg Az idő vesszeje űz című verseskötete. Az
ok egyrészt az a 17 év volt, ameddig nem jelent meg műve a könyvárusok pol75

cain, másrészt, hogy a válogatásban teljes kötetközlések is megjelentek. így lett
a kötet az elhallgattatásra adott válasz egyben, hiszen Rummo nem csak a
60-as évek nagy nemzedékének a vezéralakja, de a kortárs észt irodalom
egyik legnagyobb költője is.
Soha nem felejtem el az első Rummo-versem. Ma is előttem a tanszékvezetői szoba kis fekete táblája, amelyre a vendég észt lektor (ma a tartui
egyetem egyik tanára) írta fel kedvenc költőjének egyik bájos dalát. Akkor
közösen olvastuk, értelmeztük e költeményt — akkor szerettem meg az észt
költészetet. Ma is hallom az eredeti dallamát: külmaszt / sziniszte // teleek- /
raanite...
hidegtől kék
képernyőknek
télies didergése

®

egy országban
nagybankicsiben
egy városban
nagybankicsiben
egy ablaknál
él
egy virág

mit lehet tenni
kémény korma
a szemedben
lesütöd
mit lehet tenni
magukbazárkózott
hűtőszekrények
nyári haldoklása
egy országban
nagybankicsiben
egy városban
nagybankicsiben
egy ablaknál
él
egy virág
szervusz
szeretlek téged
Később tudtam meg, hogy ez a dal az 1966-os elhíresült kötet záródarabja.
Sikerének a titka, hogy a szerző szerves egységbe foglalja a sláger, a népdal és a modern versszerkezet különböző jegyeit, s a kialakuló banális kép
könnyedén hordozza politikai töltéssel is gazdagodó szimbolikus-allegorikus
jelentését.
Nézem a kötet tartalomjegyzékét. A nagy válogatásba nem került be két
korai kötete, az 1962-es Kihajózó (amely az Alkotás Könyvtára szokásai szerint ikerkötet egy másik fiatal kezdővel) és az 1964-es Jöjj mindig
örömömhöz című gyűjteményének egyetlen verse sem. Az életművet felvillantó kötetből hiányzik a három dráma: a Hamupipőkejáték
1969-es filozofikus parabo76

Iája, az Oidipusz-témát és a Prométheusz-mítoszt feldolgozó két 1982-es darab,
a Pszeudopusz és a Sasról—Prométheuszról címűek. Nem találhatóak az 1981-es
gyermekverseskötet, a Macska'.Macska'.Macska! alkotásai sem.
A költő érdekesen építi föl reprezentatív kötetét. Az első nagyobb egységet az időrendben negyedik kötetének, A gyermekkor zsoltároskönyve címűnek közlése adja. Az 1975-ös magyar válogatás (Észt költők. Huszadik századi
észt líra — Európa) Rummo-anyaga jobbára erre épült. Ezt a ciklust egy hetvenes években írt kompozíció követi: „Duett rádióra és televízióra". A ciklus
darabjaiban az észt irodalmi hagyományokat értelmezi és illeszti az életművébe. Gyakran él a szerepjátszással, így az Én, az észt költő című hosszú versének zárórészében az észtek legnagyobb romantikus költőjének, Lydia Koidulának az emlékét idézi (a költőnőről J. Kross Egy óra forgószéken című
kisregényében olvashatunk):
Az én dalom te vagy
hazám, népem öröme.
Végső versem virágból
Engem ne

fakadt...

tiszteljetek...

Enyém a fájdalom és a szégyen.
Paul-Eerik Rummo pályája könnyen indulhatna. Az 1942 január 19-én
született költőnek apja, Paul Rummo ismert észt költő és irodalmár. Az újra
érzékeny, a megújulást ígérő társadalom korán szárnyat ad tehetségének:
1957-ben jelenik meg az első verse. A fiatal Rummo azonban nem válik az
50-es évek és a személyi kultusz hibáit, maradványait ostorozó „népköltővé".
Komoly felkészülés kell a költészethez, s idő is ahhoz, hogy saját magára leljen — a tartui egyetemen észt—történelem szakos diplomát szerez. Tartuból
már nem az apja fiaként tör be az irodalomba, önálló, eredeti költőként mutatkozik be. Az átütő sikert az 1966-os Hófehérség...
hósötétség című kötetének 27 verse hozza.
A válogatás változtatás nélkül ismét közreadja a könyv- és irodalomtörténeti ritkaságot. Fontosságát az elhelyezésen kívül az is bizonyítja, hogy kötetünk címadó verse is itt található. E verseket Nagy László és Kormos István
kortárs költeményeihez hasonlíthatjuk; merész asszociációk, a népköltészeti
hagyományok modern irányzatokkal való ötvözése, stílus- és formagazdagság
jellemzi azokat a műveket, amelyeket a szerző a horatiusi idő eltelte után is
magáénak vall.
A költő harcos egyénisége Juhan Liivet, a századforduló legkiemelkedőbb
észt költőjét juttatja az eszünkbe. J. Liiv az a költő, aki az őrület vádját és
valóságát, az önmagára záruló magányt is vállalta, csakhogy felmutathassa az
észt néphez és kultúrájához ragaszkodó romantikus-szimbolikus költeményeiben az igazságot, a morális tartást a cári hatalommal és a különböző érdekcsoportokkal lepaktáló tollfogatók között. Nem véletlen, hogy az Ifjú Észtország annak idején Liivet választotta példaképének, ezzel is rehabilitálva
agyonhallgatott életművét, s az sem lehet az, hogy Rummo két emberöltővel
később éppen Liivről írta egyik leghatásosabb gondolati versét, megújítva az
óda lehetőségeit:
77

Liivre gondolva mindig
1.
Talán — talán nem is volt egyáltalán?
Mi volt O
hóesés
a tóra
és pihék
olvadása
a tóba
és együvé
fagyásuk ? ...
Fagy. Egy zuhanás
a szürke rezgőnyárfák rácsa mögött
az erdőben. Miért repedi szét
a hideg ég alatt.

Az ám, volt is ö egyáltalán?
Igen, volt bizony! — Ö, miként kopogtatja a kakaska
a szívemet belül mint tojáshéjat.
Már kidülleszti a mellét:
Igaz volt, bizony volt nekünk olyan emberünk
mocsárban televízióárboc,
hegyen álló a homokos síkon!
Nem, nem, Te valóban sosem! •
A legunottabb hétköznapi szerda nevében —
nem leszel mítosz — Te büszke, nagy!
ö már mi vagyunk, s nem tehetünk erről —
így vagy mítosz, te büszke, te nagy.
ö már mi vagyunk — kicsiny befagyott tó.
ö már mi vágyunk — hóikrás remegésben a vízen.
Egy tavacska, magát óvni igyekszik a befagyástól,
óvni magát és óvni az erdőt, azt, ami él körülötte,
a világot óvni ismételhetetlen tükrében.
Egyek vagyunk. Tó az erdőben és erdő a tóban.
Egyek vagyunk. Tó válik hóvá és hó hull tóvá.
Nincs más.
Es egyetlen zuhanás.
Az erdőben vagy a tóban? Fa szíve reped? Jégpáncél?
Mégsem vagy mítosz, te büszke, te nagy,
itt, a hallgatásnak gyásztól szürke
•hideg égboltja alatt.
A vers a kötet gondolati magja, a középső ciklusban található, majdnem a
közepén. Külön érdekessége, hogy J. Kross válaszverset írt rá: Dal a repülő
tóról — ez magyarul is olvasható a már említett antológiában.
A következő nagyobb egységet 55 olyan vers alkotja, amelyek a fordítás
és az imitáció határán állnak. Sokat elárul Rummo olvasmányélményeiről,
78

belső világáról, hogy kik inspirálják erre a játékra: Anhava, Donne, Dylan
Thomas, Haavikko, Montale, Puskin, Rózewicz, Saarikoski, Spenser és mások.
E versek születése idején igen erőteljes volt a távol-keleti, különösen a
japán költészet hatása. A mikrovilág rajza, a zárt formák kihívása Rummót
sem hagyja pihenni. Az 1980-ban megjelenő haiku-válogatásból — Minden itt e
világon, az észt irodalom legjobbjainak alkotásai — most egyik művét idézem:
Szent Mihály napja
a láp fölött tejfehér
tőzegáfonya
A kihagyásos technika az észt táj és az észt hagyomány 17 szótagos gyöngyszemévé sűríti az élményt. De lapozzuk tovább a válogatott versek kötetét!
A könyv záróegysége a legutolsó kötet (és az abból kimaradt, a témához
kapcsolódó versek) anyaga, amely nem juthatott el mindenkihez — ez a válogatás is csak 8000 példányban jelent meg. Nemzedéktársa, Uno Laht szerint
költészetében a 70-es évek végén új szakasz kezdődött a puritanizmus és a nyelvi eszmény elioti értelmezésének jegyében. A kötet záró versében, amely érdekes módon cikluscím alá került, az antik szólás nyomán, a hegeli megszüntetve-megőrzés filozófiai formuláját végiggondolva (de Herakleitoszt is megidézve) az észt t á j ábrázolásával fejezi ki sajátos élet- és világfelfogását:

Eepiloog: Tempóra Mutantur
Az idők változnak, de akkor mi van?
Vagy mi? Nos, ahogyan valakik valamikor.
A folyó folyik, csak úgy árad,
a homok vele süllyed és emelkedik,
a kavics is sodródik a maga módján
a sziklás alap marad.
Az idők változnak, a víz csak árad
fölött, körül és keresztül,
és egyedül csak
te tudod: mit teszel ezzel.
(Ennyi, amit tudsz.)
Végül egy csodálatos folyóvá válsz te is
tudva-öntudatlan
akarva-akaratlanul
önmagoddal mindig azonos árrá azért,
lehet: más is ugyanígy van ezzel.
Becsukom a könyvet. A költő, pályatársainak legjobbjaival, Jaan Kaplinskivel, Arvo Valtonnal és másokkal a politikai élet területére lépett: ma
nem a versek ideje van. Alakja, arca szikár lett, eltűntek a fiatalság romantikus és neoavantgarde külsőségei, a haja is inkább ősz, mint a hajdani hollófekete. A kötet lezárt egy korszakot, ugyanúgy, mint az 1968-as válogatása (Költemények 1960—1967). Azt kívánjuk, hogy az észt megújulás sikerével az észt művészek ismét az alkotással foglalkozzanak — a magyar közönség pedig ismerje meg őket és műveiket.
ÁRPÁS KÁROLY
79

Egy fénykép ürügyén: Minni Nurme
Egy fénykép van előttem. A leghétköznapibb amatőr felvétel. A képen virágzó zelnicebokor. Május volt, 1983-ban, Észtföldön ekkor borulnak virágba a fák. A zelnicevirág legjobban a mi meggyünkre hasonlít, de virágzása
sokkal gazdagabb, az illata pedig valóban bódító, tavaszt hirdető. Mintha apró fehér pillangók ezrei lepnék el az ágakat. Mintha ministránsgyerekek ezrei
himbálnák tömjénfüstölőiket vakító karingben a nagy szent megújulást celebrálva . . . A tavasz zöldje alig látható, a képen is csak halvány smaragdos
derengés sejlik a fényes fehérségben. S egy virágzó ág mögül kirajzolódik egy
arc, a mindentudó, jóságos öreg tündér arca: Minni Nurméé. Gyermekkorom
kedvenc meséskönyve jut az eszembe, az Andersen legszebb meséi. Látom magam előtt az illusztrációt... a Bodza-anyóka fiatal lánnyá változott. Minni
Nurme is képes erre a varázslatra. Ha csak a szemét nézem, akkor egyszerre elsimulnak az arcán a ráncok (melyeket, mert már nem törődik velük, szinte nem is látni), a termete kiegyenesedik, s az a fiatalasszony áll előttem, aki
nemrég költözött Tallinnba férjével. Hallani vélem a mágikus igéket:

(Éjszaka árnyék vagyok...)
Éjszaka árnyék vagyok
fényszögletekig nyúló
tátongó sírveremben
föltámadt halottak körében
vagyok levél a sötétség-fa lombjában
májuséji árnyék az árnyak között
Reggel szél leszek
átviharzok a szobán
elmozdítom a tárgyakat
hogy meglelhessék a rejtett
évkönyveket
s forogjanak lapjaik mint vitorlák —
duzzadjatok fehér vitorlavásznak
érintsétek az ég végtelen peremét
Reggel szél vagyok
Aztán megtörik a varázs. Nurme kilépett az ágak keretezte zelniceképből
(csak a fénykép őrzi azt a pillanatot), és tovább sétálunk a kertben. Ismerőse minden bokor, minden virág, most is kezén a gumikesztyű, időnként lehajol, gazt tép ki. Látom a kertet, azt a másik kertet is, amelyik költészetének
vissza-visszatérő témája, motívuma.
A felhőkönnyek csíraszálai
— a földben gyöngéd háló —
az égetés fájdalma nélkül is
szárbaszökkentő erőt lehelnek:
a kórók alól is virágzást
Tallinn külvárosában vagyunk, s a kertes ház csöndje feledteti a nagyváros
nyüzsgésének zaját. A szomszédból átszólnak, Nurme felel — minden olyan,
mintha már ez egyszer máshol megtörtént volna.
80

Minni Nurme október 30-án született a dél-észtországi Viljandi városában. Érettségiig ott tanul, férjhez megy, majd Tallinnba költöznek. Még az iskola utolsó évében, érettségire készülő diákként lép a nyilvánosság elé, az
Észt Ifjúság évkönyve közli írását. Négy év múlva, 1939-ben jelenik meg első regénye: A kentaurok. A regényt 1941-ben elbeszéléskötet követi: A tolószék. Mozgalmas két év van ekkor mögötte. A körötte zajló politikai események talán válását is befolyásolhatták. A háború kitörésekor a Szovjetunió
hátországába evakuálják. Ezeket az élményeit versekben dolgozza fel — szokatlan ez a megújulás, hiszen az epikus alkatú szerzők ritkábban válnak lírikussá, mint fordítva. Az evakuációban ismerkedik meg második férjével.
A háború vége nem csak a győztes békét hozza meg, Nurménak ekkor
jelenik meg az első verseskötete, a Szülőföld. A 19. századi észt romantika
óta szinte kötelező téma a kezdő költőnek, de Nurme versein átüt az igazság:
a lírában önmagára talált. 1947-ben ismét verseskötettel jelentkezik, amelynek
a címe: Hosszú útról. Sorsához jobban illett volna a 'Hosszú útra', mert 1957ig csak fordítások kapcsolódnak a nevéhez.
Az új könyv, a Gyökerek a földben — minden verse vallomás a hovatartozásáról. S ez a kapocs egyre jelentősebbé válik, mert 1958-tól kezdve
egyedül él. Míves versei egyre lassabban rendeződnek kötetté, s a kötetek
között is egyre több idő telik el. Az 1967-es pályaösszegző válogatásig: Máriafű (amely tisztelgés is az ötvenéves költőnő előtt), csak két könyve jelent
meg: a Karácsonyestén (1960) és a Vadalmafa erdő (1963) címűek. Verseire
egyre inkább a tömör képalkotás lesz a jellemző, amelynek az eléréséhez gyakran fordul kifejező nyelvjárási szavakhoz, szólásokhoz, esetenként maga is alkot új szavakat.
Igen valószínű, hogy ezek az évek az útkeresés évei is lehettek, mert
1971-ben egy ú j Nurméval ismerkedhetnek az észt olvasók. Á vízirozmaring
varázsigéi című kötete valóban azt a megújulást hozta, amit a cím is ígért.
A versekben a népköltészeti hagyomány összekapcsolódik a modern költészet
formakészletével.

őszi esten
Elködült föld —
vándormadarak
levelek válnak —
sík dér-gazos
mezők.
Egy varjú repdes csak
ide és oda
a magányból
nincs
hova szállnia

(Csak mellékesen jegyzem meg, hogy a felvett Nurme név köznévként mező,
rét jelentést hordoz.)
1978-ban két kötete is megjelenik, egy Válogatott versek és a '71-es
„varázsigéket" folytató A felhőkönnyek csíraszálak című gyűjteménye. A versek a népi szürrealizmushoz közelítenek, de nem a fiatalság lázadásával, hanem az öregség bölcsességével. Ez a fanyar létértelmezés érhető tetten az
1981-es Nappor című kötete költeményeiben is. — Szivárványos költő —
— kezdtem bele akkor a dicséretbe, már a szobában, a párolgó feketekávé
mellett, de félbeszakított. Maga helyett másokról beszélt, most is hallom fakó
hangját. Apró történetek keringenek a szobában, számomra érthetővé csupa81

szítva, de még így sem veszítik el bájukat. Az irodalomtörténetekben, a lexikonokban sorakozó fényképek költőkké, írókká, emberekké elevenednek.
Nincs nálam magnó, jegyzetelni szentségtörés l e n n e . . . , s bár érzem, nekem
szól e varázslat, látom, őt is szórakoztatja. Nincs egyedül — de nem a múltnak él csak:
Fekete
szivárványt
te ne idézz elénk —
a gyász
nyalábjaként
a drága földtojás
körül
fekete szivárvány
aggasztón

terül

S hol volt akkor még Csernobil vagy a foszfátbányák megnyitása? Egyedül
csak az észt hiedelemvilágból kölcsönzött földtojás törékenysége sejtet valamit.
Verseinek gyakori témája az elidegenedés, az ember teremtette magány.
Ez az élmény nem kozmikus méretekben jelentkezik, hanem a hétköznapok
kikerülhetetlen mindennapiságában. Talán éppen ezért érezzük olyan félelmetesnek.

Folyosók
Álmodban is kísértenek
táblázattal
teli falak
irodaléted nem
változik
vergődsz akár
beletörődsz
A folyosókat
áztatod
kölnivíz
csábításával
falaid közt. a fényt
lepkehálóval
kergeted

Noha néha nem csak játszik e témával, hanem rá is játszik, eljutva a
groteszkig, mégsem veszik bele az „urbanizáció és civilizáció ártalmai" megéneklésének a labirintusába. Más verseiből a természet rembrandti rajza tárul
elénk:

Szeptember
A nyár íme

őszbe
hanyatló,
a kertet avar födi be.
Az idő szirmos
cipőjére
elmúlás ragad.
Rothadó
bűzt lehel a gyep
füve,
dér üt gazos udvarra —
erős tengeri szél
taszajt
szembeszegült
ujjast,
zsebben sejlik aszalt álma.

Lám, a kert. Innen indultunk, ide jutottunk vissza. Erre az őszre a tél
következik. A fényképre nézek. Hogy rejtik a szirmok haja fehérségét, vékony szálait! Elmélyülő lírája Arany János Öszikék-korszakát idézi. Megérzésemet bizonyossággá fokozza a következő diárium-bejegyzés:
82

eső esik
hervasztja
kedvem — bár nem
panaszként...
jól tartom még
magam: a halál elkerül
ez szomorú is egyben
Mit mondhat ilyenkor az egyik ember a másiknak? A fiatalabb az idősebbnek?
Van-e ereje a szavaknak?
Akkor még nem tudtam, hogy ez a fehérség nem csak a tavasz fehérsége, hanem a mész fehérsége is lehet. Annak a mésznek a fehérsége, amelyből nem a falak épülnek, hanem amely lerakódva elevenen pusztítja el az
élőt. Minni Nurme arca a fényképen a zelnice fényében. Minni Nurme arcán
ma a mész nyoma, e mész láthatatlan jelét hagyja rajta egy másik világnak.
Eléri-e még a szó? Egyik kedvenc verse az

Életöröm
Két karodban táncolok
ez a mi élettáncunk
fájdalmas, lendületes
sodor robajló

viharként

Emelkedjünk a magasba e zsivajból
időzni jó a föld felett
még nem jött el az éjfél
még alszik a holnap gondja
sodor robajló vihar
legyünk merészen égből-földből
és teljes szívvel
éljünk éljünk éljünk
akkor lesz ez haláltánc
Akkor és ott megpróbáltam eltéríteni a beszélgetést. Utolsó kérdéseim
egyike a jellemzően tapintatlan külföldi kérdése volt: Miért van olyan sok
költőnő az észt irodalomban? Minni Nurme hallgatott, hiszen a válasz a számára természetest kívánta idegenné változtatni.
Nézem a fényképet. A nap felhő mögé bújt egyszerre, árnyék esett az
arcára, de a lencsém még a fény pillanatát kapta el. A még élő beteg költő
köteteit lapozva egyszer egy verset találok, amely az ő válasza is lehet:
gyerekek alusznak
szuszogás-fészek
szellő rezgeti —
fenyők zsenge toboza
zöld mint a vadkörte
Miért a nők? Milyen egyszerű a válasz: mert anyák, mert szerelmesek, mert
méltó társak, mert megtartó erők . . .
ÁRPÁS KAROLY
83

KRITIKA

Új könyvek
a moldvai magyarságról
Ha az elmúlt évtizedekben a moldvai csángó magyarokról tartottam ismertető előadást, rendszerint úgy jellemeztem őket, hogy nem csak a világ
egyik legszomorúbb sorsú és legkevésbé ismert népcsoportja, de mi, magyarok
is szinte elfeledkeztünk róluk. Történelemkönyveink nem foglalkoztak velük,
tankönyveinkben nem szerepeltek. Ha a szegedi fiatalok közül két évtizede
alig akadt, aki tudta, milyen nyelven beszélnek a székelyek, vajon hányan adtak volna pontos választ arra a kérdésre, hogy milyen nyelven beszélnek a
csángók? Elszórt híradás még leginkább Romániából érkezett, Beke
György
és a dr. Kós Károly—Szentimrei
Judit—dr. Nagy Jenő néprajzos szerzőhármas jóvoltából. A sors iróniájaként éppen abból a Romániából, amely a hivatalos történelmi ideológia szintjére emelte a meglehetősen alantas politikai
indíttatású teóriát, miszerint a moldvai csángó magyarok nem is magyarok,
hanem valójában románok, akik azonban valahogy elmagyarosodtak a történelem során, s most a hivatalos román közigazgatásnak kell őket visszarománosítani.
A romániai magyarság iránti érdeklődés elleni hosszú, keserves és súlyos
következményekkel járó tilalom áttörése után, vagyis az utóbbi három esztendőben könyvkiadásunk gyors lépésekkel igyekezett pótolni a hiányt. S bár ez
a sokszor kapkodó gyorsaság egyáltalában nem használt a tömegével m e g jelent művek színvonalának, a mind tragikusabbá váló helyzet iránt f e l f o k o zott olvasói érdeklődés háttérbe szorította az igényességet, s válogatás nélküli
mohósággal fogadott minden új, az erdélyi magyarokkal foglalkozó információt. A moldvai magyarság a lehető legjobb értelemben válik el ettől a j e lenségtől: távolsága, elzártsága, nehezen megközelíthető volta jórészt m e g őrizte attól, hogy alkalmi szakértők párnapos tájékozódás alapján könyvet
rittyentsenek róluk. A felfokozott figyelemből szinte csakis előnyük származott: három esztendő alatt kilenc, velük foglalkozó könyv jelent meg, m é g pedig egytől egyig fontos, tartalmas, könyvkiadásunk átlagos szintjét felülmúló kiadvány. Nem összecsapott, a konjunktúra feltámadt szele által f ö l kapott és megforgatott munkák, hanem részben már korábban megjelent, s
az idő próbáját kiálló, részben pedig régóta készülő, érlelődő, a megjelenéshez szükséges kedvezőbb időt váró művek.
Tartsunk szemlét fölöttük, próbáljuk megszínesíteni a moldvai csángókat
mindeddig jellemző fehér foltokat. A tudatlanságunk ellen felvonuló műveket
három nagyobb „ f e g y v e r n e m b e " sorolhatjuk: a legtöbbjük történelmi m o n o 84

gráfia és okmánytár; másik csoportjuk a népdalok és a népköltés témaköréhez kapcsolódik; kettő pedig a moldvai magyarok mai életének bemutatására vállalkozik: szociográfia tehát, írásban, illetve képben.
*

A moldvai magyarokról a múlt század elején szinte az elsők között hozott
hírt Gegő Elek ferencrendi szerzetes, aki az Akadémia elődjeként működő
magyar tudós társaság megbízásából járt a moldvaországi magyaroknál. Utazása előkészítése során szerzett ismereteit, valamint az ott látottakat és hallottakat írta le 1838-ban megjelent, s most újra kiadott művében. 1 Könyve
mind tartalmát, mind pedig műfaját illetően három részből áll: a közvetlen
helyszíni tapasztalatok útleírásszerű bemutatása, a különböző kútfőkből összegyűjtött történelmi adalékok, végül pedig Bandin Márk püspök 1646-ból származó jelentésének részletei.
Ez a jelentés, amely Codex Bandinus néven ismeretes, sokáig lappangott,
s Gegő volt az első, aki — ha kivonatosan is — ismertette. A leírásból elénk
rajzolódnak a középkori Moldva magyar és katolikus életének — romjai.
A XIV—XV. században, amikor a terület még a magyar királyság hűbérterülete volt, a görögkeleti és a római katolikus vallás egymás mellett létezett
Moldvában, s különösen a fejedelmek udvarában és a városokban számos
magyar tisztségviselő, kézműves tevékenykedett. A moldvai fejedelmek, akiknek tanácsadói, belső emberei gyakran magyarok voltak, sőt nem egyszer
erdélyi nőt vettek feleségül, jóindulattal tekintettek a szolgálataikba szegődött
magyarokra, esetenként jelentős adományokkal támogatták a Moldvában működő katolikus egyházat. A fejedelemség török fennhatóság alá kerülése után
azonban egymást érték a hadak pusztításai, a török által trónra emelt, tehetségtelen uralkodók és a különféle pártütők között napirenden voltak a beiháborúk, s a harcoknak és a nyomukban támadt járványoknak elsősorban a
városok lakossága esett áldozatul. De míg az ortodox vallású románság és
ortodox egyháza újra és újra meg tudott újulni a pusztítások után, a moldvai katolikus magyarság, amely egyre kevesebb támogatást kaphatott a három részre szakadt Magyarországtól, fokozatosan kiszorult a városi életből,
egyre inkább a falvakban élt tovább. Bandinus püspöknek, aki bosnyák létére tiszteletre méltó fogékonyságot mutatott az anyagi és szellemi nyomorúságban tengődő moldvai falvak katolikus magyar lakossága iránt, városról
városra járva szinte mindenütt azt kellett tapasztalnia, hogy a „hajdan" jelentős magyar életnek már csak az emléke élt az akkori Moldvában. „Hajdan
több mint 300 családból álló magyarok lakták, szentegyházzal, pappal és tanítóval ellátvák, ma a' boldogabb múltra romok emlékeztetnek" — írja Vaslu
(Vászló) városáról, de elmondható mindez az egész XVII. századi Moldva magyarságáról. Akárcsak, ami következik: „A' templom elpusztult, a' temetkező
helyekre tehénólak építtettek; a' kat. nép dögmirigy' áldozatja, tatárok' rabszolgája,' vagy görög hitű lett." Vagy amit Karácsonkő (Piatra) mezővárosról
feljegyzett: „Hajdan egészen magyar lakosokkal, ma 3 magyar házat 16 lélekkel számlál, kik közül csak az öreg János tud anyanyelvén beszélni."
Aki részleteiben is meg akar ismerkedni a középkori Moldva magyarságának XV—XVII. századi vergődésével, a lengyel és az olasz papok közti őrlődésével, a római katolikus egyház végvidékén való szenvedéseivel, az vegye
kézbe a Benda Kálmán szerkesztésében megjelent Moldvai
csángó—magyar
85

okmánytárat.2 Részletes tanulmány olvasható benne a moldvai magyar települések történetéről, Magyarországról való, több hullámban történő betelepedésükről, a katolikus egyház és a misszionáriusok szerepéről, a moldvai csángók népi vallásosságáról. A bevezető tanulmányt nem kevesebb, mint 142
eredetiben és kivonatos fordításban közölt, 1467 és 1706 közül való dokumentum egészíti ki, melyek nagy része római levéltárakból származik. Olyan oklevelek, levelek és jelentések ezek, amiket misszionáriusok és más, Moldvában
működő egyházi és világi személyek küldtek a Vatikánba, valamint a magyar-országi vagy lengyelországi egyházi vezetőknek. Túlnyomó részük igen hasznos ismereteket közöl a moldvai magyarság keserves helyzetéről, de akadnak
köztük szép számmal olyanok is, amelyek a moldvai katolikus papság méltatlan életéről, egymással való viszálykodásáról festenek lehangoló képet. Találunk köztük szép számmal olyanokat is, amit nem főpapok, nem is világi
méltóságok írtak, hanem földhözragadt, papot tán. soha nem is látott, a lelki
nyomorúságtól mérhetetlenül szenvedő, írni-olvasni nem tudó csángó parasztemberek mondtak tollba, bíztak papírra, ettől remélve sorsuk jobbra
fordulását. Ha egyszer majd valaki összegyűjti, ezekből a végső kétségbeesésben fogant, sohasem a szűkös anyagiak miatt siránkozó, mindig a „lélek tápanyagaiért" könyörgő levelekből is összeállítható a moldvai magyarság keserves kálváriája. A sok közül idézzünk néhány sort a bákói magyaroknak a
Hitterjesztés Szent Kongregációjához, Rómába küldött, 1653-ban kelt leveléből: „Mü, a Moldoua országban, Bakó városában lakozó katolikusok, mind az
környüllevő magyarsággal együtt, leborult orcával, magunk megalázásával és
fiúi engedelmességgel az Nagyságtok kegyelmes lábaihoz ez supplicationk által leesvén, könyörgünk, méltóztassék kiáltásunkra füleiteket legfüggeszteni.
Jóllehet nagyságos kegyelmes uraink, sok külömb-külömb féle nyavalyáktól
szorongatatunk, mint olá nemzetség közöt, de azok közöt legnehezebb és nyavalyásab, hogy lelki pásztorok nélkül szűkölködünk sok üdőktől fogvást."
Ezeknek a Vatikánból származó okleveleknek egy része — teljes fordításban — megtalálható Domokos Pál Péter ötödik, átdolgozott és kibővített
kiadásban megjelent munkájában, A moldvai magyarságban 3 is. A szerző
fiatal tanár korában, 1929-ben járt először a moldvai csángók között, és azóta fáradhatatlanul igyekszik sorsukat, kulturális értékeiket a magyarság és
a világ közvéleménye elé tárni. Könyvének eme legutóbbi kiadása tartalmazza
az első és a második moldvai utazása során gyűjtött. anyagot — a felkeresett
falvak magyar lakosságának névsorával —, történeti kutatásainak eredményét, a már említett okleveleket — köztük Bandinus jelentésének teljes szövegét —, valamint az 1930-as román népszámlálásnak a moldvai csángó településekre vonatkozó számadatait. Ez utóbbi rendkívül fontos közlés, mert
noha vannak benne egészen nyilvánvaló hamisítások — például a több mint
6000-es lakosságú, ma is színmagyar Klézsén 1, azaz egyetlen magyart mutat ki —, a későbbi népszámlálásokhoz, különösen pedig az utóbbi évtizedek
hivatalos szemléletéhez képest viszonylag tisztességesen és részletesen közli a
moldvai falvak „magyar származású", és „magyar anyanyelvű", valamint a
római katolikus vallású lakosságának számát. Érdemes idézni a végeredményt:
a statisztika szerint 1930-ban Moldvában 20 964 „magyar származású", 23 894
„magyar anyanyelvű" és 109 953 római katolikus vallású személy élt. Az
1930-as román népszámlálás tehát még ebben a torz formájában is világosan
cáfolja azt az 1970-es években állami szintre emelt soviniszta ideológiát, miszerint. a moldvai csángók nem magyarok.
86

A moldvai magyarokkal foglalkozó történelmi munkák ismertetését Mikecs László 1941-ben megjelent, s nemrég újra kiadott munkájával zárjuk. 4
Címét — Csángók — a kiadó adta, maga a könyv ennél szélesebb körben
mozog, s az egész óromániai, Kárpátokon kívüli magyarság történelmét igyekszik áttekinteni. Kósa László az ú j kiadáshoz írt tanulmányában kifejti, hogy
a szerző elsősorban két szempontot érvényesített: tudományos ismereteket kívánt adni, s egyszersmind előítélet nélküli, helyes állásfoglalásra kívánta bírni az olvasót. Mindkettőre nagy szükség volt akkor is, most is, hiszen a csángók eredetével kapcsolatban akkor is, azóta is számos megalapozatlan, sokszor
üres politikai célokat szolgáló elképzelés vált ismeretessé. Mikecs hatalmas
könyvészeti anyag ismeretében, sajnos, kiterjedt levéltári kutatások nélkül,
tárta föl a magyarok szerepét a középkori román fejedelemségek kialakulásában. Bemutatja a Szörényi bánságot, a Brassótól délre, már a Havasalföldön létrejött Secueni (Székely) megyét, s főként a moldvai magyarok sorsának alakulását a kezdetektől fogva. Nagy értéke a könyvnek, hogy szerzője,
aki nemzetiségi környezetben — Bihardiószegen — született és nőtt fel, nem
kívülállóként közelíti a magyar—román együttélés kérdését, hanem elfogadva
és megértve a történelem által teremtett helyzeteket. Mikecs könyvét annak
idején az akkor éppen szövetségi jellegű magyar—román kapcsolatokra és az
egyházi „érdekekre" egyaránt ügyelő cenzúra jelentősen megrövidítette. A
katolikus világegyháznak ugyanis elsősorban a románok katolizálása és nem
a magyar katolikusok anyanyelvének őrzése a célja, s ez az érdek mindig is
jól összecsengett a román nacionalizmus szándékával. Mikecs annak idején
néhány könyvben kézzel pótolta a cenzúra által kihúzott részeket, s ezeket a
kiegészítéseket az ú j kiadás függelékben közli. Ezzel együtt vált teljessé és a
szerző szándéka szerint valóvá ez az értékes mű.
*

A moldvai csángó magyarokkal foglalkozó könyvek másik nagy csoportját a népdalokkal és a népköltészettel foglalkozók jelentik. Hol van már az
az idő, mikor Bartók Béla az 1920-as években azt írta, hogy az egész magyarlakta területről ismerjük a magyar népdalkincset, csak a moldvai csángók
zenei világáról nem tudunk semmit? Hiszen az éppen erre a bartóki megállapításra meginduló Domokos Pál Pétertől kezdve a kolozsvári Jagamas Jánoson, Faragó Józsefen, Kallós Zoltánon át a Magyarországra települt csángó
néptöredék között gyűjtő Várnai Ferencig a moldvai népdalkincs — a magyar
népdalok egyik legarchaikusabb, legértékesebb rétege — immár alaposan feltárva és többé-kevésbé hozzáférhetően a tudósok és a nagyközönség rendelkezésére áll. S mégis, örömmel kell üdvözölnünk minden újabb kiadványt, amely
ebből a kiapadhatatlan forrásból merít, és ad újabb és újabb kortyolnivalót.
Hiszen a moldvai csángó magyarok ma is a szóbeliség állapotában élnek,
anyanyelvi iskolák híján magyarul írni — egészen kevés kivételtől eltekintve — ma sem tudnak, apáról fiúra, anyáról leányára öröklődik a hagyomány,
legyen az szokás, szó vagy dal. A népdal tehát ma is „él", csiszolódik, variálódik, ahány jó énekes, annyiféleképpen tudja előadni, de ugyanaz az énekes
is akárhányszor újrateremti, mindenkori hangulatához igazítja énekeit. Különösen a pontosan erre való keserveseket, amelynek elemeiből másként építkezik a szerelmi bánatát éneklő fiatal, másként az életét „szeretetlenül" leélő
87

asszony, vagy az általában a világ gonoszsága miatt kesergő ember. Ahogyan
az egyik kitűnő énekes, Demse Dávidné fogalmazott: „Ha tízszer kérdi, tízfélén mondom!" Ezért fontos minden népdalkiadvány erről a Bartók és Kodály
által is oly gyakran idézett etnikai területről.
Különösen akkor, ha olyan különleges értékű anyagot kapunk, mint Veress Sándor 1930-ban gyűjtött, de mindeddig kéziratban heverő moldvai
gyűjtését, ami most a Magyar Népköltési Gyűjtemény XVI. köteteként látott
napvilágot. 6 135 népdalt és furulyadallamot tartalmaz a kötet, de nem kevésbé értékes benne Veress Sándor egykori útinaplója, s az a 64, meglepően
jó minőségű fénykép, melyekről minden leírásnál szemléltetőbb képet kapunk
a moldvai falvak (Szabófalva, Klézse, Forrófalva, Bogdánfalva, Trunk) csángóinak viseletéről, házairól, búcsúiról, templomszenteléséről, betlehemezéséről.
A ma Svájcban élő idős gyűjtő klasszikus értékű anyagának hozzáférhetővé
tétele nagy nyeresége a magyar néprajztudománynak.
Régóta kéziratban heverő népdalkincset ad közre az Ismeretlen moldvai
nótafák 6 című kötet. Ezt a 122 népdalt még akkor gyűjtötte a szerző, Szegő
Júlia, amikor az 1950-es években Kolozsváron élő folkloristák széles körű
munkát végezhettek a csángó falvakban. A közölt anyag legnagyobb értéke,
hogy kiegészítő variánsokat ad a már ismertebb moldvai népdalokhoz, felvillantva azt a szinte beláthatatlan gazdagságot, amit az állandóan újrateremtődő, írással, kottával kövületbe nem zárt, befejezetté nem nyilvánított népdalkincs tud adni. Népdalköreinknek, népzenei együtteseinknek nélkülözhetetlen ez a kiadvány, hogy újítani, frissíteni tudják készletüket, egy-egy dal
újabb és újabb árnyalatával gazdagíthassák műsoraikat.
Noha ismerjük szerzőjét, aligha hibázunk, ha a népköltés értékei között
vesszük számba Lakatos Demeter csángó költő válogatott verseinek gyűjteményét. 7 Hiszen, ha csak néhány évtizeddel korábban látta volna meg „az
élő napot", aligha ismernénk a nevét, mint ahogy nem ismerjük a többi népdal, népmese, ballada szerzőjét sem. Lakatos Demeter valóban nép költő volt;
verseinek témája falujának — Szabófalvának — világa, nyelve népének, az
északi csángók kevés, még magyarul beszélő falujának nyelve. Űgy látja a
világot, ahogyan ők látják, úgy fűzi a szót, ahogyan ők fűzik. Lakatos Demeter azonban csak beszélni tudott anyanyelvén, írni nem, hiszen nem járhatott magyar iskolába. Román helyesírással írja tehát magyar verseit, ami
már önmagában véve is szívszorító teljesítmény. Nyelve, szókincse híradás egy
elsüllyedőfélben levő világból, a még sziszegő tájszólásban beszélő (s helyett
sz-et, cs helyett c-t ejtő) csángó nyelvről. Olyan szavakat használ Lakatos
Demeter ezekben a versekben, amiket mi, a Kárpátokon belül élő magyarok,
már sokszor évszázadokkal ezelőtt elfelejtettünk. De nem csak népnyelvi
szempontból értékesek ezek a versek, Lakatos Demeter nem egy volt a népéből, egyéniség volt a javából, aki a lélek finom rezdüléseit, a világ megszűrt
lényegét is papírra vetette. Ha előbb születik, tán táltos, ha utóbb, elismert
művész lehetett volna belőle. Így azonban csak egy szegény csángó népköltő
volt, akinek egyik legfőbb vágyát, hogy Budapestre jöhessen, a román hatóság
ébersége, a másikat pedig, hogy versei Budapesten megjelenhessenek, a magyar írótársadalom közömbössége hiúsította meg. Verseinek ezt a gyűjteményét is a svájci magyarok áldozatvállalásának köszönhetjük,
*

88

Az eddig szóba került könyvek a moldvai magyarok múltjával, vagy legalábbis a múltból hozott értékeivel foglalkoztak. De hát vajon a csángóknak
csak múltjuk van? Jelenük, jövőjük nincs?
Közel járunk az igazsághoz. A moldvai magyarság évszázadok óta pusztul, eleddig minden róluk szóló beszámoló megjósolta, hogy még egy-két nemzedék, s elvész a magyar nyelv Moldvában. Való igaz, hogy a 250 ezer lélekre
becsülhető moldvai csángókból ma már talán csak 80—100 ezer beszél magyarul. De ez a 100—120 falunyi csángó magyar még beszél, s ha magyarságtudatuk nem is hasonlítható az erdélyi magyarságéhoz — hiszen amikor
Moldvába kerültek, a Kárpát-medencén belül sem alakult még ki az a fajta
nemzettudat, ami a XIX. században kovácsolódott ki —, ezek a csángók mégsem tartják magukat románnak, s ha mással nem, hát szokásaikkal, főként
pedig katolikus vallásukkal megkülönböztetik magukat az ortodox románoktól. Még akkor is, ha már elvesztették anyanyelvüket! Moldvában tehát nem
a „nyelvében él a nemzet", elsősorban a vallás az, ami az összetartozás érzését jelenti számukra.
Ebből a sajátos helyzetből következően Számos izgalmas társadalmi jelenség volna tanulmányozható a moldvai magyarság körében, aminek tudományos és emberi tekintetben egyaránt fontos tanulságai lehetnének. Erre volt
azonban az utóbbi évtizedekben a legkevesebb lehetőség. Két olyan emberről
tudunk, aki — tollával és fényképezőgépével — érdemleges ismereteket hozott
számunkra a moldvai magyarság közelmúltjáról és jelenéről.
Az egyik Béke György, a romániai magyarság jelenének kitartó faggatója.
A nagyobb erdélyi tájegységekről szóló riportgyűjteményeit a hazai olvasók
is jól ismerik, még ha az elmúlt években elsorvasztott romániai magyar
könyvkiadás nem is jelentethette meg írásait. Megjelent azonban Budapesten
a Csángó passió című könyve, melyben a moldvai magyarokról szóló eddigi
írásait olvashatjuk. 8 Kezdődnek ezek a riporteri jelentések az 1950-es években, éppen, amikor a rövid életű, 1948—1949-ben létrehozott moldvai magyar
iskolákat az 1950-es években sorra megszüntették. Beke az „ahogy lehet"
elvéhez tartva magát, igyekszik érzékeltetni ezeknek a csángó iskoláknak a
jelentőségét, a moldvai magyar falvak életében játszott szerepét, bezárásuk
tragikumát. Aki valamelyest is tisztában van a moldvai kérdéssel, az tudhatta: milyen óriási dolog, hogy a csángók több évszázados vágya, környörgő
leveleik kívánsága végre megvalósult: gyermekeik magyarul tanulhattak, öregeik magyarul gyónhattak, imádkozhattak. A román nacionalizmus azonban
csak egy futó pillanatra engedte virágba fakadni a reményt. A toleráns Groza
Péter félreállítása után a kommunista mindenhatósággal összefogó beszűkült
sovinizmus egykettőre véget vetett az Európa felé mutató folyamatoknak, elsötétítette az ablakokat, s azóta a moldvai csángók csak odahaza, családi körben használhatják anyanyelvüket, vallhatják meg — mégoly tétován is —
magyarságukat. A töltésekre épült, zsindellyel fedett házakból, a magukba
zárkózó arcvonások mögül azonban időnként kiszűrődik a lámpafény, megcsillan egy-egy szemvillanás; árulkodnak a határnevek, a népdalok, a bátortalanul ejtett szavak. Ezeket a meg-megvillanó jeleket, a hamu alatt izzó,
vagy legalábbis pislákoló parázsszemeket gyűjtötte össze Beke György a csángó vidékeken készült riportokban, csángó gazdák, olajbányászok, ácsok között
járva; említésre méltó képviselőikkel — Lakatos Demeter költővel, Demse
Márton egykori tanárral, Demse Antal tanácselnökkel és másokkal — beszélgetve.
89

A moldvai magyarság jelenéről hírt adó másik könyv egy fotóalbum,
amely Csorna Gergely felvételeit tartalmazza. 9 Ez a képeskönyv azok számára
készült, akik nem juthattak el a moldvai falvakba, akiknek nem adatik meg
az az élmény, hogy akár egyszer is megforduljanak egy csángó lakodalomban,
búcsún, temetésen; akik sohasem ülhettek le egy-egy moldvai csángó család
szegényes asztalához, hogy törjenek a máléból, faljanak a pecsenyéből, s
mártsanak hozzá az ecetben tört fokhagymából. Akik nem juthattak el Csíksomlyóra a pünkösdi búcsúra, s nem láthatták azoknak a csángó magyaroknak
a boldogságát, akik itt tán életükben először és utoljára magyar misét hallgathattak, láthatták a csodatévő Mária-szobrot, s részesei lehettek Salvatore
kápolna dombjáról a napfelkelte csodájának. Ebből a képeskönyvből közelebb
kerülünk mindezekhez az élményekhez, a látvány erejénél fogva is, s azáltal is, hogy amit az eddigi könyvekből kiolvashattunk a moldvai magyarokról, azt ezeken a képeken a szemünkkel láthatjuk. Nem pótolják ezek a
képek természetesen a személyes találkozást. Nem beszélnek, nem énekelnek,
még csak nem is panaszkodnak a képeken látható emberek. Mégis szólnak
hozzánk. Leginkább a lélek gazdagsága és a testi nyomorúság közötti kontrasztról beszélnek, a tekintetek ereje és az eres-ráncos kezek erőtlensége, a
hímzett ingek régisége és a térdig érő sarak maisága közti ellentétekről. Nagynagy szeretettel készültek ezek a képek, és így kell néznünk őket.
*

Olvashatunk hát a moldvai magyarok múltjáról és jelenéről, ha nem is
eleget. De mi lesz vajon a jövőjük? Itt állnak szegények az idő tenyerén, s
tán meg sem merik kérdezni, hogy mi a terve velük a történelemnek. Románia megszabadult az egyetlen nagy átoktól, s most már meg kellene szabadulnia a sok kis átoktól, ami a történelem során, mint elhanyagolt lakásban a szemét, felgyűlt a lelkekben. Igazi nagytakarításra volna szükség, mint
a halottas házban temetés után. A moldvai magyarok helyzetének alakulása
szinte jelzőrendszere, érzékeny mutatója lehetne: mennyire sikerül leküzdeni
Romániában a nacionalizmus fertőző betegségét, mennyire sikerül a kommunista ideológiával együtt kisöpörni az alaposan rátekeredett nemzeti gyűlölködés folyondárját is. Vajon mikor jelenik meg hivatalos helyről olyan nyilatkozat, mely elhatárolja magát a moldvai magyarok történelmietlen minősítésétől? Vajon a következő népszámláláskor vallhatják-e magukat magyarnak
a csángók? Kérhetik-e megszüntetett magyar iskoláik visszaállítását, Gyulafehérvárott szentelt s Moldvából eddig kitiltott papjaik visszatérését? Amikor
a moldvai magyarok jövőbeli sorsáért aggódunk, akkor a román nép jövőjét
is féltjük. Hiszen csak közösen térhetnek vissza Európába.
Jövőjük vékony szálon függ, mint az esőcsepp a levél hegyén. Sorsuk bizonytalan, mint a leányságát letévő asszonyé, aki éppígy nem tudja, mire
fordul a sorsa.
Nem
Jóra
Jóra
Vagy

90

tudom édesem,
e vagy rosszra?
e vagy rosszra,
hátig bánatra.

Adná az Isten jóra,
Ne fordítsa rosszra.
Ne fordítsa rosszra
S ez hótig bánatra.

JEGYZETEK
1. P. Gegő Elek: A' moldvai magyar telepekről (1938). Állami Könyvterjesztő
Vállalat reprint sorozata, Bp., 1987.
2. Benda Kálmán (szerk.): Moldvai csángó—magyar okmánytár, 1467—1706. I—
II. Magyarságkutató Intézet, Bp., 1989.
3. Domokos Pál Péter: A moldvai magyarság. Magvető, Bp., 1987.
4. Mikecs László: Csángók. Optimum Kiadó, Bp., 1989.
5. Veress Sándor: Moldvai gyűjtés. Szerk.: Berlász Melinda és Szalay Olga. Múzsák Kiadó, Bp., 1989.
6. Szegő Júlia: Ismeretlen moldvai nótafák. Szerk.: Tari Lujza, Európa, Bp.,
1988.
7. Lakatos Demeter: Csángó strófák. Válogatta, szöveget gondozta, bevezetőt írta K. Lengyel Zsolt, Szabó T. Ádám, Szász Judit Anna. Az Európai Protestáns Magyar Szabadegyetem kiadása. Bern, 1988.
8. Beke György: Csángó passió. Sajtó alá rendezte: Ara-Kovács Attila. Európa,
Bp., 1988.
9. Csorna Gergely: Moldvai csángó magyarok. Corvina, Bp., 1988.
HALÁSZ PÉTER

DIÓSZEGI BALÁZS

GRAFIKÁJA
91

„Ha élni kell a színpadon,
erről nem tudom lebeszélni magamat!"
BESZÉLGETÉS TOKODY ILONÁVAL
A mesék gyakori figurája a szegényember legkisebbik fia, aki útra kel, és
legyőz minden akadályt, kiállja a próbákat, elnyeri a szépséges szép királylány
kezét, és az agg király vérmérsékletétől függően az egész vagy a fele királyságot. Naivitás volna azt gondolni, hogy ilyesfajta merész felemelkedések csak a
mesék világában léteznek. Igen gyakori jelenség ez ma is, itt is, az életben. A
pontos kifejezést az angolból vettük: karrier. S ez a szó a magyarban egy kicsit mindig azt is jelenti: gyors karrier, váratlan sikerek, fölemelkedés. Ha ezt
meggondoljuk, mindennapjaink népmesés hőse máris előttünk áll, például fiatal operaénekesnőnk, Tokody Ilona személyében. Egy Szeged környéki tanyáról indult — s ma a világ nagyvárosaiban lép föl, partnerei az operaszínpad
hercegei, királyai: Domingo, Pavarotti, Carreras.
1989 nyarán szülővárosában lépett föl: a Szabadtéri Játékokon Liűt énekelte Puccini Turandotjában. S lám a kör bezárul: a Turandot is mese. S bár
Liú „vesztes", nem nyeri el imádottját, Tokody győztes volt, a legnagyobb sikert ő aratta. A premier másnapjára megbeszélt találkozónkról késett. Amint
megérkezett, rögtön mentegetőzni kezdett.
— Elaludtam egy kicsit. Tudja, nekerrj még egy próba után is sokáig nem
jön álom a szememre, olyan fölzaklatott állapotban vagyok. Egy előadás, s különösen egy olyan fantasztikus siker után, mint tegnap volt, alig tudok megnyugodni. Ez nagyon jó érzés! Ha egy művész úgy kezdi érezni, hogy amit
csinál, az teljesen jó, akkor vége, akkor abba is hagyhatja. De egy-egy jól sikerült előadás után az emberben azért van egy kis elégedettség, vagy „kielégülés".
— ön szerint melyek a legfontosabb adottságok ehhez a pályához?
— A hang az elsődleges, anélkül nem megy. Hegedű nélkül nem lehet
hegedülni — hang nélkül nem lehet énekelni. A szép hangot azonban szorgalommal és tanulással ki kell művelni, hogy ki is tudjam fejezni magamat vele. Azt hiszem, ez csak az alap. Egy bizonyos szinten felül már nem az a kérdés, hogy van-e hangja, és tud-e énekelni. Ez csak az alap. A művészet csak
itt kezdődik. Az embernek ismernie kell a saját értékeit, hogy legyen önbizalma. Enélkül sohasem jöhetnek létre nagy pillanatok, jó előadások. Ilyen
ritkán van az ember életében, ez nagy ajándék. Ráadásul legtöbbször nem is
lehet előre kiszámítani az ilyen alkalmat, úgyhogy általában nem is marad
utána videó- vagy hangfölvétel. Nekem az a legnagyobb öröm, ha éneklésemmel az embereket ki tudom kapcsolni egy pillanatra a mindennapi életből. Néha jönnek hozzám gratulálni: „Nem értek hozzá, de nagyon tetszett". Hát há92

la istennek, hogy nem ért hozzá! Nekem úgy is tetszenem kell, hogy valaki
egyáltalán nem ért hozzá! Egyszer Seregi László, a koreográfus-rendező mondott nekem nagyon szépet: „Köszönöm, hogy egy hétig maga által jobb ember leszek!" Végül is az a legnagyobb dolog, ha egy művész megfogja a közönségét, és az emberek egy pillanatra elfeledkeznek a gondjukról, arról, hol
is vannak, milyen ruha van rajtuk.
— Mi az, ami ebben önt meg tudja akadályozni?
— Az idegesség. Ha lelkileg nem vagyok rendben, nem tudok énekelni.
Akkor jártam így, amikor egyszer a nagymamám beteg volt. ö t nagyon szerettem, nagyon fontos volt nekem. Tanyán laktunk, és onnan bebicikliztünk
Szegedre operába. Nagymamám eladta a szerekét meg a lovát, hogy Petőfitelepen tudjunk házat venni, hogy az unokája tanulni tudjon. Szüleim évekig
dolgoztak érte, hogy legyen egy zongorám. Nekem nagyon fontos, hogy az
életben ilyen nagyszerű élményeim voltak. Egy művésznek kellenek az élmények, hogy annyi mindent, örömet és bánatot hitelesen el tudjon játszani a
színpadon. Azazhogy nem. Ruttkai Éva mondta egyszer, hogy a művész egész
életében játszik, csak a színpadon nem játszhat, mert az maga valóság.
— Egyik kollégája rajongva beszélt nekem a természetről. Azt mondta többek között, hogy a természettel váló közvetlen kapcsolat finomítja a lelket.
— Nekem fantasztikus szerencsém, hogy a „természet lágy ölén" nevelkedtem. A szabadságvágyam iszonyú erős. Édesapám vidéken tanított, s ott
volt minden: kert, fa, virág, bokor. A kertünknek nem is volt határa, ha kimentem a kapun, az enyém volt az egész világ. Ott tanultam, éreztem meg,
milyen is a naplemente, vagy a holdvilág. Amikor elköltöztünk innen be a
városba, szomorú voltam, elbúcsúztam minden bokortól, fától. Ha az Aida III.
felvonásában azt éneklem: „Soha nem látlak többé, hazám . . . " mindig erre a
pillanatra gondolok. Egy-egy szerep eléneklése engem általában érzelmileg
erősen megvisel. Lehet, hogy őrület, lehet, hogy 20 évvel kevesebbet fogok élni, de megéri. Ezt csak így szabad csinálni.
— Most éppen hiút énekli.
— Hiába győz Kalaf, a közönség Liúval és Timúrral érez, s igazából Liúval érez Puccini is. „Engem is megkínoz a kegyetlen hercegnő" — írta Turandotról. Nem véletlen, hogy nem tudta megírni a zárókettőst.
— Lehet, hogy tálán nem is lehet megírni?
— Ha él, biztosan talált volna valamilyen megoldást. Különben énekeltem
a szerepet Jean Pierre Ponelle rendezésében. Ö úgy rendezte a finálét, hogy
Liú holttestét nem viszik ki, ott marad a színpad közepén, és fölötte énekli
Kalaf és Turandot a „szerelmi kettősüket". Nem tudnak szabadulni az emlékétől. Felléptem Götz Friedrich Turandotjában is. Ebben a finn óriás, Martti
Talvela volt Timúr. Sajnos azóta, 54 évesen, váratlanul meghalt; a szegedi Liúmat magamban az ö emlékének ajánlottam. Ebben a „felállásban" igen szemléletessé vált az ellentét, hogy Timúr hatalmas testű, de gyenge, míg Liú pici, de
erős. Liú halálakor aztán átszáll az az erő Timúrba. Amikor azt mondták neki:
„Meghalt", Talvela mint egy vadállat felüvöltött a fájdalomtól, majd fölkapta a kis testet, engem, s mint egy apatigris cipelte magával. Kalaf segíteni
akart, vigasztalni akarta, de ő dühösen ellökte, lerázta magáról. Az ő „párja"
már örökre elveszett, neki nincs t o v á b b . . .
— El sem lehet képzelni, mi történik Timúrral utána. Tálán ő is meghal,
vagy depresszióba esik. De ahogy teljes képtelenség Kalafot boldog családapának, Turandotot meg szoptató kismamának elgondolni, ugyanilyen
abszurd,
93

hogy mondjuk, Timurt magukhoz veszik és ápolják...
Talvelát, a nagy baszszistát említette mint kedves partnerét. Mondana még neveket?
— Talán a tenoristákról beszélnék. Nagyon szeretem Jósé Carrerast, s talán ő is szeret engem, mert abban a könyvében, melyet hosszú betegsége alatt
az életéről írt, én voltam a három énekesnő közül az egyik, akit megemlített.
— Ki volt a másik kettő?
— Monserrat Caballé és Ágnes Baltsa. Nézze, el is hoztam, azt írja rólam: „Számomra Tokody Ilona verista szopránszerepek ideális megszólaltatója." Sokat énekelünk együtt, Bécsben A zsidónőben és a Bohéméletben,
Madridban a Bajazzókban. Ez után az előadás után ezt mondta nekem: „Nem
hittem, hogy én ilyen dühös tudok lenni. Ezt te hoztad ki belőlem!" Mondjuk,
az előadás után én is kék, zöld meg lila voltam, pedig Carreras az életben nagyon szelíd ember. Csodálatosan szép tenorja van. Lelke van a hangjának.
Minden hangnak van hangulata: az övé szomorú! Pavarottié napsugaras-vidám. Domingóé sötét, már a színében is megszületik a dráma.
— Ha én ilyen szép hangokat hallok, mindig az az érzésem,
emlékeztet
valakiére, s azt kutatom, hol is hallottam már hozzá hasonlót?
— Vannak ilyen nagy egyéniségek, s ők csak saját magukra hasonlítanak.
Önmaguk. Minél híresebb valaki, annál több pletyka, híresztelés kering róla.
Carreras az egyetlen kivétel, róla még soha nem hallottam rosszat, a háta mögött sem. Mindenkivel csak jót tesz. A közelmúltban hallottam a Levéláriát
énekelni. „Már meg kell halnom, bár úgy vágyom élni." — mondta, s közben
csorgott a könnye, mert ez az ember tényleg megjárta a halált, súlyos beteg
volt.
— Milyenfajta művészeket szeret ön?
— Egyet nem tudok megbocsátani: a „natúr" technikát. A Kodály-versenyen azt mondták rám: ösztön-énekes. Ezt nagyon fontosnak tartom. A közönségnek nem szabad észrevenni a produkció mögött a munkát, az izzadtságot.
Az egyszerű megoldások a legjobbak, ezekhez azonban igen bonyolult eljutni.
— Segit ebben a kritika?
— Minden művészt szíven üti, ha rosszat írnak róla. Amikor Cosi v a n
Tutte Fiordiligijét először énekeltem, nehezen találtam meg a figurát. Székely
András akkor megrótt a Muzsikában: miért nem vállaltam a saját egyéniségemet, miért játszottam Olympiát? Ez nem esett valami jól, de segített. Ehhez
azonban szakértő és együttérző bírálat kell.
— Ha már a kritikáról beszélünk, meg kell említenem valamit, ön énekel
jó pár olyan szerepet, Aidát, Améliát, Toscát, amelyek azért jóval
súlyosabbak,
mint az ön
hangja...
— Nézze, sok falrengető hangot hallunk, amelyek sokkal kevésbé ráznak
meg, mint egy kisebb, de lélekkel teli hang. Sokkal fontosabb, hogy varázsa
legyen. Én a drámai szopránt úgy képzelem el, hogy meg lehet fogni a hangját, bele lehet kapaszkodni. Engem egy bivalyerős hang kevésbé hat meg, mint
egy kisugárzással rendelkező spinto szoprán. Azoknak a szerepeknek, amelyeket maga említett, sok olyan részlete van, amelyet egy líraibb hang tud csak
igazából érzékeltetni.
— ön a legtöbb szerepét legalább két nyelven énekli. Itthon
magyarul,
másutt pedig eredetiben.
Nem okoz néha gondot a váltás?
— De bizony nehéz átkapcsolni! Elég elavult az a szemlélet, hogy mi szinte mindent magyarul játszunk. Kitalálták már a szövegvetítő gépet: az előadás eredeti nyelven megy, a közönség meg közben olvassa a szöveget. Ez
84

már minden nagyobb operaházban bevett gyakorlat. Ilyen gép van már az Erkel
Színházban is. Ott egyelőre csak két előadásban, a Nabuccóban és a Rómeó és
Júliában használják. Az eredeti nyelv nagyon megkönnyíti a vendégszereplők
dolgát is. Az operai közönség az ismertebb darabok cselekményét már úgyis
kívülről fújja. Vállalni kellene, hogy Magyarország ebben is európai. Mostanában kezdenek magyar énekesnemzetről beszélni. Minden kornak megvan a
maga nemzete, amely abban az időben a legtöbb nagy énekművészt adja a
világnak. Volt olasz korszak, bolgár korszak, spanyol korszak, s talán most lesz
magyar korszak is.
— Azért a mostani magyar élgárda azon tagjai, akik úgy istenigazából
tudnak énekelni, mind külföldön, leginkább Olaszországban tanultak..
.
— Ha egy énekesnek nincs is igénye, akkor nem várhat eredményt! Talán
nem véletlen, hogy épp ők mentek el külföldre is tanulni. Azért vannak Magyarországon is jó tanárok. Hogy csak kettőt említsek, Sipos Jenő és Berdál
Valéria. Nekem olyan szerencsém volt, hogy az egyik énekes-ideálomtól, Valikától tanulhattam énekelni, ö igen jó technikára tanít. Figyelje csak meg a
tanítványait! Vannak köztük tehetségesek és kevésbé jók, de egy sincs, aki
rossz technikával énekelne.
— ön hogyan tanulja a szerepeit? Először csak a szöveget, vagy mindjárt
a zenét is?
— Rohmann Imre, kitűnő zongoraművészünk azt szokta mondani viccesen: először betáplálom a virslikbe, aztán ráengedem az ösztönöket. Én ezt a
kettőt nem tudom elválasztani. Egyszerre tanulom a szöveget meg a zenét, s
tanulás közben már az előadásmód is alakul. Egy szerep csak a próbák alatt
nyeri el végleges formáját, de a későbbi előadásokon, újabb rendezők, karmesterek és partnerek hatására tovább csiszolódik. Egyszer azt mondta nekem
valaki: vannak nálad nagyobb meg szebb hangok, de a te megjelenésedben
van valami fölszabadultság, gátlástalanság. Én is úgy érzem, a színpadon
többet mutatok meg magamból, mint az életben. Berdál Valika engem teljesen fölszabadított. Nekem örömet szerez az éneklés. Persze, ez nem jelenti
azt, hogy nem szenvedek meg egy-egy szerepért! De ha élni kell a színpadon,
akkor erről nem tudom lebeszélni magamat!
Rengeteg művészben ott érzem a gátlásos gyereket, akinek a színpadon
könnyebb őszintének lenni. Kicsit ezt a „gyerekességet" fedeztem most föl
Gregor Józsefben is, akivel — talán nehéz elhinni — most énekeltünk együtt
először a Turandotban. Nagyon jó volt vele dolgozni, mély benyomást tett
rám a felkészültsége, az, hogy milyen komolyan veszi, amit csinál. Olyan két
lábbal a földön járó szíve van. Azért az előadás végén kicsit mérges is voltam rá! Liú mindig eléggé megvisel engem, de végig tartottam magamat, és
sikerült is megőriznem a nyugalmamat. Erre a halálom után hallom, hogy
Gregor is, meg a tenorista, Munoz is ott szipog fölöttem. Arra gondoltam, kikérem magamnak, hogy én egész este fegyelmezett maradok, ők meg itt a végén megríkatnak!
MÁROK TAMÁS

95

S-^e^eszJri'

Szűkebb régiónkban két ú j irodalmi lap indult az elmúlt időszakban.
Az első a Hét világ, mely a JATE
közművelődési titkárságának irodalmi-kritikai kiadványa. Szerkesztői
fiatal egyetemisták: Bod Péter, Dajkó Pál és Pató Attila. A lap a Harmadkor eszmevilágának folytatására
törekszik.

96

CiSTcb^Jb

Pompeji névvel
negyedévenként
jelenik meg a Középdél Kör
kiadványa. A lap „a tökélyt, a tiszta és
pontos beszédet, a tudás és szépség
egységét"
tűzte zászlajára.
Ezt az
irányt képviseli
a
szerkesztőgárda:
Darvasi László, Laczkó Sándor, Pikó
András, Mikola Gyöngyi és Szilasi
László.

jmß.

r

GERGELY ISTVÁN PLAKETTJE
A SZENTKERESZTI-KASTÉLY — ZÁGON

PUSZTULÓ TÖLGY A MIKES-KERTBEN

