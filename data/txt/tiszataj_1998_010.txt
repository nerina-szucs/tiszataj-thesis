tiszatáj
1998. O K T . * 52. ÉVF.

Gergely Ágnes, Határ Győzd, Tornai József,
Kovács András Ferenc versei
Juhász Ferenc Schéner Mihályról
Kristó Gyula: Fiúk és apák
Kovács István és Pintér Lajos esszéje
„A Tisza-parton mit keresek?"
(Hollósi Zsolt beszélgetése Trogmayer Ottóval)

V J
fotect Attila T, ,
^omiorténct.

Tmn

tiszatáj
IRODALMI FOLYÓIRAT

Főszerkesztő:
OLASZ SÁNDOR

A szerkesztőség tagjai:
ANNUS GÁBOR
(művészeti szerkesztő)
HAJÓS JÓZSEFNÉ
(szerkesztőségi titkár)
HÁSZ R Ó B E R T
(olvasószerkesztő; próza)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, a József Attila Alapítvány,
a Soros Alapítvány és a Nemzeti Kulturális Alap támogatásával.
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Dr. Kékes Tiborné.
Szerkesztőség: 6741 Szeged, Rákóczi tér 1. Tel. és fax: (62) 312-670. Levélcím: 6701 Szeged, Pf 149
Terjeszti a HÍRKER Rt. és az NH Rt. Előfizethető a hírlapkézbesítőknél és a Hírlapeíőfizetési
Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Hírlapüzletági Igazgatósága kerületi ügyfélszolgálati irodáin, vidéken
a postahivatalokban; közvetlenül vagy postautalványon, valamint átutalással a Postabank Rt
11991102-02102799-00000000 pénzforgalmi jelzőszámra.
Egyes szám ára: 100 forint.
Előfizetési díj: negyedévre 300, fél évre 600, egész évre 1200 forint.
ISSN 0133 1167

Tartalom
LII. ÉVFOLYAM, 10. SZÁM
1998. OKTÓBER
HATÁR GYŐZŐ: Tiborc szól; Tarisznya; Hústest;
Orován úr ...............................................................
KOVÁCS ANDRÁS FERENC: Szirventesz erdélyi költőkről; Calvus Apollóhoz fohászkodik ..................
TORNAI JÓZSEF: Állkapcsok; Fájdalom-madarak; Halállal együtt ölelő; Az összes emlék; Titkos betűk ....
GERGELY ÁGNES: Sztatika ............................................
VÖRÖS ISTVÁN: Kutyavadászat .....................................
KRISTÓ GYULA: Fiúk és apák (Egy történész színműve, egy színmű történészei) ...............................
PINTÉR LAJOS: A fekete vár katonái; A hó és a csönd
festője (Elkalandozó sorok Piroska Jánosról); Stéhlik
Lajos ünnepe; Egy pohár kóla (Bodri Ferenc kiállítása elé); „Sír a király”; Szárszó fotósa volt
(Bérci Laci bácsi emlékére); Ideiglenes otthonok
(A Liberté) ...............................................................
KASS JÁNOS: Ecce poeta ................................................
JUHÁSZ FERENC: És mit tehet a festő? ..........................

3
7
11
14
15
17

41
50
52

ÖRÖKSÉG
KOVÁCS ISTVÁN: Dembiński visszavonulása Szeged és
Temesvár között 1849 augusztusában .....................

56

KRITIKA
TÜSKÉS TIBOR: Nolite timere (Jókai Anna: Ne féljetek) ...........................................................................
SZAKOLCZAY LAJOS: Páskándi Géza, az önéletrajzíró
(A Begyűjtött vallomásaim margójára) ....................
BEDECS LÁSZLÓ: A születés szomorúsága (Lator László
összes versei) ............................................................
H. NAGY PÉTER: Krisztinka-tinta (Kovács András Ferenc: Adventi fagyban angyalok) ............................
ALFÖLDY JENŐ: Annus József: A meggyfa magasában
BÜKY LÁSZLÓ: Empirizmustól a KONstruktivizmusig
(Odorics Ferenc könyvéről) ....................................

68
71
74
78
82
86

„A Tisza-parton mit keresek?”
HOLLÓSI ZSOLT: „A régészet logikai játéknak tűnt”
(Beszélgetés Trogmayer Ottó muzeológussal) ........

89

Szerkesztői asztal ........................................... a belső borítón

ILLUSZTRÁCIÓ
KASS JÁNOS rajza az 51. oldalon,
SCHÉNER MIHÁLY munkái az 55. és a 96. oldalon.

DIÁKMELLÉKLET
KELEMEN ZOLTÁN: Krúdy Gyula „királyregényei”

HATÁR GYÕZÕ

Tiborc szól
(Domokos Mátyásnak – hetven utánra)

mit is mondhatnék hogy arcod ne ránduljon undorgó grimaszra
átkot-szitkot szórni kipöffenőben megannyi pimaszra
ugyan mi nagysok szépet is mondhatnék hogy ne keveselljed
a hozzád szállást és szólásért ne rúgnál sírgödrömbe beljebb
ha összeszámlálnám a sok kisemmizhetnéket igaztalanságot
mit a kor hebrencse igen a kor hebrencse a pofánkba vágott
nem e kiskevés hetvenre de hétszáz esztendőre is elegendő!
ím itt állsz hétszáz év undortapasztalatával mint leendő
Matuzsálem: ennyivel telült ez a nehezen múlt hetven esztendő
(nesze marcangolda – nesze korbács – ne: Veronika-kendő)
Kit átvészeltél a Nagykán Sátrában téve parancsolatja ellenére
míglen sárkányuralma eldöglött s véle pocsolyába folyott a vére
– hetven: mi jeles-bősz forduló! hadd ünnepelje meg
bennük – s általunk a kort ádáz dühe mely gyomrunkban remeg
vérvecsernyéinket nem érti sem angol se burkus se francia:
magyari néped tudja csak melyminő száz-év-pesztilencia
ez a döntve-dühöngő országos Ámokfutás a Magasba’
mi meggyakva-gyilkol kedélyes homályzsivajban akár a Kashba

4

tiszatáj
hol ismeretlen a megesett szív a könyör-sirám a Jó Szó
s már a főhatalomra tör pár kormányképes Maffioso
de még van Kőszikla amelyre egyanyaszentegyház adatott:
rút visszavonás közt konokul megállnod – ez lőn te feladatod
mely sömörgözések puruttyaságok árját nézned is tereh:
így légy te hetvenszer-hetven évig Új Aiónok példaembere

Tarisznya
hótton-hófehér tarisznyával indult neki
az útnak amelynek neve Sehovaság
hágdal erdőn hegyen s mentül feljebbre hág
nyomtalan elkallódását vesztét rettegi
hamuban-sült pogácsája fogytán: ott lapult
fehér tarisznyája élés-oldalában
morzsáin ment-mendegélt kivert-hazátlan
dombrája pendült húrján marjult a múlt
jobbról balra balról jobbra próbál szerencsét
de se keresztút se ösvény elágazás
csupa toronyiránt bozótos vadcsapás
fekete éj éjfekete jövőtelenség
hátravetve vitte nyűtte gyűröttre hordta
fakó deres tarisznya verte oldalát
túrta: tarisznyamorzsát hátha lel-ha lát
ami fehér volt rajt markával elkoszolta
ólhoz? istállóhoz? ki tudja – nagy elkésve
hová se nem indult se nem törekedett
mert annak aki ilyen istenverése
nincs ne is legyen bocsánat se könyörület:
fekete tarisznyával volt megérkezése

1998. október

5

Hústest
test – hasztalan dúlsz-fúlsz pörölsz magadba’
egy-tagban vagyunk: egy-tagba szakadva
test: benned vagyok honn’ és nem másban
– magamban volnék felmondásban?
ős-idilli egy-pásztor-egy-akolnak
vége: a tulajdon testem kilakoltat
rámtámad üvölt megújra-megesten:
ki! kifele! – csak kilakoltat a testem
lopódznék ő jön megfog rámtámad:
sipirc! (erre bitorolja a számat)
eddig közöttünk nem volt semmi patvar
s most hogy kettőnk közé ő éket ver
az ostobája! nem tudja hogy a bajban
egyek vagyunk – az ő tulajdon
léte van belém hüvelyezve
én vagyok ő és ő a tiszta eszme
ílyes maga-farkába-harapó féreg
ő: bennem él – én benn rajta eszmélek
a karjával kalimpál üt-ver kaszál
s nem tudja: nincs két – csak egy szalmaszál
van: én benne ő bennem lel tutajt talajt
ha kilakoltat késő: megbánja majd
megtudja nem csiklik csuklik másban
rostélyra hull pernyéje kialuvásban
így jár a rusnya hűtlen dög-test aki
ennen-hűséges magát lakoltatja ki

6

tiszatáj

Orován úr
majd kidörzsölte a szemét jó Orován:
„hová megyen vélem e tevekaraván?”
mire hajcsárai hosszú karavánnak
tisztes szerrel néki jóreggelt kívánnak
„jóllehet nem értünk ó-rhétórománul
mi Mekkába megyünk kedves Orován úr”
mire Orován úr a hitetlen gyaúr
mézes hangon így szólt de mostmár magyarul:
„száz Arábiának ha vón’ száz Mekkája
s Allah kábakőből százat rakna rája
én az Üdvöt nem ott – csak Püspökladányon
keresném: ott lakik nejem vejem lányom
olyik zarándokút Misztikus Folyamat:
ringó tevehátról meglátnom fiamat!
ki-ki maga Mekkájába! én majd suttyomba eltérek látni szittya pereputtyom
dünék alatt vádik medrén – illaberek! –
Túrig meg sem állok addig tevegelek”
kantárt ránt – hajcsárság mind utánabámul
s Gyoma-Endrőd felé indult Orován úr

1998. október

7

KOVÁCS ANDRÁS FERENC

Szirventesz erdélyi költõkrõl
Klasszikus portré-vázlatok:
változat a valahai Peire d'Alvernha
„Cantarai d'aquestz trobadors”
kezdetű szatirikus cansójára
Ihlet, ne hagyd, hogy nyers legyek,
Hisz dúlnak majd holtversenyek!
De most dalnoki seregszemle
Mellett kell itt hitet tegyek,
Mert megindultak a hegyek –
Szórt prézli lőn a kerek zsemle!
Kezdetben volt remény s Reményik,
Zengette hős erény, kemény hit:
Vátesz volt, első rétorunk!
Rideg szó, mely nem ég, de fénylik:
Lidércként nép sírján serénylik...
Akár tükörkép – széttörünk.
Aztán a zordon Tompa László!
Elfojtott, folyton gondba gyászló,
Székely, komorló, hű fenyő
Volt – hó alatt olykor parázsló,
Konok lovakkal sorsba gázló,
Magányos szirt, hol fű se nő.
Szelíd poéta, dallamos
Puritán Áprily Lajos –
Vad elemekkel háborog,
S ha zeng: világít, villanyoz!
Zenéje kábít, illatos,
Mint gordonkázó záporok.

8

tiszatáj
Szeretni dévajt s angyalit:
Dsidát, ki ifjan andalít,
Élettől megszentül, vidámul,
S a Rémre rímmel kancsalít!
Jaj, elsuhant egy angyal itt,
De arca lelkembül kibámul...
S mivel nekem még tart a listám,
Ráférhet Berde, Bartalis tán,
Bözödi György s a lágy Olosz,
No meg két Horváth: Imre s István,
Habár nem ettek egy tarisnyán –
A múlt mindent elfátyoloz.
Múzsállnak új, merész kegyencek,
Kiket koruk keblén melenget –
Zengvén se henceg Kiss Jenő...
(Kizökkent a szemlém!) Merengek
Finom során Szemlér Ferencnek:
Angol szabású, friss, menő...
S a költőnek túl bölcs Szabédit,
Tüzet ki vízzel összebékít,
Vádolhatják vakult statiszták:
Vétkét lelkével egybevétik,
Eszméit ellenére védik –
Szabadnak mégis ő a tisztább!
S a bús vagányos Jékelyt
Bármily jelzőkkel spékelik,
De lelkét Erdély sarkantyúzta –
S röpült a bájos lételig,
Hol éterien bételik
Lírája, mint víg angyalcsúszda!
S ki nemzé Horace Cockeryt,
Avantgárd forrás kóklerit –
Hetvenhét hopplá Méliusznak!

1998. október

9
S Majtényi! Jaj, a jó Erik!
Imádják – majd agyonverik,
S a hátán mások célig úsznak.
És akkor jött Páskándi Géza –
Abszurddal szúrt, sárkányt igéze,
De néha zsenge gyermeket...
Nem tudta, hogy Einstein bigéz-e?
S így szólt toronyiránt kinézve:
„Inkább modernnek elmegyek.”
Ma Szent Domokost, Sziszt, Domit,
Ki nyelvet formál, idomít,
Még több szív vallja Mesterének,
Hisz vershez vajmit csak konyít,
Kit végtelen hit alkonyít,
S végül széttép a bestye ének...
Nem értjük Isten terveit:
Üveg-törékeny Hervayt
Hajszolt szeretni s lenni végre!
Lopott mosolyként hervad itt
Lelked: felad vagy elvakít,
S fölvándorolsz a semmis égbe...
S a mackós Palocsay Zsigmond!
Feszt dörmög, kukkot is alig mond –
Felhőkön cammog egyedül...
Kerubfészekből kap ki tikmonyt,
Fény konzervéből friss csalit bont –
Már csak az Úrnak hegedül.
Mindennel torkig betele:
Divattól finnyás remete,
Székely János elhallgatott.
Egy gőgös költőt temete:
„Korunk csak hagymáz szemete.
A költészet, kérem, halott.”

10

tiszatáj
De hopp! Épp verset tákolok!
Mindig találok pár okot
Rá – persze, többen rajtakapnak.
A líra él még. Tán konok?
Működnek minden kánonok –
Bocsássatok meg majd a Kafnak...
Ki költ – halálra vált jogot,
S azoknak jobb, kik adva kapnak:
Tályogra váltok vályogot,
S a mennyben ördögök kacagnak!

Calvus Apollóhoz fohászkodik
Műfordítás a Kapitóliumi Kódexből:
Mózes Attila barátomnak küldöm

Phoebus, segíts a becstelen, rút firkászok,
bősz, botcsinálta rétorok, zugügyvédek,
s még botfülűbb akarnokok, bűnrossz költők,
sok aljasul nyomulni kész perctörténész
ellen, kik itt csak elvakult falmázgálók:
művészetük bordélyok és szűk közvécék
szintjén rekedt! Apollo, most mutass példát!
Mint Marsyast te, őket én – hadd nyúzzam meg!

1998. október

11

TORNAI JÓZSEF

Állkapcsok
Nem szereted ha belédkarolok
kérdezted szemrehányó hangon
talán némi csalódással is mikor
Chopin után a várból gyalog
indultunk lefelé a Moszkva-térre
különben olyan lebegő-zöld hangulatban
voltál amilyennek már régen nem
láttalak azt feleltem dehogy csak
a kezemmel is érezni akartam a kezedet
és mentünk tovább az ismerős kőkockákon
aszfalton az aznap éjjel lassan
kinyitódó és azóta összecsattant
kétségbeesés állkapcsai felé

Fájdalom-madarak
Csak mostanában sőt csak a legutóbbi
hetekben s akkor is csak kutakodó
kérdéseimre kezdted mondani hogy
afféle szőke kékszemű férfi volna az
ideál-típusod de mikor egy fogadáson
bemutattam neked egy szőke kékszemű férfit
fölhorkanva hárítottad el a föltételezést
hogy tetszett de vajon tetszettem-e én
az eredetileg azaz az ismeretségünk elején
még barna hajammal és sárgásbarna
szememmel erről soha nem mondtál
véleményt azt viszont többször éjjel
és szeretkezés vacsorázás közben is
mondtad szép vagy kár hogy nincs film
a fényképezőgépben néha még azt is hozzá-

12

tiszatáj
tetted milyen fiatal vagy a dunaparton
nemrég míg lenéztünk az ágaskodó árvízre
azt magyaráztad akkor látszom tíz évvel
fiatalabbnak ha teljes erővel téged nézlek
különös mércéje ez az életkornak férfi és
női lélek elegyülésének gondoltam én
akkor a vadgesztenyék betegesen rozsdásodó
lombját vizsgálgatva olyanok voltak mint
állva megégetett fájdalom-madarak

Halállal együtt ölelõ
Hogy lehetne a megfelelő
szavakat mots justes megtalálni
arra amit én irántad éreztem
az angolban néha animal
love-nak mondják szenvedélyes
szerelemnek szokták fordítani
én a téboly fölemelkedő napjának
neveztem egyik legelső rólad írt
versemben később ilyenformán
próbálkoztam kisértés az agyamon-ölemen
kopár örökimádat ez volt a harmadik
terminus technikus-om egy
pillanatban ezt is pontosnak éreztem
végülis nincs jobb mint
amit a halál írt halállal
együtt ölelő szerelem igen azt hiszem

Az összes emlék
Enni és inni elmondta már valaki
mekkora istenkáromlás vágni a
húst szánkba rakni rizzsel
salátával és inni rá

1998. október

13
mintha a halottunkat akarnánk
belefojtani a borba
milyen ocsmányul
mozog a kitátott szánk és gyász-roncsolta
arcunk ahogy zabálunk
temetés után mindjárt mintha
attól félnénk megjelenik
a halott és legyömöszöli
torkunkon az összes emléket
amit sose tudunk megemészteni

Titkos betûk
Nem tökéletes
szerelem siratása a gyászom
kagylód csak félig nyitottad ki
aki most túl vagy minden tenger-lázon
nem sóvárgásunk torony-hulláma
volt ez a csavarodó hat év
sose engedted egészen fölmagasodni
a tetejét
jaj ha végig együtt lobogott volna
vérünk és napunk
de benned gyors kitörések után
az ősvad mindig kimúlt
és megint üldözni kezdte
egymást az éjsazakai igen és a nappali nem
titkos betűk vagyunk a halált
nem szabad számon kérnem elégetett szíveden

14

tiszatáj

GERGELY ÁGNES

Sztatika
Semmi sem függ a holdtól
(nehéz megérteni),
tengert dagaszt, nőt roncsol,
van benne isteni;
Akteonnak erőt ad
(Diána nincs sehol),
nyakát nyújtja a rőtvad,
és verset szimatol.
Fehér fények lobognak
vak történés helyett.
A név nem márka holnap,
csak az óvóhelyed,
elrejtőzöl Korinthosz
sziklái tetején,
beszélsz és meg sem ingasz,
én te vagyok, s te én.
Nem változunk. A hold sem.
Az inga megmered.
Körülfogja a holttest
a hátgerincedet,
és idéznéd napestig
a tengermormolást –
mint temetők felejtik
az időszámítást.

1998. október

15

VÖRÖS ISTVÁN

Kutyavadászat
Végig a falak mentén. Az utca hosszában. Óvatosan lopódzkodni a sarokig.
Kutyavadászat. A kézben két kő. Óvatosan elmegyek a sarokig. Mögöttem Ferike
és Imi. A kutyák az előbb fordultak be a köznek. Talán ott még utolérhetjük őket.
Amióta Imiékhez került Szutyer, a szukakutya, nagy kutyatalálkozók színhelye félévenként a környék. Olyankor falkában rohangálnak mindenfele. Mint
most is. Hatalmas, loncsos burkuskutyák, közepes termetű rövidszőrűek, falusi
snauzerek és tacskószerű rövidlábúak, fehérek, foltosak meg persze a feketék.
Akármilyenek is, de egytől egyig kanok, affektáló vagy agresszív herékkel, az
utcasarkon felkapott lábakkal. Feltűnnek az ismeretlenből és rögtön a környék
rémei lesznek. Nem szent előttük se palánk, se kerítés, talán csak a vaskosabb
kőfalak előtt hátrálnak meg. Nem tisztelik a magántulajdont. Mindenütt ott
vannak, bejutnak a kertekbe, szőlőkbe, megriasztják a baromfiudvarban a kacsákat, meghajtják a csirkéket, az etetni induló gazdaasszony sokszor szőlőkaróval kénytelen elkergetni őket, összejárkálják a veteményt, leverik a tőkéről
a szőlőt. A baromfiudvarban általában nem tesznek kárt, a közhangulat mégis ellenük fordul. Szidják Imiéket, szidják Szutyert, aki idecsődíti a kutyákat. A férfiak megállnak a kukoricagóré előtt, leverik a csizmájukról a sarat, szimatolnak,
mi lehet a levegőben, de nem éreznek semmit, és ez bosszantja őket. Titokban
kételkedni kezdenek magukban, húznak egyet az övükön. Csalódottak, mintha
kimerült elemű zsebrádió kerekét forgatnák. A fejük fölött közben a kutyákhoz
messzire elviszi az üzenetet a szél. Talán a szőrükbe tapad, mint a bolha, és
egyikről a másikra ugrál, talán az ugatásuk, az a jellegzetes éjszakai ugatás, ami itt
a csendet jelenti, az szól ilyesmikről. Ahogy az emberek a táncdalfesztivált, úgy
hallgatják a többiek egy komondor szerelmes énekét, és fölbátorodva bele is
kapcsolódnak. Ki tudja, hogyan, de mindent tudnak egymásról. Ki tudja, hogyan, de a megfelelő pillanatban mindig itt vannak.
Szutyer ilyen díszkísérettel vonul a környéken Imiék nagy szégyenére.
Próbáltak tőle megszabadulni. Akármilyen messze is vitte el Jani bácsi a motorjával, végül csak vissza kellett fordulnia. Akármilyen jól is kötötték be
a zsák száját a fuvar alatt, végül csak ki kellet oldani. Akármennyi borsot is
szórt el maga után, amikor elhajtott, estére a kutya már ott kapart a küszöbön.
Még tüsszögött a futástól, a szőrébe tapadt hideg víztől, meg a borstól, de már
hálásan csóválta a farkát. Mit láthatott bennük, azt már ők maguk se értették.
Nahát ez a kutya, mondta Rózsi néni, mikor az ágyat megbontotta. Nahát,
morgott Jani bácsi. Nahát, roppant az ebédlőasztal, mozdult a bor a pincében,
bújt egymáshoz két tyúk a birsalmafaágon. Nahát.

16

tiszatáj

Megszabadulni nem lehetett tőle, agyoncsapni pedig nem volt szívük. A sánta
Tóthnak persze oda lehetett volna adni, aki egy húszasért kivitte volna a Mélyútba, de az ember akkor inkább maga üti agyon, szokta mondogatni Jani bácsi,
és biztos igaza is volt.
Mi viszont hadat üzentünk a kutyáknak. Nem olyan veszélyes népség az,
mint hiszik. Inkább gyávák. Ütéstől ételig sokmindent kaphatnak tőlünk, de
sose lehetnek biztosak benne, hogy épp mikor mit. Bámulatosan ismerik az
embert, mégsem tudnak kiigazodni rajta. Elég kővel megdobálni őket, és eltakarodnak. Vigyázni kell azonban, nehogy eltaláld őket. Nem a haragjukat
kell kiváltani, hanem az ijedelmüket. Ilyen elvek szerint követtük és üldöztük
a környéken engedély nélkül tartózkodó egyedeiket.
Igazam volt. Valóban ott vannak a saroknál. Ahol egy földút vezet a kiskápolna felé, a Futár köz. Itt a fölső sarkon meglehetősen meredek. Mozdíthatatlan fehér kövekkel van kirakva, hogy a néha arra hajtó szekerek ki tudjanak kanyarodni az utcára. Ezek a kövek talán valami régi út maradványai, mára a víz
gömbölyűre koptatta őket, biciklivel rájuk se lehet hajtani, de télen annál jobb
szánkópályát jelentenek, mikor jéggé áll össze közöttük a hó. Kicsit odébb aztán
a lejtő esése csökken, kukoricások közé ér az út, a lecsorgó víz pedig az árokban
iszapot halmoz, és tócsákba gyűlik, amelyek még napokkal az eső után se száradnak ki. Már ott szaladnak a kutyák. Az egyik előrefut, a vizet lefetyeli. Intek
Iminek, kétoldalról kerítünk. Az unokaöcsém, Ferike, szorosan a nyomomban
marad. Lassítunk megállunk. Most a bodzabokor túloldalán vannak. Lopódzkodva megyünk közelebb és közelebb. Bár lopódzkodni tulajdonképpen nem is
kéne. A kutyák ilyenkor ügyet se vetnek az emberre. A túloldalon meglátom
Imit. Jelt adok neki. Szutyer, kiáltja. A kutya odafut hozzá. Abban a pillanatban
kőzápor zúdul a faképnél hagyott kanokra. Menekül, melyik merre lát. A lábamnál szerencsére nagyobbacska kavicsok hevernek, leguggolok, egymás után
kapkodom föl őket. Imi készlete már elfogyott, ő most fölfelé nyargal a meredeken a házuk felé, mellette Szutyer ugrál, igyekszik elébe kerülni, jó kedve van.
Én még fölkapok néhány követ, és mintha a kegyelemdöfést akarnám megadni,
egyet a borjúnagyságú vezérkutya után vágok. Nagyot puffan a hátán. Rosszul
céloztam. A kutya abban a pillanatban megáll. Gondolkodik. A haragját szedi
össze. Hátrafordul. Lassan elindul felém. Még nem morog. Egyedül maradtam.
Imiék már messze járnak. Ferike pedig túl kicsi, különben meg már ő is épp
Imiék után iramodott. Egy pillanat alatt összeomlani látszik a legenda, hogy mi
tisztítjuk meg a környéket a kutyáktól. Pedig erről már nagymamának is beszéltem. A vezér hátracsapja a fülét. Közelít.
Van még nálam egy utolsó kő. Bátortalanul eldobom felé. A pofája előtt
esik le. Megáll. Megértette a figyelmeztetést. Visszafordul. Elfut. Én is sarkonfordulok, és a véghezvitt hőstett tudatával indulok a többiek után, már futtomban kiabálva a nagy eseményt. Imi és Ferike a porban térdelnek. Szutyert,
az egyetlen legálisan itt levő kutyát simogatják.

1998. október

17

KRISTÓ GYULA

Fiúk és apák
EGY TÖRTÉNÉSZ SZÍNMÛVE, EGY SZÍNMÛ TÖRTÉNÉSZEI
Sietve előre kell bocsátanom: a „Fiúk és apák” egy színmű két felvonásban, amelyet
én, Kristó Gyula történész írtam, s amelynek – ki csodálkozhat ezen – történészek a főszereplői. Nem szokásom drámát írni, sőt egyáltalán semmiféle szépirodalmi művet
nem alkottam már vagy 40 esztendeje ennek az egy színműnek a kivételével. Ettől eltekintve tizenéves koromban hoztam létre utoljára belletrisztikai alkotásokat (verset és
prózát), de ezzel abban az életkorban a legtöbb tinédzser megpróbálkozik, s én rövid
kísérletezés után hosszú időre felhagytam az effélével. Az 1958/1959 óta eltelt négy évtized alatt mindössze egyszer estem „bűnbe”, akkor, amikor a „Fiúk és apák”-at megírtam, 1984-ben. Ha hatvanadik életévem felé közeledve nem láttam volna hozzá személyes irataim rendezéséhez (jó, ha az ember még a szinte lehetetlenre is számít, hogy ne
készülne fel hát arra, ami bizonyosan bekövetkezik, legfeljebb az ideje kérdéses), sem
a színmű kézirata nem került volna kezembe, sem pedig puszta létének tudata nem
tört volna emlékezetem felszínére. Egyszóval évtizedes dokumentumok között turkálva került kezembe a munka. Átfutottam. Kérésemre e folyóirat szerkesztője is elolvasta. Összeültünk, s ennek a megbeszélésnek az eredménye a jelen írás.
Kétségtelenül van valami bizarr abban, hogy egy történészprofesszor 1984 nyarán
írógépet ragad, s azon a régi Continental masinán, amelyen a magyar középkort tárgyaló könyveit és tanulmányait szokta lekopogni, színművet kezd írni. (Nem egyedül
vagyok e téren az irodalmár szakmán kívüli szegedi egyetemi tanárok között. „Tótágas” címmel az 1920-as években színpadi művet írt Mészöly Gedeon nyelvészprofeszszor.) Miért tettem? Mi történt 1984-ben? Vajon van-e egyáltalán a színmű megírásának és az 1984. esztendőnek lényegi köze egymáshoz? Ha felütjük a magyar történeti
kronológiát, hogy megtudjuk, mi történt 1984-ben, ilyeneket olvashatunk: januárban
áremelések, a hús és húskészítmények, a konzervek, a szolgáltatások, az építőanyagok
ára 20–21 %-kal nő. Az azonban nincs benne a kronológiában (nem is feladata, hogy
benne legyen): már amennyiben kapható a kívánt építőanyag, vagy elérhető (a színvonalas) szolgáltatás. Áprilisban a szocialista országok képviselői Moszkvában megvitatják a nemzetközi olimpiai mozgalom időszerű kérdéseit. 1984 olimpiai év, a láng
Los Angelesben lobban fel. Azután a Szovjetunió május 8-án közli: sportolói nem
vesznek részt az olimpián. Alig egy hét, és a független Magyarország is egészen függetlenül ugyanezt közli. (A függetlenségre vonatkozó dolgokat nem a kronológiából veszem.) Olvasom továbbá ott, hogy a Magyar Szocialista Munkáspárt Központi Bizottsága április közepén a gazdaságirányítási rendszer továbbfejlesztésének feladatairól tárgyal. Megint nem a kronológiából tudom, hogy soha ennél aktuálisabb napirend nem
volt (a gazdaságirányítást szűk lobbyk voluntarista módon végzik, a nemzeti jövedelem nem nő, az államadósság nagy, az ipari termelés stagnál, a mezőgazdaság produktuma csökken, az építőiparé hanyatlik, a belföldi fogyasztás visszaesik), és tudom,

18

tiszatáj

a KB-ülés hatására semmi nem fog változni, szép lassan csúszunk tovább lefelé, de
ez a KB-tól független mozgás.
Olvasom, hogy június 6-án Szegeden felavatják a Somogyi-könyvtár (meg a levéltár) új épületét. Nem a kronológia közli, személyes élményem: nem férek be az előcsarnokba, ahol az avatási ceremónia zajlik, ott állok a tömegben a lépcsőn, és hallgatom Aczél György szavait. Olyasféléket mondott, hogy nehéz gazdasági helyzetben
nem üzemcsarnokot kellene-e építeni művelődési intézmény helyett, de azután a szónok megnyugtatja önmagát is, bennünket is: távlatokban kell gondolkodnunk, tartósan megalapozott gazdasági fejlődés csak kulturális, szellemi gyarapodással együtt lehet. Még e hónapban magyar–csehszlovák–szovjet hadgyakorlat zajlik az országban,
szigorúan a béke védelmének jegyében. Megélt élményem, hogy Kádár János ekkortájt
minden beszédét így fejezi be: „Éljen a szocializmus és a béke!” Nem tudom eldönteni,
melyik a fontosabb számára a kettő közül, az-e, amelyik elöl van, vagy a csattanó okán
az utóbbi. A szocializmust valóban éltetni kell (mert immár súlyos beteg). De a békét
ki veszélyezteti? Igyekeznek azzal vigasztalni, hogy ha bárki rosszat forral is a fejében,
a Varsói Szerződés három országának közös hadműveleti-harcászati gyakorlata a békét
védi. Aztán június végén újabb KB-ülés: napirenden a gazdasági helyzet, meghirdetik
a XIII. pártkongresszus összehívását, amely majd úgy fog gyorsítani, hogy elfelejtette
(vagy nem tudta) rükvercből kivenni a seb.-váltót. Indulnak a szocialista munkaversenyek a felszabadulás közelgő 40. évfordulója és a pártkongresszus tiszteletére. Ha 84-ben
még lubickolunk a külföldi kölcsönökben, 1985 után majd fuldoklunk benne. Aztán:
a hónap legvégén törvényerejű rendelet a TEHO (településfejlesztési hozzájárulás, minden idők egyik legostobább járuléka) bevezetéséről. Az ország rohamosan szegényedik, az állam mohón adóztat. Július 1-jétől államosítják a társadalombiztosítást, július 12-én újabb központi áremelkedéseket jelentenek be (a nyári szünetre való tekintettel az egyetemi pártszervek nem adnak a sajtóközlemény megjelenése előtt néhány
órával „bizalmas” tájékoztatást, hogy mit kellene még gyorsan megvásárolniuk a párttagoknak). Talán éppen azon a napon, amikor elkezdtem a színművet írni, július közepén jelent meg az a belső vezércikk a „Délmagyarország” című napilapban, amely
szerint „Ha ma valaki minden panasza ellenére azt mondja: csak rosszabb soha ne legyen, a legmagasabb elismerést nyugtázza szocialista társadalmunk erőfeszítéséért”. Jaj
annak a társadalomnak, amely azért vár hálát (méghozzá a legmagasabb fokon), hogy
nem szegényedünk, nem parlagiasodunk tovább. Hát körülbelül itt tartott 1984, amikor leültem az írógép elé. Volt-e tehát köze 1984-nek írásomhoz? Nem lehet egyszavas
választ adni. E hat-hét hónap rövid objektív-szubjektív krónikája azt villantja fel, hogy
így teltek akkortájt esztendőink, voltaképpen nem történt semmi különös. Létezett és
így létezett (működött) a szocializmus. 1984 egy volt a gyötrődő, hosszú és súlyos válsággal küszködő szocialista berendezkedés évei közül. Önmagában tehát aligha szolgál
rá, hogy színművem megírását ráfogjam. De mégsem tehetem, hogy ne ezt tegyen. Sok
év óta ment a „verkli”, a szavak és a tettek egyre messzebb kerültek egymástól, s aki
vagy csak mondta, vagy csak csinálta a magáét, az ellentmondást kevésbé érezte. (Kádár és Aczél szintjéről nyilván kevéssé látszott a válság, főleg ha nem is akarták látni,
akiket viszont kevésbé vagy egyáltalán nem vakítottak el az ideológia petárdái, vagyis
azok, akik a rendszer hallatlanul alacsony béreiből éltek, bőrükön érezték a krízist.)
Ha magam anyagilag jól eleresztett magánzó lettem volna, bizonnyal kevésbé ráztak
volna meg a lecsúszás szimptómái.

1998. október

19

Én azonban nem számítottam sem (anyagilag) jól eleresztettnek, sem magánzónak.
Párttag voltam, és immár harmadik éve a szegedi tudományegyetem rektora. Mondanom is kellett és tennem is. 1983. szeptember 14-én az egyetemi tanévet megnyitó beszédemben például ezt mondtam: „Az egyetem bérszínvonalának emelésére 1982-ben
csupán 4 %-os központi bérfejlesztési kerettel rendelkeztünk, amely 1983-ra 3,5 %-ra
redukálódott. Kár lenne tagadni, az elmúlt tanév során az egyetemi oktatók, dolgozók
érdeklődésének homlokterébe a bérkérdések kerültek. Törvényszerűen feszültségek
keletkeztek, mivel a 3,5 %-os központi bérfejlesztési keret az egyetemi alkalmazottak
jelentős része számára... nem biztosította elért életszínvonaluk megőrzését.” Az infláció magas volt, az életszínvonal pedig alacsony. Az előbbi nőtt, az utóbbi csökkent.
1984 nyarán már erősen gondolkodtam azon, komolyan foglalkoztatott az, mit mondok a közelgő újabb tanévnyitón erről. Végül is 1984. szeptember 11-én ez hangzott el:
„Az életszínvonal az egyetemen elmaradt a tervezettől, emiatt a feszültség – helyenként és alkalmanként robbanásveszélyes – az egyetemen belül egyre érezhetőbbé vált.”
Pedig igen szerényen terveztünk, de még azt sem tudtuk teljesíteni. A privát hangulatom rossz volt, a köz- (tehát közéleti) érzetem hasonlóan.
A történészek egy része érzelmeit történeti műveibe írja bele. Magam világéletemben racionálisan, értelem alapján nyúltam a történelemhez, nekem mindig a források
voltak abszolút meghatározók. Számomra tehát az az út, hogy a szakma burkába csomagolva helyezzem el aktuális életérzéseimet, szóba sem jöhetett. Egyetlen megoldás
maradt: az érzelmet olyan műfajban fejezzem ki, ami az érzelem kinyilvánítására első
renden alkalmas. Szépirodalmi alkotásban. Noha az egyetemet nemcsak történelem és
latin szakon végeztem, hanem magyar szakosként is, de dramaturgiát, színházelméletet
vagy -történetet soha nem tanultam. 1984 nyarán azonban úgy éreztem: ha az íróasztalom fiókja számára is, de ki kell írnom magam. Így jutottam arra az elhatározásra,
hogy színpadi alkotást készítek. Nem megélt élmények vezettek, hanem fikciót alkottam. Mivel a társadalom egyetlen, annál szűkebb csoportjáról voltak néminemű ismereteim, a régi és a fiatalabb évjáratú történészprofesszorokról, így ők, a Kőhalmi család
három generációjának egy-egy tagja lett a színmű három főszereplője (a negyedik
nemzedék is megjelenik a színen, de igazi szerephez nem jut). Ekkortájt jöttem rá arra,
hogy a rendszer legitimációja 1956-on alapul. 1956 volt a rendszer szent tehene, amelyet csak elmarasztaló, legfeljebb semleges minősítéssel lehetett említeni (hivatalosan az
„ellenforradalom”, illetve az „októberi események” kifejezések járták, népfelkelésnek
vagy netán forradalomnak nevezni főbenjáró bűnnek számított). Színművemben voltaképpen 1956-ot állítottam a középpontba, a második és a harmadik generáció egyegy tagjának összecsapásával jellemezve az álláspontokat. 1956-ban éppen a forradalom
értelmezése körül lecsapódó családi konfliktust egészen 1984-ig elkísérem. Ennek a
drámai összecsapásnak az ellenpontjaként alkottam meg és villantottam fel a nagyapa,
az első generáció történészprofesszora alakját. Erre többszörösen szükségem volt.
Mindig is érdekeltek a régi professzorok, akik anyagi jólétben éltek, és tudtam róluk,
hogy egy részük politikai értelemben nem maradt intakt. Bizonyára dolgozott bennem
tudat alatt az, hogy egyetemista koromban kedvvel olvastam Szekfű Gyula „Három
nemzedék”-ét, s ha – erre határozottan emlékszem – 1984-ben a megírás motívumaként ez nem is játszott szerepet, engem szintén izgatott, hogy egy majdnem másik három nemzedék hogyan foglal állást a történelem új kihívásaival szemben. Végső soron
a színmű három időmetszetben (1934-ben, 1956-ban és 1984-ben), vagyis éppen fél évszázadot, 50 esztendőt fogva át, három nemzedék többféle válaszát fogalmazta meg.

20

tiszatáj

A történet 1984-ben játszódik, de két betétkép 1934-be és 1956-ba visz vissza bennünket. A kérdésekre, amelyek az értelmiségi lét viszonyai között tétettek fel, természetesen tipikus értelmiségi válaszok születtek. A cím tudatosan pendant-ja a szintén nemzedéki kérdést boncolgató turgenyevi műnek, de minden egyéb párhuzam Turgenyevvel
véletlenszerű.
Nem lehet feladatom, hogy a továbbiakban magam értékeljem vagy magyarázzam
színművemet. A történésznek mentegetnie kellett magát „botlásáért” (a darab megírásáért), ennek során szándékaimról nem hallgathattam, de hogy a megvalósulás menynyire adekvát a szándékkal, avagy más olvasatok is lehetségesek-e, arról az olvasónak
(a darab esetleges bemutatás esetén a nézőnek) kell döntenie. E folyóirat szerkesztőjének tanácsára a két felvonás egy-egy hosszabb részletét 1984. évi megfogalmazásban
szó szerint közlöm, annak érdekében pedig, hogy ezek érthetők legyenek, az összekötő részek tartalmát saját mostani szavaimmal erősen rövidített formában mondom
el. A darab 12 szereplős. Az első generációt Kőhalmi Károly képviseli, fia, János az,
aki mind apjával, mind fiával, Vilmossal megvívja a maga csatáját. A dráma az ő hármójuk, a három történészprofesszor összeütközése. A Kőhalmiak családfája így fest:
1. nemzedék: Károly,
2. nemzedék: Károly fia: János (szerepel még János felesége),
3. nemzedék: János gyermekei: Vilmos és Olga (színre lép még Vilmos felesége, Ica),
továbbá János unokaöccse, Kálmán,
4. nemzedék: Vilmos és Ica fia: Hans, valamint Olga fia: Tibor.
A Kőhalmi családba tartozó kilenc személy mellett epizódszerep jut a szomszéd
Géza bácsinak, az újságírónak és a cselédlánynak. A helyszín végig ugyanaz a szoba,
a falakat könyvek borítják, az előtérben heverő (amely 1934-ben nincs ott), dohányzóasztal, fotelok, oldalt íróasztal. Az egyik szabad falfelületen naptár, ez mutatja az éppen aktuális évet.

ELSÕ FELVONÁS
A naptáron 1984. János, Olga és Tibor beszélget. A kriptai csendet a Tibor által
bekapcsolt rádió hangja töri meg. A vontatottan induló beszélgetés a pedagógus-fizetésemelés (Olga tanár), valamint a nyugdíjemelés (János nyugdíjas) esélyei és várható
mértéke körül forog. Tibor (orvostanhallgató) jópofáskodik egy kicsit, de a levegőben
szinte vibrál a feszültség. Tibor egyre nagyobb hangerőre csavarja a rádió gombját, János csendet parancsol. A beszélgetés elejtett megjegyzései és megszólaló telefon hívásának fogadása körüli zavar sejtetni engedi, hogy vendége(ke)t várnak. János vonakodik
felvenni a kagylót, Olga már örül, hogy az telefonál, akit várnak, de amikor Tibor bejelentkezik, kiderül, téves a hívás. János aggályoskodik: hátha mégis vendégük volt, aki
puhatolózni akart. Tibor lassan vacsorázni szeretne, de anyja türelemre inti: már biztosan leszállt a Lufthansa-gép a Ferihegyen, mindjárt itt lesznek. Lassan kiderül, hogy
János 75. születésnapjának tiszteletére ünnepi vacsorára várják a családtagokat, Nyugat-Németországból Vilmost, német feleségét és azok leányát, no meg a Duna másik
partjáról, Pestről jövő Kálmánt. János szemrehányásokkal illeti leányát, amiért ragaszkodott Vilmos és családja meghívásához. Érezhetően fél ettől a találkozástól. A feddést
éles csengetés szakítja félbe. János – elkerülendő a hirtelen találkozást fiáékkal – viszszavonul. A szomszéd Géza bácsi jött megkérdezni, adáshiba van-e a tévében. Döbben-

1998. október

21

ten hallja, hogy a Kőhalmi család Vilmost várja, s hitetlenkedve mondja: 56 óta, azaz
28 éve van Vilmos távol, aki 20 évesen hagyta el az országot. Amikor hárman megint
magukra maradnak, újra Vilmosra terelődik a szó. Tibor évődik azon, hogy tegezhetie vagy magázhatja soha nem látott nagybátyját, egyáltalán miként szólítsa, továbbá
hogyan tud szót váltani Vilmos német feleségével meg Ingriddel, a leányukkal. Jánost
zavarja ez a téma. Tibor könnyedre veszi a dolgot: „De nagyapu, igazán nem értem
magát. Vilmos bácsi, ugye, jól mondom, kiment Nyugatra mondjuk huszonnyolc évvel ezelőtt. Most hazajön. A maga hetvenötödik születésnapjára jön haza. (Gúnyosan:)
Hazatér. Mi ebben a ciki? Elment. Visszajön. Újra elmegy. Vagy nem?” János ezt válaszolja: „Tibor, hosszú lenne ezt elmagyarázni. De mégis röviden két dolgot. Először:
huszonnyolc éve ment el. Ez emberöltőnyi idő. Nem fogom megismerni. Azóta nem
láttam. Érted? A tulajdon fiamat... Másodszor: elment, elment. De ahogyan elment.
Apai átokkal... Aki ide ma visszatér, az csak vér szerint a fiam, de valójában nem
a gyermekem. Eh, de nem is tudom, mit magyarázok itt nektek, vagy neked, Tibor”.
János kimegy. Olga elmondja a fiának: ő kardoskodott Vilmosék meghívása mellett,
a 75. születésnap még egyszer és talán utoljára összehozhatná néhány napra a családot.
Tibor kérleli anyját, fedje fel a titkot, hogyan ment ki Vilmos. Olga közli, maga sem
tudja a részleteket. Erről az azóta eltelt 28 év alatt soha nem lehetett ebben a házban
beszélni. Tibor kideríti, hogy nagyapja a lakás legtávolabbi zugában, a cselédszobában,
újságot az arcára fektetve alvást tettet. A visszatérő Tibor a magnót kapcsolja be,
ahonnan nagy hangerővel harsan fel a Szózat: „Hazádnak rendületlenül légy híve, oh
magyar”. Nem érti a dolgot, azonnal kikapcsolja a készüléket. A visszatérő János is
sürgetni kezdi a vacsorát. Újabb távozását használja fel Olga arra, hogy elmondja a titokból azt a keveset, amit tud: Vilmos egy évfolyamtársnőjével, egy bölcsészkislánnyal
elment 56 legvégén. Tibor a részletekre kíváncsi: „És hogy ment el? Csak mondott valamit, csak megcsókolt benneteket, nem? Hogy mentek el akkor?” Olga próbálja
megmagyarázni: Vilmos nem turistaútra ment, akkor más volt a helyzet. Tibor nem
érti: „Hogy-hogy más? Hát hiszen csak elment?! Nyilván szólt, hogy én most elmegyek, hogy mi most elmegyünk. Vagy haraggal váltak el? Esetleg össze is vesztek?”
Anyja ezt válaszolta: „Naiv vagy, fiam. Ötvenhat nem közönséges év volt Magyarországon, nem egy a sok közül. Szembeállított az sok apát a fiával, testvért a testvérrel.
Vilmost az apjával állította szembe”. Tibor még mindig akadékoskodik: „De hát hiszen Vilmos bácsi csak elköszönt, vagy még azt sem? Netán nem azért zabos a nagyapu? Hogy csak úgy, uk-muk-fuk, szó nélkül, a csajjal? S ők csak később tudták meg,
amikor már kint voltak Nyugaton? Anyu, nem így volt?” A visszatérő János azt az ötletét vezeti elő, hogy legalább a vacsora után elmegy Kálmán legénylakására, ha már
a vacsoráról semmiképpen nem szökhet el. János újra távozik. Amikor megint magukra
maradtak, Olga elárulja fiának: ő, a 13 éves kislány, aludt azon az éjszakán, csak annyit
tud, amit apja 56 végén egy reggelen mondott neki: „Az éjjel itt járt a bátyád, és elment”. Tibor újabb érdeklődésére Olga közli: Vilmos azért „járt” itt, mert már hetek
óta másutt volt, másutt aludt, nem a bölcsészlánynál, hanem egy ügy mellett állt ki
a testvére. Mivel a repülőgép már lassan két órája leszállhatott, s Vilmosék még nem jöttek meg, János lassal felszabadul a nagy nyomás alól, kéri az italt, várja leánya és unokája felköszöntését. Koccintanak. A gátlásait vesztő János elárulja: bár nem volt félnivalója, mégis félt a találkozástól, illetve a helyzettől, attól, hogy párbeszédük Vilmossal
ott folytatódik, ahol 28 éve abbamaradt. Bevallja, kezdetben évekig epekedett fia látásáért, de ő nem alázkodhatott meg. Vilmos első feleségének a halálhíre sebeket tépett

22

tiszatáj

fel. Ennek nagy szerepe volt abban, hogy leírta Vilmost. Elismeri: „Hosszú évek óta
először ma pergettem le lelki szemem előtt azt az éjszakát, azaz mindig csak elkezdtem, de nem tudtam végiggondolni... Jobb, ha nem jönnek. A lelkem nyugalmának
jobb ez így. Hetvenöt éves ember már nehezen viseli a stresszeket... Már nem jöttek,
már nem szabad, hogy jöjjenek. Újra megvan a lélek békéje... És a testé is. A pax
corporis”. Olga váltig állítja, ne ringassa apja magát illúziókba, Vilmosék meg fognak
érkezni. Kéri apját, ha megjönnek a vendégek, bocsásson meg a Vilmosnak. Nagyapja
kérésére Tibor felhívja Ferihegyet, kiderül, a gép pontosan érkezett. János azzal vágja
el leánya szóáradatát: „Tudod mit, lányom, hagyjuk most már tényleg abba. Az én
hetvenöt éves születésnapomra ittunk, s egy távollevő a főszereplő. Ez nincs így jól”.
Tibor kérleli a nagyapját, legyen ő a főszereplő, meséljen valamit az életéből, s hogy
könnyebben oldódjon a nyelve, újra tölt neki.
A színpad elsötétül, s János elkezdi mesélni egy régi születésnap, tulajdon apja,
Károly, a neves ókortörténész-professzor 60. születésnapja ünnepét, amikor ő 25 éves
ifjú volt, díjas gyakornok az egyetemen. A kivilágosodó színpadon a naptár 1934-et
mutat. János értesül, hogy apja újságírót vár, akit apja hajdani kollégája, a mostani államtitkár küldött. A cselédlány rögvest be is jelenti az újságírót, akinek Károly elmondja: családja német eredetű, Steinhügel nevet viselt, ő már Kőhalmiként végezte
iskoláit. Családja a német és a magyar ember évszázados történelmi sorsközösségét
szimbolizálja. Mint ókortörténész hivatkozik arra, hogy az etruszkok, e művelt és kis
nép beleolvadt a latinba. Sorsuk azt példázza: „a történelem nem a magányos farkasoknak kedvez, hanem az egységbe tömörült nagy népeknek. Akiknek nemcsak eszük
van, hanem erejük is”. Pályája másik tanulságaként azt vonta le, hogy a demokratikus
köztársaság zűrzavart, anarchiát idéz elő. „A római nép megmutatta a világnak, hogy
az önmagát túlélt, pipogya polgári berendezkedést csak a császári hatalom diktatúrája
képes megújítani, amikor egy nép egyetlen nagy birodalmat alkot egyetlen fő, a császár
vezetése alatt”. Végül lelkesülten számolt be friss római és berlini útja tapasztalatairól.
Amikor az újságíró távozott, Kálmán és János között heves vita robban ki, mivel János egyszer közbeszólt az interjú során, de a polémia általánosabb kérdésekre csúszik
át. A múlt és a jelen kapcsolata, a történelem aktulizálhatósága kérdéseit feszegetik.
Kálmán szerint „a jelen ezernyi szállal kötődik a múlthoz”, ezzel szemben János hevesen védi a történész objektivitását, pártatlanságát. János karrierizmust vet apja szemére, mivel azt olvassa ki a történelemből, ami a rezsimnek tetszik, és még véletlenül
sem az ellenkezőjét. A vita hevében János elragadtatja magát, szellemi prostitúcióval
vádolja apját, aki pofon üti fiát, s kiutasítja házából. János azonban bevallja: nincs hová
mennie. Károly diadalittasan oktatja ki Jánost: „Gyáva kukac. Csak a szád jár. Finnyás
vagy. Én nagyritkán tettem egy-egy gesztust a rendszernek... Ez nem jött rosszul a rezsimnek..., s nem jött rosszul nekem. Levegőm van. Utazhatok. Nincsenek filléres
gondjaim. Ez kompromisszum, és nem prostitúció. Mindketten jól járunk. Sőt, ti is jól
jártok. Még a meg sem született unokáim is jól járnak. Beülhetnek a készbe. Ölükbe
hull a budai villa, a nagyapjuk hírneve, az anyagi jólét. Hol itt a prostitúció, te nagyokos?!” Kioktatja fiát, hogy a paktumot kölcsönösen kötötték a rendszerrel, egymásnak adták a lapokat. „Ők lassan tudták, hogy számíthatnak rám, én lassan tudtam,
hogy számíthatok rá. Soha nem tárgyaltam erről senkivel, soha nem kötöttem paktumot senkivel. Magától ment. Nem hagytuk cserben egymást”. János elfogadja a kioktatást, elnézést kér tiszteletlenségéért, de felveti: nem biztos, hogy minden útszakaszon
szorosan együtt fog menni apjával. Persze, igéri, maradni fog a családi körben. János az

1998. október

23

elsötétülő színpadon azzal fejezi be a történetet: ilyen kérdésekről apjával soha többé
nem váltottak szót, apja 39-ben súlyosan megbetegedett, 41-ben meghalt.
A színpad naptára újra 1984-et mutat. A 75 éves János úgy magyarázza vitáját apjával, hogy nem is volt az valódi összecsapás, hiszen már az igazi ütközet előtt visszavonult, megadta magát. De azért nem követte apja útját: tőle nem kérnek újságírók interjút, születésnapján nincs ott a kormány, az akadémia, de még a professzortársak
sem. Ezt mondta: „Én békében éltem az állammal és a társadalommal. Igaz, nem kötött össze erős szövetségi szál bennünket, de hadban sem álltunk egymással soha... Ha
valami fáj, akkor az az, hogy apám is és a fiam is győzött fölöttem”. Olga szemrehányóan veti közbe: miért nem veszi észre az apja, hogy őt, másik gyermekét viszont
egy életre magához kötötte. Olga kimegy a teljesen elhűlt vacsorát újramelegíteni. A
magukra maradt férfiak beszélgetnek. Tibor megkérdezi nagyapját: nagy megkönynyebbülés volt, hogy Vilmosék nem jöttek? János őszintén felfedi: ha soha nem jönnek többé, jó, hogy nem jöttek. De ha egyáltalán jönnek még valaha, akkor kár, hogy
nem ma jöttek. „A magam módján készültem. Átkozódva, szívszorongva, félve, gyötrelmesen, mindegy, de készültem rá. Most leengedek majd. S ha bármikor később, váratlanul jönnek, készületlenül törnek rám. Fegyvertelen leszek. Nem lesz bennem,
hogy is mondjam, Spannung”. Amikor Tibor elkezdi kérlelni nagyapját, hogy mesélje
el annak az éjszakának a történetét, két rövid, éles csengetés szakítja félbe szavait. János megretten, de unokája megnyugtatja: Kálmán szokott kettőt csöngetni. Valóban ő
jött meg. A belépő és a Vilmosékat hiányoló Kálmán első dolga, hogy felhívja a repülőteret, s megérdeklődi: a frankfurti Lufthansa-járat utasai között volt-e Kőhalmi Vilmos nevezetű. Kiderül, nem volt ilyen utas a gépen. Kálmán (ügyvéd) mentegeti magát, hogy ügyfeleivel folytatott tárgyalásai miatt késett, bár a vacsorát nem késte le.
Kálmán itallal felköszönti Jánost. Tibor újra előhozza a kérést, nagyapja mesélje el a 28
évvel korábbi éjszaka történetét. János az újabb pohár italtól felbátorodva és attól az
immár biztos tudattól vezérelve, hogy Vilmosék nem jöttek, rááll erre.
KŐHALMI JÁNOS: Hadd tudjátok meg majd harminc év távlatából az igazságot! A feszültséget le kell valahogy vezetnem. Szóval... (A színpad elsötétül.) Szóval 1956 utolsó
napjaiban voltunk. Alig fűtött lakások, gyér világítás. Vilmos, aki akkor
bölcsészhallgató volt az egyetemen, október vége óta nem járt otthon. Már ötvenhat
tavaszától sokat vitatkoztunk, s ez az ősz felé tartva egyre csak erősödött. Amikor
eljött október huszonharmadika, a fiam azt mondta: a tett halála az okoskodás, ütött
a cselekvés órája. Felszólított, menjek én is vele, az én helyem is ott van, ahol az övé.
Persze, nem mentem. Az ajtóból visszaszólt: „Halványul a gyáva, szavamra... dalom,
viharodnak előjele, forradalom!” Így mondta, ahogy én, ezzel a hangsúllyal... Két
hónapig nem láttuk... A poklok poklát álltuk ki a feleségemmel. Egy ideig hírek sem
jöttek. Aztán jöttek... Álhírek, vaklármák... Borzalmas heteket éltünk át. S akkor az
egyik késő este csengettek. Lehet, hogy karácsony este volt, lehet, hogy nem. Ki
tartotta akkor számon a karácsonyt, ki tudott akkor a béke és a szeretet jeleként
fenyőfát állítani... Az idegőrlő monoton napok egyhangúságában csak arra emlékszem, karácsony tája lehetett, még ötvenhatban jártunk... Olga már aludt a dolgozótól távoli cselédszobában. Feleségem ment ajtót nyitni. Az ajtóban ketten álltak,
a fiam meg egy fiatal nő, egy csitri, szinte még gyereklány. (A színpad kivilágosodik.
A heverő ott van a helyén, a naptár jól láthatóan mutatja az évet: 1956. Az ajtóban a két

24

tiszatáj

fiatal, mellettük Kőhalmi Jánosné. A fotelben Kőhalmi János ül, aki lassan felemelkedik,
s a fiatalok felé lép.)
KŐHALMI JÁNOS: Csakhogy, csakhogy... Édes fiam... Te nem tudod, min mentünk
keresztül az elmúlt hetekben. Csakhogy élsz... (Ölelésre lendül karja.)
KŐHALMI VILMOS: Nem apa érdeme, ha élek is. (Durván ellöki az ölelő apai kart.)
KŐHALMI JÁNOSNÉ: Ejnye, kisfiam, mit álltok ott az ajtóban? Ki ez a kislány? Gyertek beljebb... Istenem, hiszen ti át vagytok fagyva, ugyanakkor szakad a víz rólatok,
zihál a tüdőtök... Gyertek, keresünk ruhát, öltözzetek át, készítek vacsorát... Gyertek, gyertek beljebb...
KŐHALMI VILMOS: Ne bajlódjon velünk, anya. Csak felugrottunk egy szóra, elköszönni.
KŐHALMI JÁNOSNÉ: Elköszönni? Hiszen még alig hogy hazajöttél, kisfiam, két hónap
után hazajöttél?! És ki ez a kislány? És hová akarsz menni?
KŐHALMI JÁNOS (hangot váltva): Hol voltál két hónapig? Nem gondoltál a szüleidre,
akik a poklok minden bugyrát megjárták ezalatt? Azt sem tudtuk, élsz-e, halsz-e.
Mondd, hol jártál?
KŐHALMI VILMOS: Hol voltál, hová akarsz menni? Ez az én dolgom, egyedül az én
dolgom meg Icáé. A harcostársamé... A bajtársamé... A szabadságharcos társamé...
KŐHALMI JÁNOSNÉ (megfogja fia kezét): Kisfiam, jéghideg a kezed, verítékes az arcod...
Hová akarsz menni, hová? Nem engedlek el! Itt kell maradnod! Velünk!
KŐHALMI VILMOS (kirántja a kezét anyja kezéből): Eresszen, anya! Menni kell, sürgősen! Csak felszaladtunk: ne keressenek, mi most elmegyünk.
KŐHALMI JÁNOSNÉ: Mondd már, hová mentek?
KŐHALMI VILMOS (mélységes gúnnyal): Nagy a mi bűnünk, anya. Fegyvert fogtunk
a szabadságért... S rajtunk is beteljesedett az ősi magyar átok: mint ahogy elődeink,
mi sem tudtuk megnyerni a szabadságküzdelmünket...
KŐHALMI JÁNOSNÉ: Te, fegyvert, amikor eddig még csak toll volt a kezedben?
KŐHALMI VILMOS: Petőfivel tudok felelni: „Kardot fogék kezembe lant helyett”.
KŐHALMI JÁNOS: Hagyd a frázisokat! Inkább azt mondd, hol voltál, mit csináltál két
hónapig?
KŐHALMI VILMOS: Harcoltam, apa, harcoltam... Maga helyett is, minden magyar helyett, aki gyáva volt zászlónk alá állni, aki félt fegyvert fogni a szabadság nevében...
Aki odujában meghúzódva, elfogadva a zsarnokságot nem kelt fel ellene.
KŐHALMI JÁNOS: Miért kellett helyettem harcolnod? Ki kért fel erre? És honnan tudod, hogy te a szabadságért harcoltál a zsarnokság ellen?
KŐHALMI VILMOS: Apa, az idő drága! Üldöznek, a sarkunkban vannak... Ne áltassuk
egymást...
KŐHALMI JÁNOSNÉ: Nem értem, ezt nem értem... Mit csinálnak, üldöznek? Kik? Kit?
KŐHALMI VILMOS: Anya, ez most nem fontos...
KŐHALMI JÁNOSNÉ: De fontos, igenis, nagyon fontos... Tudni akarom!
KŐHALMI VILMOS: Mi vagyunk az utolsó mohikánok. (Kabátja belső zsebéből pisztolyt
húz elő.) Még meleg a csöve, még harcolunk... De ez már, tudjuk, utóvédharc. Már
nem győzhetünk, magunkra hagytak bennünket, megint, mint már annyiszor, magunkra hagyták a maroknyi harcoló magyart.
KŐHALMI JÁNOS (mélységes megdöbbenéssel): Fiam, nem ismerek rád. Hát ide vezettek
vitáink? Hát ezt melengetted magadban?

1998. október

25

KŐHALMI VILMOS: Apa, hagyjuk most ezt. Felgyorsultak a dolgok. Eljött a perc, amikor elég volt az üres fecsegésből. Tenni kellett. Mi vállaltuk ezt. Azt hittük, egy ország, mit egy ország, egy világ áll ki mellettünk! Azt hittük, mi vívjuk meg Magyarország első győztes szabadságharcát. Minden magyarra számítottunk. Magára is, apa.
De mit tett ehelyett maga? Bezárkózott a szűk kis lakásába. Ebbe a szaros háromszobás Trianonba. Ami alig egy évtizede még nyolcszobás volt, tágas. Élettere volt
a családnak. Helye mindennek és mindenkinek. Aztán jött a mi kis Trianonunk...
A nagyobb részét elvették, érdemtelen senkiknek adták, a balkáni csőcseléknek, Kovács Gézának meg a földszintinek, hogy is hívják. Nem is érdekes. Nagyapám, dédapám ezért a villáért küzdött két emberéleten át. Ez lett a vége. Az új rezsim kegyeltjei, a munkásurak beleültek a készbe. S maga, apa, ezt tudomásul vette. Mit tudomásul vette, fegyelmezetten vette tudomásul. Talán még el is járt: még egy szobát
vegyenek el tőlünk, esetleg kettőt, vagy hogy jó lesz nekünk a pince.
KŐHALMI JÁNOS: Ezt nem tűrüm. Így nem beszélhetsz az apáddal!
KŐHALMI VILMOS: Maga kényszerített rá, hogy elmondjam. Nem maga kérdezte,
hogy mi vezetett engem idáig, hogy mit melengettem magamban? Hát ezt... Apa, velünk történelmi igazságtalanság történt. Még emlékszem arra, cselédünk volt. Kizsákmányoltuk? Emberi életet élt. Anya tudott a gyerekekkel foglalkozni, apa tudott
a hívatásának élni. Azóta? Anya sort áll a boltok előtt, hogy legyen betevő falat.
Tönkremegy, elkopik. Apa Szabad Nép felolvasásokra jár, szemináriumokon vesz
részt, átképzésen, fejtágítón, szabad idejében nem könyvet vesz a kezébe, amiért tanult, hanem fejszét. Gyújtóst aprít, szenet cipel. Értetek fogtam fegyvert, értetek is...
KŐHALMI JÁNOS: Már mondtam fiam, nem kértelek rá. S most nyíltan megmondom:
hasztalan tetted.
KŐHALMI VILMOS: Apa, csak a gyávák mérlegelik előre tettük súlyát és következményeit.
KŐHALMI JÁNOS: Fiam, te semmit nem tudsz a világról. A tettek súlyát és következményét elsősorban az okosok szokták mérlegelni, sőt, általában az ember szokta
mérlegelni. Fiam, te háromszobás budai villában laksz. Egyetemre jársz. Apád docense annak az egyetemnek. Hol ért téged sérelem? Mondd, hol?
KŐHALMI VILMOS: Apa, ne kezdjük elölről, amit már a tavasszal meg a nyáron unásig
megvitattunk. Szorít az idő, mennünk kell! (Kőhalmi Jánosné sírva kimegy.)
KŐHALMI JÁNOS: De igenis, újrakezdem, mindig is újrakezdem. Neked nem volt igazi
okod a másik oldalra állni. Fiam, téged félrevezettek. Elhitették veled, s utóbb már
magad is szajkóztad, hogy te igaz ügy érdekében harcolsz, sőt, talán még ölsz is...
KŐHALMI VILMOS: Igen, ölök és öltem... Mert itt harc volt. Ezt maguk nem értik. Maguk behúzódtak a saját odújukba, leeresztették a rolettát. Ide nem jutottak be a külvilág zajai, pedig kint fegyverek ropogtak, tankok dübörögtek. Egy új, szabad
Magyarország vívta élet-halálharcát. S maguk, apámék, közömbösen, közönyösen
nézték ennek az igaz ügynek az elvérzését. Sőt, még nem is nézték, elfordították a fejüket. Vajon mit gondoltak, mit csinálok immár két hónapja? Hogy az egyetemi
könyvtárba járok szemináriumi dolgozatot írni? A bukásunkat az okozta, hogy maguk közönyösek maradtak. Nem az orosz tankok gyűrtek le bennünket. Milyen igazat írt Petőfi: „És ott elől a háború csak a kisebb baj, szomorúbb, mi hátul áll, a döghalál.” Ez a forradalom nem termett új Petőfit, mi hát Petőfit írtuk zászlónkra.

26

tiszatáj

KŐHALMI JÁNOS (méla undorral): Azt hiszem, fiam, noha már sok mindenre felhasználták egy évszázadon át Petőfit, de ennél galádabbul még aligha éltek vissza a nevével.
KŐHALMI VILMOS: Apa, maga már éppen úgy beszél, mint egy kommunista! Vagy talán már be is lépett a pártba? Hallom, újra szerveződik a kommunista párt.
KŐHALMI JÁNOS: Tudod, fiam, hisz sokat beszéltünk róla, soha semmilyen pártnak
nem voltam tagja. Negyvenöt előtt sem, azt követően sem. Most sem. Nem is leszek.
Én történész vagyok. Sine ira et studio, harag és részrehajlás nélkül kell ítélkeznem
a múltról. Hogy tudnám ezt megtenni, ha párthoz való csatlakozással magam mondanék le erről. Párttag nem vagyok, de realista vagyok.
KŐHALMI VILMOS: Milyen történész az, akinek nincs füle meghallani a jelen szavát!?
A múltat ismerő történésznek kellene elsősorban éreznie a jelen teendőit. Különben
buta és öncélú játszadozás a történelem. És apa, maga most rossz történész volt...
Nem érezte meg, hogy mi következik a történelemből. A magyar történelemből
a mi szabadságharcunk következett.
KŐHALMI JÁNOS: Ne mondj ítéletet, és ne törj pálcát felettem. A történelem egy
dolog, és a politika más dolog. Én történész vagyok, de nem politikus.
KŐHALMI VILMOS: Lári-fári! Nincs történelem politika nélkül. De hagyjuk, hagyjuk
ezt. A tavasszal meg a nyáron volt idő ezt megvitatni. És mi meg is vitattuk. Aztán
az élet túllépett ezen a vitán. Menni kell, gyere, Ica.
KŐHALMI JÁNOS: Nem addig az! Innen le nem mentek. Hová mennétek? A vesztetekbe rohantok!
KŐHALMI VILMOS: Márpedig mi megyünk, nincs az a hatalom, ami visszatarthatna
bennünket!
KŐHALMI JÁNOS: Gyáva, gyáva szájhős. És még azt mondja, szabadsághős. Pedig közönséges szájhős csak. Az előbb Petőfihez hasonlítottad magad. Petőfi nem szaladt el
a csatatérről. Ott esett el, karddal a kezében. Az ő ügye valóban igaz ügy volt, vállalta érte mindazt, ami egy ember számára a legszentebb, az életét. Mert abból csak
egy van. S te? Futsz a magad egérlyukába! Ha egyáltalán van az is. Nincs bátorságod
szembenézni tetteiddel. Emlékezz, az aradi tizenhárom szembenézett cselekedeteivel.
S te? Menekülsz, mint egy patkány! És hová? Mondd, hová? Te vádolsz engem gyávasággal, hogy közel ötven éves fejjel nem rohantam az utcára be nem nőtt fejelágyú,
taknyos suhancok közé? Én vagyok a gyáva? Te, te vagy az!
KŐHALMI VILMOS: Nincs értelme a vitának, apa. Bennünket tengerek, sőt óceánok választanak el. Hát ezentúl országhatárok is el fognak választani. Nyugatra megyünk
Icával!
KŐHALMI JÁNOS: Megtudhatnám végre, ki az az Ica?
KŐHALMI VILMOS: Munkáslány, apa, munkáskáder, első éves bölcsészhallgató. Mert
nehogy azt higgye, magányába bezárkózva, hogy aki az elmúlt hetekben a pesti őszben harcolt, fegyvert fogott, életét kockáztatta, egyszóval a magyar szabadsághősök,
mind levitézlett, osztályidegen figurák voltak. Ica apja esztergályos, igazi munkás,
anyja betanított munkás. Őt ez a rendszer, az állítólagos munkáshatalom vitte az
egyetemre. S mégis a mi oldalunkon kötött ki. Heteken át váll-vállvetve együtt harcoltunk.
KŐHALMI JÁNOS: A szeretőd?
KŐHALMI VILMOS: Több annál, apa, a bajtársam, a harcostársam, s mellesleg...
ICA: Vilmos, azt ne mondd, az nem tartozik másra, az csak a kettőnk dolga!

1998. október

27

KŐHALMI VILMOS: Miért ne mondjam? Nem kell ezt szégyenlenem. Ica születendő
gyermekem anyja lesz...
KŐHALMI JÁNOSNÉ (beront): Fiam, édes, kicsi fiam, mit kell hallanom?
KŐHALMI VILMOS: Hagyjon, anya. Hiába volt a sok szeminárium, átképzés, fejtágító,
agymosás. Nem tudnak csak a maguk kategóriájában gondolkozni! Ica nem a feleségem, nem az élettársam, ő a bajtársam, harcostársam. És mellesleg, ezt sem értették
meg. Ő nem évek múlva lesz születendő gyermekem anyja, ő most kéthónapos terhes... Gyermekünk lesz... Nem majd, hanem most, hét hónap múlva...
KŐHALMI JÁNOSNÉ: Úristen! Mit kell hallanom! Mekkora szégyen! Az én fiam! Csak
úgy. Miért büntetsz engem?
KŐHALMI JÁNOS: Elég! Fiam (kesernyés gúnnyal), te sok dologban akarnál Petőfihez
hasonlítani, de csak egy dologban közelíted meg. Petőfi fia ezernyolcszáznegyvennyolc december tizenötödikén született, tehát, ha visszaszámolok kilenc hónapot,
éppen március tizenötödikén fogant. A te gyereked meg, meglehet, éppen október
huszonharmadikán vagy huszonnegyedikén. De Petőfinek volt felesége, törvényes
hitvese, megharcolt érte. De te még ehhez is pipogya voltál. Leszakajtottál hát egyet,
egy... egy ringyót, aki az első szóra odaadta magát.
KŐHALMI VILMOS (odaugrik apjához, megüti): Aki ilyent mond, az nem apa… Egy percet sem maradok itt... Többet nem látnak, nem vagyok a maga fia...
KŐHALMI JÁNOS: Valóban nem vagy a fiam... (Ütésre emeli a kezét.)
KŐHALMI JÁNOSNÉ (odalép, lefogja férje kezét): Elment az eszed? A tulajdon gyereked
átkozod? Ahelyett, hogy azon gondolkodnál, hogy mit tehetnél az érdekében? Hogy
itt tartsd, hogy ne taszítsd ki a világba. János, az egyetlen fiad! Kérj tőle bocsánatot!
KŐHALMI JÁNOS: Még hogy én!? Soha! Itt most megesküszöm mindenre, ami szent
előttem, többet nem a fiam. Idegenként megyek el mellette, ha még valaha az életben
találkozunk. Megütötte a tulajdon apját, s még én esdjek a bocsánatáért? Pusztulj
a házamból, pusztuljatok mindketten, ki a házamból!
KŐHALMI JÁNOSNÉ: János, János! Nem vagy eszednél! Nem tudod, mit cselekszel.
Csillapodj!
KŐHALMI VILMOS: Minden hiába, anya... Mi elmegyünk... Ha itt maradok, felakasztanak. Emberölésért. Vagy életfogytiglan börtönbe zárnak... Élni akarok... Tenni még
valamit Magyarországért. Gyerekem lesz, érzem, fiam, csak fiam lehet... Fel kell őt
nevelnem. Igaz magyarnak, jó hazafinak. S ha nem lehet ezt Magyarországon, hát
megteszem Magyarországon kivül... Anya, most Rodostó következik. A száműzetés.
Rákóczinak sok-sok év múltával csak a hamvai tértek haza a magyar földbe... Én hiszek abban, mi még életünkben visszajövünk ide... Most nem sikerült, de újrakezdjük... Sikerülni fog... Megverten, de nem legyőzötten távozunk. Emelt fővel megyünk, s majd egyszer győztesen még visszatérünk.
KŐHALMI JÁNOSNÉ: Ne menjetek el, nem engedem. Nézzetek szembe itt a jövőtökkel... Szenvedjünk együtt a bűnökért, s megtisztulunk... Ez a mi hazánk. Most ezer
sebből vérzik, de nekünk itt kell élnünk. A sebek begyógyulnak. Idővel a börtönkapuk is kinyílnak. Fiam, mi tudunk várni, együtt szenvedni, s ha kell, együtt bűnhődni elkövetett és el nem követett bűnökért... Ne hagyj el bennünket!!
KŐHALMI VILMOS: Anya, ez lehetetlenség. Nem akarom élve eltemetni magam. A bitófáról pedig nincs visszatérés.
KŐHALMI JÁNOS: Eredj is, eredj! S vidd magaddal apád átkát. Magyar szabadsághős!
Áruld el magyar hazádat! Pusztulj előlem!

28

tiszatáj

KŐHALMI JÁNOSNÉ (letérdel fia elé, átkulcsolja a térdét): Kicsi fiam, drága, egyetlen
fiam! Ne menj el... Ne hagyj itt örökre bennünket! Meg nem ölhetnek ifjú virágodban... S a börtönkapuk majd kinyílnak. Kérvényezünk, amnesztiát kérünk. Apád
majd közbenjár...
KŐHALMI JÁNOS: Én? Soha!
KŐHALMI JÁNOSNÉ: Köztünk kell maradnod. Idegenben elpusztulsz, itt meg élhetsz.
Az élet, a te életed itt van. Ott kint az ezernyi bizonytalanság, talán maga a halál...
KŐHALMI VILMOS (ellöki magától anyját): Eresszen, anya. Menni kell. A határok ma
még nyitva vannak. Ki tudja, holnap talán már bezárulnak... S ha itt maradok, kelepcébe szorultam... Gyere, Ica. Olgát, Olgát csókolom... (Az ajtó felé lép.)
KŐHALMI JÁNOSNÉ (hisztérikusan utána veti magát): Fiam! Fiam! A magam életét
adom oda a tied helyett. Maradj itt, maradj a szülői házban. Erősek vagyunk, erősek
leszünk... Lesz erőnk elviselni a büntetést... Itt kell maradnod!
KŐHALMI VILMOS (eltaszítja anyját): A viszontlátásra. Ha lesz még viszontlátás!
KŐHALMI JÁNOS: Megállj! Egy szóra még megállj! E nélkül nem mehetsz el. (Fia elé
lép, közvetlen közelébe, s teli torokból énekelni kezdi): Hazádnak rendületlenül légy
híve, oh magyar; bölcsőd az s majdan sírod is, mely ápol s eltakar.
KŐHALMI VILMOS: Hamis ennek a szövege is, dallama is!
KŐHALMI JÁNOS (továbbénekli): A nagy világon e kívül nincsen számodra hely; áldjon
vagy verjen sors keze: itt élned, halnod kell.
KŐHALMI VILMOS: Hamis, velejéig hamis! A magyar otthon van szerte a világban.
Onnan hozta be, kintről, nyugatról a kultúrát, a művelt civilizációt, a magasztos
eszméket.
KŐHALMI JÁNOS (szinte eszelősen újrakezdi): Hazádnak rendületlenül légy híve, oh magyar; bölcsőd az s majdan sírod is, mely ápol s eltakar.
KŐHALMI VILMOS: Isten áldja, anyám. (Lehajol hozzá, megcsókolja.) Őrizzen meg jó emlékezetében, s ha bármi rosszat tettem, bocsásson meg nekem. Gyere, Ica. (Kőhalmi
Jánosné még utánakap, de nem éri el. Térdén csúszik utána.) Fiam, fiam, édes fiam! (Kőhalmi Vilmos és Ica kimennek.)
KŐHALMI JÁNOS (közben továbbénekel): A nagy világon e kívül nincsen számodra hely;
áldjon vagy verjen sors keze: itt élned, halnod kell.
KŐHALMI JÁNOSNÉ (kiszalad fia után): Fiam, ne menj el. (Visszafut. Férjéhez fordul.)
Hívd vissza! Azonnal hívd vissza! Még nem késő. (Feltépi az ablakot. Kihajol. Kiabál.)
Vilmos! Gyere vissza, gyertek vissza! Vilmo-o-o-o-o-os! (Becsukja az ablakot. Férjéhez.)
Elmentek.
KŐHALMI JÁNOS: El, el. (Leül a fotelbe.) És erről köztünk több szó ne essék. Majd reggel egy mondattal megmondom Olgának, hogy a bátyja elment.
KŐHALMI JÁNOSNÉ: János, te vagy a kőszívű ember, te. (Hangosan zokog.) Ha te tartóztatod a fiad, ha védelmet ígértél volna neki. Ha kiálltál volna mellette. Ha nem
sérted meg azt a kis gyereklányt. Akkor... Akkor Vilmos itt maradt volna... Tudom,
itt maradt volna...
KŐHALMI JÁNOS: Klára, már mondtam neked. Erről többet egy szó se essék köztünk.
Se most, se a jövőben. Ő mindenképpen elment volna. S azok után, amit tett, nem
mehetett el apai áldással. Nem adhattam a tarisznyájába hamuba sült pogácsát. Eh,
magam sem tudom már fegyelmezni magam. Ami volt, volt. Egy szó nem sok, annyi
ne essék köztünk erről. És róla sem.
KŐHALMI JÁNOSNÉ: Szívtelen zsarnok vagy...

1998. október

29

KŐHALMI JÁNOS: Elég! Eredj a szobádba! Sírd ki magad! Gondolj végig mindent! S aztán rájössz, ennek így kellett lennie, ez nem lehetett másképpen. De több szó ne essék köztünk erről soha többé.
KŐHALMI JÁNOSNÉ: Úristen. Ez borzasztó. Ez maga a borzalom. Úristen. (Zokogás
rázza. Kimegy. A színpad elsötétül.)
János beszéli el a történet végét: egy részét a lány szüleitől tudja. Ica ausztriai táborban szülte meg fiát. Vilmosék azután Nyugat-Németországba kerültek. Vilmos –
nagyapja hírnevét kihasználva – elvégezte az egyetemet, Ica pedig haza akart jönni. Ica
szülei többször jártak kint, haza akarták hozni a lányukat, de Vilmos nem engedte.
Icával a kábítószer végzett. Fiuk, János, vagy inkább Hans, intézetbe került, Vilmos
újra nősült, második feleségétől, egy német professzor leányától született Ingrid. János
felesége időnként telefonon beszélt a fiával, Olga pedig egyszer IBUSZ-úton találkozott odakint vele.
A színpad kivilágosodik, a naptár újra 1984-et mutat. Olga megjegyzi: most már ért
mindent, a Szózatot is a magnón. Olga indul újramelegíteni a vacsorát, amikor hosszú,
éles csengetés hallik.

MÁSODIK FELVONÁS
János tiltakozik az ellen, hogy ajtót nyissanak e kései órán: ő már elmúlt 75 éves.
Kálmán átvezeti nagybátyját a másik szobába. Olga engedi be Vilmost meg a fiát,
Hansot. Tibornak nagybátyja Wilhelm Steinhügelként mutatkozik be, kiderül, ezért
nem szerepelt Kőhalmiként az utaslistán. Olga elképed azt hallván, hogy testvére viszszavette az eredeti családnevet. Kiderül, a német feleség nem vállalkozott a magyarországi útra, és Ingridet sem engedte el, így Vilmos a fiát hozta magával. Késése magyarázatául azt említi, hogy már elfoglalták szobáikat a szállóban. Olga megsértődik,
hogy a magyarországi napokat miért nem a családi fészekben tölti a bátyja. Vilmos
azonban elutasító: ez már nem az a lakás, ahol felnőtt, különben is csak erről az egy éjszakáról van szó, holnap repülnek vissza. Hans tört magyarsággal elkotyogja, hogy útban ide taxival még elmentek valahová, s apja hosszasan elmaradt. Olga számon kéri
bátyjától, miért nem sietett apját felköszönteni. Vilmos, nem látva apját, azzal riposztozik: „én nem tudtam úgy nem sietni, hogy apám el ne késsen a saját születésnapjáról”. A kettesben maradó Olga és Vilmos, a két testvér, hosszasan beszélgetnek. Szóba
kerül a vendégjog, a család (az, hogy az ember beleszületik egy családba, és hogy van
egy választott családja), az érzelmek, a haza. Olga azzal próbálja sarokba szorítani
Vilmost, hogy neki Magyarország már nem is hazája talán. Vilmos folyton azt hangoztatja, hogy apja felköszöntésével magának tartozik, nem apjának, aki kitagadta őt, ezzel megszűnt az adósa lenni. Olga önzéssel vádolja Vilmost, ördögi gondolatai, szívtelensége miatt. Vilmos türelmetlen, szeretne túlesni a dolgon, felköszönteni az apját
s aztán távozni. A bejövő Kálmán kérdésére Vilmos elmondja, hogy Németországban
politikatudománnyal foglalkozik. Az ugyancsak visszatérő Tibor azt a kérdést veti fel:
hogy viszonylik egymáshoz a történelem és a politika?
KŐHALMI VILMOS: A történelem, mármint a régebbi korok története, meglehetősen
meddő dolog. Kevés a forrás, túlságosan sok a hézag, az űr, amit a kutató történész
tölt ki fantáziája mértékében. A fantáziátlan történésznél egysíkú, a dús fantáziájú

30

tiszatáj

történésznél igen változatos kép rajzolódik ki a múlt egy-egy darabjáról. Ami,
persze, egyik esetben sem jelent hitelességet. A múlt nem ismerhető meg, legalábbis
alaposan, a maga megközelítő teljességében nem ismerhető meg. És ebből
következik, hogy a történelemből a jelenre nézve nem következik szinte semmi.
KŐHALMI TIBOR: Nagyapu az imént mesélte el annak az éjszakának a történetét, amikor maga azzal a lánnyal kiment nyugatra. Akkor maga azt mondta, hogy a magyar
történelemből ezerkilencszázötvenhat következett. Hát mégis következik valami
a történelemből? Vagy ha jól esik, akkor következik, ha kellemetlen, akkor semmi
nem következik?
KŐHALMI VILMOS: Ejnye, de megtanultatok ti itt Magyarországon káderezni. Kálmán
is, te is. Nem múltak el nyomtalanul felettetek a káderezés klasszikus évei. Előbb
Kálmán jött a keresztkérdéseivel, most te. Mi vagy te voltaképpen? Érettségiztél
már?
KŐHALMI TIBOR: Orvostanhallgató vagyok, de nagyapu történészprofesszor. Van
némi érzékem a történelem iránt. Családi örökség... Ezért hát a kérdésem is. Következik-e valami a történelemből vagy nem? Avagy ötvenhatban következett, nyolcvannégyben már nem következik?
KŐHALMI VILMOS: Hogy én ilyent mondtam volna akkor, már nem emlékszem. Kizártnak sem tarthatom. Én akkor történelem szakos egyetemista voltam. Az egyetemen azt sulykolták belénk, hogy a történelem nagyon széles folyamai mind egyetlen tenger, a kommunizmus óceánja felé haladnak. Vagyis azt, hogy a történelemnek, a történelem mozgásának meghatározott, célzatos iránya van. Vagyis hogy a történelemből mindig valami következik. Én ezeken az emlőkön nőttem fel a középiskolában és ezt hallgattam egyetemistaként is. Huszonévesen mi sem természetesebb, mint azt mondani: a történelemből igenis következik valami, de éppen nem az,
amit ti tanítotok és szeretnétek, hanem annak az ellenkezője. Ha mondtam is ilyent
ötvenhatban, hát bizonyára ezért mondtam. Ma már tudom, hogy nem a történelem
irányával van baj, nem azzal, hogy meghatározott irányban mozog-e a történelem,
hanem egyáltalán azzal, hogy mozog-e a történelem.
KŐHALMI TIBOR: Tehát a múlt és a jelen között nincsenek is összekötő vonalak?
A múlt nem is él tovább a jelenben?
KŐHALMI VILMOS: A dolog ennél sokkal bonyolultabb. A jelen, persze, a múltból nő
ki mindig, de csak a közelmúltból. Éppen ezért a jelen számára mindig csak a közelmúltnak van üzenete. A közelmúlt számára az ahhoz képesti közelmúltnak, e közelmúlt számára pedig az ezt közvetlenül megelőző múltnak és így tovább. Mindegyik
természetszerűleg hasonlít egymásra, de a kezdet és a vég, vagyis az egymástól távoli
időmetszetek már semmi hasonlatosságot nem mutatnak.
KŐHALMI KÁLMÁN: Ezt nem teljesen értem.
KŐHALMI VILMOS: Mondok egy példát. Elindulsz Hamburgból dél felé. Mégy faluról
falura. Minden falu megérti a szomszéd falu nyelvét, de Hamburg már nem érti meg
a legdélibb német falu nyelvét.
KŐHALMI TIBOR: Álljon meg a menet! A falvak között nincsenek szakadékok.
KŐHALMI VILMOS: Ezt meg most én nem értem teljesen.
KŐHALMI TIBOR: Pedig teljesen világos. A maga példája rossz, a hasonlata több mint
sánta.
KŐHALMI VILMOS: Hogy-hogy?

1998. október

31

KŐHALMI TIBOR: A falvak között általában tényleg nincsenek szakadékok, de az egyes
történelmi korszakok között igenis vannak. Forradalom a nevük. Ami éppen azt célozza, hogy a jelen ne hasonlítson a múltra. S ami előremutat ebből a törekvésből, az
a forradalom, ami pedig hátra, az az ellenforradalom.
KŐHALMI VILMOS: Nem kívánok vitát folytatni egy medikussal történeti szakkérdésekről. Csak annyit: ki vállalja a felelősséget annak megállapításáért, hogy mi mutat
előre és mi hátra? Én nem veszem magamra a felelősséget, nem fogadom el, hogy
a történelemnek meghatározott mozgásiránya van.
KŐHALMI TIBOR: Csodálom, hogy ebben éppen maga kételkedik. Maga, akinek a nagyapja neves ókorász professzor volt, aki a rabszolgatartó társadalmat kutatta. Azt,
amelyik az akkori művelt világ élenjáró, általánosan elterjedt társadalmi formációja
volt. Maga, akinek az apja a feudalizmust kutatja, azt a társadalmi rendet, amely szerte
a világon, Európában és Ázsiában felváltotta a rabszolgaságot. S maga, aki a kapitalizmus kutatója, amely megintcsak elterjedt a föld nagy részén, s éppen a feudalizmus
helyére lépett. Nem furcsa, hogy éppen maga nem hisz abban, hogy a történelem
kontinentális méretekben is meghatározott irányban fejlődik?
KŐHALMI KÁLMÁN: Hagyjátok már abba ezeket a magasröptű, filozofikus vitákat. Én
már régen jártam egyetemre, s ott a történelemből amúgy is csak egy szeletet tanultunk: az állam és a jog történelmét. De igaz is, Vilmos, a te almád közel is meg meszsze is esett a fájától. Tibor jól vette észre: nagyapád ókorász volt, apád középkorász,
te is megmaradtál némiképpen történésznek, csak éppen napjainkkal foglalkozol.
Nagyapádhoz képest kétezer évet, apádhoz képest is vagy háromszáz esztendőt léptél
időben előre. Mi vitt téged a jelenkorhoz?
KŐHALMI VILMOS: A saját életem, Kálmán. Hogy én ötvenhatos disszidens vagyok
Németországban. Aki egy sajátos kelet-európai kultúrkörből jutott el egy egészen
más töltetű, más ihletésű világba. Akaratlanul össze kellett hasonlítani. Ki hol tart?
Honnan jött? Miért alakult itt és ott úgy, ahogyan alakult? Én történelmet kezdtem
Magyarországon tanulni az egyetemen. Kint Németországban nem volt módom se,
kedvem se váltani. Ugyanakkor rájöttem valamire. A régebbi múlt kutatója ábrándokat kerget. Áltatja magát, hogy megismerheti saját tárgyát. A legtöbb történész
szánalmas kreatúra. Aki Julius Caesart kutatja, többnyire azt írja meg, ő mit tett
volna Julius Caesarként, aki meg Napóleonnal foglalkozik, az azt veti papírra: ő hogyan viselkedett volna Napóleonként. A történelmi források nem örökítették ránk
a történelmet formáló emberek pszichéjét. Mindegyik vagy legalábbis sok történész
a saját lelke alkatára színezi Julius Caesar vagy Napóleon pszichéjét. Én egyvalamihez értettem valamennyire, amikor kimentem Németországba, a történelemhez, méghozzá a magyar történelemhez, ugyanakkor mélységes csömör kerített hatalmába
a hagyományos történelemnek már csak a szagára is. Én nem leírni szerettem volna
és szeretném a történelmet, hanem alakítani is. Az igazi történelemformáláshoz,
persze, nincs lehetőségem. Ehhez hiányzik a társadalmi pozíció, a pénz, a befolyás.
De azért céljaimból valamit mégiscsak elértem.
KŐHALMI KÁLMÁN: Ezt viszont végképpen nem értem.
KŐHALMI TIBOR: Én sem túlzottan.
KŐHALMI VILMOS: Hát akkor maradjunk is ennyiben.
KŐHALMI TIBOR: Nem addig az! Most már kezdek valamit érteni. Maga odakint mai
magyar történelemmel foglalkozik. Ez oké. De hogy történelmet is tud valamenynyire formálni, az csak egyfélemódon lehetséges. A politika rendre kikéri a maga vé-

32

tiszatáj

leményét kelet-európai ügyekben. Kálmán bácsi, lehetséges az, hogy a maga unokatestvére a nyugatnémet politikában magyar szakértő, aki tanácsokkal szolgál megbízóinak Magyarországgal kapcsolatban?
KŐHALMI KÁLMÁN: Tibor, ez bravúros nyomozás volt. Miért nem jogásznak mentél.
Ezt az okfejtést még egy ügyvéd is megirigyelheti tőled.
KŐHALMI VILMOS: Csak, persze, kérdés, igaz-e. Először is...
KŐHALMI TIBOR: Olyan premisszákat adott, amelyekből csak egyfajta konklúzió
adódhat. Az, amit elmondtam. Ha magának hazája lenne Magyarország, azt mondanám, hazaáruló. Így csak azt mondom, dicstelen szerepet játszik.
KŐHALMI VILMOS: Túlságosan messzire szaladt a fantáziád, öcsi.
KŐHALMI TIBOR: Maga csak ne öcsizzen engem!
KŐHALMI VILMOS: Te meg ne rágalmazz, és ne diszkreditálj. Én egyetemi tanár vagyok Németországban.
KŐHALMI TIBOR: Láttunk már karón varjút. Az a professzorság lehet álarc is, vagy
a jól végzett piszkos munkájának júdási jutalma.
KŐHALMI VILMOS: Elég, most már elég legyen!
KŐHALMI OLGA (beszalad): Mi ez: Mi van itt? Mind veszekedtek? Hát öt percet nem
bírtok ki szóváltás nélkül?!
KŐHALMI TIBOR: Anyu, képzeld, a drágalátos bátyád professzori mezben magyar politikai szakértő Nyugat-Németországban. Tudod mit jelent ez? Időről időre megkérdezik a véleményét, hogyan lehetne ártani Magyarországnak.
(Közben bejön Kőhalmi János.)
KŐHALMI TIBOR: Hát ezért olvassa oly buzgón a magyar sajtót, ezért beszél olyan kiválóan magyarul!? Ezért olyan választékos a stílusa!?
KŐHALMI VILMOS: Elég! Egy szó sem igaz ebből. Nem tagadom, kelet-európai történelemmel foglalkozom, főleg magyar történelemmel, nem is történelemmel a szó szorosabb értelmében. Inkább jelenkor-történelemmel... Magyarország és Kelet-Európa
utolsó három évtizedének történelmével és politikájával. Hogy hogyan politizál Magyarország és Kelet-Európa az ötvenes évek óta.
KŐHALMI TIBOR: És hogy hogyan kell politizálnia a Nyugatnak Magyarország és
egyáltalán a Kelet ellen?! Ugye?
KŐHALMI VILMOS: Miért bűn az, ha én nem nagyapámat követtem, aki ókortörténész
volt, vagy apámat, aki a tizenhetedik századi török birodalmat próbálta kutatni. Én
a magyar történelmi és politikai viszonyokat kutatom a huszadik század második
felében. Hát bűn ez? Nem tehetek róla, ha én csak ehhez értek... (Ekkor látja meg
apját. Feléje siet.) Apa, maga itt? Észre sem vettem. Engedje meg, hogy hetvenötödik
születésnapja alkalmából... (kézfogásra nyújtja kezét).
KŐHALMI JÁNOS (félrelöki a feléje nyújtott kezet): Ne tovább! Nem tartok igényt a te
felköszöntésedre. Ha te azt hiszed, hogy értesz a magyar viszonyokhoz, nagyon, de
nagyon, még pontosabban fogalmazva: végzetesen tévedsz. Hogy mennyire nem értesz a mi történelmünkhöz, már ötvenhat telén bizonyítottad. Amikor dicsőséges
szabadságharcról szónokoltál, meg arról, hogy emelt fővel mégy el, s egyszer még
győztesen visszatérsz. Hát ez lenne az a győzelmes visszatérés?
KŐHALMI VILMOS: Apa, miért szítja a tüzet? Nem tudja elviselni a jelenlétemet egy
este néhány percre még huszonnyolc év után sem? Ami pedig a kérdését illeti, azt
kell mondanom, először is: most nem annak a vitának a folytatására jöttem, másod-

1998. október

33

szor: ha már maga mindenáron folytatni akarja, annyit mondhatok: bizonyosan nem
vesztesként jöttem ide.
KŐHALMI JÁNOS: Azt mered állítani, hogy nem vesztesként jöttél ide? Van képed ezt
állítani? Szemenszedett hazugság. Erkölcsi hullaként állsz itt előttem.
KŐHALMI VILMOS: Miért, mert nem vállalok sorsközösséget eleve elrendelt családommal? Mert volt erőm, bátorságom váltani? Választott családommal élni a magam
külön, de magukétól eltérő életét?
KŐHALMI JÁNOS: Ezt kár volt mondanod. Fiad, Hans példája az élő cáfolat erre. Épp
az imént mondtad, hogy Hans anyja halála óta intézetben volt...
KŐHALMI VILMOS: Apa, maga hallgatózott!
KŐHALMI JÁNOS: Nem hallgatóztam. Hallottam. Ebben a pici lakásban, ebben a szaros kis Trianonban áthallatszanak a hangok. Szóval te mondtad: Hans intézetben
volt. Eltaszítottad magadtól. Pedig ő választott családod volt. Mit is mondtál ötvenhat utolsó heteiben, napjaiban? Érzed, hogy fiad lesz, akit fel kell nevelned igaz magyarnak, jó hazafinak. Hát jól felnevelted... Igaz magyarnak is... Jó hazafinak is...
Hans annyit tud magyarul, amit az anyjától tanult. Te mondtad: német az anyanyelve. Így kötődtél a választott családodhoz? Így teljesítetted ötvenhatos nagy fogadalmadat? És Ica az első feleséged, ő nem választott családod volt? Azt mondtad róla:
a bajtársad, a harcostársad, mi több: szabadságharcos-társad. S mi lett vége? Ugye, te
adtad a kezébe a narkotikumot?
KŐHALMI VILMOS: Ez nem igaz! Ezt csak Ica szülei akasztották a nyakamba!
KŐHALMI JÁNOS: Én ezt valóban nem tudom. De hogy Ica narkós lett, s a kábítószer
végzett vele, tény. S az is tény, hogy a szerelem mézeshónapjai után útszéli módon
éltetek. Hogy szabadulni akartál tőle, de mégsem engedted haza. A karriered érdekében terhes volt már számodra Ica, de nem akartad, hogy megfutamodjon Magyarországra, s ezzel elárulja a saját és főleg a te gyengeségedet. Hogy már nincs hatalmad
felette. A tudatától, a normális gondolkodásától, tettei mérlegelésének elemi emberi
jogától fosztottad meg.
KŐHALMI VILMOS: Apa, próbáljon megérteni. Vadidegenben egy állandóan hazavágyó
asszonnyal az oldalamon. Lehúzott, megbéklyózott. Nem találta a helyét, ment
volna állandóan haza. Főleg amikor a szülei először jártak kint nála. Nem engedhettem. Itt börtön várt volna rá...
KŐHALMI JÁNOS: Te nem hallottál amnesztiáról?
KŐHALMI VILMOS: Biztosan börtön várt volna rá. Gyermekem anyját nem engedhettem a vesztébe rohanni.
HANS: Entschuldigung. Bocsánat. Nem egészen így lenni. Én akkor még kicsi lenni, de
már sokára... sokra emlékezni. Apa verni anyát, ütni, verni, sokat veszekedni. És
verni engem is. Én lenni rossz gyerek, de anya lenni jó anya.
KŐHALMI JÁNOS: Hallod? A koronatanú ellened vall!
KŐHALMI VILMOS: Apa, maga hisz egy nyolc-kilenc éves gyerek, valóban rossz, vásott
kölyök emlékezet-foszlányainak? Persze, hogy ezek maradtak meg benne, és nem
a meghitt családi élet harmóniája.
HANS: Ezt nem érteni. Mi van az, hogy meghitt családi élet harmóniája?
KŐHALMI TIBOR: Ez azt jelenti, hogy a szüleid, apád és anyád, szépen éltek, nem veszekedtek, neked kedveztek, a hajadat simogatták, cirkuszba, játszótérre vittek.
HANS: Ilyen nem lenni minknél.
KŐHALMI TIBOR: Minálunk, ugye?

34

tiszatáj

HANS: Igen. Minálunk. Also... Minálunk ilyen nem lenni. De lenni veszekedés, verekedés. Sok hang.
KŐHALMI TIBOR: Nagy hangoskodás.
HANS: Ja. Nagy hang. Anya sírni sokat, és én is sírni ővele. Apa sokat verni engemet
és őtet. Anya korán meghalni...
KŐHALMI JÁNOS: Mit akarsz még? A fiad emlékezetében nyoma sincs a meghitt családi élet harmóniájának. Ilyen nem volt. Önző módon törtél egyéni érvényesülésed
felé. Aki utadban állt, és hatalmad volt hozzá, félreállítottad. A feleséged a sírba
küldted, a fiad intézetbe.
KŐHALMI VILMOS: Apa, próbáljon megérteni. Vadidegen országban. Nyűgös feleséggel...
KŐHALMI TIBOR: Miért, akkor már nem volt szabadságharcos? Vagy ötvenhatban sem
volt az, csak egy egyszerű, félrevezetett kislány?
KŐHALMI OLGA: Tibor, ebbe ne szólj bele!
KŐHALMI JÁNOS: Miért ne szólna bele. Ica szülei elmondták: Ica megtévedt, meggyőződés nélkül, hit nélkül csinálta végig ötvenhatot. S főleg azért vállalta a fiammal
a disszidálást, mert már a fiam gyermekét hordta a szíve alatt. Tibor jól látja: Ica nem
bátor szabadsághős volt, hanem megtévesztett, félrevezetett gyereklány, aki utóbb állandóan helyre akarta hozni botlását. Jönni akart vissza, de (fiához fordul) te nem engedted. Halálra ítélted, és az ítéletet végre is hajtottad rajta.
KŐHALMI VILMOS: Apa, hát nem engedi végigmondani? Vadidegen országban, nyűgös
feleséggel, piciny gyerekkel. Állástalanság, pénztelenség, kilátástalanság. És élni kellett... Ica szinte élni sem engedett. Állandóan rágta a fülem: haza, haza, haza. Őt börtön várta itthon, engem bitófa. Nem lehetett jönni, én nem is akartam jönni. Ő viszont, mint az imamalom: haza, haza, haza. Én pedig: ott kint megkapaszkodni, egzisztenciát teremteni, élni és megélni. Jól megélni. Kint rengetegen élnek jól. Nem
különbek, mint én. Ha nekik sikerült, nekem is sikerülni kell. Csak eszközt kell
megtalálni...
KŐHALMI JÁNOS: Ne folytasd... Ezt mi itthon legalább olyan jól tudjuk, mint te kint.
Mindenekelőtt meg kellett szabadulnod a feleségedtől, hogy szabad légy. Aztán jó
házasságot kellett kötnöd. Ehhez jó ajánlólevélre volt szükséged. Bizonyos körökben
a Kőhalmi név, apám tudományos hírneve jól ismert volt.
KŐHALMI VILMOS: Apa rosszul rakja össze a mozaiklapokat.
KŐHALMI JÁNOS: Pedig még a legfontosabbat nem is mondtam. Te azt használtad ki,
azt az egyetlent, amihez értesz: hogy magyar vagy, s történész létedre ismered, legalábbis azt hiszed, ismered a magyar történelmet. Egy ponton magad is dicstelenül
bevonultál ebbe a történelembe. Ötvenhat őszén. Te ebből az egyetlen dologból csináltál tőkét. Eladtad magad és a magyarságodat.
KŐHALMI VILMOS: Apa!
KŐHALMI JÁNOS: Ne szólj, ne válaszolj! Tudom, hogy így volt. Évtizedek alatt a rólad
hozzám eljutott szilánkokból, mert ezek még mozaiklapoknak sem nevezhetők, teljes kép kerekedett ki rólad. De az NSZK-ban kinek kellett a hazafiságtól túlhevített
magyarság? Diszkreditáló, kompromittáló lett volna. Ott nem magyar szabadsághősökre volt szükség, azokból ugyanis akadt elég, hanem világos fejű, okosan számító és irányukban elkötelezetten gondolkodó németekre, akik tudnak az álobjektivitás és az el nem kötelezett tiszta tudományosság mezében tetszelegni. Így lett Kőhalmiból (noha ez igen jól csengő név volt bizonyos tudományos körökben) Stein-

1998. október

35

hügel (mert ez a politikum számára biztosította a németség minimumát), a Vilmosból pedig immár kötelezően Wilhelm.
KŐHALMI OLGA: Hát apa tudta ezt a névváltást?
KŐHALMI JÁNOS: Természetesen. Már régóta. Ezt nem az imént hallgattam ki a kulcslyukon. Történész vagyok. Olvasom a szaksajtót. A németet is. Feltűnt a Steinhügel
név. Saját családom nevére csak-csak felfigyelek. Tudtam: Wilhelm Steinhügel csak te
lehetsz.
KŐHALMI OLGA: És ezt miért nem mondta eddig?
KŐHALMI JÁNOS: A mai napig ennek nem volt jelentősége. Szóval, így született meg
Wilhelm Steinhügel, az ismert Kelet-Európa-, kiváltképpen Magyarország-szakértő,
előbb Privatdozent, utóbb, bár még mindig fiatalon, Professor.
KŐHALMI VILMOS: Apa, mekkora kombinátor maga! Ha ezt az elmeélt saját tudományos tevékenységében kamatoztatta volna, messze elhomályosította volna ókortörténész professzor apja hírnevét. Dehát amennyire lebilincselő lenne az forrástalan évszázadok históriájának megrajzolásában, ott, ahol a források hézagait kellene a fantázia termékeivel kitölteni, annyira velejéig hamis és konstruált az én életpályám bemutatása esetén. Ebben ugyanis nincsenek fehér foltok, amiket a fantázia szüleményeivel, merész kombinációkkal kellene kitölteni. Az imént már elkezdtem az igazság elmondását, de apa nem hagyta végigmondani. S nem is onnan kell kezdenem,
hogy ötvenhat végén elmentem. Ott kell kezdenem, ha hagyja végigmondanom,
hogy miért fogtam fegyvert ötvenhatban. Magáért fogtam fegyvert... Ugyanis azt
a puskát magának kellett volna megfognia. Maga volt elsősorban ennek a rendszernek a kárvallottja. Nagyapja, apja egy élet szorgos munkájával hagytak magára
egy nyolcszobás budai villát. Hogy ebből a pazar Versailles-ból egy szaros kis Trianon lett, ahogy maga mondta...
KŐHALMI JÁNOS: Emlékeztetni szeretnélek, hogy ezt legelőször te mondtad huszonnyolc évvel ezelőtt... Én csak plagizáltalak.
KŐHALMI VILMOS: Mindegy... A maga lelkén szárad, hogy a nyolc szobából három
lett, hogy a kerten még két, három, vagy mit tudom én, mennyi családdal kell
osztozniuk. Ezért magának ötvenhatban fegyvert kellett volna fognia. De nem tette,
beálltam hát én maga helyett...
KŐHALMI JÁNOS: Akkor is mondtam, ma is mondom: nem kértem tőled. Mi több:
nem is vártam tőled. Még tovább megyek: huszonnyolc évvel ezelőtt világosan
értésedre adtam: nem is értek egyet önként vállalt lépéseddel. Ma sem mondhatok
mást: ostoba tett volt.
KŐHALMI VILMOS: Miért, apa, azóta már belépett a kommunista pártba? Sikerült nekik az agymosás? Hogy nyilatkozhat így apa létére arról az élethalálharcról, ahol
egyetlen fia csaknem otthagyta a fogát.
KŐHALMI JÁNOS: Én azt vallom: a történelem fordulataira oda kell figyelni. Itt Magyarországon negyvenötben vitathatatlanul új kezdődött. Nem álltam ugyan mellé,
de nem is fordultam vele szembe. Nem kokettáltam a hatalommal, de nem is vártam
apró előnyöket tőle. Éltünk és élünk egymás mellett. Modus vivendi-t kötöttünk.
Mert élni kell... Ennyit rólam... De te, fiam, te semmit nem tanulsz és sokat felejtesz.
Már ötvenhatban is megmondtam neked: nem voltam, nem vagyok és nem leszek
egyetlen párt tagja sem. ma is ehhez tartom magam. Az én történészi objektivitásom
nem viselné el a pártosságot...
KŐHALMI VILMOS: Ezt kár volt említenie, apa.

36

tiszatáj

KŐHALMI JÁNOS: Mit? Mit volt kár említenem?
KŐHALMI VILMOS: A maga történész voltát. Maga ebben a rendszerben nem csupán
villáját, kertjét, professzorhoz méltó és illő méltóságát, rangját, társadalmi pozícióját
vesztette el, de elvesztette az igazi sanszot is arra, hogy egyáltalán történész, mármint
jó, rangos, ismert történész legyen. Sokra mehet a maga objektivitásával! Különben
is, miért nem tanulta meg a marxistáktól, hogy objektivitás és pártosság nem egymást
kizáró fogalmak?
KŐHALMI JÁNOS: Ezt a hangot nem tűröm! Hogy van bátorságod kétségbe vonni az
én fél évszázados szakmai tevékenységemet? Professzor vagyok!
KŐHALMI VILMOS: Apa bizonyára nincs tudatában annak, hogy Magyarországon ma
minden ötödik, hatodik egyetemi oktató professzor. Ebben az országban professzornak lenni tucat jelenséggé vált. Erre nem hivatkozhat!
KŐHALMI JÁNOS: És a munkáim? Közel száz tudományos publikációm?
KŐHALMI VILMOS: Magának nem cikkeket, apró kis fecniket kellett volna írnia, hanem könyveket. Vaskos monográfiákat, alapmunkákat. Maga tud vagy fél tucat
nyelvet. A legjobb iskolákat járta ki. Aztán fél évszázadon át csak cikkekre futotta...
KŐHALMI JÁNOS: Elég legyen! Mi jogon akarsz bírám lenni hetvenötödik születésnapomon?
KŐHALMI VILMOS: Nem magát teszem ezért felelőssé. Maga bizonyára ugyanúgy dolgozott volna, amint az apja dolgozott, meg sem állva a világhírnévig, ha hagyták
volna.
KŐHALMI JÁNOS: Most már kezd érdekelni a dolog... Kik nem hagyták? Te honnan
tudod ezer vagy kétezer kilométer távolságból, hogy hagytak-e avagy nem?
KŐHALMI VILMOS: Tudom... Itt egy tanárnak mindent kell csinálnia... A legfontosabb
dolgok érik a legkevesebbet. Például az, hogy valaki professzor. Itt fontos az, hogy
közéletet éljen, hogy a rendszert lojalitásáról lépten-nyomon biztosítsa. Fontos az,
hogy maga takarítson, netán mosson és főzzön, mert bejárónőt nem tarthat. Nem
alázhatja meg szocialista embertársát azzal, hogy állítólag kizsákmányolja... No meg
pénze sincs rá. Sőt ha professzori életet akar élni, kulturálódni, művelődni, könyveket venni, főleg persze drága nyugatiakat, nem árt, ha félállást vállal. Ha már kivitatkozta magát a szakszervezetben vagy a pártban, ha kitakarította a lakást, felhordta
a tüzelőt, ledolgozta az obligát félállást, és még van ereje, energiája, mellesleg lehet
professzor is: oktathat, kutathat...
KŐHALMI JÁNOS: Látszik, fiam, hogy a mai Magyarországról csak homályos ismeretanyagod és nagyon ellenséges véleményed van...
KŐHALMI KÁLMÁN: János bácsi, azért tegye a szívére a kezét, nincs ez híjával minden
igazságmagnak...
KŐHALMI JÁNOS: Aki mindent tagad, az eleve nem tévedhet százszázalékosan. Hiba
mindenütt van... Nálunk is, másutt is... Itt azonban most nem erről van szó. Nem is
arról, hogy a mai Magyarország hol tartott még száz vagy akár csak ötven évvel ezelőtt, s hogy mekkora az azóta elért fejlődés… Itt másról van szó... Arról, hogy a fiamnak, aki pedig állítólag történész, eszébe sem jut, engem vádolva, az objektív történelmi körülményeket szóba hozni. Hogy amikor éppen csak elindultam a pályán,
jött a második világháború. Évek estek ki az életemből... Ha valamikor, úgy hát akkor bizonyosan nem a tudomány számított a legfontosabb teendőnek. A második világháború utáni tíz év alatt állandósult a politikai bizonytalanság. Én ugyan soha
nem politizáltam, de a politikai viszonyok nem kíméltek engem sem. Megint eltelt

1998. október

37

egy évtized, ami nem kedvezett a tudománynak. Amikor immár újra kedvezőbbekké
váltak a körülmények, sokat javult a klíma, immár elértem az ötödik ikszet. Fiam,
a te disszidálásod éppen a tudományos munkában évekre visszavet. Nem volt kedvem
alkotni. Amikor vádolsz, erre nem gondolsz? Amikor talán valamelyest lecsillapodtam volna, jött Olga szerencsétlen házassága, majd gyors válása. És ekkor már hatvan
éves voltam. Fiam, te ezekre nem gondolsz? Miért kell még az én tudományos termékenységem általad vélt alacsony szintje miatt is a rendszert keresztre feszítened?
KŐHALMI VILMOS: Mert meggyőződésem, hogy egy politikai kilengésektől mentes,
szabad országban más tudományos pályát futott volna be... A maga felkészültségével,
a maga iskolázottságával...
KŐHALMI JÁNOS: Még egyszer visszakérdezem: az nem jutott eszedbe, hogy a te diszszidálásod többet ártott az én tudományos pályámnak, mert az életbe és az alkotásba
vetett hitet vette el egy időre, mint az egész szocialista berendezkedés?
KŐHALMI VILMOS: Apa, a maga, hogy is mondjam, hogy ne legyen sértő, a maga halvérűsége, tartásnélkülisége már az egekbe kiált! Elveszik a villáját, a kertjét, a lehetőségét a normális élethez, a sanszot a tudományos munkához, szinte mindenét elveszik, s maga mindehhez jó képet vág. Megbocsátó, mi több, lojális...
KŐHALMI JÁNOS: Fiam, az én életemben a legnagyobb veszteség nem a villa, nem
a kert, nem a néhány, meg nem írt könyv volt, hanem te vagy... Ezt miért nem
veszed észre?
KŐHALMI VILMOS: Apa, én néhány perccel ezelőtt elmagyaráztam a húgomnak, hogy
az embernek két családja van: egy eleve elrendelt és egy maga választotta.
KŐHALMI JÁNOS: Hallottam, nem kell ismételned...
KŐHALMI VILMOS: Nos, úgy alakult, hogy én az eleve rendelt családomat nem tekinthetem egyszersmind olyannak, amelyet szabad akaratomból is választottam volna.
A mi szakításunk törvényszerű volt. Én képtelen lettem volna leélni úgy az életemet,
ahogyan ezt, apa, maga megtette. Filléres gondokkal küzdve, emberi méltóságában
állandóan megalázva.
KŐHALMI JÁNOS: Fiam, én nem vitatom, hogy te ma egy gazdag, Magyarországénál
gazdagabb ország büszke polgára vagy. De jutott-e eszedbe valaha is, hogy te, személy szerint te, mit tettél azért, hogy erre a büszkeségre feljogosítva légy? Mit tettél
hát? Mert abból, hogy te tanácsokat adsz megbízóidnak szülőhazád ellen, hogy tüzet
okádsz Magyarországra, még nem lett és nem lesz gazdag a Német Szövetségi Köztársaság. Az az ország nem ettől, még pontosabban fogalmazva: nem a te munkád,
eszed vagy kezed munkája által gazdag. Merőben idegen tollakkal ékeskedsz hát! De
én igazából nem is ezért vetlek meg, hanem azért, mert engem keresztre feszítesz,
magadat pedig, a nálam sokszorta nagyobb bűnöket elkövető embert, felmented.
KŐHALMI VILMOS: Most meg engem kezd érdekelni a dolog...
KŐHALMI JÁNOS: Te vádoltál engem már ötvenhatban meg most is azzal, hogy a kommunista párt tagja vagyok. Te, aki egyértelműen lepaktáltál a hatalommal, aki egy
idegen, számomra, a magyar ember számára idegen hatalom fizetett bérence vagy...
Én pártonkívüli vagyok, de te, te vajon melyik legális vagy titkos politikai csoportosulás tagja vagy?
KŐHALMI VILMOS: Nem engedi meg, hogy végigmondjam az utat, ami idáig vezetett...
KŐHALMI JÁNOS: Nem érdekel az út. A végállomás az érdekes. Az, hogy magad is elismerted most: az utad oda vezetett, ahhoz vezetett. Ha valakinek, úgy neked nincs
erkölcsi alapod számon kérni tőlem a politikumot, a hatalom kiszolgálását. Tőlem,

38

tiszatáj

aki kívül állok a politikai életen. Te, aki nyakig fürdesz a politika tengerében. Hát
ezért vetlek meg, fiam... Te bizonyosan egy gazdag ország polgára vagy, de fiúnak
szívtelen, apának kegyetlen, embernek pedig elvakult vagy.
KŐHALMI VILMOS: Mert apa nem tudta nekem soha megbocsátani ötvenhatot. Mert
apában legalább akkora szívtelenség, kegyetlenség és elvakultság munkál irányomban, mint amekkora esetleg bujkál énbennem magával szemben.
KŐHALMI JÁNOS: Én tényleg soha nem bocsátottam meg neked és nem is fogom megbocsátani ötvenhatot...
KŐHALMI VILMOS: Egészen odáig, hogy kitagadott, kiátkozott, kiiktatott a gyermekei
sorából.
KŐHALMI JÁNOS: Ha jól emlékszem, azon az éjszakán előbb te tagadtál meg engem, te
tagadtad meg a saját apádat. Nekem már nem maradt más választásom, mint megtagadni téged...
KŐHALMI VILMOS: Ez nem így volt, apa... Előbb maga átkozott ki engem, sőt, én egyáltalán nem emlékszem arra, hogy megtagadtam volna magát...
KŐHALMI JÁNOS: Fiam, te azon az éjszakán olyan állapotban voltál, hogy kizártnak
tartom, bármire is megbízhatóan emlékezz az akkor és ott történtek közül.
KŐHALMI VILMOS: Csoda, hogy apa huszonnyolc év után észrevette: milyen állapotban voltam én azon az éjszakán. De csak huszonnyolc év múltán. Mert akkor a legkisebb hajlandóságot sem mutatott erre... Csak azzal foglalkozott, hogy engem kiátkozzon.
KŐHALMI JÁNOS: Milyen igaztalan vagy. Azzal foglalkoztunk, anyád is, én is, hogy
visszatartsunk. Hogy eltántorítsunk távozási szándékodtól.
KŐHALMI VILMOS: Megint nem érti, de hisz nem is értheti, hogy nekem akkor mennem kellett. Nem is értheti, hiszen huszonnyolc év alatt egyszer sem ejtette szerét,
hogy megtudakolja, mi is történt azon az éjszakán. Miért úgy állított be akkor
a maga fia egy lánnyal az oldalán, ahogyan beállított. Ez magát soha nem érdekelte.
Csak szórta a maga szentenciáit.
KŐHALMI JÁNOS: Valóban nem érdekelt. De azért nem érdekelt, mert akkor éjjel
temagad mondtad el megjelenésed okát. Üldöztek, s te, illetve ti, Ica és te, egérutat
akartatok nyerni. Le akartátok rázni üldözőiteket. Neked fél óra menedékre volt
szükséged, azért jöttél hát.
KŐHALMI VILMOS: Apa, ez megint nem igaz...
KŐHALMI JÁNOS: Fiam, ne hazudtolj meg! Te huszonnyolc évvel ezelőtt azon az éjszakán legalábbis ezt mondtad nekünk. Sajnos, a koronatanú, anyád, már nem él. Ica
sem él...
KŐHALMI VILMOS: Jó. Hát ha nem is velejéig hazugság, amit mondott, de legfeljebb
csak féligazság. Tényleg volt akkor szükségünk menedékre, tényleg üldöztek bennünket. De búcsúzni is jöttünk, jó szóra is vágytunk. Szülői bátorításra, segítségre,
hogy legyen erőnk elviselni az előttünk álló megpróbáltatásokat.
KŐHALMI JÁNOS: Mit tudtunk volna mi akkor segíteni? Eltökélt szándékotok volt elhagyni az országot. Hiába rimánkodott anyád... Mit segíthettünk volna? Mire bátoríthattunk volna?
KŐHALMI VILMOS: Megkérdezte, apa, valaha is, hogy miért üldöznek bennünket?
KŐHALMI JÁNOS: Mit kellene ezen kérdezni?! Részt vettetek az eseményekben, szorult
körülöttetek a hurok. S ti menekültetek.

1998. október

39

KŐHALMI VILMOS: Nem! Nem egyszerűen arról volt szó. Látja, apa, megint előítéletei
alapján ítél. Nem emlékszik arra, hogy a pisztolyom csöve még füstölgött?
KŐHALMI JÁNOS: Arra emlékszem, hogy felmutattad a pisztolyod. De a füstöt csak te
képzelted a csövéhez.
KŐHALMI VILMOS: És arra sem emlékszik, hogy azt mondtam: öltem?
KŐHALMI JÁNOS: Erre emlékszem, de ezen nem ütköztem meg. Te magad mondtad,
fegyvert fogtál, részt vettél a harci cselekményekben. Aki háborúban öl, más elbírálás alá esik, mint aki civilként a polgári életben tesz ilyent. S ötvenhatban mégiscsak
háború volt, mégha belháború is.
KŐHALMI VILMOS: És arra emlékszik-e, hogy azt mondtam: most öltem, percekkel
korábban.
KŐHALMI JÁNOS: Ilyent te nem mondtál! Te csak általánosságban említetted, hogy öltél! A leghatározottabban emlékszem, nem mondtál semmi ilyesmit.
KŐHALMI VILMOS: Én másként emlékszem, de végtére is mindegy... Egy azonban biztos: maga sem akkor nem kérdezte, sem azóta, hogy mi volt az oka a dúltságomnak.
KŐHALMI JÁNOS: Nem kellett kérdeznem, tudtam az okát. Üldöztek benneteket, s ti
menedéket akartatok...
KŐHALMI VILMOS: Apa, maga semmit nem tud! Ha tudni akarja...
KŐHALMI JÁNOS: Nem akarom tudni... Már éppen eleget tudok rólad... Már semmit
nem akarok tudni rólad!
KŐHALMI VILMOS: Tudja meg, ha nem is akarja. Meg kell tudnia: én azon az éjszakán
öltem.
KŐHALMI OLGA: Vilmos, de hisz ez borzasztó. Hogy történt?
KŐHALMI VILMOS: Már hetek óta bujkáltunk a csapatunkkal. Ica is abban volt. Aztán
elhatároztuk, kitörünk. Nem várjuk meg, amíg fennakadunk, kézre kerülünk, s nyakunkba teszik a kötelet... A gyávák már akkor mind kereket oldottak, amikor még
úgy lehetett átkelni az országhatáron nyugat felé, mint itt az előszobán át a cselédszobába. Mi még vártunk. Segítségre, csodára. Amikor az evakuálás mellett döntöttünk, már az utolsó pillanatban vagy azután voltunk... Kettesével, hármasával távoztunk akkori rejtekhelyünkről. A határon akartunk átkelni... Icát és engem a Dunához közel egy utcában igazoltatni akartak. Ketten voltak a karhatalmisták. Nem
volt mese. Vagy ők, vagy mi. Pisztolyt rántottam, az egyikbe közelről belelőttem,
a társától pedig elvettem a fegyverét. Még ma is látom... Ömlött belőle a vér... Sötét,
téli éjszaka volt... A szeme színére így is emlékszem... Tengerkék szeme volt... Nekidőlt a ház falának, a kiömlő vér megszínezte a falat. Eszeveszetten menekülni kellett... Hát így ugrottunk fel ide...
KŐHALMI OLGA: Vilmos, de hiszen ez borzasztó... Hogy lehet így élni, ilyen teherrel?
KŐHALMI VILMOS: Huszonnyolc éve álmodom éjszakánként ezzel a döbbenetes képpel. Tengerkék szemű férfi lassan nekidől a ház falának, s lassan vörössé válik a fehér
fal. Szép lassan pirossá válik, s a vörös folt terjed, egyre terjed... Látnom kellett azt
a házat, hogy ott van-e még a vörös folt.
KŐHALMI OLGA: És?
KŐHALMI VILMOS: Ma este ott jártam...
HANS: Ohó! Hát ez lenni az a várakozás a taxival... Most már én is érteni.
KŐHALMI OLGA: És?
KŐHALMI JÁNOS: Mit és? És? A huszonnyolc év előtti sebeket begyógyítottuk...

40

tiszatáj

KŐHALMI OLGA: De, apa, a lélek sebeit... A lélek sebeit ki gyógyította be? Ki tudja
begyógyítani azokat? Vilmos, és mit láttál?
KŐHALMI VILMOS: Semmit. A ház még megvan, de felújították... A vörös foltnak
nyoma sincs... Megkönnyebbültem... Most először éreztem úgy huszonnyolc év
után, mintha ez az egész igaz se lett volna, mintha csak rossz álom lett volna. Egy évtizedeken át kínzó, gyötrő, rossz álom...
KŐHALMI JÁNOS: Fiam, igaz volt. S ha a test, az épület, a társadalom sebei gyógyulnak
is, a lélek sebeinek nem szabad gyógyulniuk. Ezek jelentik a figyelmeztetést, a vészcsengőt... Ha a lelki sebek is begyógyulnának, minden gátlás megszűnne.
KŐHALMI VILMOS: Nincs igaza, apa. Az én lelki sérülésem ma este begyógyult. Huszonnyolc évig vártam és vágytam erre a pillanatra. Csodálkozni fogtok. Nem a családi körbe vágytam, nem a ti körötökbe vágytam elsősorban, hanem ahhoz a házhoz.
Látni azt a házat, s meggyőződni arról, ott van-e a vörös folt. Hát ma láttam a házat... És vörös folt nincs... Megtisztulva és megnyugodva térek haza... Hans, gyere...
Későre jár... Még nem vacsoráztunk... (Az ajtó felé indul.)
KŐHALMI JÁNOS (elébe lép): Így nem mehetsz el. Úgy kell elmenned, hogy tudd, van
vörös folt... Nem a falon. A lelkedben. Fekete folt van ott. A vér, az ártatlanul kiontott vér mélyvörös színe az évek alatt feketére változott. Azt semmiféle katharzisz
le nem moshatja onnét!
KŐHALMI OLGA: Vilmos! Így akarsz elmenni? Apád felköszöntése nélkül? Hát ezért
jöttél?
KŐHALMI VILMOS: Olga, miért hajszolod még most is a meztelen igazságot? Én a vörös folt miatt jöttem... Látnom kellett!
KŐHALMI JÁNOS: Hagyjad, leányom. A lelki nyugalmáért jött... Amint huszonnyolc
évvel ezelőtt sem elköszönni, szüleitől elbúcsúzni jött. Akkor félórányi menedékre
kellettünk neki, most arra, hogy visszanyerje lelke hamis nyugalmát. (A fiához:)
Steinhügel úr, akarom mondani Herr Wilhelm Steinhügel, Sie können gehen! Távozhat! (Kitárja az ajtót.) Tibor, kísérd ki ezt az urat. (Leroskad a fotelbe.) Olga,
nyomd be a magnó gombját. Ez az én köszönésem a távozó úrnak.
Kőhalmi Vilmos és Hans távoznak, Kőhalmi Tibor kíséri őket. A magnón felhangzik
a Szózat szövege: Bölcsőd az s majdan sírod is, ...
KŐHALMI JÁNOS: Add rá a maximális hangerőt, Olga.
A Szózat bömböl a magnóból: Mely ápol s eltakar. (Függöny.)
A Szózat szövege tovább szól: A nagy világon e kívül nincsen számodra hely; áldjon
vagy verjen sors keze: itt élned, halnod kell.

1998. október

41

PINTÉR LAJOS

A fekete vár katonái
Rövidebb prózai írásaimat gyűjtöm itt egy csokorba. Az első kettőben városom, Csongrád két festőjéről szólok. Mindkettő megnyitó beszédül szolgált.
Piroska János állandó kiállítását, „múzeumát” nyitottam meg e szavakkal, s a közelmúltban elhunyt Stéhlik Lajos emlékkiállítását. Mindketten a 20. század
emberei voltak, szinte végigélték ezt az áldott és átkos századot. Ők ténylegesen a fekete vár katonái voltak, hiszen a nyelvtörténet úgy tartja, hogy Csongrád szláv nevében ez a magyar jelentés munkál. Tényleg volt a városnak fekete
vára, földvár volt egykor, falai leomolván, de várárkában, melynek kerekárok
a mostani neve, gyerekkoromban is megállt még az esővíz s a hólé, jegén télen
ott sarkaztak mezítláb a belsővárosi kubikos- és halászgyerekek. Nyáron pedig
ott rúgtuk a bőrlabdát.
S messziről integettek a fehér várak: Székesfehérvár és Belgrád.
Piroska János a város polgármestere is volt egykoron, a második világháború
előtt. A város szerencséje, hogy festő volt a polgármester. Festői igénnyel varázsolta festőivé a várost: utcáit, tereit, parkjait. 1956-ban a tüntetésre gyülekezett nép az ő nevét skandálta, a város szélére épített házából, a szőlőhegyről
haza is szólították. Szerencséje, személyes szerencséje, hogy hortobágyi kitelepítettség utáni szorítottságában, meglepődöttségében többet talán nem is szólt,
csak annyit, emberek, menjetek haza. Mert ha többet szól, azt hiszem, nem
élte volna szinte végig a századot.
Tolnai Ottó a szabadkai bolhapiacon vagy tíz évvel ezelőtt vett egy párizsi
utcaképet, s festőként ott ragyogott rajta a név: Piroska. Büszkén mutatta.
A Párizs-járt festő nem ő, hanem testvére, unokatestvére? –, már elfelejtettem
a családi eligazítást. János nem Párizs-viselt, hanem Hortobágy-viselt, valahol
őrzöm ott készült rajzait a birkahodály-lakásokról, priccsekről. Ezeken persze
nincs ott az a fény, amely később tiszai akvarelljein ragyog.
S a két csongrádi kisportré mellé portrék még, vázlatok kecskeméti költőről, festőről, bajai fotóművészről, s a körkép végén a Tenger is ott súg, súgja:
éljünk bárhol is, Párizsban, Öcsödön vagy Szárszón, valamennyien az Ő fiai
vagyunk. S éljünk bárhol is, de valamennyien a fekete vár katonái.
Friss, nyári emlék. Stéhlik Lajos emlékkiállítását nyitom meg, s ha már otthon vagyok, családommal együtt még vagy három hétig maradunk a szülői
házban. Közben le a Tiszára, feküdni homokjába, lenni a László Gyula által
egekig magasztalt (a Holt-tenger gazdagságához mért) Tisza-ártér csavargója,

42

tiszatáj

ragyogni a ragyogó nyári napon, kis hajóval a Körösbe bemenni. Az árvizek
után vízzel és zöld színnel telítkező nyárfák és fűzfák rabja lenni.
Ekkor ér a család üzenete, a magyar televízió jön fölvételt készíteni a Stéhlikkiállításon, s szeretnék, ha a forgatásra és is odamennék, beszélnék. Természetesen, ott leszek, ígérem, egy forró augusztusi napon délután kettőre kell mennem, azt hiszem. Forgatom nyelvemen a szavakat, tűnődöm, s csak egy mondatom van kész előre, de úgy érzem, ez is elég lesz, így formálódik valahogyan:
kis városnak is lehet nagy művésze.
Házunk folyosóján nagy üvegajtó van, épp induláshoz készülődöm, amikor
fiaimmal játszunk még, tréfálkozunk, birkózunk, lökdösődünk a folyosói üvegajtó előtt. Fiaim erősebben meglöknek véletlenül, az üvegajtó felé zuhanok.
Két kezemet hátravetve igyekszem elkerülni az esést, és az üvegbe tenyerelek,
fülsértő csörgés, csörömpölés. Csuklóm tájékán ömlik a vér. Hirtelen ütőeremre gondolok, de letörlöm a vért, és megkönnyebbülve látom, hogy mély
sebet kanyarított ugyan a szilánk, de csak a tenyeremen, az ütőértől vagy kétujjnyira.
Már se tévé, sehol az egymondatok bölcsessége, már sehol a szikrázó nyári
strand, már csak örülök, hogy élek.

A hó és a csönd festõje
ELKALANDOZÓ SOROK PIROSKA JÁNOSRÓL
Ebben a rohanó világban, mondják csak, ráérünk-e megállni egy pillanatra?
Ráérünk-e rágondolni, hogy nemcsak a pénzért élünk, hanem a minket körülölelő emberi melegségért is: a kultúráért. Ráérünk-e rágondolni, hogy nemcsak
a házakban lakozunk, hanem a körülöttünk lévő tájban is: színek hűvösében
és melegében, hóesésben és virágillatban, könyvlapok és tiszta eszmék várfalai
között.
Aki egy festményt meg akar érteni: ebből kell kiindulnia. Aki egy lázas és
lázadó verssort meg akar érteni: ebből kell kiindulnia. Aki egy város újjászületését, magára eszmélését meg akarja érteni: ebből kell kiindulnia. Mint mikor
a tél után elolvadnak a hó és a jég falai, és dermedtségéből magára-ébred minden: a tetszhalott fák, füvek, megbúvó madarak, bundába bebújt gyerekek – és
mind-mind-mind kipörögnek ujjongón a napvilágra, úgy érzem Csongrád városom tavaszi ujjongó újjászületését. És különösen örülök annak, hogy városom kultúrájában akar és tud újjászületni. Kultúrájában akarja és tudja megtalálni identitását, magyarul önazonosságát.
Mennyit is gondolok arra nap mint nap, hogy mi ez a város, mi ez a Csongrád? És sorolom: emberi munka, tízezer emberi küzdés: kétkezi erő, és te-

1998. október

43

remtő gondolat. Bolgárkertészek hite: ahogy palántáikat üveg alatt nevelik,
melengetik, ahogy a hideg földbe kiültetik és árasztva öntözik, ahogy lassú
lovaskocsikon a zöldséget a távoli piacra viszik. És mi még ez a Csongrád? Az
ezüst Tisza. Egyik nap csak nyurga kamasz, medréből ki sem látszik, a másik
nap meg át akarja szakítani a gátat. Buzgón teremti buzgárait. És mi még?
A Tisza holt ágainak nyugalma: nádasok, csónakok ringása a hínár szigetei között. Nyári szikrázás, szikrázó fény, téli jégzajlás. És mi még? Halászok lassú
suhanása a vízen: hálók, halak villanása a vízen. És mi még? Kubikosok fáradozása és hidászoké. A komp külön világa, jelképes világ: örök vágyunkat jelképezi, hogy át akarunk jutni mindig, ha küzdve is, a túlsó partra. És mi még?
Mi még a város? Mert azt hiszik sokan: minden alföldi város por és por. Pedig
a város: győzelem e por fölött: vizek és felhők és ködök és kertek és fák és kicsike erdők, ligetek és parkok virágai. Ez a por-város fölötti színes és gazdag
élet, ez a város, ez lehet győzedelmünk!
Azért soroltam mindezt oly sokáig: mert ennek, épp ennek a festője Piroska János: a por-város fölötti létnek.
Két szóval ha mondanám, festője a hónak és a csöndnek. Tájképein a hónak, de ezzel együtt megannyi természeti jelenségnek: hóesésnek, jegesesőnek,
ködnek, jégzajlásnak, szikrázó napsütésnek. És csendéletein festője a csöndnek:
kertünkből és parkunkból vág egy szál virágot, s asztalunkra, képzeletünk előterébe teszi. Miért: hogy látni tanítson: rálátni parkunkra s kertünkre. Rálátni
rendezett emberi életünkre.
Azt mondta egyik műkritikusa fanyalogva, Piroska János képein nincsenek
is emberek, pedig reális megítélése ott kezdődhetne, emberábrázolásánál. Dehát kell ennél modernebb, vagyis titkosabb, rejtekezőbb, költőibb-metaforikusabb emberábrázolás, mint az övé! Mert hó-motívuma mögött: a havasesők, jegesesők szöges ostorverése mögött ott motoz ám az ember, kitéve a természetnek, az ember, aki mindezt, ha csapás, ha áldás, elviseli. És másik motívuma
mögött is, csönd-motívuma mögött ott motoz ám az ember, hisz parkjainkat,
virág-kertjeinket ember teremtette: egy szál virág itt az emberi teremtő munkát dicséri, annak rejtekező, szemérmes metaforája.
Mennyire nem szeretem a beteg, az elburjánzott alföldi festészetet: kilóra
festett kunyhóival, méterre festett halászhálóival, és megrendelésre festett leomló és beomló tanyafalaival. Mennyi de mennyi dilettáns is benyomult ide,
és festi süket és vak realizmussal házunkat és hazánkat.
És ezzel szemben mennyire szeretem Piroska János festészetét: szemérmes
metaforikusságát.
Ajánlom az Önök figyelmébe és szeretetébe is.
1990

44

tiszatáj

Stéhlik Lajos ünnepe
Örömmel és meghatottsággal jöttem haza. Haza, legszűkebb hazámba,
Csongrádra, hogy a Csongrádi Napok rendezvénysorozatának talán legfénylőbb rendezvényét megnyissam.
Írásom címe ez: Stéhlik Lajos ünnepe. Mert bár a Család állít itt ki, de a legfőbb dicsőség mégis az övé: Stéhlik Lajos bácsié.
Övé, aki szinte végigélte a XX. századot. Érdekes, hogy a festőknek általában hosszú éveket szab az Úr, úgy látszik, szereti őket. Hosszú életet szab nekik, mert szép azúrkékre festik a vásznat, és fejünk felett az eget! Lajos bácsi
a közelmúltban halt meg, 90 éves korában, szinte végigélte tehát ezt az áldott
és két világháborúval átkos XX. századot. S alkotó éveit itt élte Csongrádon.
Én egy utcában laktam vele. Még nem volt tanárom, még csak aprócska
gyerek voltam, amikor háza előtt ráleltem alakjára. Kicsit hajlott hátú, megnyerő arcú ember volt, fénylő tekintetű művészember, tanárember, aki ült
vagy állt vászna előtt. Festékeire, kikészített festékeskészletére is emlékezem: ott
keverte előttem a csongrádi fák zöld és sárga színeit, a régi csongrádi polgárházak udvarának alkonyatszíneit, a Tisza-part árterének fényei, árnyai színeit.
Általános iskolai tanár volt, gimnáziumi tanár volt évtizedeken keresztül,
hány generációt tanított? Az biztos, hogy apáink generációját már tanította,
s még a mi fiaink korosztályát is. Generációkat tanított tehát a Szépre! Mert
rajzolni, az mind semmi. Rajzolni almát, téglatestet, gömbformát. Amelyekbe
persze belebicsaklott ügyetlen kezünk. Ez mind semmi volt. Nem akart ő belőlünk, belsővárosi kubikosgyerekekből és halászok gyerekeiből és napszámosok gyerekeiből és bolgárkertészek gyerekeiből és értelmiségiek gyerekeiből,
nem akart ő belőlünk rajzolóművészeket nevelni. Az ugyanis lehetetlenség lett
volna, képtelenség lett volna. De valamennyiünket, kivétel nélkül valamennyiünket meg akart tanítani: Látni. Meg akart tanítani: a Szépre. Meg akart tanítani: a Körülvevő Festői Szépséget Látni.
S ezt meg is cselekedte.
Fölnevelt persze festőművészeket is és rajztanárokat, művésztanárokat, kik
mind az ő indíttatásának csillagbélyegét viselik. Festővé, alkotóművésszé nevelte fiait, rajztanárrá unokáját. Dinasztiaalapító volt: a mostani kiállításon ez
az alkotói dinasztia is felvonul most emlékének tisztelgőn.
Valamennyiük munkáján ott csillog az Alföld, valamennyiük munkáján ott
ragyog a tiszai táj, valamennyiük munkáján ott a messzesugárzó tiszai Csönd.
Valamennyiük munkáján ott az áruvédjegy, odakanyarintott aláírásként, hogy
Stéhlik.
Lajos bácsi, azt mondják Rólad, hogy régivágású tanáremberként az úgynevezett „zsebpofonjaidról” is megemlegetett voltál. Persze, afféle cirógatás
volt az csak, én mindenesetre sosem kaptam belőle, s a mi osztályunkban sem

1998. október

45

senki. De aki kapott is e zsebpofonból, most büszkén mutatná a helyét: ezt
Stéhlik Lajostól kaptam, s büszkén fölfénylik még a régi seb is!
Két kezemen meg tudom számolni a város eme legendás értelmiségeit. Többen még közöttünk, többen már a temetőben. De az ő rendkívülien értékes
munkálkodásukból lett a város az, ami. Tessék jelentkezni, tessék követni őket.
Ne csak múltunk és jelenünk legyen, legyen a csongrádi életnek és értelemnek
és érzelemnek jövője is! – ennek reményében: a kiállítást megnyitom.
1997

Egy pohár kóla
BODRI FERENC KIÁLLÍTÁSA ELÉ
Egy olyan épületbe sietek, melyet jobb csak kívülről körülkerülni, citromsárga és narancssárga és okkersárga és Napsugár-sárga színeit csak kívülről nézegetni. Olyan épületbe sietek: kórházba.
De dicséret illesse ezt a kórházat, mert a betegek gyógyításán és képzelt betegek megnyugtatásán kívül marad arra is ideje és energiája, ami miatt most
idejöttünk: Képtárat fönntartani, a megye, a város, a térség legrangosabb művészeinek időről-időre kiállítási lehetőséget biztosítani. Bodri Ferenc kiállítására invitáló mondatokat olvasok a Petőfi Népében. Az újságcikk elmondja,
hogy 1997. június 4-én délután fél kettőkor kiállítás nyílik a Kórház képtárában, a kiállítást megnyitja Pintér Lajos költő, s Bodri Ferenc grafikus kiállítását a daganatos betegekkel való együttérzése szellemében készítette.
Akkor az én volt édesapám tiszteletére is. Aki valamikor 1976 táján észlelte
magán először a betegség jeleit. Borotválkozáskor kicsit megduzzadt nyirokcsomókat. Pestre kerültünk, Budára. Én az Eötvös Loránd Tudományegyetemre tanulni. Ő pedig a Kékgolyó utcába, az Onkológiára. Mindennap a fárasztó egyetemi órák után még este elbuszoztam hozzá, és néztem egyre soványodó testét.
Roskadozó lábakkal még a kórházi büféig elkísért, s mint jó vendéglátóhoz
illik, meghívott egy kólára. Talán csak engem, mert ő nem ivott, egy pohár ital
is fájdalmára volt, a mosoly is, amivel egyetlen fiát üdvözölte. Én ittam tehát
egyetlen pohárnyi kólát a Kékgolyó utcában, kicsi émelygést is éreztem, a gyomrom kavargott, de a meghívást nem utasíthattam el, hisz apám vendégelt meg.
Ferikém, itt vagyunk a kiállításodon, élünk, remélünk. Legyünk még sokáig együtt, s légy erős Te is: mindig érezd magad mögött támaszul az én szeretetemet is. Mindig tudd magad körül a barátok szeretetének karéját.
Alkoss valamennyiünk örömére.
1997

46

tiszatáj

„Sír a király”
A hatvanesztendős Buda Ferenc költészetéről mit mondhatnék el, ami újdonság lenne. Beszéljenek róla az irodalomtörténészek, Vekerdi Laci bácsi például, aki e költészet esztétikai és etikai vonatkozásait is olyan szépen rendbe
szedte. Sokan Esterházy Péternek tulajdonítják a kijelentést, hogy „alanyban,
állítmányban kell gondolkodni, nem népben, nemzetben”. Az idézet Máraitól
való, Esterházy csak továbbfűzte.
S a gordiuszi csomót most sem kell átvágni karddal, ki lehet bogozni.
Alanyban, állítmányban kell gondolkodni, és népben, nemzetben. Ezen állítás
igazolására íme, egy költői életmű, a Buda Ferencé, az esztétizálásból legyen is
elég ennyi.
A vallomásból se sokkal többet, egyetlen mondatban elmondható. Húsz
évvel ezelőtt, amikor pesti egyetemistaként a Forrás szerkesztősége meghívott,
hívott a szerkesztőségbe dolgozni. Az ő neve volt számomra a garancia. Többek között az ő nevére mondottam igent.
S most egy kicsit nagyobb kört szeretnék leírni. Kicsit távolabbról kezdem
mondandómat. Hányszor szólítanak meg így, valamiféle közhely ezt mondani:
„Lajos barátom, a költő és hadvezér”. Mintha mitőlünk azt várná el a közhelyes ítélkezés, hogy költők legyünk és hadvezérek. Az sem baj, ha kapitányok egy tengerjáró hajón, miközben nincs is tengerünk! Pedig a költő – szerintem – nem költő és hadvezér. Hanem a költő: király és udvaribolond. Király és bohóc. A színházak félig síró, félig nevető arcú embere.
S én most emberi felem udvaribolond részével szeretném jelenteni, láttam
sírni a királyt. Jelenthetem, mint Katona József Bánk bánjának az udvaribolondja, hogy „sír a király”.
Néhány évvel ezelőtt tévéjáték készült Katona József remekéből. Feledhető
alakításokkal, feledhető megoldásokkal. Kiss Jenő színészbarátomnak lehet
csak egyetlen mondata volt a darabban, a királyi udvar kavargása, kavalkádja,
sürgése, sündörgése közben észre kellett vennie, s halkan maga elé motyognia
vagy világgá kiáltania, hogy sír a király. Tette ezt olyan színészi intelligenciával, hogy a játék ezen egyetlen mondata maradt emlékezetemben.
Tíz évvel ezelőtt történt, tizenöttel? Buda Feri meglátogatott bennünket új
lakásunkban. Betoppant. S meglátogatott bennünket annak okán is, hogy két
tipegő fiamat szemrevételezze. Nagyobb fiam lehetett négy éves, a kicsi egy,
babakocsijából alig kikéredzkedő. Jó tíz évvel ezelőtti tehát a történet, ami jelképesen belémvésődött.
Feri előbb a lakásban nézett szét, megcirógatta, megdajkálta a gyerekeket,
elbeszélgetett, eldünnyögött velük. Mint akinek a gyerekek világához van persze a legtöbb köze. Maga is öt gyermek édesapja.

1998. október

47

Majd sétálni indultunk, lementünk a ház előtti terepre, ahol buszok indultak hatalmas kanyarodással, keringéltünk füstjükben, illetőleg az épp növekedésnek induló fenyőfák erdejének védőszárnyai alá húzódtunk. Fiaim ott rajzolgattak a poros homokba. Nem tudom, mit gügyörészhettek, nem tudom,
milyen mozdulattal, vagy mondattal kedveskedhettek Ferinek, de egyszer azt
vettem észre, hogy Feri szeméből könny csurran ki. Újabb könnycsepp, és
egyre erőteljesebben sír a meghatottságtól. Nem illik a férfikönnyet észrevenni, szó nélkül mentünk tovább, néztük a fák tűlevelén átütő fényt.
De ezért a pillanatért visszamenőlegesen is vállalom, hogy udvaribolond legyek, s fennen jelentsem, mint a Bánk bánban tette barátom, fennen jelentsem,
vagy halkan suttogjam csak, alig hallhatóan, hogy: sír a király.
1996

Szárszó fotósa volt
BÉRCI LACI BÁCSI EMLÉKÉRE
A közelmúltban jártunk Baján. Gimnáziumban tartottunk rendhagyó irodalom órát, a gimnázium könyvtártermében, nagyszámú közönség előtt, csillogó szemű fiúk és lányok előtt. Jó volt, szép volt.
Arra nem emlékezem már, hogy verset vagy prózát fölolvastam-e, csak
arra, hogy rövidke, rögtönzött beszédecskét mondtam. Baja szépségéről, rangjáról, rangos embereiről beszéltem.
Két név köré szerkesztettem mondandómat. Az egyik név Ranódy Lászlóé
volt. Ranódy László filmrendezőé, aki immáron klasszikus filmjeibe belerajzolta Baját. Ha a századforduló jellegzetes városát kereste, azt elsősorban Bajában találta meg. S a bajai főtéren, rendezői szeme, kamerája azon többször végigpásztázott. Az egyik legszellősebb, legemberibb, legtágasabb magyar tér. Ha
randevúznék, ott szeretnék randevúzni. Ha filmrendező lennék, ott szeretném
sétáltatni hőseimet, Latinovitsot, Págert. A gyerekek figyelmét szerettem
volna felhívni a köröttük lévő táj szépségére, méltóságára. Mert hajlamos az
ember arra, hogy azt a szépséget, amiben benne él, azt észre sem veszi.
S mert oly sok minden és mindenki ábrázolatlan, megörökítetlen marad,
mert oly sok világunkban a névtelenség, visszhangtalanság, szerettem volna azt
is jelezni ezeknek a csillogó szemű gyerekeknek, hogy Bajának irodalma és
filmtörténete van.
S egy másik név is idekívánkozott: Bérci Lászlóé. Ő pedig Baja város legendás fotósa. Róla beszéltem pár mondatot, föltételezvén, hogy nevét a diákok
talán épp úgy nem ismerik, mint Ranódyét. Pedig valahol Baja központjában
évtizedek óta ott virít a tábla: Bérci fotó. A tanár urakat kértem arra is, a nagybeteg idős fotóművésznek üzenjék meg, hogy itt jártunk, üdvözöljük, emlegettük.

48

tiszatáj

A nyári szabadságom előtti utolsó napon kaptam a hírt, július végén, hogy
Laci bácsi meghalt. Újságban láttam meg a gyászjelentést.
Még a nevének helyesírásában sem vagyok biztos, a gyászjelentés Bérci
Lászlót ír, a mellékelt plaketten pedig ez áll: Bérczi László (így cz-vel), s a plakettre ráírva még, a népi írók fotósa.
Mert Bérci László valóban Szárszó és a népi írók fotósa volt. Ő készítette
a legendás 1943-as szárszói írótalálkozó legendás felvételeit. Ezek minden kockája klasszikusnak számít mára. S erről az írói nemzedékről ő készítette a legemlékezetesebb portrékat: ő Móricz Zsigmond, és ő Németh László, és Veres
Péter és Sinka István és Kádár Lajos és Szabó Pál és Szabó Dezső fotósa.
A világ legaranyosabb, legmesélősebb kedvű öregura különben. Tőle tudom, hogy Szabó Dezső dölyfös és elutasító volt, nem engedte magát fényképezni. De mire ezt Bérci Laci bácsival közölte, vagyis az akkor még fiatal Bérci
Lacival, addig a hóna alatt tartott géppel titkon már el is készítette a portrét.
S ő hívta fel a figyelmemet újra és újra arra is, hogy Szent-Györgyi Albert
ott volt Szárszón. Nézd csak a fényképemen, mondotta, ott ül a második sorban. Alig tudott irodalmi adalék ez, s vette szépen sorra az arcokat, személyeket, s mindenkiről volt szava: azért tudta fényképezni őket, mert ismerte legbensőbb énjüket.
Vagy tíz évvel ezelőtt hosszabban írtam Laci bácsinak, s szokásomtól eltérően kézírással, macskakaparásos betűkkel. A következő tréfás válasz érkezett tőle: leveledet megkaptam, nem tudtam elolvasni, de nagyon örültem
neki! Laci bácsi, már nem tréfálkozunk, kifogyhatatlan történeteidet sírba vitted-e, vagy lejegyezte valaki?
Jártam műtermében is, a házban, ahol ki van írva, hogy Bérci fotó. Hosszan
unszolt, s végül is a gépe elé ültem. Elkészült a kép, de nem mutatom senkinek.
1997

Ideiglenes otthonok
A LIBERTÉ
Amikor 1976-ban Kecskemétre kerültem, ha jól emlékszem, még a városközponton keresztül hömpölygött az E5-ös út forgalma. Isztambultól Londonig minden forgalom átdübörgött a Főtéren. Csoda, hogy a soktemplomú tér
falai nem repedtek bele.
Nagy jót tett a várossal, aki kitalálta a körgyűrűt. Az autósok átkozódnak,
lehet, hogy reményvesztett kerengésbe kezdenek, ha Kecskemét központjába
érnek, s csak pörögnek körbe, mint megzavarodott kutya a láncon, de megérdemlik a sorsukat. Autós vagyok én is, magam rovására is mondom.

1998. október

49

Amikor 1976-ban Kecskemétre költöztem, még átdübörgött a nemzetközi
út forgalma a Főtéren, kamionok gyorsultak, s csikorogva álltak meg a helyijáratú buszok. A mostani Liberté kávéház helyén pedig a Centrum Áruház
épülete volt. Emlékszem minden apró részletre, arra is, hogy hol volt az illatszer osztály, ott fönt, a karzaton. S emlékszem, hol volt a műszaki osztály, ott
vettem első nyugati gyártmányú rádiómat. Persze csak Karácsonykor, mert
nyugati áru és banán, narancs csak akkor érkezett az üzletekbe. És persze borravalót is csúsztattam az eladó zsebébe, hogy meglegyen a rádió. Pult alól. Ma
a rogyadozó polcok idején, a nyári banán idején, és a darabszámra árult méregdrága alma idején el sem hinnétek ezt.
A világ legszebb építményű és fekvésű Áruháza volt, az biztos. Luxus volt
ebben az épületben áruházat működtetni, valaki rájött erre a luxusra, és finom
ízléssel gyönyörű kávéházat varázsolt helyére.
A névadó időkre is emlékezem. Mivel a Szabadság téren állt ez az épület,
hajlott arra minden rangú ember, hogy Szabadság Kávéház legyen a neve. Szabadság? Érdekes, ez a tér a nagy névváltoztatások idején is megőrizte nevét.
Régi rendszerben is, új rendszerben is névnek is jó, eszmének is jó.
A legmagasabb rangú ember azonban azt mondta, hogy ne Szabadság legyen a kávéház neve, mert az egy errejáró külföldinek nem mond semmit. Hanem Liberté! Ez az ember szerintem üldögélhetett már máshol idegen hangzású és idegen eleganciájú kávéházban. Így lett Liberté. Érdeklődésemre évek
múltán is azt mondta egy tájékoztató portás, hogy a rendezvény a „Libero Kávéházban van”. Persze, annak volt értelme, mert arról a Libero babapelenkáról
több szó esett, mint a Szabadság-Egyenlőség-Testvériség hármaseszme eme csillagpontjáról.
Most ülök egy gyönyörű nyári estén a Liberté Kávéház teraszán. A szomszéd asztalnál zenészek beszélgetik, hogy melyik is lesz számukra a „büntetőkoncert”. A világ bármely pontján megállná a helyét ez az alkonyati csendes
terasz. Olyan mediterrán az egész. Nem futóhomok száll, hanem tücsök cirpel
a park füvén, egy fáján, mint mediterrán Tengerpartokon. S még a Tenger
csobbanását is idehallani, pedig csak a főtér szökőkútja csobog.
1997

50

tiszatáj

KASS JÁNOS

Ecce poeta
A költő születésnapján keresem az „Új Írás” utolsó számát. 1991 decemberében jelent meg utoljára, pontosabban akkor szüntették meg.
Ehelyett kezembe kerül az ötvenéves Juhász Ferencet köszöntő „Ecce
Poeta” című kis, karcsú kötet.
Egész papír kötésben, japán hajtogatással készült.
Illyés Gyula kézzel írt levele az élen, ezt követi Hatvany Lajos emlékezetes írása 1954-ből, részlet „A tékozló ország”-ra reagáló kritikából.
Nagy László „Rózsa-vitéznek – Rózsadombra” c. verse (1973) és krétarajza a költő-barátról.
Kormos István „Testvérek” című műve (1951), Ferenczy Béni bronz
mellszobra.
E művek nem egyidőben születtek, de a költő akkor immár három
évtizedes pályafutása alatt, a művész kisugárzásának hatására.
Van benne Kassák „Napló”-jából is egy részlet, Csukás István köszöntő sorai J. F.-nek, Bella István verse.
Bodnár György tanulmánya (részlet). Utassy József verse, a „Mindenség Déva-vára”, Bata Imre sorai, Kalász Márton köszöntője, Bihari
Sándor „Valaki, mindig” című verse s végül Illés Endre kézfogása
„A szorongó-látomásos költő” címmel.
A kötetet Bihari Sándor és Farkas László szerkesztette, a nyomdász
Erdélyi János tervezte. Nagyon alacsony példányszámban jelent meg és
nem került kereskedelmi forgalomba.
A hetvenéves költőt e kötetből kiemelt rajzzal köszöntöm, csak az
50-es számot írtam át 70-re, csillaggal jelölve a változtatást.

1998. október

51

52

tiszatáj

JUHÁSZ FERENC

És mit tehet a festõ?
Mit tehet a költő? – kérdeztem egy verspróza-gyűjteményem címével legalább harminc évvel ezelőtt magamat és a világot. És bármekkora a művészet
hatalmában hitünk, mert bármekkora a segítség-hitünk, nagy győzelem-hitünk, tébolygó öntelt önbizalmunk: mindig szíven-bök bennünket a hiábavalóság feketeholdas-körmű, fölsebzett, véres ujja! Hogy hiába! Hogy semmit!
Mert a kérdésbe kérdések sárga kévéje burkolva hártya-csomagolással, s az
idegfinom kérdés-csomag kéveszál-csöveiben újabb kérdések, mint az idegszálak, neuronhálózatok horgolat-tornya. Mint hajszálban a velő-állomány puha
belső-csáp rúdja. Hiszen a kérdésben, az egy-alakúban, vagy kötegesben: a művészet hasznának, értelmének, szolgálatának és erejének esengő, gyermek-csodálkozásszerű kérdezése van. Az, hogy van-e értelme az ilyen teremtő, a második természetet (vagy a másik természetet) agyunkból kibűvölő munkának?
Tudunk-e segíteni? Tudunk-e változtatni, tudunk-e jobbá, elviselhetőbbé tenni
valamit, tudjuk-e gazdagabbá, boldogabbá, erkölcsibbé bűvölni az embert,
emberszívet, szabadabbá tenni az ember által is belakott Földgolyót, tudunk-e
embernek, embercsoportnak, társadalomnak fölemelő hasznosai lenni? Tudjuk-e a traszncendenciába égetve préselni az elmúlást, mi halandók? Le tudjuke győzni a halált? Schéner Mihály életmű-kiállításának mágnespont-fényére ragadva (mint légy a finom aranyhíd-félkosár töltelékű égő villanykörtére ragasztómirigy-napraforgó karomkefe talpaival!) is e kérdés újrakérdezése kíván kinőni kíváncsi hűségemből: mit tehet a művész, mit tehet a festő? Hiszen a kérdés szívcsíra-magja az örökégő gyötrelem-láng: mit tett a művész, mit tett
a festő gyötrődő, magányos és szorgalomban ihletett hatalmas munkaéletével,
életmű ihlet-formáival, ha ilyen burjánzó tömegű, mint az övé is. Ha ilyen bőséges, terjedelmes, a térben is bogozottan messzire elterülő, a térből, a síkból
gigantikusan fölemelkedő. Piramisgúla, aminek túlvilág-előszagú árnydobozgyomrában a halál aranyba-öltöztetett, majolikába, zománcba függönyözött,
gyémántba-dermesztett csöndje titok. A túlvilág-útra szánt karcsú, drágakődiókkal kirakott szitakötőszemű aranyszekér, istenek, csodák ragyogása. És
négykézlábra állt könnyű testhíd-végtelenségasszony csillaghínárba ágyazott
kékben: a Kozmosz. Bár tudom, kevés a kevés és sok a sok: mindig izgatott
a méret és az arány, a tömeg-nagyság és a jelentés-mennyiség, jelentés-erő,
jelentés-maradandóság (vagy egyszeriség) viszony-szerkezete, a mű, vagy fizikai, biológiai létező tömege és életideje (a művészetben maradandóság-ideje)
közti meglévő, vagy lehetséges, vagy lehetetlen, törvényszerű, vagy a mérettörvényt tagadó (mert önmaga tömegében az összeroppanás gyűlölet-beszívó-

1998. október

53

dása!) összefüggés-rácsozata. Hogy a teremtés-többlet ihlet-örök többlet-e, vagy
fordítva? Hogy az anyag-több jelentés-több-e a művészetben, vagy a természetben? A nagyobbnak nagyobb-e a jelentés-tüdeje, gravitációs-mágneses szíve,
kisugárzás hő-mennyországa, vagy hő-temetője? Mert a biológiában és a fizikában is csak válasz-összevisszaság van. Zűrzavar-dadogás! Hiszen az óriáscsillagok fölfúvódva robbannak és tűzporrá szétesnek, mint a szökőkút csillaganyagból, égitest-halálból, s a titáni testtömegű gyíksárkányok, mint a 22 méteres testhosszúságú Diplodocus carnegiei vagy a Brachiosaurus altithorax,
vagy a két méteres tibiájú sárkánygyík se halál-taszítóbb (önmagához viszonyítottan), mint egy szőr-pálmafa csápú zümmögő vérmotor szúnyog, a törékeny halál-háló mikroszerkezet, de az őssejt, a félelmetesen piciny atom-molekulacsomag: halhatatlan. És talán halhatatlan: a mindenen átcikkanó őspillanatpont: a neutrinó. És mért halandóbb az ugró grafithéjzacskószerű karmos
zsírpont füvibolha és mért van a hangya, légy, muslica rövid életidejébe zárva,
mint egy szétrobbanó mágnesházba és a tengeri teknőc, vagy húszméteres takony-tejútfürt kalamájó, a bálna miért örökebb, mint mi, emberek? És a varjú
miért él kilencven évet is? És a művészetben miféle tömegek, arányok, örökkévalóságok és hamar-halandóságok? Ó, ez a Szent Egész: kauzalitás-összeviszszaság, káosz-rend. Végtelen Titok! Hiszen a természet (így a művészet: a második természet is!) szigorú renddé szervezett bonyolult, magányos, egymásrautalt összevisszaság. S ha van (vagy lehet) is fejlődés-iránya, célszerűség-suhanása ennek a rendezett káotikus szövevénynek, ennek az oksági hálóba lüktető, vagy dermedő szövet-terebélynek: célja nincs, csak értelme van, mint a csillagos éjszakai égnek. És az értelme az, hogy van, hogy lehetett, hogy lehet,
hogy élet és halál. Ahogy a Tejút vibráló fénypára-kendője lóg homlokodra,
mellkasodra, pupilláidra. Így van? Mert mindezt megkérdezhetem tőled is, te
Szent Bohóc, tülekvő folytonos virágzás. Hiszen működtél rendületlenül.
Mert csináltál kétméteres bolhát vasból ha kellett hitednek, négyméteres fémsáskát, a vaskorra válaszul, négyméteres mézeskalács-huszárt fából, színeset,
mint a hajnali pipacsos rét, te Gyermek-Szívű, magadból Jézusi szamaras virágszekeret, ősz fejeden virágkoszorúval, tündércsikót: tejutat legelőt, cipő-bakancs társadalomvallomást, szenvedésünk és szegénységünk bőr-kéreg alvilágcsónakait, fából faragott huszárokat réz-margarétával a kezükben, démonokat
holdsárga fából, a kezek époszát rajzból, az emberujjak jelentés-csigaszemeit,
ahogy a fényre kinőnek látó ezüstrügyekként, s az ujjvégek emberfejei, mint
a mítosz-manók titok-mosollyal arcukon, csináltál fa-trónt és mázsás paprikajancsit, párna-óriás varrott színes kezeket, amik mint a varázslat-felhők dagadnak szenvedő eszméletünkre ragadva, mint polipok, tengeri csillagok a csöndderengés bűvölet-ringáslassúságban, puhamárvány-fényéletragályban, felkent
képek tobzódás-síkhalmazait művelted a színekből (ó, Rudnay-mester rothadás
arany-arca a színköteg-léttalajba keverve! mint Agamemnon-király gyűrt halotti aranyhártya-mosolyálarca halandó túlvilágból), csináltál olyan laza-végte-

54

tiszatáj

len szétterülés-szövődményt színekből, emberszívbe horgolt fordított aranycsipketérháló túlvilágot, amely lángol, ég, parázslik, serceg, ropog, szikár szomorúsággal megváltást üzen, olyan szent összevisszaságot, mint a természet,
amely mégis a szigorú rend törvényeit szövi valósággá, amely a szerkezet-szigorúság titkában tenyészik, mint a Kozmosz. Amely úgy nézi árva gyötrelmünket és szerelmünket, mintha százezermilliárd emberszemből-állatszembőlrovarszemből kozmikus látás-ernyővé ragasztott halandóságra éhesen kíváncsi
négymilliárd éves nézés figyelné kegyelmünket, érdemünket, bűnünket és hitünket, mert belőlünk, a bennünk virágzó és szikrázó erkölcsi szerkezetből
annyit se ért, mint kisgyerek ha magát látja a hínár-ringásmélyű pataktükörben, amelyen vízipók fut kettős lét-reménnyel: fönt a pókszerkezet kitincérnahattyú-tornya, alúl a zöld, márványos vízalja sáron a nyolclábú hattyúdrótszerkezet árnylencse-kerékúszása, mint vízszintes apró óriáskerék. Ó, benned
guggolva mereng az ősgyermek és szíved folyékony lánggyantát ürít, ahogy az
indián férfiak guggolva vizelnek. Te gyermek! Mert a káotikus türelemmel
szétúszó világegyetem (az űrben az anyag) nem olyan, mint egy mindenségnagy gyémánt-óra! Nem statika-függvény, nem stacionárius (állandó, időben
nem változó), de mozgó evolúció-gömbterebély. De a gyémánt-óra is idő,
időben az idő, állandóság a változásban, jövő-szeletelés, bár mutatói nem
szállnak el, mint a kilőtt nyílvessző, de kegyetlen émellyel körbeforognak.
Biccenve pörögnek a lényeg szívén. Küldetésük az idő-teremtés. És a művészet
(a művész) a műben erkölcsi (hisz szépség) statikára vágyik, erkölcsi stacionáriusságra, arra, hogy a mű, a művek összege olyan állandó, időben nem változó, szennyezetlen, erkölcsi, jelentésbeli gyémánt-szigorúságú, gyémánt-tisztaságú, gyémánt-keménységű legyen, mint az öröklét. Meg tudta-e ezt valósítani,
teremtő és emlékező jelenéből kiszülve művész a művészet történetében az
ember-idő kezdete óta? Talán Pláton, talán Homérosz, talán Dante, talán Leonardo da Vinci, talán Michelangelo, talán Baruch de Spinoza, talán József Attila, talán Picasso szabadsága szertelen szerelmében. Hiszen a Létben, így a lét
egyik módszerében: a művészetben is minden időhöz kötött, időből kiágazó,
időbe zuhanva visszaomló, a tartalom, a forma, a méret, a jelentés tükröződése
az idő-lomb lapjain, melynek tárgyai, tényei, mint titáni isteni rózsalevélre zúdított és ontott óriás angyalpeték, zsíros, misztikus ikrakupacok ragyognak.
Transzcendens tojáshalmazok az angyalpotrohokból, Szeráf-petecsövekből,
Kérub-tojó-kitintűkből csobogva, viaszosan folyva. A teremtést-akaró angyalnemzés után. (Igaz: Swedenborg azt írta: az angyaloknak nincs neme!) Teremtő halandóságunk: a Mindenség idő-csobogásra függő nyálhab-fészkében
csillogó békapeték, hogy majd kikelve vízbe, a folyékony téranyagba hulljanak
az ebihalak a fény-ágon himbálódzó nyálkosárból: felnőtté dagadva élni, szaporodni, pofa-oldalakból kifújt hártya-hangcsöcsökkel zenélni. Hiszen a művészetben minden eszmékbe, ideológiákba csomagolva, mint a borostyánharmattal töltött magzatburokba, minden elméletekhez szögezve, mint Krisztus

1998. október

55

a keresztfára! Mit tehet hát a művész, ha ezt akarja. A megmaradás erkölcsi állandóságát. Hogy műve ne legyen, mint a lekaszált virágos rét, temetőkoszorúk megalvadt, gyűrt kosz-sivár rothadás-aszálya! Hiszen amíg élünk: úgy vonul bennünk a múlt (a habzavar idő), mint nagy fehér felhők a kék égen. Mit
tehet hát a művész? Dolgozik, mert remél, aztán abbahagyja. S mert vágya:
nem-romlandót teremteni a romlandóból, időtlenséget az időből, gyémántot
a gyötrelem-fekáliából, kristály-lángúvá szikkasztani a mocsár-nyüzsgés eleven
halálát: elkezdi tenni újra. És mert abbahagyta, hát újrakezdi, halálig. És azzal,
hogy újrakezdi: abba sohase hagyja. Pedig szívében forgácsporhablisztes alagutakat, cifra járatokat rág a kétely, a fekete nyű, a halálbogár, mint a szú a fában, mondjuk egy templomi barokk fa-Jézusszoborban. A tejútként függő színes fa-korpuszban. (Mert a csillagok, galaxisok, metagalaxisok színesek!) S a rágásnyíláspontok pórusai az égitestek. S a csillagokból, a Szent Szövetből fehér
üdvösség szivárog, fehér megváltás sugárzik. Ó, Szívünk Eleven Piros Fája!
Húsában, izmaiban a cérnacsőháló-bányaméllyel, a szenvedés-járatokkal! És
most hadd fejezzem be kérdés-térképem titok-árnyú vázlatát te Látomásokbólfont Láng-Ember, Feketekalapos Fehér Krizantém-Habkirály, Táltoslovon
a sors-láp fölött szálló Ősz Mosoly, Nyerítés-Motyogás Kentaur-keveréke Mámor, Jézus Csacsija Üdvösség-Vivő, hadd fejezzem be egy 1956-ban írt versem,
a Tenyésztett szomorúság négy sorával:
te is csak az vagy, ami én,
halálos emberi-remény,
te is az ember álma vagy,
s most hűségem virága vagy.

SCHÉNER MIHÁLY: JUHÁSZ FERENC ÉS CSALÁDJA CIPŐI

ÖRÖKSÉG
KOVÁCS I STVÁN

Dembinski
’ visszavonulása
Szeged és Temesvár között 1849 augusztusában
Az 1849. július 29-ei szegedi haditanács, amelyre a miniszterek jelenlétében került
sor, órákig elhúzódott, s csak hosszabb szünet után folytatódva hajnal felé ért véget.
Egyik legfontosabb tárgya a „hogyan tovább?” kérdése, megfűszerezve a fővezér megválasztásával. 1831. augusztus 10-én Varsóban is hasonlóan feszült légkörben döntöttek
Skrzynecki leváltásáról és utódja kijelöléséről. A körülmények akkor Dembińskinek
kedveztek. És most?... Mészáros Lázár, aki tisztában volt vele, hogy rövid időn belül
döntő ütközetet kell vívnia, képességét ismerve, nem volt hajlandó tovább maradni
a főparancsnoki poszton. E tisztséget egyébként is csak formálisan töltötte be. A jelenlévők közül Perczel volt a legmagabiztosabb: eleve azért sietett Szegedre, hogy a hatalmat magához ragadja. A teljhatalom magába foglalta a fővezérséget is. Rajta kívül
csak Dembiński mutatott készséget a főparancsnokság elvállalására...
Kossuth kétségbeejtő helyzetbe került. Személyes kapcsolata Görgeivel már négy
héttel azelőtt megszakadt, pedig ők mindenkinél jobban egymásra voltak utalva. A július 26-ára kitűzött találkozójukat a cári csapatok tiszafüredi átkelésének híre megakadályozta. Ha a tervezett megbeszélésre vagy beszélgetésre még időben sor kerül – az
április eleji felhőtlen együttműködésük eredményességét szem előtt tartva – megkockáztatható a feltevés, hogy számos félreértés tisztázódik közöttük. Ennek híján továbbra is közvetítők, hírek és rémhírek s szórványosan váltott levelek révén tájékozódtak egymás szándékairól, lehetőségeiről, döntéseiről, tetteiről. Ez utóbbiak – többek között a cári hadvezetéssel és a pétervári udvarral való megegyezés eshetősége –
illúziók forrását fakasztották fel a reményeikben kiszikkadó vezetőkben és tömegekben egyaránt.
A végzetes levélcsere körülményeit és következményeit már sohasem tudták tisztázni egymás között. Kossuthnak Szegeden egyedül kellett döntenie. Józef Wysocki
tábornok, a lengyel légió parancsnoka július 29-én egyetlen sorból álló üzenetet kapott
tőle: „Kérem, tábornok úr, kertelés nélkül bizalmasan és haladéktalanul közölje, hogy
belső meggyőződésének ellene mondana-e Dembiński altábornagy főparancsnokká
történő megválasztása.”1
Wysocki érzi a ránehezedő felelősséget. Tudja, ha igent mond, a hozzá baráti szálakkal kötődő Dessewffy Arisztid tábornok is hasonlóképpen dönt, s kettejük fellépése
másokat is elhatározó módon befolyásolhat. „Bevallom, hogy akkoron nem szívelhettem Dembiński tábornokot, és nem bíztam benne – írja. – Katonai talentumáról személyesen még nem volt alkalmam véleményt formálni, de lobbanékony természete
1

Együtt a szabadságért – 1848–49. Wysocki tábornok emlékiratai. Bp. 1993. (a továbbiakban:
Wysocki) 95.

1998. október

57

aggodalommal (...) töltött el a jövőre nézvést.”2 De szavazhat-e európai hírű honfitársa
ellen, aki mégiscsak Lengyelországot és a lengyel ügyet képviseli? Ha neki árt, nem árte a lengyelségnek is?...
Olyat tesz, ami fél éve még elképzelhetetlen lett volna. Fölkeresi a Szegeden tartózkodó Władysław Zamoyskit, Czartoryski herceg unokaöccsét, a konzervatív tábor
egyik legbefolyásosabb képviselőjét. A demokrata az arisztokratánál kopogtat. Az
emigrációban ezért kiátkozás jár, s ki tudja, e lépését mikor fordítják majd ellene.
Zamoyski nemcsak politikai, hanem katonai tekintély is. Annak idején a cári gárdahadtest lovasvadászezredében szolgált mint ifjú hadnagy. Az 1831-es szabadságharcot
Józef Chłopicki, a diktátor-generális segédtisztjeként kezdte, s Hieronim Ramorino
tábornok vezérkari főnökeként fejezte be. Akkor alezredesként lépte át a galíciai határt. Wysocki rövidebb idő alatt nagyobb karriert futott be Magyarországon, mint ő
a saját hazájában. De azóta sok víz lefolyt a lengyel emigrációnak menedéket adó Nyugat-Európa folyóin. A nagyvilágban otthonosan mozgó Zamoyski diplomataként is
megállja a helyét. Ő Czartoryski herceg politikai életművének egyik örököse, s mint
ilyen, befolyással, jó kapcsolatokkal rendelkezik. 1849 januárjától ezredesként harcolt
a piemonti hadseregben, de a nem létező lengyel állam követének tisztét is betöltötte
Károly Albert udvarában.3 Most pedig Magyarországon lép fel hasonló küldetéssel.
Ráadásul ismeri Dembińskit, aki szintén Czartoryski táborához tartozik...
Július 18-án Óorsovánál török kísérőinek társaságában lépi át a magyar határt.
A kilétük után érdeklődő honvédtisztnek lakonikus, de tartalmas választ ad: „Az önök
barátai!”4 A törökök búcsút vesznek tőle és visszafordulnak. Ők rokonszenvük ellenére is semlegesek.
Első magyarországi benyomásairól Zamoyski – főként a temesvári ostromtáborban
szerzett élményei alapján – július 21-én a Temesvár és Szeged közötti félúton számol
be bácsikájának. Elemzése lényeglátó: „Első benyomásaim alapján azt kell mondanom,
hogy a magyarokat nem sok jóval kecsegteti a jövő. A katonai és politikai vezetők
szelleme erősen az 1831 végén nálunk uralkodó állapotokra emlékeztet.” Aggasztja,
hogy az adott helyzetben napról napra fontosabb Temesvár ostroma értelmetlenül elhúzódik, „jóllehet a fiatal mérnök [Teodor Dembiński százados – K. I.], aki az ostrommunkálatokat irányítja, érti a dolgát. De mit tegyen, ha egyetlen utásza sincs,
s minden munkát oláh parasztokkal kell elvégeztetnie, akikkel senki se tud szót érteni.
Huszonnégy fontos ágyúja hat van, lőszer hozzá semmi...”5 Így Zamoyski is Henryk
Dembiński altábornagyba veti bizalmát, jóllehet alább idézett megjegyzéséből nagy
adag kétely is kiolvasható személyére és a hozzá fűzött reményekre vonatkozóan:
„A dolog azon áll vagy bukik, hogy Dembiński képes-e ellenállni a muszkáknak vagy
sem. Most az ország és a hadsereg nagy megelégedésére őt bízták meg a főparancsnoksággal. Sajnos, mint Bolimowónál, ezúttal is visszavonulással, Buda és Pest feladásával
kellett kezdenie. Most ismét a Tisza vonalán áll...”6 És mi Zamoyski véleménye az első
2
3
4

5
6

uo.
Encyklopedia historii Polski. 2. Warszawa, 1995. 611.
Zamoyski Władysław 1803–1868. V. (Kampania węgierska.) Poznań, 1922. (továbbiakban:
Zamoyski) 235.
uo.: 236.
uo.: 237.

58

tiszatáj

lengyelekről, akikkel a magyar hadseregben találkozott: „Több lengyellel találkoztam
Vécsey tábornok vezérkarában; azelőtt az osztrák hadseregben szolgáltak. Przyjemski
alezredes egy több zászlóaljból és lovasszázadból álló dandár parancsnoka. Dicsérik,
tetszett nekem. Teodor Dembiński mérnökkari százados most vett el egy ifjú és gyönyörű magyar nőt, aki istennő a vezérkarban.”7 Ez az utolsó fél mondat annak
a mende-mondának hitelesítéséül is szolgálhat, hogy a temesvári ostromtáborban
többet báloztak, mint rohamoztak, s az ostrom inkább a hölgyek ostromában merült
ki, mint az erődítményében.
Zamoyski július 22-én a fentebb szerzett tapasztalatok hangulatában és a magyar
kormány nem hivatalos párizsi követe, Teleki László gróf ajánlólevelével keresi fel
Kossuthot, aki az első percekben szemrehányásokkal árasztja el őt, mondván, hogy
Czartoryski tábora Magyarország ellenségeinek kedvez. A feszültség azonban hamar
feloldódik közöttük. Zamoyski utal Czartoryskinak a térségben megvalósítandó politikai céljaira, amelyek már Kossuthban is érlelődnek. A cél: a térség népeinek összefogása. „Lengyelország Magyarországnak nyújtott segítsége nem korlátozódhatott arra,
hogy csak katonákat és képzett tiszteket adjon neki, Lengyelország, mint nemzet, erkölcsi erővel is támogatta Magyarországot...”8 Zamoyski is ennek jegyében jött el
a lengyel ügy magyarországi képviselőjének. Ennek az ügynek hatásos és távlatokat
szem előtt tartó képviselete azt is jelenti, hogy közvetít a magyar kormány és a vele
szemben álló, Ausztria által kihasznált népek között. „A magyar ügyet sajátunknak
tekintjük, s cselekedeteinket ez határozza meg” – szögezi le a lengyel ezredes, aki azt is
felajánlja magyar kormányzónak, hogy, ha jobbnak látja, belép a hadseregbe és fegyverrel szolgálja a közös ügyet. Kossuthnak rá kell döbbennie, hogy az események alakulásával neki nagyobb szüksége lehet Zamoyskira, mint fordítva. Augusztus 1-jével
kinevezi őt honvéd ezredessé.9
Zamoyski egyébként a Kossuthtal folytatott megbeszélésről pár óra múlva – kihasználva a futár, Zygmunt Jordan visszatérését a főhadiszállásra, Dembińskinek is
beszámol: „...elhiszed, hogy itt egyetlen cél vezérel: ügyünk szolgálata... (...) Ennek elérése érdekében szorosan együtt kell működjem a Tábornok úrral” – írja.10 Orsova és
Szeged közötti útjáról szólva kiemeli, hogy amerre a magyar katonai táborokban megfordult, mindenütt a Dembiński iránt megnyilvánuló tisztelet és bizalom jeleivel találkozott. Ettől függetlenül azt is hozzáteszi: „...a feltételeket illetően sok minden kell
még ahhoz, hogy az ügy szerencsésen érjen véget.”
Władysław Zamoyski tehát egyik pillanatról a másikra a magyar–lengyel politikai
és katonai kapcsolatok kulcsfigurája lett. Wysocki nem véletlenül fordul hozzá, annak
ellenére, hogy politikai ellenlábasa. A múlt átléphetetlen árnyéka egyszeriben eltűnik
kettejük közül. Sorstársak, s ez most több, mintha elvbarátok volnának. Wysocki tanácsot kérhet Zamoyskitól s egyben meg is oszthatja vele a döntéssel járó felelősséget.
Rövid megbeszélésük eredményeképpen Wysocki pozitív választ ad Kossuthnak. Döntését politikai meggondolások indokolják. Kossuth elhatározása is politikai színezetű
volt. A lengyel tábornok mindamellett kételyeit is kifejezésre juttatja azzal, hogy le7
8
9
10

uo.
uo.
Bona Gábor: Tábornokok és törzstisztek a szabadságharcban. Bp. 1987. 339.
Magyar Országos Levéltár. Dembiński-iratok (továbbiakban: MOL R 23) 2. k. No. 19.

1998. október

59

szögezi: „Dembiński tábornok csak ideiglenesen kapja meg a főparancsnokságot. Végleg majd akkor döntsenek e tárgyban, ha az egyesülés Görgei hadseregével megtörtént.”11
Kossuth, amennyire lehetett, felkészült a július 29-ei hadtanácsra. Első számú jelöltje azonban nem Dembiński, hanem Perczel Mór. Bułharyn annak idején maga akadályozta meg saját tábornoki előléptetését azzal, hogy a lemesi csatában önfejűen, sikertelenül és feleslegesen tűzbe vitte a vadászokat. Most Perczel az, aki a haditanácson
meggondolatlan és tragikomikus fellépésével lehetetlenné teszi, hogy Kossuth a Szegednél összevont haderők főparancsnokává kinevezze. „...félrevetvén minden illedelmet, durva kifejezésekkel üdvözlé a tanácskozmányt, Damjanich agyonlövésével s
a kormány iránti engedelmesség megtagadásával fenyegetőzött, Kossuthot szemrehányásokkal tetézte, kiabált stb.” – emlékezett vissza Perczel színpadra való alakítására
Mészáros Lázár.12 Hogy az örökösen dohogó Dembiński a szarkasztikus humornak
mennyire nem volt híján, azt éppen a Perczel hosszas szónoklata által kiváltott hangulat érzékeltetése bizonyítja: „Nem emlékszem rá többé, meddig tartott ezen mennydörgős beszéd, s mi mindent nem foglalt magában, mert a haragdúlt ember annyira elragadtatott, hogy végre érteni sem lehetett, hanem a főbelövés szó oly gyakran fordult
elő, hogy a teremben már szinte hallatszott a golyók süvöltése...”13
A kérdés eldőlt. Hogy miként, arról Zamoyski mind Czartoryskit, mind Európa
délkeleti részében működő megbízottjait tájékoztatja. Július 30-án a következőket írja:
„...Dembińskit kérték fel főparancsnoknak, aki azzal a feltétellel fogadta el a megbízatást, hogy hatalmában senki se fogja őt zavarni. Erre a kormányzó ünnepélyesen kötelezettséget vállalt. A haditanács után hosszan tartó megbeszélést folytatott a kormányzóval. Valamennyi beosztott tábornoka örömének adott hangot amiatt, hogy Dembiński a főparancsnok. Ő, szokása szerint, magába zárkózó, szándékait senki előtt föl
nem lebbentené.”14
Zamoyski kitűnő irányítója a balkáni ügynökhálózatnak. Pár hónap múlva majd
a Konstantinápolyban működő Michał Czajkowski feladatainak egy részét is „átvállalja”. Naponta hol innen, hol onnan kap fontos levelet. Feladóik, Czajkowski mellett,
Belgrádban Ludwik Zwierkowski, a hajdani napóleoni könnyűlovas, Zágrábban Karol
Gregorowicz, egy 1831-es tiszt, aki 1848 nyarán rövid ideig önkéntesként harcolt
a szerbek oldalán, majd a délszlávok és a magyarok közötti megbékélés érdekében fejtette ki tevékenységét.15 Nem kevésbé tevékeny munkatársa Zamoyskinak a Szegeden
tartózkodó Ludwik Bystrzonowski, akinek azonban a legnagyobb erőfeszítései ellenére sem sikerül tető alá hoznia a szerb–magyar megegyezést.16 A részben Perczel Mór
tábornok és vezérkari főnöke, Kohlmann József ezredes által 1849 május közepét követően kezdeményezett megbékélési törekvéseknek lehetett némi esélyük. Kossuth
utasítása azonban jelentősen leszűkítette a Perczel által szerbeknek tehető engedmé11
12
13

14
15

16

Wysocki: 95.
Mészáros Lázár emlékiratai. S. a. r. Szokoly Viktor. I. Bp. 1867. 338–339.
Dembinski Magyarországon. A vezér hátrahagyott irataiból összeállítá Danzer F. Alfonsz.
Bp. 1874. (a továbbiakban: Danzer) 335.
Zamoyski: 245.
Ðurković–Jakšić Ljubomír: Ućestvovanje poljskih oficera i dobrovoljaca u srpskom pokretu
(1848–1849). Zbornik MS za slavistiku, 3. füzet. Novi Sad, 1972. 131–134.
Wysocki: 84–85.

60

tiszatáj

nyeket.17 Ezek következményeit leginkább a tárgyalásokon közvetítő Ludwik Bystrzonowski látta. Katonai győzelmei tetőpontján a magyar kormány volt elbizakodottan
merev, mire pedig hajlott volna a kért engedmények jelentős részének megadására,
a cári hadsereg jelenlététől magabiztos, s az udvar hálájában, ígéreteiben bízó szerb
vezetés magatartása lesz elutasító.18
Zamoyski, úgy is mint Czartoryski herceg unokaöccse, úgy is mint munkáját pontosan végző megbízott, a körülötte zajló eseményekről és saját tevékenységéről majdhogynem naponta beszámol nagybátyjának. A július 30-án éjfél előtt írott Czartoryskinak szóló érdektelen levelében azonban említést sem tesz arról, hogy Dembińskinek
mik a tervei. Talán azért nem, mert tudta, hogy Szeged védelme az egyik legfontosabb
főparancsnoki megbízatása. Kilenc évvel később, iratainak rendezése során azonban
már szükségesnek érzi, hogy az alábbi megjegyzést fűzze július 30-ai leveléhez: „Némi
fájdalmas bizonytalankodás után elhatároztatott, hogy Szeged tarthatatlan, és hogy
a magyar haderő átkel a Tisza túlpartjára, Temesvárra és Erdély Lugoson túli hegyes
határvidékére tartva...”19
Zamoyski a történtek után közel egy évtizeddel vázolja fel Dembiński végzetes
visszavonulásának állomásait. Úgy, mintha ezek már a július 30-án számba vett irányjelzők lettek volna. De a Temesvár–Lugos útvonal terve vajon mikor fogant meg
Dembiński koponyájában? Kinevezésének pillanatában vagy hat nappal később, a vesztes szőregi csata után? E kérdésre az elkövetkező napok eseményeit számba véve se tudunk pontos választ adni. A sejtés – történelmietlen, a sejtetés – nem mindig erkölcsös... A tragikus következmény azonban túlságosan nyomasztó ahhoz, hogy sejtelmeinkről hallgassunk.
A július 30-án este tartott haditanács nem kis vita után valóban elhatározta, hogy
Szegedet kiüríti, és a honvédcsapatok átkelnek a Tisza bal partjára. Pedig az aznap este
hét órakor kiadott és a közép-tiszai hadsereg parancsnokának megmaradt Perczel tábornok által láttamozott részletes „harci intézkedések” arra utalnak, hogy a Szegeden
összegyűlt sereg ütközetre készül: „Ezen állásban a hadsereg a további parancsokat
elvárandja, egyéb eránt az előnyomuló ellenséget az illető vezérek által sikerrel feltartani iparkodjanak, míg a fővezér azon helyzetben leend a felállított hadsereggel működni...”20
Perczelnek ez az utolsó „harci intézkedése”. Az aznap este tartott haditanácson lemond a közép-tiszai hadsereg parancsnokságáról. Ezen a „tanácskozmányon” határozzák meg az új déli hadsereg további teendőit is.
Dembiński képtelenségnek tartotta a várost hosszú félkörben övező, inkább csak
jelölt, mintsem meglévő s mindössze tizenkét földerődöt számláló védelmi vonalat tartani. Szegednél hozzávetőleg 40 000 ember állott közvetlen rendelkezésére. Haynaunak a város irányába nyomuló 45 000 fős serege három oszlopra hasadt, hogy Szegedet
északról és délről átkarolja, így szemből alig 25 000 emberrel támadhatott. A lengyel
altábornagy mégis arra hivatkozott, hogy többségükben tapasztalatlan seregei nem áll17
18
19
20

Spira György: Jottányit se a negyvennyolcból. Bp. 1989. 273, 286–287.
uo.: 287.
Zamoyski: 246.
MOL R 23 221. (Dátum szerint.)

1998. október

61

nák a tüzet, összeroppannának az ellenség nyomása alatt. Ha pedig a Tisza jobb partján rekednek, az végét jelentené a déli hadseregnek.
Vetter Antal altábornagy és néhány társa azonban amellett tört lándzsát, hogy
a várost védjék. A magyar hadsereg – Vetter szerint – még mindig kedvező pozícióban
állott, s ezzel kiegyenlíthette a Dembiński és Haynau közötti erőkülönbséget. Ráadásul alkalmasint Kmety György tábornok Óbecsénél átkelt harcedzett hadosztályára is
számítani lehetett. Haynau három részre szakadt seregének egyik hadosztályával még
időben fel kellett volna venni a harcot, hogy ezáltal a másik kettő mozgását is megzavarják, irányváltoztatásra kényszerítsék. Legkínálkozóbb Haynau középhadának
támadását fogadni. Hiszen ha komolyan veszik az Arad környéki összpontosítási tervet, akkor – saját érdekükben – időt kell biztosítani Görgeinek, hogy a kijelölt pontra
megérkezhessen. Mert mi történik, ha Dembiński gyorsan visszavonuló hadserege
mágnesként vonzza majd maga után a konok és energikus Haynaut? Akkor Arad
előtt, a szegedinél jóval kedvezőtlenebb pozícióban kell szembefordulniuk az osztrák
hadsereggel. Átgondolta-e mindezt a fővezér? (Vetternek bizonyára meg sem fordult
a fejében, hogy Dembiński a kormány utasítását megszegve Temesvár felé is elvonulhat.)
Dembiński meghallgatta az érveket, de mit se törődött velük. Elrendelte a város
kiürítését. Vetter ezt ugyan kénytelen-kelletlen tudomásul vette, de a katasztrofális
visszavonulást látva néhány nap múlva lemondott posztjáról, és megvált attól a hadseregtől, amelynek talpra állításában, kiképzésében és irányításában oly nagy érdemeket szerzett. A déli hadsereget ért első súlyos csapás tábornoki karának meghasonlása
volt. Ez már akkor bekövetkezett, mielőtt Haynau Szeged felé közeledő katonái közül
egyetlenegy is elsütötte volna a puskáját.
A parancsnokságáról leköszönt Perczel helyébe még július 30-án késő este Wysockit nevezte ki a hadügyminisztérium, míg a lengyel légió élére Bułharyn ezredest
állította. Wysockit azonban testileg-lelkileg meggyötörték az elmúlt hetek kimerítő
eseményei, a kinevezést elhárította, s megmaradt a légió parancsnokának.21 A volt
közép-tiszai hadsereg – így a lengyel légió is – beolvadt az új déli hadseregbe. Az addigi
Perczel-féle tartalék hadtest a soron következő szám szerint X. hadtest lett. A szegedi
táborban egyébként július 31-én hirdették ki azt, hogy „Dembiński altábornagy
a Szeged alatt összegyűlt seregek főparancsnokául neveztetett ki”.22
Előfordulhatott volna persze, hogy ha – Vetter meggyőző érvei folytán – sor kerül
Szeged védelmére, mégis Dembińskit igazolják a következmények; vagyis Haynau augusztus 4-én – ekkorra tervezte az általános támadást – vagy az azt követő napokban
döntő győzelmet arat... De minket ezúttal a haditanács döntésének valóságos következményei érdekelnek. Ezek bevezetője az, hogy a honvédsereg augusztus 2-ára virradó éjszaka Dembiński parancsára átkel a Tisza bal partjára.23 Haynau véres ütközetre
felkészült serege még aznap, kardcsapás nélkül megszállta a várost.
Szeged feladását a legnagyobb jóindulattal, minden érvet Dembiński mellett felsorakoztatva – beleértve azt a pszichológiailag nyomasztó emléket is, hogy Varsó hasonló körülmények között három nap alatt odaveszett 1831-ben – valahogy még magyarázni, mentegetni lehetne. De az végképp érthetetlen, hogy másnap tétlenül nézte,
21
22
23

Wysocki: 95–96.
MOL R 221 (Dátum szerint.)
Zamoyski: 247.

62

tiszatáj

amint Haynau hidat ver a Tiszán. Az ugyanis, hogy csupán hadsegédét, Zygmunt
Jordan őrnagyot hagyta hátra két század gyalogos, fél század huszár és két ágyú kíséretében a partmenti töltés és az újszegedi hídfő szemmel tartására, inkább a fővezér kétségbeejtő határozatlanságáról, mintsem a Bułharyn és a saját maga által ecsetelt elszántságról, tettrekészségről, cselekvőképességről tanúskodik.24
Az átkelés lehetőségével veszélyeztetett partmenti töltés egy részének védelmében
szakaszával részt vett Miłkowski szolgál egyébként Dembiński szándékát illetően leglogikusabb magyarázattal: „Dembiński szándéka az volt, hogy az osztrákokat átengedje a Tiszán és megsemmisítse.” A következő tömör kijelentés az elkövetkező napok drámáját is magában hordja: „Ez a szándék nem járt sikerrel.”25
Maga Miłkowski eredményként könyvelheti el, hogy szakasza visszaűzött egy
osztrákokkal megrakott tutajt. Élete végéig abban a meggyőződésben élt, hogy Ludwig
von Benedek tábornok is ekkor, az általuk a tutajra leadott sortüzek során sebesült
meg.26 Benedek tábornok négy század vadásszal és egy röppentyűüteggel valóban élgárdáját alkotta az átkelő osztrák csapatoknak. A hídfőt védő magyar erőket jóval erősebbnek vélte, s talán ezért lepődött meg azon, hogy azok váratlanul visszavonultak.
Zygmunt Jordan megtett mindent, ami tőle tellett, önfeláldozóan harcolt, súlyosan
megsebesült,27 de maroknyi csapatával nem tudta megakadályozni a célratörőn működő, döntést kicsikarni akaró osztrákokat a hídverésben és átkelésben. Az, hogy
egyik ágyúja nem lett a császáriak zsákmánya, pusztán annak köszönhető, hogy a sebesült Franciszek Orłowski gyalogos hadnagy néhány katonájával a legnagyobb kartácszáporban elvontatta a sérült löveget.28
Dembiński a partvonaltól nem messze hallgatta az ágyúdörgést, csapatai tétlen
nyugtalansággal várakoztak. Közben Haynau megkezdte az átkelést...
A lengyel fővezérnek komoly esélye lett volna rá, hogy egy határozott, erős támadással a még nem nagy számban átkelt osztrák zászlóaljakat a Tiszába szorítsa. Környezetének nyomására kísérletet is tett rá, de hogy milyen határozatlanul, azt pontosan érzékelteti az augusztus 3-án kiadott hadparancsa. Ezen a napon Wysocki a szőregi
táborban a következő utasítást kapta tőle: „Tábornok úr, szíveskedjék ma délután
négy órakor csapatainak hadosztály- és dandárparancsnokaival, valamint törzskari
tisztjeivel főhadiszállásomon feltétlenül megjelenni, ahonnan személyes vezetésemmel
szemrevételezést tartunk Újszegednél és a Maros mentén. Minden csapat foglalja el a
szükséges állását.”
E parancsból még egy határozott támadási szándék is kiolvasható volna. De hogy
még véletlenül se legyen, az esetleges félreértések eloszlatása végett Dembiński saját
kezűleg a következő figyelmeztető megjegyzést kanyarítja alá: „De a csapatok semmiféle mozgást ne tegyenek, azt csak a tábornokok, vezérkari tisztek és parancsnokok
tehetik.”29
24

25

26
27
28
29

Bułharyn, Jerzy: Rys wojny węgierskiej w latach 1848 i 1849. Paryż, 1852. (a továbbiakban:
Bułharyn) 333.
Miłkowski, Zygmunt: Od kolebki przez życie. I. Kraków, 1936. (a továbbiakban: Miłkowski) 351.
uo.: 348–349.
Wysocki: 96.
Wysocki – (Dokumentumok) 221.
MOL R 221. (Dátum szerint.)

1998. október

63

A sok huzavona után végül késő este elrendelt tétova rohamban Dembiński csak
néhány honvédzászlóaljat és egy lengyel zászlóaljat engedett bevetni. Czernik őrnagy
zászlóalja ugyan az általa támadott szakaszon a töltésig szorította vissza az osztrák gyalogságot, de másutt könnyedén visszaverték a tessék-lássék magyar támadást. Ráadásul
az egyik retiráló honvédzászlóalj a lengyeleket császáriaknak nézte és beléjük puskázott, így növelve azok amúgy is súlyos veszteségeit. A fővezér balfogásai apránként
a tisztekre és a közlegényekre is átragadtak. Zamoyski állítása szerint az 1. lengyel zászlóaljnak öt tisztje esett el. Wysocki Adam Januszkiewicz főhadnagyról tesz említést,30
Miłkowski Władysław Janiszewski főhadnagyra haláláról emlékezik meg. Az utóbbit
„csak” combon lőtték. „...tréfálkozott a seben és hirtelen kilehelte lelkét” – hangzik
Miłkowski egysoros nekrológja. Jobban megrendíti annak a markotányosnőnek az
esete, aki személyes drámája miatt kel névtelenül is életre a visszaemlékezésében:
„...ebédet hozott a katonáknak, s mindkét lábát a szemem láttára tépte le egy ágyúgolyó”.31 Sebesültről név szerint többről tudunk. Teofil Lessen, az 1. dzsidásezred
hadnagya a hadjárat során ekkor kapta harmadik sebét. Szerencséjére ezúttal is csak
könnyebben sérült meg.32 Annál súlyosabb sebesülést szenvedett Henryk Szostakiewicz, a 2. dzsidásezred közlegénye. Hogy erről tudomást szerezhetünk, az a Szybalskiemlékalbumban közzétett fénykép hátoldali adalékának köszönhető.33
Zamoyski Szeged feladásáról már augusztus 2-án beszámolt Czartoryskinak, az ellenségnek a Tiszán történt átkeléséről két nappal később írt levelében szólott. Ez
utóbbi margójára Dembiński saját kezűleg odakanyarított néhány üdvözlő sort.
Zamoyski és Dembiński között mind ekkor, mind a későbbiekben rendkívül szívélyes
volt a kapcsolat. Czartoryski unokaöccse az elszenvedett kudarcok ellenére megingathatatlanul bízott honfitársában: „Dembiński tábornok ma a három, összesen körülbelül 35 000 katonát számláló hadteste élén elhatározta, hogy megveti a lábát ezen
a taktikai szempontból kedvező helyen.
A fiatal hadsereg, amelyet vezet, szellemében erőre kap, látva, hogy a tegnapi öszszecsapás után, ahelyett, hogy hosszú és kimerítő visszavonulással fárasztaná magát,
mint az ellenséggel történt eddigi megütközések után szokás volt, állja a helyét.”34
Sajnos nem így történt! Dembiński másnap Szőregnél előnyös állásokban és kisebb
erővel szemben is csatát vesztett, és elrendelte a visszavonulást Béba irányába, ahonnan
Arad és Temesvár felé egyaránt tovább lehetett menni. Emerich von Thurn und Taxis
herceg, a Ferdinánd császár nevét viselő 5. könnyűlovasezred számfeletti kapitánya találóan jegyezte meg emlékiratában: „...az egész szőregi affér (...) volt a felkelő sereg
utolsó határozott kísérlete az ellenállásra.”35 A részben galíciai lengyelek körében toborzott svalizsérezred a szőregi csatában többször összecsapott a légió lovasságával.
Ebben az „afférban” Wysocki már nem vett részt. Még a szegedi átkelés napján súlyo30
31
32
33
34
35

Wysocki: 97.
Miłkowski: 351.
Wysocki – (Dokumentumok): 211.
Országos Széchenyi Könyvtár Kézirattár. Lengyel Album. Fol. Polon. 4.
Zamoyski: 248.
Emerich Prinz zu Thurn und Taxis k.u.k. General der Cavallerie. Mit Benützung seines
schriftlichen Nachlasses dargestellt von einem Waffenfährten. Wien und Leipzig, 1901.
(a továbbiakban: Thurn und Taxis) 46.

64

tiszatáj

san megbetegedett, s két nap múlva már a lovat se tudta megülni. Szőregtől kezdve
már nem a harci események kötötték le a figyelmét, hanem a szalmával kibélelt szekere fölött billegő égbolt.
A szőregi csatában egyébként maga Dembiński példát mutatott a katonai bátorságból. Mindig ott volt a legveszélyeztetettebb pontokon, a leghevesebb tűzben, amelyet
az is bizonyít, hogy egy lovat kilőttek alóla, s lapockájába gránátszilánk csapódott. Az
ütközet kimenetele tehát nem az ő személyes vitézségén múlott.
A déli hadsereg tehát Szőreget is feladva visszavonult. „A polgárháború színterén,
elpusztított vidékeken meneteltünk. A falvak és városok romokban hevertek, léptennyomon romokba botlottunk” – vázolja fel Miłkowski a csaták közötti tájképeket.36
A hadsereg utóvédét képező lengyel légió nap mint nap összecsapott az üldöző ellenséggel. Egy baljós nevű falunál, Csatádnál nem sok hiányzott ahhoz, hogy a 2. zászlóalj parancsnoka, Antoni Wieruski őrnagy fogságba ne essék. A Wieruski számára
tragikus, katonái számára komikus jelenetet zászlóaljsegédtisztje, Antoni Jeziorański
főhadnagy írja le: „Csatád előtt, miközben élelmet osztottunk, nyugtalanításunkra
megjelent az ellenség. Hogy támadási kedvét elvegyük, Dembiński tábornok parancsot
adott a Wieruski-zászlóalj egyik századának, hogy szállja meg az út két oldalán emelkedő dombokat.
Wieruski őrnagy, az egyik század élére állva, személyesen akarta a parancsot végrehajtani. (...) Az út mentén szőlőskertek húzódtak, amelyeket mintegy másfél méter
magas sövénykerítések zártak el az úttól. Alig tettünk tízegynéhány lépést, amikor
kozákok tűntek fel.
Wieruski őrnagy parancsot adott a századnak, hogy keljen át a sövénykerítésen és
alkosson csatárláncot. Ez elég sok időt vett igénybe. Látván, hogy a kozákok meglehetősen közel vannak, figyelmeztettem az őrnagyot, és lovamat megsarkantyúzva átugrattam az előttem húzódó sövényt. Wieruski hasonlóképpen cselekedett, ám lova
megmakacsolta magát. Leszállt hát róla és gyalogosan igyekezett a kerítésen átjutni, de
miközben a sövénnyel küszködött, a kozákok körbe vették, s látván, hogy egyedül
van, élve akarták elfogni. – Wieruski kirántotta rövid tiszti kardját, de a kozákok anynyira nem törődtek vele (...), hogy kancsukával akarták őt megadásra kényszeríteni.
Néhány jól irányzott lövés szabadította meg őrnagyunkat támadóitól, akik két halottat és egy sebesültet hagyván maguk után, elmenekültek. (...)
A történetet meglehetősen rosszmájúan ecsetelték, ki gyávaságról élcelődött, ki
a kancsukaütéseket emlegette föl, stb. Tchorznicki pedig mintegy félig tréfálkozva odavetette:
– Aki katona akar lenni, előbb tanuljon meg lovagolni...”37
Talán ezt vette volna annyira szívére Wieruski, hogy a törökországi emigrációban
végül a bankszakmában helyezkedett el. Vesztére. Rablógyilkosság áldozata lett.
Wieruski őrnagy elkerülte az orosz fogságot, nem úgy Karol d’Abancourt kapitány
az osztrákot. Emerich von Thurn und Taxis herceg svalizsérjai fogták el a csatádi öszszecsapást megelőző napon. Dembiński törzskara éppen ebédelni készült, amikor
Webber hadnagy egy könnyűlovasszakasszal meglepte az asztaltársaságot. A magyar
36
37

Miłkowski: 351.
Jeziorański, Antoni Pamiętniki jenerała A. Jeziorańskiego od roku 1848 do roku 1868.
Lwów, 1880. (a továbbiakban: Jeziorański) 82–83.

1998. október

65

tiszteknek ugyan az utolsó pillanatban sikerült elmenekülniük, de – Thurn und Taxis
kapitány visszaemlékezése szerint – az éppen szükségét végző d’Abancourt-nak annyi
ideje és lehetősége se maradt, hogy kardot rántson. A borjúsültet és a salátát meg
a bőviben kimért bort az osztrák katonák fogyasztották el. „...foglyunkat is asztalhoz
ültettük, s ez hamarosan jókedvre derítette őt” – utal lovagias bánásmódjukra a magas
kort megért herceg,38 aki pár nap múlva majd súlyosan megsebesül a temesvári csatában. Azt elmulasztja hozzáfűzni, hogy foglyukat felettese, Haynau táborszernagy parancsára két és fél hónappal később felakasztották.
A bátorságáról híres d’Abancourt kapitány elfogása valóban derűs körülmények
közepette történt. A visszaemlékező Thurn und Taxis herceg jókedvét csak az árnyékolja be, hogy tudja: másnap Csatádnál egy lovasösszecsapás során az angol származású
Webber hadnagynak széthasítják a fejét.
Kevés hiányzott ahhoz, hogy az ezekben a napokban a tüzértartalékkal Aradról
Temesvár felé tartó Jacenty Grabowiecki és Aleksander Markiewicz századosok is kis
híján a felderítést végrehajtó osztrák könnyűlovasok fogságába ne essenek.39
Augusztus 6-án a hadügyminisztérium már a lehető leghatározottabban felszólította Dembińskit, hogy azonnal vonuljon Aradhoz, s egyben azt is közölte vele, hogy
Görgei hadserege erőltetett menetben közeledik a kormány új székhelye felé...40
Zamoyski augusztus 7-én datált naplószerű beszámolójában a következő szakaszait
vázolja fel a szőregi vereségnek: „...ötödikén délután a Tiszát Kanizsánál vigyázó őrség
jelentette, hogy veszteségekkel kénytelen volt feladni állását, és hogy az ellenség jelentős erővel átkelt a hídon. Ezzel egyidejűleg hírét vette, hogy megvetette a lábát Makón, és hidat vert a Maroson. Ebben a pillanatban Dembińskinek nem maradt más
hátra, mint hogy feladja pozícióját: elég sokáig tartotta magát ahhoz, hogy a front mögötti területekről összegyűjtsék az élelmet, és fedezze a kormányt, amely Aradon talált
menedéket.”41
Zamoyski e szavakkal azonban Dembiński feladatának csak járulékos részéről számolt be, nem pedig a lényegéről. Hogy magát igazolja, az eseményleírást a következő
összegzéssel zárja le: „Azt mondom el, amit láttam, semmit sem teszek hozzá a harc
terveiről és lehetőségeiről...” A Dembińskivel egyeztetett terv eleve az volt, hogy Aradot fedezze, illetve Aradhoz vonuljon – éppen az általa legenergikusabban képviselt
hadsereg-összevonás jegyében. A tervet Zamoyski, ha a konokul hallgató Dembińskitől nem is – bár ez a kapcsolatuk jellege miatt kétséges –, de Dessewffytől már megtudhatta. A fentebb idézett naplóbejegyzés idején már azzal is tisztában kellett lennie,
hogy honfitársa határozott és egyértelmű utasítást kapott Aulich hadügyminisztertől
a további visszavonulás irányára vonatkozóan... És Dembiński Arad helyett Temesvár
felé fordította csapatait.
Szegedet az aradi összpontosítás céljából ürítette ki a haditanács. A mindennel számoló Dembiński előtt nyilván Temesvár is felmerült, mint az elvonulás irányának lehetősége. Zamoyski csak egy évtized múlva vallott e lehetőségről, amelyet azután, mint
38
39
40

41

Thurn und Taxis 1901. 51.
Grabowiecki Jacenty: Moje wspomnienia w Emigracji. Warszawa, 1970. 184–185.
MOL R 23 2. k. No. 55.; Kossuth Lajos Összes Munkái XV S. a. r. Barta István. Bp. 1955.
(a továbbiakban KLÖM XV.) 829.
Zamoyski: 250–251.

66

tiszatáj

tényt dokumentált és iktatott 1849. július 30-án kelt levelébe: „...a magyar haderő átkel
a Tisza túlpartjára, Temesvárra és Erdély Lugoson túli hegyes határvidékére tartva...”
Kérdés, hogy vajon szólt-e Dembiński augusztus 5-e és 7-e között – vagy esetleg
már előtte – erről a lehetőségről Zamoyskinak? Egyetlen eddig idézett levéltöredék,
emlékiratrészlet, dokumentumsor se keltett bennem akkora zavart, meglepetést, tanácstalanságot, mint Zamoyski július 30-i leveléhez iktatott kései megjegyzése, illetve
a föntebb idézett augusztus 7-én kelt pár sor. Tudta-e Zamoyski augusztus 5-én, hogy
a Tiszán átkelő hadsereg leendő útvonala szükség szerint: Temesvár, Lugos... Beavatta-e
őt legtitkosabb terveibe Dembiński?
Mindenesetre a szőregi csatavesztés után Zamoyskinak már tudnia kellett, hogy
a visszavonulás nem Arad, hanem Temesvár felé történik, mivel – mint honvédezredes –
a lengyel légióval együtt állandóan az utóvédben teljesített szolgálatot, s nemegyszer
személyesen vezetve lovasrohamot nap mint nap tűzbe került. Első ízben éppen a szőregi csata utolsó szakaszában. Szükségesnek tartja, hogy magyarországi katonai bemutatkozásáról beszámoljon Adam hercegnek: „A hozzám legközelebb állók számára
még hozzá tenném, hogy amikor a centrumunk megingott, Dembiński tábornok
engem küldött Dessewffy generális lovasságához. Ebben a pillanatban ellenség jelent
meg a balszárnyunkon. Megállapodtam a generálissal, hogy a lovasságot ketté osztjuk.
Ezt követően ő a lovasság főerejével elvágtatott a bal szárnyon feltűnt ellenség felé. Én
nyolc lovasszázaddal kitöltöttem a centrumban támadt rést. E mozdulat szerfelett
eredményesnek bizonyult. A huszárok vitézül követtek, s a legnagyobb kartácszáporban fedezték a menekülő gyalogságot. A tisztek és közlegények oly tanúbizonyságát
tették alkalmi parancsnokuk iránti bizodalmuknak és jóindulatuknak, hogy, bevallom,
jól esett nekem.”42
Lehet, hogy az irányváltásnak Zamoyski nem tulajdonított különösebb fontosságot. Ha jól belegondolunk, Temesvárról még vissza lehet fordulni Aradra. És Dembiński később valóban e kerülő út igénybevételének lehetőségével magyarázza az arrafelé végrehajtott visszavonulását. Okoskodása szerint: azért ment Temesvárra, hogy
Vécsey ostromseregét és Kmety tábornok hadosztályát magával vihesse Aradra. Erről
jegyzi meg emlékiratában Antoni Jeziorański, hogy elég lett volna, ha az ezt elrendelő
parancsot egy futártiszt viszi meg Temesvárra, nem pedig egy egész hadsereg...43 De
mivel magyarázza Dembiński azt, hogy a lőszertartalék egy részét Temesvárról a lugosi úton indította tovább.... Márpedig Lugos éppen az Araddal ellenkező irányba fekszik. Persze, Lugosról még be lehet vonulni Erdélybe... És még Karánsebesről is lehet
Erdélynek venni az irányt. De Orsovára... és a Török Birodalomba is onnan vezet
a legrövidebb út.
Minden jel arra mutat, hogy Dembińskit az előre megfontolt szándék vezette a temesvári-lugosi útra... Igaz, e menekülésszerű hadmozdulat elrendelésével Dembiński,
mint végső lehetőséggel számolt. De – ahogy említettük – számolt vele már július 30án, amikor Szeged kiürítésének elrendelését a haditanácson keresztülvitte. Ezt követően napról napra, óráról órára közelebb érezte lehetőségei végét.
Érezte ezt Kossuth is. Augusztus 9-én reggel fél hatkor az aradi várból kétségbeesett
hangú levelet ír Dembińskinek. Az utóirattól eltekintve minden szava szemrehányás,
42
43

uo.: 253.
Jeziorański: 85.

1998. október

67

a tehetetlenségérzettől diktált megrovás... és kérés. Olyan, amelynek sikerében maga
a levélíró sem hisz. Egyébként nem akarta volna címzettjének szinte a szájába rágni a
mondandóját: „Az Arad vára előtti koncentrációról volt szó, s ezért nagyon kívánatos
lenne, ha Temesvár helyett Arad, nevezetesen Arad vára felé vonulna: 1-ször azért,
mert Görgeyvel biztosabban egyesülhet.
2-szor azért, mert félő, hogy ha Ön elfelé vonul, az ellenség Ön és Arad közé veti
magát, és Vingánál kedvező állást foglalva elvágja Öntől Görgeyt.
De mivel az ellenség még nem ezt tette, hanem Ön után nyomul lefelé – annál
jobb, ha az ellenséget ott azonnal megveri, és ezzel Temesvár felmentését is megakadályozza. Verje meg, és kergesse ki a határon; így Magyarország egyetlen csatával meg
van mentve.”44
Komolyan gondolta-e Kossuth, hogy a Haynau vezette osztrák hadsereget, amely
elől már egy hete menekült Dembiński, az ő utasítására majd egyetlen csatában tönkreveri? Hiszen az általa megbízott főparancsnok éppen az elől az „egyetlen csata” elől
futott, amelyet soha nem tudott megnyerni. Aligha hihető, hogy bízott benne. A pohár, amelynek keserű tartalmát márciusban és júniusban Kossuth még ki-kiöntögette,
augusztus 9-re már túlcsordult. Levelének utóiratában ezt is tudtára adja Dembińskinek: „Három héttel ezelőtt Bem altábornagyra ruháztam az összes hadak főparancsnokságát. E pillanatban kapom a jelentést Lugosról, hogy megérkezett oda, és máris
Temesvár felé tart...”
A déli hadsereg lassú bomlása Szeged feladásával indult meg. Szőreg és Csatád között folytatódott. Temesvárnál tetőzött. A hadsereg anélkül hullott szét és semmisült
meg, hogy Haynau jelentős győzelmet aratott volna fölötte. Augusztus 9-ét írtak azon
a gyászos napon. A „nagy visszavonulások hőse” – ahogy hajdan a lengyel demokrata
ifjak titulálták Dembińskit – és a szétszóródott had Lugos felé menekült. Görgei hadseregének I. hadteste éppen aznap érkezett meg az összpontosítás helyéül kijelölt
Aradhoz.

44

KLÖM XV: 836–838.

KRITIKA

Nolite timere
JÓKAI ANNA: NE FÉLJETEK
A katolikus egyházban, a föltámadási
körmenet latin nyelvű szertartásában
– a pax vobis cum kifejezés után – hangzott föl a figyelmeztetés: Nolite timere!
Ne féljetek! Ez a Biblia egyik leggyakrabban előforduló szókapcsolata. Megtalálható már az Ószövetségben, például Ézsiás
próféta könyvében, és megtalálható számtalan helyen az evangélistáknál. Amikor
Jézus a csodálatos kenyérszaporítás után
a Genezáreti tavon, a vízen jár, így szólítja
meg a megrettent tanítványokat: „Bízzatok, én vagyok, ne féljetek!” (Mt. 14,27. és
Ján. 6,20.) Amikor Jairus lánya haldoklik,
sőt meghozzák a hírt, hogy meghalt, Jézus
azt mondja: „Ne félj, csak higgy, és meggyógyul.” (Lk. 8,50.) Jézus az Isten gondviseléséről is ezt tanítja: „Ne félj, te kicsiny nyáj, hisz Atyátok úgy látta jónak,
hogy nektek adja országát.” (Lk. 12,32.)
És talán a leghangsúlyosabb helyen, Jézus
feltámadása után, amikor az üres sírbolt
előtt a megrettent asszonyok állnak, „egy
fehér ruhába öltözött ifjú”, az angyal így
szól hozzájuk: „Ne féljetek!”

Jókai Anna regényének címét (és magát a regényt is) ebben a gondolatkörben
és szövegkörnyezetben kell elhelyezni.
A regényben számtalan helyen (azt követően, hogy elkezdtem számolni, tizenkétszer), a legkülönfélébb alkalommal történik hivatkozás a bibliai „ne féljetek” motívumra idézet formájában. Az írói narrációban is megfogalmazódik mindjárt a regény elején kurzívval kiemelten: „És a félelem iszonyú...” És az sem lehet véletlen,
hogy a regény egyik hőse (Mária) Kierkegaard munkáját olvassa, A szorongásrólt.
Aligha vitatható, hogy korunk egyik
alapproblémája a félelem. Nemcsak mint
általános emberi, „örök” lélektani probléma van jelen az életben, hanem úgy is
(és legalább úgy), mint az ezredvégi ember
szorongásának a megnyilvánulása. Sok
mindentől fél a mai ember. A hatalomtól,
a szegénységtől, a háborútól, a szenvedéstől, az igazságtól, a közlekedéstől, a betegségtől, az elmúlástól... „Félelem attól,
hogy rá kell ébrednem az igazságra és
a valóságra.” (Pilinszky) Jókai Anna regényének központi problémája nem az általános rettegés, hanem a mai ember egyik
legegzisztenciálisabb kérdése, létkérdése:
félelem az idő múlásától, az öregedéstől,
a haláltól. Jól ismerjük a kérdés pszichológiai és biológiai megnyilvánulásait, például
az idős ember beszédkényszerét, a testi
elhasználódásának jeleit, az idős kori betegségeket, a vizelési kényszert, a protézis
használatának szükségességét. És ismerjük
a lehetséges válaszokat is. Milyen a „jó haSzéphalom Könyvmûhely
Budapest, 1998
342 oldal, 1500 Ft

1998. október
lál”? A rapid-halál, a szívhalál, az egyetlen
pillanatban bekövetkező vég, vagy a felkészült, a tudatosan vállalt halál? Jókai
Anna regénye nem receptet ad, hanem az
idővel, az öregedéssel, a halállal való emberi találkozás állomásait, fokozatait, valamint e találkozás, e folyamat változatait,
modulációit mutatja föl. A regény alapkérdését alighanem Mária fogalmazza meg:
„Ez az igazi rejtély. Tudni, hogy nincs megsemmisülés, és mégis rettegni tőle.”
A regény-sztori előterében négy ember
sorsa áll. Két-két emberpár. Mária és
Richard, valamint Márió és Villő. Amikor
megismerkedünk velük (1976–77 telén),
Mária 55, Richard 50, Márió 60, Villő 47
éves. A cselekmény 1997 pünkösdjén ér
véget; adjunk húsz évet életkorukhoz:
annyi idősek, amikor a regény végén elköszönünk tőlük. A regényben részben
életük korábbi korszaka is kirajzolódik
(a leghangsúlyosabb: Máriát és Máriót korábban szerelmi viszony kapcsolta össze),
részben más szereplők is születnek, további emberi kapcsolatok is kialakulnak.
Ily módon a Ne féljetek valójában három
nemzedék magatartását, egymáshoz és világhoz való viszonyát, e viszony változatait állítja az olvasó elé. Szerencsére nincsenek közöttük pozitív és negatív hősök,
nincsenek csak rokonszenves vagy csak ellenszenves alakok. Statikus hősök jellemzése helyett inkább a folyamatok, a változások ábrázolása a hangsúlyos. Az alakok
között vannak párhuzamok, a két pár
élete a jelenben is érintkezik egymással,
vannak közös emlékeik, amelyek összekötik őket, ezek a párhuzamok és érintkezések azonban sosem pedagógiai ízűek, nem
hordoznak holmi leszűrhető tanulságokat.
Említettük, hogy a regény húsz év történetét fogja át. Az események hátterében
az 1977-től mintegy napjainkig (1997-ig)
terjedő magyar társadalmi valóság áll. Minden bizonnyal túlzás lenne a Ne féljetekben a rendszerváltozás regényét látni, azt
azonban elmondhatjuk, hogy az emberi

69
sorsot, a regény magánemberi szféráját átszínezik a köztörténet eseményei. Utalás
történik az ellenzéki mozgalmakra, az érdekérvényesítés mai, szervezett köreire,
a lobbyk működésére, s még olyan közeli,
mondhatni szakmai problémáról is szó
van, mint a könyvkiadás helyzetének a
megváltozása. Mindez mintegy hitelesíti,
társadalmilag beágyazottá teszi a „családregényt”, az előtérben álló négy ember
életét.
A regény alapproblémája, az elmúlás,
a halál gondolata az újabb magyar irodalomban is (főként a költészetben) gyakran
fölbukkan. A lehetséges válaszok közül
háromra hivatkozunk. Keresztury Dezső
öregkori lírája az alkotás gesztusában,
a létrehozott mű maradandóságában, a továbbélő értékben talál vigasztalást. Csorba
Győző költészetében a kételkedés, a bizonytalanság, a „talán” drámája fogalmazódik meg. Illyés a „csakazértis” hősi gesztusát mutatja föl; a Kháron ladikján vagy
az öregedés tünetei utolsó mondata: „Higygyétek, hogy a halál: legyőzhető, ha én,
lám, elestem is. Ha mind elestünk is; kitartón, magányos hátvédként, a végsőkig,
ahogy megfogadtuk.” – Mi Jókai Anna válasza? Jókai Anna válasza a keresztény
emberképből, a jézusi hitből következik.
Ez az emberkép a test, a szellem és a lélek
hármasságára épül. Vagyis az ember nemcsak anyag, biológiai matéria, nemcsak
psziché, gondolkodó lény, hanem lélek is,
transzcendens lény, az abszolutummal
függő viszonyban álló, teremtett valóság.
Ez a keresztény emberkép ad választ Jókai
Anna szerint az ember és a halál viszonyára. Vagyis az öregedés, az elmúlás,
a halál: folyamat, amelyre megérik az ember. Az írónő szép gondolata: a halált is
meg kell szülni, a halál az embert valamiképpen visszakapcsolja születéséhez. Az
idős Mária gondolja: „Mintha embrió
volna bennem. A már megfogant halál. És
majd meg kell szülni.” A regény végső
üzenete (a Ne féljetek tipográfiával is hang-

70
súlyos utolsó mondata): „valami végetért
– valami elkezdődött”. Vagyis a halál nem
végérvényesen lezár, hanem megnyit egy
életet. Ez a válasz rokon Pilinszky János
gondolatával, aki a félelemről ezt írja:
„De hogyan menekülhetnénk a félelemtől
annyi minden közepette, annyi minden
előtt és után? Jézus intelme erre is választ
ad: hittel. Persze nem vakhittel, mint az
öklük erejében bizakodó kocsmai bátrak.
Hanem egyszerűen: hittel.”
A mű gondolati tartalmának van alárendelve a regénytechnika. Jókai Anna
a közelmúltban szép esszében fejtette ki
véleményét az általa korszerűnek mondott
regényformáról. (Az ember és regénye az
ezredvégen, Tiszatáj, 1998. május). Felfogása dialektikus. A mai embert „kétféle
tévedés, kétféle zsákutca, jól álcázott
csapda várja” – írja, és ezeket a tévedéseket
egy-egy találó metaforával jellemzi. Az
egyik véglet „a kommersz panel-regény”,
ez „visszafelé menekül”, konvencionális
eszközökkel dolgozik, olyan, mint egy
„lapostetejű vásárcsarnok”. A másik véglet
„a szöveg-regény, a töredékek irodalma, a
bennfentesek ping-pong játéka”. Jókai
Anna a szintézisben bízik: „a horizontálisból a vertikálisba átlépni (a szükségszerű horizontális megvetése nélkül) – ez
a regény jövője.” Saját regényírói célja: az
új forma és a szellemi-tartalmi megújulás
szintézisének a megteremtése. Vagyis fölhasználja a tradicionális regényelemeket,
a történetet, a lineáris cselekményvezetést,
a sokoldalúan jellemzett figurákat, ugyanakkor él a modern regénytechnika vívmányaival, a monolog intérieur-rel, az idősíkok fölcserélésével, a nyelv újszerű kezelésével, sőt a különféle tipográfiai megoldásokkal. Jókai Anna egy másik alkalommal
az általa művelt regénytípust spirituális
regénynek, és az általa követett ábrázolási
módot spirituális realizmusnak nevezte,
mely az elődöket, az irodalmi hagyományokat tekintve leginkább Kodolányi
János regényszemléletéhez, világlátásban

tiszatáj
pedig Hamvas Béla, Várkonyi Nándor és
Weöres Sándor világmagyarázatához áll
közel.
A Ne féljetek három részből áll, mindegyik rész előtt egy-egy mottót találunk.
Ezek a mottók egymásra épülnek, van
bennük valami közös (a fény-motívum),
ugyanakkor gondolatilag továbbfejlesztik
egymást, mindegyik több az előzőnél. Az
első rész előtt a francia Joubert szavai olvashatók: „Az élet estéje magával hozza
lámpását.” A második rész Buddha gondolatával indul: „Legyetek saját magatok
lámpása.” Jézus Krisztus hit-elvű tanítása
áll a harmadik rész előtt: „Én vagyok a világ világossága.” A regény három fejezete
az alapkérdésre adható mintegy háromféle
válasz művészi-epikai megfogalmazása.
A regényben a tipográfiának kiemelt
szerepe van. Az események idejét naplószerű pontossággal jelzi az író. A szöveg
dramatizált: a szedéstükör jobb szélén
mindig annak a szereplőnek a keresztnevét olvassuk, akiről éppen „szó van”.
A szedéstükör teljes szélességében a szereplő gondolatait, belső monológját közli
az író; némi beütéssel, szűkített szedéstükörben és zárójelben a szereplők párbeszédét és az írói narrációt olvashatjuk.
Emellett gyakran él az író különféle kiemeléssel, kurziválással és fett szedéssel.
Olyan megoldással is találkozunk, hogy
két szereplő belső történését két, egymás
mellé helyezett hasáb közli. A regény
alapszövegében – mintegy betétként –
egy-egy önálló novella, illetve tanulmányrészlet is helyet kapott.
A Ne féljetek súlyos olvasmány. Nem
a Csók és könny-féle panel-regényekkel tart
rokonságot, nem is szöveg-regény, puszta
nyelvi-stiláris teljesítmény. Olyan kemény
jelenetekkel, leírásokkal (idősek szeretkezése, öregek haldoklása, transzcendens
élmények átélése) találkozhat itt az olvasó, amelyeket a magyar irodalomban
eddig még nem ábrázoltak. A regény nem
megnyugtató, hanem fölkavaró olvasmány:

ZIY1

1998. október
befogadót önmagával szembesíti, saját
hetének létproblémájára döbbenti: az elmúlás, az öregedés, a betegség, a halál kérdését mindenkinek magának kell „megoldania"
Az is jellemző, hogy a regény megjelen e se előtt az írónő részletet nem közölt a
j^uből. Amit talán veszített a réven azzal,
dogy nem élt a figyelemfölhívás e megszokott módjával, azt mindenképpen megnyerte a vámon: a befogadói élmény telJessege és hitelessége tekintetében. Egyrészlet önmagában talán hamis állásfoglalásra késztette volna az olvasót.
u gyanis vannak a műben olyan részletek,
a melyek
a felhőtlen derűlátás, az optia

mizmus képzetét kelthetik, és vannak,
amelyek az író világképét a borúlátással,
a sötét pesszimizmussal azonosítanák. Említettük, hogy a regény hősei sem romantikus, végletes figurák, nem angyalok vagy
ördögök. Azonképpen Jókai Anna - e regényében is megmutatkozó - világképe,
életfelfogása, világmagyarázata is szintézisteremtő: szellemi megújulást, morális
átalakulást, lelki megnemesedést kíván.
„Nem megengedni, hogy a transzcendencia eltűnjön, nem elhessegetni - hanem
visszakönyörögni a transzcendenciát."

Páskándi Géza, az önéletrajzíró
A BEGYŰJTÖTT VALLOMÁSAIM MARGÓJÁRA
páskándi Géza pályájának - akkor magát. Az író a kezdet kezdetén még nem
^ g nem sejtett - vége felé önéletrajz írá- tudhatta, hogy vállalkozása több mint
at) a fogott. Aki szinte minden művében:
kockázatos, hiszen az igazi önéletrajz
j ^ s é b e n , történelmi drámájában, esszéjé- (Gorkijtól Kassák Lajosig számtalan példa
é n , egy kis túlzással, saját életét örökí- bizonyítja) nem csupán gondolati konste i j t e meg - pontosabban, életrajzi vonárukció, hanem hús-vér alakokat (is) mozs á t kölcsönzött valódi és fiktív hősei- gató, többnyire a széppróza felé kitárulaz most végső összegzésre szánta el kozó szépirodalmi mű. Amely, az eddig
nem mondottakat mondva, akár beilleszthető a korábbi, más jellegű írások folyaPfiSKriNDI
Géza
mába is. Van kezdete és van vége, s a me—
sefolyam épp olyan szigorú szerkezeti
t
rendnek van alárendelve, mint ami az etJ5
től eltérő műfajú alkotásokat ugyancsak
v»
'«S
meghatározta. A z emlékezőnek
megadatott
a türelem képessége, s aki ragaszkodott az
o
időrendhez mint linearitáshoz, az előre
2
vivő építkezéssel többé-kevésbé kizárta az
k
ilyesféle munkáknál óhatatlanul jelentkets.
o
ző veszélyt, az önismétlés lehetőségét.
t*
o
w
ts*

Antológia Kiadó
Lakitelek, 1 9 9 6
: G: : G
i owsro
jncwwDjgQ
i Bti ?UL ut

2 4 0 oldal, 2 5 7 6 Ft

72
A Begyűjtött vallomásaim, a föntieket
figyelembe véve, mindenképp rendhagyó
mű. Nem az önéletrajz – fókuszában az
igazságtalanul elszenvedett hatévi börtönrabsággal – bomlik ki benne, minden leleplezésnél ítélkezőbb, szociografikus képét adva a Duna-delta-i gulágnak, hanem
az író szellemi készenlétének (mint örökké
őrlő malom: gondolkodásának) megannyi
összetevője világosodik meg. Ha a vallomás tevő töprengését vesszük – „e munka
címe talán az is lehetne: Isten, nemzet,
kommunizmus” –, egy kissé leegyszerűsödnék, valamennyire tán meg is hamisítódnék a filozófiai beütésű, a történelmi,
kisebbségpolitikai, nemzetkarekterológiai,
művészeti és nyelvészeti stb. elemzéseket
anekdotákkal, közmondásokkal, nyelvi
játékokkal s facsarintásokkal elegyítő esszé
bakugrásokban megnyilvánuló játékossága. A jól kitalált költői póz, amely a társadalomtudományi kitekintéseken, a huszadik századot nagyon is megülő eszmerendszerek (fasizmus, kommunizmus) tárgyalásán túl a Mucsai Nostradamus, e csörgősipkás harlekin jövendőmondását is magában foglalja.
Páskándi nem szűnik meg hangoztatni, ismétlést ismétlésre halmozó elánnal, a catoizmuson alapuló elemzéseinek
komolyságát – nála az említett fogalom
nem mást jelent, mint „akár kényszerképzetszerűen, rögeszmésen is ragaszkodni
valamihez, de ami mégsem feltétlenül beteges” –, ám (önmegnevezéssel) stiláris fenegyerekként az életrajzból következő
komor égboltra minduntalan virgonc bárányfelhőket rajzol. Avval is, hogy többnyire – igen-igen sokszor – elkalandozik
tárgyától, s a politikai-gazdaságtani eszmefuttatásba humor-fullánkját belemélyíti
(pl. [a gazdaságtan] „a pulikutyát küldi el
vízibúvárnak és a kacsát juhokat terelni”).
De méginkább azzal derűsíti a Trianon-sötétségből még ma sem egykönnyen kibontakozó látóhatárt („csak a Trianon-ellenesség igazi antifasizmus és antibolseviz-

tiszatáj
mus, mert nem tüneteket, hanem az ok
tövét, gyökerét metszi el”), hogy a középeurópai író örökös fenyegetettség-érzetéből, nem kis furfanggal, az élést és alkotást
segítő fegyvert kovácsol magának.
Ha a szekus, a román államvédelmi embere rájött arra, hogy „az ember priuszeltüntető állat”, akkor a priuszos író, az
1956-os magyar forradalom igazságának
hangoztatásáért külföldön igencsak megvesszőzött szellemi ember megpróbál –
egyéniségét azért föl nem adva – ennek jegyében élni. Ezért a „dupla fenekű”, átírt,
antedatált stb. versek stílus-kacskaringója
(a Begyűjtőtt vallomásaim egész tárházát
adja az ilyen jellegű, harcos, ám maszk
mögé búvó s onnan perzselő líradaraboknak), s a különleges „műfajként” tisztelt
Létstilisztika erkölcsi fölénye. Már a börtönben előkészítődött ez a magatartásforma, különben hogyan is íródhatott
volna meg 1958 telén, Nagy Imre kivégzésének hírére a titokban elkapart hős előtt
fejet hajtó Temetőbogarak („Van férge
földnek, / rovara rögöknek, / kik fantasztái valami öröknek, / s födetlenül nem
hagynak, ne rettenj, / mert nem marad itt
senki temetetlen!”).
Jóllehet a könyv hosszúra nyúlt „műfajkereső” bevezetőjéből való, de az egészre
rávilágít a legegzaktabb szövegkörnyezetet is megélénkítő költői látás mint lírafutam gyakran a mát a múlttal összekötő
bizonysága. „Az időt ki világítja át? Az
lenne a Nagy Átvilágítás! A XX. századé!
Ki világítja át az eget, az ég mögött? Az
űrt és a légüres teret, ha van? Ne elégedj
meg semmivel.”
Az oknyomozás, látható, nem kis
igénnyel készült, s ha Páskándi teljességigényét vesszük – aminek többször is hangot ad –, az eddigi, szépirodalmi életműben
(esztétikailag releváns darabokban) sokkal
jobban közel került az általa óhajtott eszményi állapothoz, mint önéletrajzi vallomásaiban. Ám ide-oda kalandozó, saját
szellemes beszédét fűszerként ízlelő stílusa

1998. október
„toporzékol, ugrál, kihagyásos”, annak ellenére, hogy túlságosan is megrészegül saját szavaitól. Nyelvbiztonsága és szójátékokban megmerítkező végnélküli leleményessége, sőt az abszurdot – abszurdoidot
– fölöttébb kedvelő példabeszéd-készsége
teszi, hogy a témától elkanyarodó mellékgondolatokban is ott a hajlíthatatlan lényéből következő néven nevezés bátorsága.
Nagyképűségét oldandó, szívesen áll
olyan mérce alá, amely rá nézve hízelgő.
Hogy ebben a kreált, furcsa és szokatlan
helyzetben fejével följebb tolja a lécet?
A Holdbumeráng című verseskönyvének
egyik epigrammája – „utolsó lelkem a humor” – arról a kedélyállapotról árulkodik,
amelyben a drámaírás fejedelmének
megidézése nem vétség. „Ha Shakespeare
az avoni hattyú volt – én Szatmárnémetiből a Lókerti Hattyú, de minimum a Sétatéri Hattyú vagyok Kolozsvárott (ott
ugyanis tó van).”
Ezek a játszadozások természetesen
csak keretei a Begyűjtött vallomásaimnak.
A minduntalan megidézett vidámságban
talán nem lesz olyan keserű az életútnak
az a szakasza – a raboskodás után sem felhőtlen, épp a politikai éberséggel állandóan ellenőrzés alatt álló megannyi év –,
amiben vissza kellett nyernie az írónak
nevét, s nem kevésbé a cenzúrát megtévesztő-átejtő parabola-biztonságát. A börtönből való szabadulás, a kolozsvári,
a szatmári – a családnál tett – látogatások,
az apa, az anya, a börtöntöltelék rokongyereket többnyire szégyellő rokonok
szeretete, illetve keménysége, egyszóval az
emberi sorsok, a megváltozott család- és
utcaképpel, külön-külön is föladták az
írónak a leckét. Aki a magyar forradalommal, büszkén vallja, újjászületett, de
aki továbbra is ki van téve a besúgórendszer titkos, de jól működő antennáinak,
a hiú cenzor, költői nevén: Pozdorja elvtárs kénye-kedvének, s nem utolsósorban
saját – időközben meghaladott – marxista
eszmerendszerének is.

73
Tehát Páskándi önéletrajzi „regénye” –
ciklusokra épülő esszé-sorozata – valamennyire fejlődés-regény is. S nincs az
a filozófiával telített, de valójában sokszor
csupán a gyalog-filozófia „humoros” érvrendszerével élő költői bakafántoskodás,
ami csak meg is közelítené az írónak a vallásból a kisebbségpolitikába, a nyelv- és
stílusművészetből a lélektanba, a történelemből az „időbölcseleti hashajtó” határvidékére irányuló bakugrásait. Evvel
csöppet sem azt akarom mondani, hogy
a hedonikus alkatú s a túlélésre berendezkedő író nem veszi komolyan a tárgyát –
Marxot és Spinózát, Arcimboldót és Gorbacsovot, Mao Ce-Tungot és Antonescut,
Szenczi Molnár Albertet és Rejtő Jenőt,
Kogutowitz Manót és Newtont megidézve nagyon is komolyan veszi (itt tekintsünk el az idézettel, példával, hangulatfokozó kijelentéssel fölemlített másfélszáznál több beszédes név fölsorakoztatásától) –, csupán annyit jegyzek meg, hogy
harlekini mosollyal a szeme csücskében
annyira kitágította a létösszefüggések megmutatására is alkalmasnak tetsző cirkuszi
porondot, hogy ember legyen a talpán, aki
a visszautalásokban, alá- és fölérendelésekben, az örvényszerűen gomolygó közmondásokban és aforizmákban, nyelvi csusszintásokban s facsarításokban fölfedezi azt
a réteget, ami a Begyűjtött vallomásaim
című, történelmi keretben végzett eszmefuttatásnak a sava-borsa.
Magyarságszemléletét, a toleranciára
épülő kisebbségfilozófiáját, minden népet
és nemzetet egyformán becsülő humánumát, valláson túli vallásosságát, írói erkölcsét, a mennydörgő retorikán túl is érezhető gazdag lelkivilágát az ezer ismétlés,
túlbeszélés, némelykori aránytévesztés ellenére is jól lehet észlelni. Az irodalmi
adalékok filológiai bősége ugyancsak lefegyverző. Ebben a – vállalt – túlbeszélésben alighanem az író szemérmessége is
tetten érhető, hiszen az életrajzi momentumokat fölelevenítő szépprózai és drá-

tiszatáj
mai-művek (Weiskopf úr, hány óra? az élet- ból eredő, túlontúl labilis emlékfölidézesrajzi betétként itt is közreadott A Táncos, nek köszönhető. Egy, az önéletrajz fontoa Vendégség stb.) az érzéki és intellektuális sabb eseményeit visszaadó műben nem leélményt autentikusabban, esztétikailag ha- het - vagy legalábbis nem kívánatos^ '
tékonyabban jelenítik meg.
ennyi visszautalás, illetve az eredeti mur e
Más kérdés, hogy Páskándi ebben a va- való (gyakran annak esszenciáját p a r
lóságos szerkezet nélküli folyamban, töb- mondatban fölvillantó) hivatkozás,
hiszed
bek között, nem törekedett jellemalko- a számtalan, szinte a part nélküli ismetl eS
tásra, a hősök egymáshoz való viszonyát elveszi a levegőt az új, most először
és fejlődését is meghatározó cselekmény idézett helyzetek-történések elől. S az n"01
megrajzolására, sokkal inkább gondolko- szándék ellenében épp az válik súlytadásának eredetét és mélységét, sokirányú lanná, aminek nagyon is súlyosnak keh
tájékozódását akarta megmutatni.
lene lennie.
Hogy a Begyűjtött vallomásaim,
minden értéke ellenére, csupán félsiker lett,
elsósorban a pontosan meg nem határozott műformának, s a bizonytalanságok-

A születés szomorúsága
LATOR LÁSZLÓ ÖSSZES VERSEI
A klasszikussá válás eltéveszthetetlen
jeleként értékelhető, ha egy költő összes
verseit gyűjtik egybe, s a költő ismert arcképét a (kemény) borítóra téve, magas
példányszámban adják ki. Különösen igaz
ez az élő és alkotó költők esetében, amilyen Lator László is, akinek legújabb ver-

1

LATOR
LÁSZLÓ
ÖSSZES

VERSEI
I
1

I

1

seskönyve egy nyilvánvalóan lezáratlan
életművet próbál teljességében bemutatniEz a próbálkozás nem csak azért problematikus, mert az „összes versei" cím aZt
deklarálja, hogy nincs és nem lesz több
vers, ami - a kötet óta publikált alkotásokat látva nem csak sejtjük és reméljük, de
tudjuk - nem igaz, hanem azért is, raert^
könyv az egész képzetét keltve az olvasó*
Lator költészetének minden
elágazását
számba vevő interpretációra készteti'
aminek az lehet a következménye, hog/
az újabb és az ez után születendő verseké*
- melyek ez esetben egyáltalán nem a i"e'
giek ismétlései, hanem egy jelenleg is ala'
kuló költészet újszerű és merész részei "
csak az „összes" koordinátái között, tehát
egy megmerevedő, mert klasszicizálod
Lator-kép árnyékában lehet majd o l v a s n i E u r ó p a Könyvkiadó

KOWVKA
l f*-J

Budapest, 1997
2 2 8 oldal, 8 5 0 Ft

1998. október
Az Európa Kiadónál megjelent könyv
kapcsán – amely az 1969 és '94 között
megjelent öt verseskötet anyagát tartalmazza öt azóta született verssel kiegészülve – mindamellett joggal felvethető a
kérdés, hogy Lator László – nevezzük így:
– eddigi költészetének összegzése megteremti-e, és ha igen milyen irányban teremti meg önmaga hagyományát, hová
helyezhető ez a költészet a kortárs és tágabban a háború utáni magyar költészetben, illetve melyek azok a főbb vonásai
Lator költészetének, amelyek nem csupán
hozzákötik, de világosan el is határolják
egy talán leírható hagyománytól.
Latort az Újhold költői közé sorolja az
irodalomtörténet, hozzátéve, hogy valójában nem is jelent meg verse ebben a folyóiratban. A besorolást indokolhatja, hogy a
késő nyugatos költészet formanyelvéből
kibontakozó versnyelvek alternatívái között Pilinszky, Nemes Nagy és Rába mellett Lator készként hangzó próbálkozásait
érezhetjük a legerősebbnek és a legautentikusabbnak. Ráadásul a közös élmény, a
háború pusztítása és a pusztítás áldozatait
körülvevő embertelen közöny azáltal is
összeköti őket, hogy az adott történelmi
helyzet egyszerre értékelte fel a költői
megszólalás igazság- és szépségigényének
súlyát és gyengítette a költői szerep létjogosultságát. Az 1946 és 1950 között írott,
de csak 1994-ben publikált versei, melyeket Lator amolyan „zsengék”-ként kezel
és vállal – erre utal a mostani gyűjteményes kiadásban elfoglalt helyük: a kötet
legvége –, szinte kivétel nélkül a háborút
átélt és főleg túlélt ember létlehetőségeinek csorbulását szólaltatják meg. Létproblémává növő kérdése, hogy hogyan lehet a
romok között új életet kezdeni, ha a régi
folytathatatlan. Az erre a kérdésre adandó
válasz kísérletei a versek, melyek mindig a
probléma központjából indulnak, de megoldást nem találva oda is hullnak vissza.
Az olyan sokat idézett versek, mint a későbbi Fa a sziklafalon ennek a létérzésnek

75
poétikailag érettebben megformált változatai. A terméketlen „függőleges sziklaszahara” rései között valami csoda folytán
megfoganhatott az élet, de a minimális feltételek hiányában ez a lét „satnya”, „nyomorék” és „árva”. A „zsugori biztatásul
belevetve / az özönvíz utáni döbbenetbe”
sorok szinte mindent elárulnak az ebben a
versben szó szerint is a szakadék szélén
álló, mert oda kényszerülő életről. A pusztításról csak a „döbbenet” néma szavai
szólhatnak. Erre felel – mintegy felkiáltásként – a mégis létező, az allegóriába
csúszó szimbolikus fa „mondhatatlan szépsége-árvasága”.
Az Újhold költőivel való minden rokonsága ellenére valójában a hatvanas
évektől, e rokonság szálainak elvékonyodásától kezdve beszélhetünk Lator költészetének igazi kiterjedéséről. A motívumok felbukkanásának szinte testvéri hasonlósága az idősebb költőtársak árnyékába szorította Latort, amit a róla szóló
írások visszatérő passzusa a feltételezett
Pilinszky-hatásról kiválóan bizonyít. Az
olyan sorok, mint a „Széjjelszórt csillagok
között / fagyosan feszül a világ” (Kagylóba, héjba) elvitathatatlanul jelzik a rokonságot, de felelőtlenség lenne ezt rögtön hatásnak kikiáltani. A korai Pilinszky
ugyanis nem megelőzte Latort, hanem
voltaképp vele párhuzamosan alkotott,
sőt, legalább olyan számban olvasta Lator
verseit, mint Lator az övéit. Jelentős különbség azonban, hogy ami Pilinszkynek,
Nemes Nagynak és Rábának sikerült,
tudniillik kötetet kiadni a negyvenes évek
végén, az Latornak nem, így a későbbi
megjelenéskor, 1969-ben, az a hang, amin
ő beszélt, már csak a hatás-viszonyt feltételezve vált elhelyezhetővé. Ennek fényében Lator költészetének eredetisége mindenképpen megfogalmazásra vár.
Ehhez lehet támpont ennek a költészetnek egyik nagy erénye, a pillanatnyi
megingást sem engedő egység, amelynek a
kulcsa minden bizonnyal a versszövegek

76
már említett szépségigényében keresendő.
A nyelv emelkedettsége és nemessége minden Lator-vers talpazata. A vers dallama és
a szavak illeszkedése horzsolásmentes, amiben a nyelv kimagasló szintű ismerete mutatkozik meg. Érdekes azonban, hogy formailag milyen kis repertoárral dolgozik az
a költő, akinek könyveket megtöltő fordításai mutatják, hogy gyakorlatilag nincs
olyan antik-időmérték vagy nyugat-európai versminta, amit ne szólaltatott volna
meg hibátlanul. A saját alkotásai között
mégis hagyományos négysoros, jambikus
lejtésű strófák dominálnak. Mindebből
arra következtethetünk, hogy Lator a költészet mindentudó mestere, de nem virtuóz, sohasem hagyatkozik csupán a versformára, nem emel verssé ujjgyakorlatokat, mert megszólalásának mindig lényegi,
tartalmi oka van.
Ez a „tartalom” az évezredek filozófiáiból szőtt végtelen szövegkorpuszból kihúzott mondat-szállal, „az ember halandó” tétellel közelíthető meg. A közfelfogás azt mondja: „az ember meghal”, de
ez az ember mindig a másik, mindig az általános, s sohasem az „én”. Ezzel szemben
Lator költészetében mindig az „én” haláláról van szó, költészete mélyén a saját halál
bizonyossága lappang, például akkor is,
amikor a „sorsként hordozott halál”-ról
(Most minden...) vagy a „pusztulással vemhes létezés”-ről (Pompeji) beszél. A lírai én
vállalja a haláltól való szorongást, megnevezi a halált mint nem-általánost, mint saját egzisztenciális gondot, de tovább is
kérdez, s épp ez a továbbkérdezés adja e
költészet hitelét és originalitását. A versek
ugyanis úgy beszélnek az „én” elkerülhetetlen haláláról, hogy a halálra ítéltség lemoshatatlan bélyeget magán hordozó életet mutatják meg, még tovább lépve: a
születés előtti „éden”-re való kínzó és olykor vad dühvé transzformálódó vágyakozással szembeállított életet. Lator tehát
végső soron a születésre kérdez rá, a miért
születtünk, ha meghalunk? kérdést teszi föl.

tiszatáj
A versek beszélőjét a születés előtti állapot emléke űzi, hajtja, az anyaméh nyugalmát, az együttringás boldogságát kell
az aszályos, sivatagi világban megtalálnia.
A keresés elvezeti a növények és az állatok titkos életterébe, ahol a testi létezés
öntudatlan csodáját és az élet, az élés
szükségszerűségét találja. Látnunk kell,
hogy Lator költészetében a test, az anyag
maga az érző, az „érzékeny”, a lélegző
szubsztancia. Az égitestek, a növények, a
csúszó-mászó állatok mind az agyag formái, s mind az emberrel egyet akarnak:
visszatérni a születés előtti szelíd nyugalomba: „Az élőlények elcsigázva / bújnak
a földalatti hővel / bélelt anyaméhforma
házba.” (Nyárvég) A négy égtáj között létezőkről Lator azt írja: „a kinn hagyott világ rohad” (Szárszó, november), de mindig
hozzáteszi, hogy ennek a világnak egyformán része a szubjektum és környezete,
hiszen az én lényegében azonossá válik a
világgal: „Mi vagyunk a föld, a nap és az
állatok” (Jóság). Az élő és az élettelen különbsége tárul föl a lüktető, fájó és mégis
gyönyörű kényszerben, amit az élet jelent,
s amiben minden fűszálnak és minden emberi mozdulatnak helye van. Ez az elrejtőző rend hallik át a vegetáción, melyet a
keresztény fogalmiság és a bibliai motívumrendszer jelenít meg. Az (ön)feloldozás, az édenkert, az áhítat és a kegyelem
szavaival íródnak a versek, melyek mégis
Isten nélkül, profánul vallásosak:
Ha a megváltás elmarad,
elvégzem egyedül,
(...)
Ha kiátkoznak a papok,
én felmentem magam.
Gazdátlanul szabad vagyok,
ha nincs is igazam.
(Hitetlenül)

A hitetlen megváltás, ami tehát a születés előtti édenbe való visszatalálást jelenti,
a vegetatív élet öntudatra ébredő párjában
válik lehetségessé: a „forró anyaméh” illú-

1998. október
ziója a szeretkezések bűvös pillanataiban
tárul föl. A szerelem mint „egyetlen lehetőség” mutatja meg magát, az egyetlen,
amely képes a halálra rendelt életet az
örökélet igézetébe vonni. Az erotikus beszédmód sohasem öncélú, ami abból is látható, hogy a szerelem a teremtés ószövetségi képeivel áll együtt, s ezzel voltaképp
bezárul a kör: a nemzés és a születés, a
nemzés és a születés törvényszerű és kijátszhatatlan egymásutánisága a halál valóságát e kör primerebb valóságán kívül
szorítja. A szeretkezés mindenekfelettisége, „a közösülés kiismerhetetlen / a részletekben teljes gyönyöréhez” való féktelen
vonzódás A klinikán még egyszer című
versében – ahonnan az idézetünk – éri el
az egyik szélsőséget, és kerül a legélesebben szembe a halál elkerülhetetlenségének
elfogadásával. A verset uraló képben a már
csak géppel életben tartott, vérző fejű, de
akkor is szerelemmel szeretett nőre irányul az erotikus vágy. A reakcióra már
képtelen asszony gondolatban megjelenő
meztelensége mondatja ki, hogy az „éhes
kívánságot” oltó szeretkezés az egyedüli,
„amiért értelmes volna élni”. Az Egyetlen
lehetőség című kötet óta ilyen erővel és
ekkora sodrással bukkan fel minduntalan
a szerelemvágy, az immár életadónak és az
élet értelmét adónak nevezhető szerelem
utáni fokozhatatlan ősnosztalgia.
A szeretkezés és a születés állandó
párhuzama Lator költészetének egészében
jól megfigyelhető. Például a sötétség és a
fény szokatlan előjelű szembenállása –
amely a '94-es Sötéten, fényben kötetcím
által külön hangsúlyt kap – talán csak
a születés határvonal voltát a szerelem határpontjaival együtt látva értelmezhető.
A születés előtti boldog egységet a sötétség uralja, a születést követő magányt
pedig a fény, a világosság. Születés című
versében, amely olvasatunkban az életmű
(egyik) centruma, Lator a következőképpen fogalmaz:

77
A fehéren villámló fájdalom
önkívületében mozdul s kilép
a hús meghasadt vérző kapuján át
a csökönyösen lüktető homályból,
vak paradicsomából –
Az anyaméh a gyönyörű „vak paradicsom” nevet kapja, míg a születés szinonimájaként számos versben feltűnő „kilépés” a villámlás éles fényjelenségének
szignáljával és a fényt eleve feltételező fehérséggel íródik körül. Máshol viszont,
mint a Valami szándék ébredez című versben, a szerelem kapja az itt leírt méhen
belüli lét jelzőjét: „paradicsomi szerelem”.
Az „önkívület” a megszületés kényszerére
utalhat, de a szexualitás szótárában, így az
ezt leíró versekben is különös hangsúllyal
szerepel: „micsoda sodrás hajt egy ismeretlen / barlang alacsony pézsma-éjjelébe /
a hús fekete éhétől ütötten?” (Héraclius
Gloss töprengései) A „hús” és a „vér” újra
az anyag központi helyére utal, és a „hús
megnyíló kapuja” metafora visszatér a közösülés leírásaikor: „szoríts karoddal, comboddal, amíg / feltöltöm tested forró kapuit” (Szomjúság). Itt, a Szomjúságban láthatjuk megerősíteni, hogy a szerelmes szeretkezés voltaképp a sötétbe, vissza a „vak
paradicsomba”, a létteljesség utolsó szigetére mutat:
hogy iszamós, mohó öleden át
visszafogadjon a sötét világ,
ahol a lét fekete titkai
készülnek most magukról vallani
A sötétség, amely az európai kultúrákban a gonosz közege, így válik Latornál a menekülés, a visszalépés pozitív előjelű lehetőségévé. S így alakul át a fény,
amely főképp a kereszténység szóhasználatában Isten attribútuma, a szorongás,
a kín és a halálba vetettség érzésének közegévé. A „testben bolyongó éjszaka”
megtalálása lesz a legfőbb cél, s ehhez
segíti a verset a végsőkig erotizált nyelv.

11«

tiszatáj

Lator költészete a magyar, de megkockáztathatjuk: talán a világirodalom
erotikus lírájának is meghaladhatatlan
szépségű alkotásokat adott és ad. A köznyelvben tilalom alá vont szavakat pirulás
nélkül helyezi a továbbra is emelkedett
hangú versbe, talán épp azért, mert a szeretkezések elrohanó pillanataiban mindig
az öröklétet tükröző, azaz a halálnak ellentmondó egyetlen és ezért áldott és
szomorú lehetőséget látja. Bár azt ígértem,
csak a kötetben szereplő versekkel foglalkozom, most kivételt kell tennem: Latornak a Nappali ház '97 végi számában megjelent verse „Egy erőszakos isten"-ről beszel, aki az erotikus kívánkozást az elviselhetetlenig növeszti. A vers ily módon
kimondja, amit az olvasó az eddigi verseket olvasva csak sejtett, s amit az imént mi
is sugalltunk, hogy ebben a költészetben

az erotika teljes totalitásában metafizika1
szinten létezik. A szeretkezés - tnf^
a megváltás lehetősége - felülírja a halai
s ez Lator László költészetének, ha nem lS
kizárólagos, de az utóbbi tíz év verseibe11
mindenképpen domináns témája. így ^
egyik legszebb alkotásban, A sárga ruha
címűben is:
már elvált asszony s még merő szemérem
nyár volt és mégis túlságosan fehéren
sütött rám nagy formáival
tested
füsttelenül egyetlen lánggal égett
huszonhét évem huszonhárom
éved
nem húztad fel ahogy más nők a térded
de elhagyott csak elhagyott
szemérmed
tudtam erőszakos
nőstényszagodban
ott van édes megváltásom ott van

Kriszlinka-tinfa
KOVÁCS ANDRAS FERENC: ADVENTI FAGYBAN ANGYALOK
„Zsófinak"
Ha elfogadjuk azt a - nem egészen
megalapozatlan, de - történeti indexszel
mindenképpen ellátható lehetőséget, mely
szerint Kovács András Ferenc lírája immáron interkanonikus pozícióba került,

akkor több problémával is szembe k ^
néznünk. Hiszen maga e kijelentés ele^f
abból indul ki, hogy a legkülönfélébb
feltevéseket mozgósító (és valló) értelm e '
zőközösségek egyaránt kanonizálták e (k1'
tüntetett) költői beszédszituációt. Ez esz<j
rint elsősorban azért igen meggondolk 0 ,.
tató, mert az interpretációk összjátékába
- nagyon leegyszerűsítve - mindedm»
szinte csak a Kovács András Ferenc-h r i j
hoz való viszony affirmációja volt ki°
vasható. Elképzelhető tehát, hogy a ko
lönböző értékpreferenciákat hangsúly^ 2 0
és eltérő elméleti előfeltevésekből ki111
duló interpretációk még akkor sem m e r l
Jelenkor Kiadó
Pécs, 199«
126 oldal, 8 9 0 Ft

1998. október
tesek egymás hatásától, ha a kritikai elhatárolódás alakzatait szólaltatják meg. Ez
persze korántsem jelenti azt, hogy az
egyes Kovács András Ferenc-értelmezések
azonos módon járultak hozzá a kanonizációhoz (sőt!). Pusztán arra utal, hogy az
értelmezői nyelvek differenciálódása és
hermeneutikai meghatározottsága olyan
komponenseket is magába foglal, melyeknek beláthatósága – egy kitüntetett perspektívából – merő illúzió.
Ebből a szempontból Kovács András
Ferenc költészetének fogadtatása azért is
igen tanulságos, mert rendkívül jól láttatja
az eltérő esztétikai ideológiák fölényét a
kritika nyelvjátékaival szemben. Ezért
kell – többek között – arra emlékeztetnünk, hogy már korán megfogalmazódott
annak igénye, hogy konkrét szöveginterpretációk nélkül a kanonizáció alakulástörténete nem igazán megbízható. Mert
míg – Kovács András Ferenc lírájának esetében – valóban számottevő az egyes kötetek – főleg a Költözködés és a Lelkem
kockán pörgetem – globális affirmációja,
addig rendkívül kevés az olyan elemzés,
mely egyetlen verset választ kiindulópontjául (mint ahogyan az is, hogy az életmű
kontextusában – retrospektív érvénnyel –
jelenjen meg egy-két adott vers tapasztalata). Kovács András Ferenc költészetének
fogadtatása pedig megfogalmazta már e
kérdést és néhány nem egészen megkerülhető válaszlehetőséggel is előállt (vö. Kulcsár-Szabó Zoltán Nappali házban közölt
interpretációjával). Ily módon a legújabb
kötet értelmezését is „leszűkíthetjük” néhány kérdésirány aktualizációjára. Azaz
eltekinthetünk (jelen esetben) annak mérlegelésétől, hogy „melyik” nyelv képes
jobban szóra bírni „tárgyát”, melyiknek
van nagyobb esélye az önkorrekcióra (hiszen ez eddig is megmutatkozott!).
Nem abból indulnánk ki tehát, hogy
milyen viszonyt létesíthet a legutóbb megjelent Kovács András Ferenc-kötet az általa vagy általunk tételezett költői hagyo-

79
mánnyal (ez eleve beláthatatlan), hanem
inkább abból, hogy miként viszonyul a
maga által beszélt tradíció „képleteihez”,
amelyek éppen a kanonizáció során váltak
összetetté. Vagyis elsősorban arra irányulna rövid eszmefuttatásunk, hogy a
szövegelemzés konkréciói és az ez alapján
végrehajtott kontextualizáció miként tehet javaslatot e költőiség rekanonizációjára; azaz hogyan módosíthatja az előző
kötetek – homogén? – tapasztalatát.
A kérdés ezek szerint így is megfogalmazható: milyen távlatot nyit az Adventi
fagyban angyalok című könyv (egy részlete) a Kovács András Ferenc-líra olvashatóságára.
Előzetesen azonban két megszorítást
kell tennünk. Egyrészt a Kovács András
Ferenc-líra automatikus értését – mint
kérdést – nem vethetjük el, hiszen éppen
ebben (az eltérések játékában) áll az
életmű kanonizáció-alakulásának további
lehetősége. Másrészt nyitott kérdés, hogy
az egyes versek konkrét interpretácója legitimálhatja-e az életmű egészét. Nyilvánvaló, hogy e két szempontot együtt kellene úgy játékba hoznunk, hogy értelmezői pozíciónk visszakereshető legyen. Éppen ezért az Adventi fagyban angyalok
című kötet egy jelentéktelennek tűnő versét értelmezve közelítenék a megfogalmazott dilemmákhoz. Tehát a továbbiakban
egy szövegről, annak közvetlen kontextusáról és poétikai előzményeiről fogok röviden beszélni. A kiválasztott mű címe:
Friss tinta, tinta, tinta! Így hangzik: „Föloldja fent a holdat / Az éji tentaoldat /
Ma este még kicsordul / Csillagfény sem
csikordul / Alusznak kósza macskák /
Malackák jó lovacskák / Nem leng a régi
hinta / Terjeng az égi tinta / Nincsen
több ugra-bugra / Álom száll kengurukra
/ Nincsen víg ugri-bugri / Alszik Balu
Maugli / Majom méhecske medve /
Durmol végleg feledve / Hogy vadmézet
nyalinta / Nincs hinta meg palinta / Most
nem lehet lovazni / Papírdarabkán pacni

80
/ Föloldja fent a holdat / Az éji tentaoldat
/ Folt szunnyad így az irkán / Nyugszik
Bagira Sir Kán / Bölcs nyúl ravaszdi róka
/ S a rozzant óraműben / Elpilledt kis
manóka / Álmában ring az inga / Szivárgó ritka tinta / Hegyek sorára csordul
/ S a szó a szó a szó is / Más oldalára fordul / A nincs jelenbe olvad / Föloldja fent
a holdat / Az éji tentaoldat / Friss tinta
tinta tinta / Aludj kincsem ma hol vagy /
Krisztinka tinka tinka.”
Kovács András Ferenc költészetében is
kibontakozik egy olyan „ciklus”, mely az
„alternatív olvasás” felé nyithat horizontot. E szövegek egyik legszembetűnőbb
sajátossága, hogy – többek között olyan
előzményekre visszautalva, mint József
Attila, Szabó Lőrinc, Weöres Sándor vagy
Oravecz Imre ide sorolható „periódusai” –
ún. gyerekversekként, illetve az esztétikai
tapasztalat diszkurzív potenciáljait alakító
művekként is értelmezhetők. A Kótyalapótya és a Manótánc című, gyerekverseket tartalmazó kötetek után az Adventi
fagyban angyalok első ciklusának (Visio:
Visitatio) egyes darabjai sorolhatók ide. E
kérdésirányt jelzi a ciklus József Attila
Anya című verséből kölcsönzött mottója
is, amely az ilyen típusú alkotások egy bizonyos válfajára (altató) irányítja a figyelmet: „Reátaláltam gyermekemre, / aludj
el, édes kedvesem, te, / csitt, csitt, kicsikém, tente, tente...” Az említett „kettős
kódolás” azért igen szembetűnő e ciklusban, mert a benne helyet kapó darabok
– közvetlen kontextusuk alapján – részesedhetnek egymás esztétikai tapasztalatában is. (Hasonló kérdéseket vet fel pl.
a költő – a Lelkem kockán pörgetemben szereplő – Vágáns dallam című verse, amely
Gyorsan ellobbant a nyár... címmel átkerült s ily módon beépült a Manótánc gyerekversei közé.) Az olvasás eme horizontmódosulását talán a Friss tinta, tinta,
tinta! című alkotás szemléltetheti a legjobban, amely Kovács András Ferenc
(folyamatosan bővülő) „Krisztinka-cik-

tiszatáj
lusának” egyik kitüntetett darabjává léphet elő.
A vers egyik szervezőelve a katalógus
felépítésében és az írás nyomára utaló
tinta lebontó játékának kettősségében ragadható meg. A beszélő (főként intertextusokon keresztül) sorolja az alvó dolgok
és a megszűnő tevékenységek arzenálját,
miközben ezzel párhuzamosan a látványt
feloldó „tentaoldat” szétterjedésére irányítja a figyelmet. E kettős mozgás mindenekelőtt azért lehet a szöveg retoricitásának a jelölője is, mert beleíródik a „képek” közötti viszonyhálózatba (pl. „Nem
leng a régi hinta / Terjeng az égi tinta”).
A vers retorikai menetében ily módon
központi szerephez jut a háromszor előforduló (kétszer ismételt) sorok („Föloldja
fent a holdat / Az éji tentaoldat”) elhelyezkedése. A szöveg ugyanis egyrészt ez
alapján kelti a körkörösség látszatát, másrészt e mozgás mindenkor visszacsatol –
a „tentaoldat” terjedése által – az íródás
műveletéhez és kiépíti annak önreflexív
alakzatrendjét (miközben az idézett „refrén” az instancia [hold] feloldásaként is interpretálható, megelőlegezve a hierarchizálhatatlanság képzetét, hiszen egy szintre
helyezi a tevékenységet annak tárgyával –
fent a hold, illetve fent oldja fel). A refrénszerűen ismételt sorok közötti katalógusban egymás mellé rendelődő dolgok elsősorban a vokalitás alapján kerülnek relációba, így a versben betöltött funkciójuk
is inkább a szavak hangzására tereli a figyelmet. E vokális retorika alakulása
ugyanakkor a grammatikailag különböző
elemek összjátékát erősíti és – nyelvi értelemben – hierarchizálhatatlan beszédkomponenseket szólaltat meg, rendel egymás mellé (pl. a rímhelyzetbe lépő szavak
összecsengése szófaji különbségüket jelöli,
de hangzásuk hasonlósága alapján: „méhecske medve / végleg feledve”; „lovazni /
pacni”). Ugyanakkor a vokalitás automatikussá válását két komponens is gátolja.
Egyrészt az egyes sorok többértelmű tör-

1998. október
delhetősége kizökkentheti az olvasás (vokalitásra alapozó) biztonságát (pl. a következő részletben: „Bölcs nyúl ravaszdi róka
/ S rozzant óraműben / Elpilledt kis manóka / Álmában ring az inga”, ahol a párrímek megtörése és a sorok szemantikája
– manóka álma, vagy az inga álma? – is
erre utal); másrészt a homofóniák különbözőségen alapuló játéka kiegészül a visszhang retorikai szerkezetével („Friss tinta
tinta tinta / Krisztinka tinka tinka”). Eszerint különös jelentőségre tehet szert a vers
utolsó három sora, hiszen egyrészt (a visszhang formális képletét idézve) eltér a katalógust szervező vokalitástól, másrészt a refrénszerű két sor grammatikáját módosítja
(tenta / tinta / tinka). E sorok elkülönböződése (melyet a cím is megelőlegez!; ott
vesszők választják el a szavakat) az automatizmus újrarendeződéseként is értelmezhető: a vers retorikáját átírja saját
grammatikájának visszhangja (s ez befogadásalakzatként is interpretálható). Erre
utalhat pl. a vers (címében és itt előforduló) egyetlen innovatív jelzője is („Friss
tinta tinta tinta”), nem is beszélve annak
konnotációjáról: a friss tinta fog, szétterjed, elfolyik stb., azaz a megszilárdult íráskép, szöveg ellenében dolgozik (és persze
Kosztolányi A szegény kisgyermek panaszai
című alkotásának egy passzusára utalva –
ott: „Mostan színes tintákról álmodom.” –
kilátásba helyezi az említett „kettősségből” adódó dilemma poétikai következményeit). E szemantikai mező emellett az
alvást leíró katalogizáció ellenében is hat,
hiszen éppenséggel az ébredést asszociálja
(„Friss...”). Az utolsó sor ily módon már
kettős funkciójú lesz: a visszhang retorikája alapján megerősíti az altató szólamát,
de el is tér tőle, mert a „Friss tintá”-ra rímelő név – egy felszólító szerkezetben! –
az újdonság érzésével kapcsolódik össze,
és a „lírai te” alakzatára tereli a figyelmet
a leíró sorok után. A zárlat vokális és
grammatikai többértelműsége ezek mellett két értelmezésbeli komponenst is „fel-

81
szabadít”. Mivel „elszakad” közvetlen szövegelőzményeitől, megbontja a körkörösséget (az ismétlődő két sorhoz viszonyított utániságát erősíti); és textuális értelemben vett funkciója visszautal a vers
egyik igen hangsúlyos polivalenciájára.
Azaz ezen elkülönböződés alapján pl. megengedhető olyan interpretáció is, mely
a megszólított alakzatának cserélhetőségéből indul ki (hiszen a címet is bevonva
az interpretációba, eldönthetetlen, hogy
a „Friss tinta” avagy „Krisztinka” a megszólított vagy mindkettő, illetve egy anagrammát írva a szövegbe: az utolsó sor
visszhangképlete is módosulhat, hiszen az
ismétlődés a katinka nevet is megalkotja
stb.), mely elemző manővert alátámaszthatja az is, hogy az utolsó három sor akrosztikonjának „visszaolvasása” a KAF
összetételt adja (egy olyan „nevet”, amelyet a „szerzőnek” kölcsönzött a „kritika”). A többértelműség játéka pedig kiemeli a vers egyik igen hangsúlyos állítását („S a szó a szó a szó is / Más oldalára
fordul”), hiszen az funkciójában megelőlegezi a differáló olvasatot: szemantikailag
értelmezhető úgy is, hogy a szó alszik
(azaz beleillik az altatóba, belesimul a retorikába), de úgy is, hogy a többértelműség retorikai alakzata pusztán (a szavaknak más lehet a jelentése: „Más oldalára
fordul”). Szemantika, retorika és olvasás
össze- s ugyanakkor széttartó játékát tehát
(a zárósorok cserélhetősége alapján) a vég
és a kezdet egymást relativáló alakzatának
hermeneutikája jelzi (a cím mint jelölő
funkciója, a megfordítás olvasásalakzata,
az egyértelmű körkörösség felszámolása,
a visszhang átcsoportosítása, vokalitás és
grammatikalitás összjátéka stb.). A Friss
tinta, tinta, tinta értelmezési lehetőségei –
ezek szerint – jelzik a „kettős kódolás”
produktivitását is, hiszen e szöveg az
automatizmusok mentén (katalógus, altató stb.) olvasható gyerekversként is, de
emellett e tradicionális képleteket megkérdőjelező retorikaként is (mintegy „gye-

11«

tiszatáj

rekkent" aposztrofálva az automatizmus
képleteit).
Annak tapasztalata tehát, hogy Kovács
András Ferenc egyes verseinek értelmezhetősége és a lírai korpusz összetettsége az
automatizmusok mellett a mutációk olvasásalakzatait is „igénylik", számos horizontot nyithatnak e kérdésirányra. Vagyis
nemcsak az elkövetkező szövegek, ciklusok, de az eddigiek is (az életmű egységét
friss tintaként „feloldva") provokálhatják
a hozzájuk való viszony líraiság- és önszemléletét, a kanonizáció (folyamatosan

változó) esélyét (az időindex „elnyerését :
„A nincs jelenbe olvad"). Hiszen eme (az
Adventi fagyban angyalokból
önkényesen)
kiragadott példa is diszkurzív tapasztalatként a visszaolvasás és az újraolvasás allegóriájaként nyerhet(ne) „konkrét" érteimet, a gyerekversek retorikája felől dekonstruálva - az altató mint ébresztő '
a jelölési aktusok homogén szemiózisat es
a jelentésrögzítés (csábító) praxisát.

Annus József: A meggyfa magasában
Annus József kisprózáinak gyűjteménye, A meggyfa magasában a Szabad Föld
Kiskönyvtár sorozatában jelent meg. A
regi Olcsó Könyvtár jó emlékű köteteihez
hasonlíthatóak a sorozat kiadványai: egy
pohár sör árába kerülnek ezek a barátságos formátumú zsebkönyvek. Az olvasóréteg, amelynek a könyv szól, nagyjából
azonos a Szabad Föld című hetilap közönségével: a falusi emberekkel. Érdekelhet
azonban a kötet minden könyvvel élő
magyar olvasót, hiszen a falusi környe-

ANSVS JÓZSEF

A meggyfa
magasában

zetben játszódó, falun élőkről szóló, ele*'
szerű történetek általános emberi dolgokatfeszegetnek.
,,
Az írások műfaja: újságtárca formájában tálalt novella, karcolat, naplójegyz e t '
olykor publicisztika. J ó alkalom ez arra>
hogy újra elmondjam, amit régóta mondogatok. Az újságírás nem az irodalom e l '
lenkezője, még kevésbé az ellensége. I1)
kább közeli rokona, segítőtársa, szövetségese. Főképp a tanítványa. Az újságíró
íróktól tanulja meg a tőle telhető szinte1)'
hogyan kell írni, szerkeszteni, stilizálni e s
írásban viselkedni: felelősséggel tanítani»
tájékoztatni és szórakoztatni. A maradandónak szánt szép szó - a József Attila-i értelemben vett irodalom - és a mai napp^
elmúló időszerűség szolgálatába állított nj
ságírás közt sokkal szorosabb a kapcsolat
mint ahogy a köztudatban elterjedt. Leg'
jobb újságíróink mindmáig a költők,
közül kerülnek ki, az írók közé sorold
az irodalom tudósait, sőt még a kritikusokat is.
Szabad Föld Könyv- és Lapkiadó Kt.
Budapest, 1 9 9 «
2 0 0 oldal, 9 5 Ft

1998. október
Annus József eredendően író; riporteri, szociográfusi érzékenységben nem
szűkölködő novellista. Olyan elbeszélő,
aki gyakran publicista szerepkörben is
működik. Elődeit nehéz lenne fölsorolni,
mert sokan vannak attól fogva, hogy
a honi újságírás járni tanul. (Nemcsak
a népi írókat, hanem Kosztolányit, talán
Illés Endrét, Galsai Pongrácot vagy Bertha
Bulcsút is mesterének tekinti.) A magyar
újságírás régóta járni tanul, de a gépkocsizás elterjedése óta mintha járni felejtene.
Meg kell becsülni azokat a tollforgatókat,
akik ma is azt vallják Móricz Zsigmonddal, hogy gyalogolni jó. A lábnak sem árt, s
az újságcikknek kifejezetten használ a gyaloglás. És a fapados vonat, hogy a költőújságírótól, Sipos Gyulától vegyem kölcsön a szót. Azok az újságírók tudnak
többet a világról, akik nem restek utánajárni a dolgoknak, s nemcsak a volán mögül vagy a telefondróton keresztül – meg a
többi újságíró cikkeiből – tájékozódnak,
hanem beülnek a fapados kupéba, hogy az
Isten háta mögé is elzötyögjenek, s szóba
elegyedjenek a naponta vonatozókkal. Az
írások nem valamilyen vérforraló kalandoknak köszönhetik élményszerűségüket,
hanem annak, hogy a gondolat az eleven
tapasztalatból jön bennük a világra.
Nem kell szó szerint venni a szóképet:
a gyaloglás, a fapadoson való utazgatás elsősorban egy szemléletmódra utal. Olyan
szemléletre, amely közelről mutatja meg
ország-világ dolgait, a kultúrát, az emberi
sorsokat, szokásokat, a természeti és emberi környezetet, a testi-lelki szegényedést, gazdagodást, a közérdekű gondolatot. Ezt a szemléletet az emberi együttélés
írott és íratlan szabályaiból születő erkölcsi érzék s az élet megbecsülése hatja át.
*
Történelmünk minden korszaka bővelkedik az izgalmakban, reményekben és
tragédiákban, embert próbáló feladatokban. Lehet, hogy mégis ez az egy-másfél

83
évtized, amelyet most hagyunk magunk
mögött, minden más évtizednél izgalmasabb, még a forradalomban és szabadságharcban kicsúcsosodó reformkort és a világháborúba, majd újabb forradalmakba
torkolló századelőt is beleértve. Ennek
a korszaknak nincsenek olyan hírneves hősei, mint az említett koroknak, de lehet,
hogy korunk tollforgatói több esélyt kaptak vágyaik, reményeik megvalósulására,
mint elődeik. A reménytelenség korszakaiban hősökre, lángelmékre volt szükség,
akik a reményt a saját lelkükből tudták
kivirágoztatni.
Korunk tollforgatóinak sincs könnyű
dolguk, de szerencsésebbek: reménykedőbb időben élnek, mint apáik, nagyapáik. Aki ezeknek az éveknek, az évezred utolsó éveinek hű krónikása – és aki
művészi erővel megáldott emlékiratírója,
ábrázolója lesz –, az bizonyára számíthat
az utókor érdeklődésére. Nincs közvetlen
összefüggés a nagy idők és a nagy művek
között, olykor a legsivatagosabb korban
teremnek a legnagyobb művek. A nagy
lehetőséget mégis a forrongó, alkotóerőtől
duzzadó évtizedek kínálják föl a művészeknek. Az alkalmat meg kell ragadni.
Hogy érdemes, annak bizonyítására 19.
századi reformévtizedeinknél vagy a századelő polgárosodásánál is legendásabb
példákat felhozhatok a nagyvilágból –,
kínálkozik itt Periklész kora a drámaírók
és képzőművészek óriásaival éppúgy, mint
Augustusé, költőkkel gazdagon, vagy a
Medicieké, festőkben, szobrászokban bővelkedőn.
Nemcsak a csúcsokra érdemes azonban tekintenünk. A részletek is fontosak.
Hétköznapjaink épp olyan érdemesek a
megörökítésre, mint a történelem sátoros
ünnepei. A társadalom változása olyan
tempóban megy véghez, hogy már észre
sem vesszük a népszokások, az életformák
átalakulását. Pedig elég, ha megtekintünk
egy filmet, amely a hatvanas évek első felében készült Magyarországon, s a benne

84
látottakat összevetjük mai életkörülményeinkkel, hogy meggyőződjünk róla:
mennyire másképpen élünk és gondolkozunk, mint akkor. Nemcsak a női frizura
vagy a férfiak haj- és szakállviselete változott meg látványosan, nemcsak azon csodálkozunk, hogy például Szabó István valamelyik filmjében (teszem azt, az Álmodozások korában) alig egy-két gépkocsi
lézeng a pesti utcán vagy a Duna-parton,
hanem azon is, hogy hogyan szólnak és
közelednek egymáshoz a férfiak és a nők,
a gyerekek és az öregek, hogyan köszöntik egymást a járókelők (köszönnek-e még
egyáltalán), milyenek a munkaerkölcsök
és milyen a közmodor (A fagylalt).
A jószemű író azt is észreveszi, ami
a nagy léptékű változások ellenére, mégsem változik, hanem megcsontosodottan,
megátalkodottan ugyanolyan, mint két,
három vagy négy évtizeddel korábban.
A szegénység most is olyan fanyar illatú,
az árvaság most is épp oly keserű, a védtelenség, a kiszolgáltatottság és a tudatlanság
ugyanolyan fájdalmas, mint bármikor.
A jószemű író jóhiszemű, de nem gyanútlan. Nem keresi, hanem észreveszi a gyarlóságokat. Nem azzal az elhatározással
fordul az élet felé, hogy hibákra leljen, hanem hogy megmutassa és elválassza egymástól a jót meg a rosszat.
Annus József megfigyeli az állandót is
a változásban, miközben látja, mi az, ami
csak egy árnyalatnyival módosult az életvitelben, mégis sorsok fordulnak meg ettől a parányi elmozdulástól. Az apa már
üzembe jár, de lelkében gazda maradt:
szabadságát annyi háztáji munkával tölti
el, amennyit csak egy tanyagazda bír elvégezni (Apám szabadsága). Az intézetben
nevelkedő gyermek szemlélete most sem
vidámabb, mint régen (Rudi), a tulajdonbirtoklás dühe és az irigység most is olyan
elkeseredett, mint Káin idején (Enyém!). A
háziállatok és a természetben élő lények
magatartása ma is éppúgy párhuzamokat
mutat az emberével, mint az ókori fabu-

tiszatáj
lákban és a nép ajkán született állatmesékben, legyen bár szó a gyilkos harcra
idomított kutyáról (Cézár), vagy a hibás
helyzetfelismerésű harkályokról, melyek
az áramkapcsoló dobozban zizegő áram
zajforrását akarják csőrükkel kikopogtatni
(Küzdelem).
Annus a független szemlélő pozíciójából szemlélődik, mégsem kívülálló. Számos írásában ő maga is jelen van, de inkább csak alkalmat szolgáltatva mások
megnyilvánulásaira, mintsem önmagát
mutogatva. Tud esztétaszemmel is szemlélődni, de ilyenkor sem tetszeleg, hanem
sorsokat tanulmányoz – például az öregkori elárvulást (Fekete pont). Saját gyermekkorából vett történetei személyesebbek, igaz, de ezekben is olyan tapasztalatokat raktároz el, amelyek mindenkorra
szólnak (Kocsin). Előfordul, hogy novellája a vele vagy a kisunokájával megtörtént esetet mondja el, de az emberi természetről általában vonja le a tanulságot. Az
udvaron, a lépcső tövében vadon nőtt juharfával megkísérelt és meghiúsult alku
olyan belső küzdelmet fejez ki, amely az
érdekegyeztetés más területein is gyakran
megesik az emberrel. A természetet a magunk érdekei szerint próbáljuk alakítani,
de törvényszerűségei ellenállnak, s vagy
mi is alkalmazkodunk hozzá, vagy ő győz
le minket; könnyen megbánhatjuk, ha mi
próbáljuk őt leigázni (Leszámolás). A gyermekszáj-mondásokat megörökítő karcolatok annyiban többek familiáris anekdotánál, hogy van bennük valami kollektív
reménység: a nagyapa személyes öröme
vagy meghatottsága nemcsak az egyszem
kedvencnek, hanem a közös jövőnek is
szól (pl. Csöppek, Altatom a gyereket, Ezerarcú).
A szociográfusi érzékenység nem pusztán statisztikák állandó és változó mutatóit jelenti egy író munkájában. Annus
József közelnézetben vizsgálja a szociológiai mozgást – azt például, hogy miként
alakul ki pár év alatt egy folyóparton az új

1998. október
üdülőtelep egy-két odaszokott, félnomád
életet élő, majd tanyát ütő horgászpionír
nyomán. A bódék helyét átveszik a betonaljazatú lábasházak, közülük idővel kiemelkednek a kacsalábon forgó, újgazdag
házikók. Az egyik ember csak leleményes,
a másik rátarti, procc is; az egyik rászolgál
a csettintő elismerésre, a másik a fejcsóválásra is. Annus magatartásmintákat vesz
az életből, és véleményt formál róluk, noha nem szívesen háborog, nem botránkozik meg fölöslegesen. Nemcsak a fülsértő emberszólást kerüli, a szokásosnál
szerényebben ítélkezik. Megértőbb is, hatásosabb is így, mintha minden rosszul
sikerült gesztusra, ízetlen viselkedésre
próféciákat dörögne. A régi, puritán
prédikátorok felfogása nem idegen tőle, de
a prédikálástól tartózkodik. Ő is a szegények és a lélekben egyszerűek (nem az
együgyűek!) pártján áll, de tudja, hogy
a hangosra sikeredett elmarasztalás hitelrontó. A puritánság és a purifikátorság
közt nagy a különbség: az előbbi rokonszenves, az utóbbi nem.
Ma is nagy szükség van a szociális érzékenységre, talán még nagyobb, mint
amikor ez volt a sikk, s ezt kérték számon
az irodalmároktól, és jaj volt nekik, ha
nem tudtak pedigrét bizonyítani jobbágy
ükapákkal, zsellér nagyapákkal, főként
pedig hamis és ellenőrizhetetlen szólamokkal. Kellő szociális érzékenységgel régebben is meglátták az írók ezeket a különbségeket, s ennek leleplező ereje volt,
mert a gazdagság álszenteskedéssel párosult. Ma látványosabb a különbség a gazdag és a szegény között, mint pár évtized-

85
del ezelőtt, s a felvágás is rájátszik erre.
Nagyobb divat lett a szerzés, mint bármikor, de az emberséget most is számon lehet és kell kérni. Megérdemli a figyelmet
a nyugdíjba vonuló falusi óvónéni (Délután) csakúgy, mint a fölötteseinek kiszolgáltatott kiskatona, sőt a durva beszéd
ellenére emberséges kiképzőtiszt is (Árva
honvéd).
Annus József nemcsak a falu életét,
történelmi léptékű változásait és megrögzöttségeit ismeri. Sok éven át szerkesztette
a Tiszatájat, s a folyóirat gazdájaként is,
íróként is, az írószövetség választmányi
tagjaként is alkalma volt megismerkedni
jónéhány jelentős íróval, olyanokkal, akik
a műveltség s a közgondolkodás formálói
lettek munkáikkal. Ceruzarajzok cím alá
sorolta azokat az íróportréit, amelyekben
Veres Péter, László Gyula, Féja Géza,
Szilágyi Domokos és Illyés Gyula emberközeli vonásait örökíti meg. Egy-egy gesztusuk, mondásuk villanófényes gyorsfényképe lényegre tapintóbb, mint számos pályaképnek, műelemzésnek feltüntetett irodalmi dolgozat. A szerző stílusa
méltó a megrajzolt alakok emlékéhez: néhány könnyed vonallal már teljes értékű
rajzot ad.
Az esszéértékű irodalmi arcképek
nyomán emlékezetembe villan Rilke híres
mondata: „Irtózatos minden angyal”.
A tényekre rádöbbentő igazmondásukban
van valami könyörtelen. Markáns arcélükhöz ez is hozzátartozik.

Alföldy Jenõ

86

tiszatáj

Empirizmustól a KONstruktivizmusig
ODORICS FERENC KÖNYVÉRÕL
Voltaképpen az irodalomtudományban a XX. század elején indult önálló fejlődésnek az irodalomelmélet, s ha az addig
vele együtt jelentkező esztétikai kérdésektől többé-kevésbé függetlenedett is, számos olyan problémája maradt, amelyeket
immár a XXI. századba érően is boncolgathat. Odorics Ferenc tanulmánykötete
1984 és 1993 között íródott, így maga a
szerző már a tudománytörténetben véli
elhelyeződni munkáját, illetőleg arra gondol, hogy az a gondolkodásmód, nézetrendszer, amellyel dolgozik, a jövőben
érhet majd célba (Bevezető, 5). Szándéka
szerint a strukturalizmustól a posztstrukturalizmusig vezető tudományelméleti
utak magyarországi változatát mutatja be.
A dolgozat első részében az irodalomtudományos elméletek leírását („re-konstruálását”) kívánja elvégezni a célból, hogy az
eme elméletek közötti választásban segítse
a döntést. A bemutatott tudományelméleti módszerrel a szerző könyve második
részében már alkalmazásra vállalkozik,
ennek során (mint írja) „egy új irodalomtudományos elmélet körvonalazását” adja:

„az úgynevezett konstruktivista irodalomtudomány konstruálásának vágyát”.
A Bevezető (5–7) után a kötet öt, számozatlan fejezetre, Függelékre, bibliográfiára, tárgy- és névmutatóra oszlik. Végül
a szerző szakmai életrajza olvasható (161).
A tudományelméleti re-konstrukció*
módszertani kerete című fejezet (9–34)
Siegfried J. Schmidtnek és körének kidolgozásához köthető ún. empirikus irodalomtudomány-fogalomnak új paradigma
voltát vizsgálja a szerző. Valamely új el* „A re-konstrukció re tagjának kurzív
írásmódja a szóösszetétel ironikus olvasatát sugallja. A szó komoly olvasata [más ismeretelméleti hitvilágot feltételez]” – magyarázza a
tanulmányszerző (6). Ennek kapcsán jegyezzük meg, hogy az a határozottan érvényesülő
formalizáló törekvés, amely az egész kötetet
jellemzi, bizonyos ellentétben van a tanulmányban használatos nyelvezettel. Ennek oka
bizonyára főként az a tény, hogy a magyar
irodalomtudományosság szaknyelve a nemzetközi szaknyelvből származó számos fogalmat nem tud magyarul megnevezni, vagy nem
kereste meg eddigelé a megfelelőt. Effélékre
gondolhatni: aspectblindness, diaphor, epiphor, kommunikát. Más esetekben a szerző bizonyos tudományos nyelv-zsargont használ.
Ehhez sorolható a tipografikus megoldásokkal
való élés (re-konstrukció, SZÖVEG), az olvasat szónak eredeti jelentésétől elütő – immár
tíz évnél régebbi divatozású (1. R. L. G.: Magyar Nyelvőr 1981, 503; Büky László: Édes
Anyanyelvünk 1987/4, 7) – használata, amely
itt, a komoly olvasat esetében még a komolynak az ötvenes évek sajtójában és mozgalmi
nyelvében kialakult szerepével is ötvöződik. –
A monográfia nyelvhasználatát némely helyeken némi körülményeskedés is terheli.

Ictus Kiadó
Szeged, 1996
160 oldal, 380 Ft

1998. október
méletnek paradigmává válási folyamatát
három lépcsőben írja le – hasznosítva
Thomas Kuhnnak a tudományos forradalmak szerkezetéről írott könyvét. Először csupán egy vagy néhány ember, majd
a tudományos közösségnek a tárgyban
érintett csoportja, végül a teljes tudományos közeg elfogadja az új elméletet (úE),
így születik meg egy új paradigma. E folyamat, mondhatni, természetes; végbemenésének taglalása csupán azért tartható
hasznosnak, mert az elméletet végül is elfogadó közösség tagjai magának a folyamatnak az ismeretében maguk is talán
jobban meg tudják állapítani, éppen mely
pontján állnak a paradigmává váló felfogásrendszerben. A tisztázást Odorics Ferenc a legitimizáló közösség fogalmának, a
gyenge paradigma fogalmának (Kuhnnál:
szakmai mátrix) kifejtésével, továbbá a
legitimizáló közösséget is a paradigma fogalmába vonva az ún. erős paradigma
terminusával, illetőleg értelmezésével segíti, alakítja. A felfogást érvényesítő tudományos közösség nélkül nincsen új paradigma, legfeljebb szinte azonnal régivé
válik. (E kategóriákat a szerző különféle
jelzetekkel látja el, úE, úP, rP stb., s formális alkalmazásmóddal, halmazrelációkkal é. í. t. dolgozik.)
Az empirikus irodalomtudományt leírni kívánó dolgozat a kijelentés-koncepció kapcsán, amelyet John D. Sneed és
Wolfgang Stegmüller dolgozott ki, halmazelméleti meghatározások révén mutatja be, hogy strukturalista elméletfelfogású alapokon miként definiálható például
a regény mint olyan: x rendelkezik K
tulajdonsággal. Ennek alapján a „Németh
László Gyász című műve regény” kijelentésmintával szemben a strukturális általánosítás: „regénynek tekinthetők mindazon irodalmi szövegek, melyekhez narratív struktúrát rendel egy irodalmi közösség[,] és értelmezése kiindulópontjául ezt
a narratív struktúrát teszi meg” (20). Az
efféle meghatározásban (állapítja meg

87
Odorics Ferenc) az entitás és az elmélet
viszonya nincs rögzítve, mint a kijelentéskoncepcióban. Az elgondolás empirikussága révén több mindent elmondhatunk
az elmélet tárgyairól magának az elméletnek terminusai nélkül.
A paradigmává fejlődés a konstruktív
funkcionalizmus révén segíthető. Peter
Finke elgondolásai alapján Odorics Ferenc ismerteti azokat a mátrixokat, amelyek a paradigmaalakulást befolyásolják:
koncepció-, politikusság-, teoretikusság-,
funkcionalitás- és strukturális-mátrix.
Kuhn nyomán a szerző foglalkozik
a paradigmán belül megoldhatatlan kérdésekkel, az anomáliákkal. Ha ezeknek
száma nagyobb, mint amennyit a legitimizáló tudományos közösség el hajlandó fogadni, a paradigma érvénytelenedik. A lehetséges anomáliákat formalizálva és
rendszerezve a Függelék tartalmazza (135–
7). Az elméleteken belüli anomáliák öszszevetésével megmondható, hogy melyik
elmélet a „jobb” – olvashatjuk (34). S
a második fejezetben – Strukturalista és
hermeneutikus anomáliák, 35–62 – meg
is tárgyalja a kimutatható anomáliákat. –
A jelentés-anomália tárgyalása során a beszédtett-elméletre is kitér a tanulmányíró.
Rámutat, hogy az „egymástól eltérő használati szabályokkal rendelkező” résznyelvek az „egységes” nyelveken belül találhatók, vagyis valamely megnyilatkozás (s tegyük hozzá: valamely szövegmű) a reá érvényesnek tartható szabályokkal érthető
meg. E kérdéskört időközben tüzetesen
Kálmán C. György dolgozta föl Az irodalom mint beszédaktus című munkájában
(Akadémiai K., Budapest. 1990).
A jelentés és az irodalmi szövegmű viszonyát Paul Ricoeur és Eric Donald
Hirsch hermeneutikai nézeteivel, HansGeorg Gadamer értelmezéselméletével kísérli meg a szerző nem csupán bemutatni,
hanem viszonylag egységes – használjuk
a gadameri kifejezést – horizontra hozni.

88
Persze sem az adekvát-jelentés problémái, sem az interpretációs kérdések nem
oldódnak meg, az értékelés-anomália, az
intencionalitás-anomália, a történetiséganomália tárgyalása ezt is mutatja. Így a
következő, a harmadik rész: Az empirikus irodalomtudomány tudományterápikus ereje (63–90) címével jelzi a további
szándékot. Először az empirikus irodalomtudomány ismeretelméleti alapjait
mutatja be a kötet: ez a radikális konstruktivizmus, melynek az autopoietikus
rendszerek elmélete az alapja. Az autopoiezis az élőlények olyan anyagcseréje,
melyet az jellemez: saját anyagaikat újra
meg újra előállítják (önújjáépítés). Pszichológiai áttételezéssel az ilyetén rendszerek működési sajátosságainak alkalmazására épül az az ismeretelmélet, amely világmodelleket tételez fel, melyek a külvilág ingerei alapján konstruálódnak, vagyis
nem a külvilágot építjük fel tudatunkban.
A valóságot a megismerő konstruktumának tekinti a radikális konstruktivizmus.
A konstruktivista kommunikációelmélet egy mentális struktúrát tételez fel
(ez az ún. kommunikát), amellyel a materiálisan is észlelhető kommunikációs eszközhöz (a kommunikátbázishoz) jelentés
rendelhető. E nézetre épül a konstruktivista nyelvelmélet, amely most már az
irodalom szempontjából is használható.
Nevezetesen: a szövegnek mint entitásnak
nincsen tartalma, a jelentést egy cselekvő
(értsd: az olvasó) rendeli hozzá a maga
mentális struktúrájában. A szöveghez
ilyenképp a jelentést bizonyos feltételek
alapján lehet csak hozzárendelni. E feltételek: grafematikai, fonematikai, lexikai és
szintaktikai természetűek.
A szöveg irodalmi entitásként csak
a kommunikáttal ellátva az, ami – tartja a
konstruktivista nézet, tehát ezzel a kommunikáttal együtt is vizsgálandó, a vizsgálat során pedig részévé válik vizsgálata
tárgyának. Mindezért azután az irodalom-

tiszatáj
történet maga is a nem-konzervatív irodalomtörténet-írásban az ún. irodalom-rendszer időbeli változásának vizsgálata, amely
az írói, a cenzori, az olvasói, a kritikusi
kódok elemzésével jár.
Az utolsó fejezetben (A névadás kényszerítő gesztusa: konstruktivista irodalomtudomány, 91–103) a szerző az empirikus irodalomtudománynak nevezett elméletrendszert belső problémáinak lehető
kiküszöbölése után konstruktivista irodalomtudomány elnevezéssel éltetné tovább,
hogy növelje a paradigmává válás esélyét.
A kötetnek van egy Applikáció: A metaforikus megértés elmélete című része
(104–34), amely az irodalmi befogadás
cselekvésének részelméleteként szerepel.
E tudomány már a Literatúra 1985/1–2.
számában olvasható volt. Magának a metaforának értelmezését, a metaforikus
szerkezet értelmezését, végül egy szövegvilágnak mint metaforának értelmezését
taglalja. Egy Gion Nándor-regény adja az
alappéldatárat. Odorics (bizonyos szakirodalmi háttérrel) egyes eseményeket is
metaforikusnak tart („Gion regényének
olvasása során metaforikusnak tartható az
az esemény...” 123), egy verekedést például az 'erőszakosság' metaforikus kifejezéseként értelmez é. í. t. Az ilyenféle értelmezések természetesen már nem a metafora nyelvi és nyelvészeti kérdéseihez
tartoznak, ám kétségtelenül a megértéséhez.
Odorics Ferencnek – amint a már említett szakmai életrajz jelzi – jelen kötete
egyetemi hallgató korából származó részével együtt az önálló kutatóvá válásnak
bizonyítéka. Valószínű, hogy a tüzetesen
megtárgyalt kérdéskör nem csak olvasóit,
hanem önmagát is arról győzi meg, további kutatásai a problematikus kérdésekben bele fognak simulni a tudományos
közvélemény horizontjába.

Büky László

1998. október

89

„A Tisza-parton mit keresek?”
Ady Endre izgatott kérdését/felkiáltását valószínûleg minden olyan mûvész és tudós magáénak érezheti, aki vidéken próbál – olykor méltánytalan helyzetben – jelentõset, a „helyi értékrenden” messze túlhaladót alkotni. A Tisza-parton azonban nemcsak a lelki nyugtalanság,
hanem az elszántság verse. Ezért is választottuk a híres sort sorozatunk címéül, melyben
a magyar kultúra és tudományosság Szegedhez is kötõdõ jeleseit kívánjuk megszólaltatni.

„A régészet logikai játéknak tûnt”
BESZÉLGETÉS TROGMAYER OTTÓ MUZEOLÓGUSSAL
Trogmayer Ottónak, a szegedi Móra Ferenc Múzeum nyugalmazott igazgatójának
egész pályafutása szorosan kötődik Szegedhez. A néhány éve Széchenyi-díjjal is kitüntetett kiváló muzeológus, régész ötvenes–hatvanas években végzett őskori ásatásai több
történeti kérdésben új eredményeket hoztak, a hetvenes években pedig pusztaszeri ásatásai jelentettek komoly szakmai sikert. A szegedi régészeti képzésbe is fiatalon bekapcsolódott: előbb óraadóként oktatott, majd a JATE 1989-től önállóvá vált régészeti
tanszékének vezetője lett. A legnagyobb munkát mégis talán múzeumszervezőként végezte: 1970 januárjától 1997 októberi nyugállományba vonulásáig igazgatta a szegedi
Móra Ferenc Múzeumot, és irányította a Csongrád megyei múzeumi hálózatot. Kitartása és következetessége nagyban hozzájárult, hogy létrejött az Ópusztaszeri Nemzeti
Történeti Emlékpark, sikerült restaurálni és méltóképp kiállítani a Feszty-körképet.
Tavaly nyáron a Magyarországért Alapítvány Magyar Örökség-díját vehette át, néhány hónapja
pedig pályafutása elismeréseként a 120 éves Magyar Régészeti és Művészettörténeti Társulat neki
ítélte a magyar régészet atyjáról, Rómer Flórisról
elnevezett emlékérmet. Trogmayer Ottóval szegedi múzeumi szobájában beszélgettünk.
– Gyermekkorát az ősi magyar kereskedővárosban, Komáromban töltötte, amelynek csak jobb
parti részét ítélte Magyarországnak a trianoni békediktátum. Azokban az években mi befolyásolta pályaválasztását?
– Elsősorban a gimnázium, ahol kitűnőre
érettségiztem, és amelynek végig jó tanulója, jó
sportolója voltam. Egyikünk sem gondolta – sem
édesapám, sem én –, hogy valamikor majd régész
lesz belőlem. Apám orvost, mégpedig sebészt szeretett volna belőlem faragni, én pedig színész szerettem volna lenni. Abban bízva mentem az
ELTE Bölcsészkarának magyar szakára, hogy

90

tiszatáj

utána majd dramaturg leszek, és átszivárgok valamelyik színházhoz. Alapítója lettem
az Egyetemi Színpadnak, ahol több szerepet is játszottam. Egyszer azonban évfolyamtársam, Bárdosi János – aki később etnográfusként a szombathelyi múzeum igazgatója
lett – elcsalt László Gyula egyik régészeti előadására. 1951–52-ben már túl nehéz és zavaros dolognak tűnt az irodalom, akkoriban folyt a Déry-féle Felelet-vita, József Attila
költészete is nemkívánatos volt. László Gyula professzor viszont legjobb formáját mutatta, bűvöletes előadásokat tartott. Akkor még nem tudtam, hogy valaha festőművésznek készült, és tudományos munkássága mellett kiváló grafikus lett. Lenyűgözött, ahogyan egyszerre két kézzel két különböző ábrát rajzolt a táblára. A népvándorlás korának művészetéről beszélt, röpködtek előadásában az ismeretlen kifejezések.
Akkor még fogalmam sem volt, mi a különbség a szkíták, a szittyák és az avarok között. Művészetének és tudományának lényege: a halott tárgyakba életet lehelt, megmagyarázta funkciójukat, s azt, hogy mi miért van. Számomra akkor László Gyula
előadásai alapján egy érdekes logikai játéknak tűnt a régészet: ki kell találni, melyik
tárgy miért került a sírba. Kértem a tanulmányi osztálytól az áthelyezésemet a régész
szakra, ami akkoriban nagyon nehezen ment. Végül megkaptam az engedélyt, és bár
59 kilóra fogytam – ma 95 vagyok –, a szükséges vizsgákat sikerült időre letennem.
A magyar szakot leadtam, általános régész, azon belül ősrégész hallgató lettem, mivel
László Gyula világos és vitathatatlannak tűnő előadásai alapján úgy hittem, a népvándorlás korával kapcsolatban már minden kérdés megoldódott.
– Hogyan került 1956 nyarán a szegedi múzeumhoz?
– Először Miskolcra irányítottak régész gyakornoknak, majd 1956. július 16-án
„ideiglenesen” áthelyeztek a szegedi Móra Ferenc Múzeumba. Feleségemmel – aki
könyvtárosi állást kapott – együtt jöttünk Szegedre. A múzeum igazgatója, Bálint Alajos – Lojzi bácsi – rögtön elvitt a tápé-lebői ásatáshoz, ahol még élt a Piros néni, akiről
Móra is írt.
– Az egyetemen László Gyula és Banner János professzoroktól milyen útravalót kapott?
– Szerencsés helyzetben voltunk, mert összehasonlító néprajztól kezdve fényképezéstechnikáig, klasszika archeológiáig mindent oktattak. Az egyetemen tanultam meg,
mi a blende, a mélység-élesség, ami később nagyon hasznos ismeretnek bizonyult, hiszen nem voltak fényképészek a múzeumban, mindent magunknak kellett megcsinálnunk, és akkoriban nem a mai automata gépek voltak. Szemléletünk nem szűkült be
tanulmányaink alapján a tárgyak tipológiai megismerésére, hanem technikai ismeretektől kezdve az afrikai népek vallástörténetéig mindenfélét tanultunk. A professzoraink mindig azt hangsúlyozták, ehhez a pályához a két legfontosabb tulajdonság:
a szorgalom és a türelem. 1957 nyarán államvizsgáztam, és segédmuzeológusi kinevezést
kaptam Szegeden. Ezután voltak olyan évek, amikor Csongrád és Békés megyében az
idős kollégák mellett én voltam az egyetlen mozgásképes régész. Minthogy általános
régész voltam, nem válogathattam, hogy avar falut vagy őskori telepet tárok fel. Télennyáron, esőben, hidegben menni kellett, ha küldtek. Ezekben az években a terepen
végzett munkák hozták meg a sikert. Hiába tanulta meg az ember az egyetemen vagy
a Nemzeti Múzeumban töltött nyári gyakorlaton, hogy néz ki egy szarmata edény,
a tudás igazi próbája a mezőn vagy Józsi bácsi tanyáján volt, amikor kapásból meg kellett határozni egy-egy lelet korát. Ha ott tévedett valaki, akkor lejáratta magát az egész
nagytájban. Az első évek kutatásai alapján 1962 januárjában Summa cum laude minősítéssel védtem meg az „Adatok a magyar Dél-Alföld késő bronzkorához” című böl-

1998. október

91

csészdoktori értekezésemet. Azokban az években sok-sok hónapot töltöttünk terepen,
mai szemmel nomád körülmények között dolgozva. Nem Land Roverekkel, hanem
gyalog, biciklivel jártunk ki. A diploma után 11 évvel, 1968-ban kandidáltam – „A DélAlföld korai neolitikumának fő kérdései” címmel védtem meg értekezésemet –, ami
a szakmában nagy dolognak számított.
– Választotta Szegedet, vagy kényszerűségből maradt a városban?
– Akkoriban egészen más világ volt, másként vetődtek fel ezek a kérdések. Az
1956-os forradalom idején sok régész disszidált. Mi is elindultunk a feleségemmel, ám
útközben betértünk a szüleinkhez, akik zokogva hallgatták tervünket, ezért inkább
visszajöttünk. Pedig romantikus kalandvágy élt bennünk; a folyóiratokból láttuk,
hogy Nyugaton milyen nagy lehetőségek vannak a szakmában. Maradásunkban az is
közrejátszott, hogy megszerettük Szegedet. Itt rendkívül jószívűek az emberek. Amikor ide kerültünk a feleségemmel, alig volt pár forintunk, mert nem számítottunk
arra, hogy csak az első hónap után kapjuk meg a fizetésünket. Mindenen spórolnunk
kellett. Emlékszem, amikor bementem a Kárász-házban működő közértbe, és kértem
tíz deka sót, az eladó nagy csodálkozó szemmel nézett rám, majd felhasított egy zacskót, kivett belőle tíz dekányit, s azt mondta, vigyem csak. Meglepődtem, hogy nem
kellett fizetnem. Azt hihette, csóró egyetemista vagyok. Ilyesmi Pesten elképzelhetetlen lett volna. Barátságos, patriarchális világ volt akkoriban Szegeden. Egyedül a város
lassúsága zavart. „Majd möglássuk” – ezt mondták leggyakrabban.
– A forradalom után egy zászlót rejtegetett a múzeumban...
– Dienes István kollégámmal 1956 novemberében nekiláttunk, hogy összegyűjtsük
a múzeum számára a forradalom emlékeit. Ismerőseinktől, barátainktól hallottuk,
hogy a Kendergyár irodájában őriznek egy forradalmi zászlót, amelyen még az egyik
munkás vére is rajta van. Nem lehetett tudni, Schwarcz Lajosé-e – mint ahogyan a legenda tartja –, vagy valamelyik sebesülté. A zászló összegöngyölve állt az egyik iroda
sarkában, s első szóra odaadták. Már itt álltak az orosz tankok a hídfőnél, köztük hoztuk át a Sztálin-képre festett Kossuth-címeres képet a színházból, rengeteg röpcédulát,
mindent, amihez hozzá lehetett férni. Elmentünk Gryneusz Tamás orvostanhallgatóhoz – kiváló pszichiáter lett később –, a MEFESZ egyik szegedi vezetőjéhez is, aki
a szerb parókián lakott albérletben, hátha akad nála még valami. Tamás lecsavarta a néprádiója hátulját, s kivett belőle egy iratcsomót, amelyben a szegedi MEFESZ működésével kapcsolatos dokumentumok voltak. Nekünk adta. Pár óra múlva mentek érte,
szerencsére már nem találtak nála semmit. Ezeket a relikviákat, dokumentumokat bezártuk a múzeum páncélszekrényébe. Nem vertük nagy dobra, hogy ott vannak. Csak
hosszú évek múlva, szép lassan váltak leltári tárgyakká. Attól tartottunk, hogy az elhárítás elviszi és megsemmisíti őket, bennünket pedig lecsuknak.
– A szegedi szakmai sikerek után sohasem akart Budapestre kerülni?
– A Nemzeti Múzeum a mi szemünkben – mint az Olymposz a görögöknek – egy
nagy szent hely volt. Azt hittük, hogy aki oda bekerült, az már eleve borzasztóan
nagy tudású szakember lehet. Később jöttem rá, hogy a szék nem biztos, hogy értelmet, emberséget is adott... 1958-tól a hatvanas évek végéig minden hónapban találkozókat tartottunk barátaimmal Budapesten, a Veress Pálné utcai Bajtárs vendéglőben.
Kortársaimmal – akik közül sokan neves szakemberek, akadémikusok lettek – megvitattuk a világ dolgait. Ott döbbentem rá, hogy sok budapesti kollégának szerencsés

92

tiszatáj

esetben is évente legfeljebb egy ásatás adatik meg. Már egy helyszíni szemlétől is boldogok voltak, mert legalább kitehették a lábukat a Nemzeti Múzeumból. Nálunk pedig – miután 1963-ban létrejött a megyei múzeumi szervezet – szinte korlátlan lehetőségek adódtak. 19 kis „grófság” alakult, ahol vidéki pályatársaim szinte mindannyian
nagy dolgokat alkothattak. Például a csodálatos somogyvári román kori apátság,
a balácai római kori villa vagy a szabolcsi földvár feltárását nem lehetett volna a megyék
támogatása nélkül megcsinálni. A Nemzeti Múzeum és a minisztérium nem tudott
hozzá pénzt adni. A megyei tanácsok ügyesen „rókáskodtak”: olyan feladatra kértek
támogatást, ami nem létezett, s a kapott pénzt másra tudták fordítani. Ópusztaszerből
semmi sem lett volna a Csongrád Megyei Tanács Végrehajtó Bizottsága nélkül. Mindezek fényében érthető, hogy irigységünk hamar elpárolgott a fővárosi kollégákkal
szemben. Az egyetemekkel szemben is, hiszen azok is a megyei múzeumokhoz jártak
tarhálni, azaz ásatási lehetőségekért könyörögni oktatóik számára.
– A régész munkájában mennyi múlik a szerencsén?
– Nagyon sok, hiszen angol típusú módszeres feltáró munkára a leletekben roppant
gazdag Magyarországon sohasem volt elegendő pénz. Persze a keresésnek van bizonyos logikája is. A feleségem nemrégiben elvesztette a kertben a nyaralónk kulcsát.
Hiába kereste, nem találta. Végiggondoltam, mit csinált aznap, kimentem, és végigjártam azt az utat, amit a kertben megtett. Azon a helyen, ahová a gazt dobta, megtaláltam a kulcsot. Persze szerencse is kell ahhoz, hogy egy nagy kertben megtaláljak egy
kulcsot, de talán gógyi is: tudni kell, hol érdemes keresni. Ugyanez vonatkozik a régészeti leletekre is. Vannak, akik egész életükben mint az igavonó barom, módszeresen,
szorgalmasan dolgoznak, és alig találnak valamit. Ugyanakkor vannak, akiknek úgymond szerencséjük van, és minden arannyá válik a kezükben. A régészeknek két típusa van: az egyik csak elméleti szakember, nincs terepgyakorlata; ha feltárna egy temetőt, elás a sírok mellett. A másiknak „jó orra” van hozzá, hogy mindent megtaláljon... Magyarország geopolitikai helyzete miatt mindig útkereszteződés volt a történelemben, ezért hallatlanul gazdag régészeti leletekben, minden nép itthagyta a nyomát.
Furcsa dolog: lehet, hogy az a nép, amelyik csak 25 esztendőt töltött a Kárpát-medencében, több emléket hagyott maga után, mint amelyik 200 évig élt itt. Kelet és nyugat,
észak és dél határa valahol itt van Kecskemét, Szeged környékén.
– Jó barátság fűzte a kiváló szegedi néprajztudóshoz, Bálint Sándorhoz...
– Amikor Szegedre kerültem, halvány fogalmam nem volt arról, ki az a Bálint Sándor. Amikor bemutattak neki, az volt az első kérdése: „Édös lelköm, mit láttál a Szovjetunióban?” Mondtam neki, én Komarno kivételével sohasem jártam még külföldön.
Erre erősködött, hogy megírta az újság. Elővették a Délmagyarország cikkét, amiben
valóban az volt olvasható, hogy a szegedi múzeumhoz került egy fiatal régész, aki
a Szovjetunióban végzett. Kiderült, hogy az egyik kollégám vicce volt. Bálint Sándor
éveken át bejárt hozzánk a múzeumba, sok mindent kérdeztem tőle. Apró javításokat
csináltam a lakásában, például megszereltem a villanykapcsolóját. Szelídséget, türelmet
és szorgalmat tanulhattam tőle. 1965-ben elmentem a perének egyik tárgyalására, mert
kíváncsi voltam, mivel is vádolják. Nem lettem sokkal okosabb. Biztos volt benne,
hogy felmentik. Ha nincs mögötte Ortutay Gyula, Erdei Ferenc és még néhányan, akkor bizony kemény börtönévekre ítélték volna. Természetére jellemző, hogy amikor
megkérdeztem tőle, ki jelentette föl, ki csinálta a koncepciós pert, azt válaszolta: „Édös
lelköm, nem akarok én senkinek bajt okozni.” A szilencium után – akkor már múze-

1998. október

93

umigazgató voltam – én mondtam neki, hogy adjuk ki a Szögedi nemzet című háromezer oldalas munkáját. Szereztünk rá pénzt, Ortutayval lektoráltattuk, aki akkor már
nagyon beteg volt. Amikor megjelent az első kötet, Bálint Sándor könnyezve mondta:
„Édös lelköm, ha kész lösz, bürgét vágunk!” Anatómus barátaimmal segítettünk neki
kipróbálni, hogy lehet a dudafejhez dudabőrt csinálni. Megnyuvasztottak egy kísérleti
kutyát, annak a bőrét használták fel. Ahogy a népi rigmus mondta: „Ottan élnek
a nagy kutyák, abból lesznek a jó dudák...” Amikor szegény Sándor bácsi meghalt, engem kértek meg, hogy a város nevében köszönjek el tőle, amihez akkor külön pártengedélyt kellett kérnem. Az alsóvárosi temetőben búcsúztattuk, Lékai László bíboros, esztergomi érsek és sok püspök jelenlétében. A temetés szinte néma demonstrációvá vált. Tapintható volt a félelem.
– Fiatalon, már 1965-től bekapcsolódott a József Attila Tudományegyetemen folyó régészképzésbe, előbb mint óraadó, majd később mint az önálló régészeti tanszék vezetője.
Már az egyetemi évek alatt meg lehet ítélni, hogy melyik hallgatóból lesz jó régész?
– Nehéz megítélni, mert más tulajdonságok jellemzik az ásató, és más az elméleti
régészt. Persze az lenne a szerencsés, ha nem válna szét a kettő. Minden régész munkájában nagyon fontos, hogy saját tévedéseit legyen ereje korrigálni. Tempora mutantur
et nos mutamur in illis – ez nagyon igaz. Ha valaki egyetemistaként szolgálatkész, udvarias, nem biztos, hogy középkorúként is az marad. Lehet, hogy egy agresszív, kiállhatatlan alak lesz belőle. Ez persze fordítva is igaz. Sok tanítványomból lett kiváló,
nagyszerű régész, de olyanok is akadnak, akik nem váltották be a hozzájuk fűzött reményeket.
– A szegedi régészképzés tud konkurálni a budapestivel?
– Amikor a hetvenes évek közepétől volt hallgatóink az ország különböző múzeumaiban dolgozni kezdtek, elhangzott egy országos régészeti bizottsági ülésen, hogy
a Szegeden végzett régészek jók, megbízható tudással rendelkeznek, ugyanakkor nem
„tudóstojásként” jönnek ki az egyetemről. Nálunk mindig „rideg régésztartás” folyt,
mindenki megkapta a lehetőséget arra, hogy a terepmunkából tudományos eredményeket szűrjön le. Mindenkinek kötelező volt terepmunkából csinálni a szakdolgozatát. Megkapták azt az általános elméleti alapképzést, amire egy alföldön dolgozó régésznek szüksége van; ugyanakkor olyan terepgyakorlatot kaptak, amire Budapesten
nem volt lehetőség.
– Több mint negyedszázadon át volt a Móra Ferenc Múzeum igazgatója, ásatásokat vezetett, oktatott, tudományos publikációkat készített. Melyik volt ezek közül a legfontosabb?
– A hatvanas évek vége és a hetvenes évek eleje tudományos szempontból nagyon
termékeny időszak volt számomra. Amikor múzeumigazgató lettem, egyre nőttek az
adminisztratív, menedzseri feladataim, s ezzel párhuzamosan visszaesett a tudományos
tevékenységem. A sors is közrejátszott ebben: magánéleti problémák, válás. Következő
meghatározó korszakom a pusztaszeri ásatással és az emlékparkkal összefüggő munkák
megszervezése volt. Ma már ezeket tanítványaim viszik tovább. Az utóbbi évek újra
fellendülést hoztak a tudományos munka szempontjából, a sok tapasztalatot, megfigyelést most tudom összegezni.
– Egyik megálmodójaként mennyire elégedett ma az Ópusztaszeri Nemzeti Történeti
Emlékpark működésével, fejlődésével?

94

tiszatáj

– Az emlékparkot üzemeltető közhasznú társaság megértette, hogy nemcsak a Fesztykörképre kell figyelni, hanem az emlékpark egészére. Ezt jelezte például tavaly nyáron
a Hunniális megrendezése, amelynek programjában a tudományos ülésszaktól a lovasbemutatón keresztül a rockoratóriumig sok minden helyet kapott. A Hunniális hagyománnyá válhat, idén is megrendezték. Azt hiszem, kell még néhány év, amíg az emberek megértik, mit jelent az, hogy Ópusztaszer egy nagy nemzeti zarándokhely. Az emlékpark területén folytatódik az ásatás, a tervek között szerepel egy kápolna, egy
lóváltó fogadó felépítése is. Szeretném, ha létrejöhetne az a kiállítás is, ami a szívem
csücske: a Magyar Szellemi Pantheon, amely azoknak a magyar feltalálóknak állít majd
emléket, akik a technika területén valamilyen kimagasló dologgal járultak hozzá az
emberiség fejlődéséhez. Kandó Kálmán, Irinyi János, Jedlik Ányos, Gábor Dénes, Kármán Tódor olyan dolgokat, eszközöket adtak az emberiségnek, amelyeket a mindennapokban használunk. A rotunda harmadik szintjén 19 jelenetből áll majd ez az állandó kiállítás. Ezek a feltalálók, tudósok megérdemlik, hogy az emléküket megőrizzük. Nemcsak a gyerekek, hanem a felnőttek nagy része sem tudja, hogy a kontaktlencsét, a televíziót, a torpedót, a helikoptert és a golyóstollat is magyar ember találta fel.
A kiállítás a beszélőgépet megalkotó Kempelen Farkas jelenetével kezdődne, aki bemutatja a sakkozógépét Mária Teréziának és udvarhölgyének.
– Néhány évvel ezelőtt többen nemzeti Disneylandként emlegették Ópusztaszert; mára
mintha szelídült volna a róla folyó vita...
– Úgy vélem, a látogatók egyértelműen voksoltak. Az emberek – sokszor hosszú,
fárasztó utazás után – ámulva jönnek ki a Feszty-körkép bemutatóterméből. Örömhír,
hogy a park közvetlen környéke is méltó lesz egy nemzeti zarándokhelyhez, mert
a Környezetvédelmi Hivatal és az Erdőrendezőség földterületeket vásárolt a környékén,
amelyeket erdősíteni kíván. Remélem, tíz év múlva gyönyörű erdőség veszi majd körül az emlékparkot, amely lassan továbbfejlődik, és valóban egy olyan hely lesz, ahová
életében egyszer minden magyarnak érdemes ellátogatnia. Nagyon szeretném, ha végre
hivatalosan is nemzeti emlékhellyé nyilvánítanák. Megérdemelné! Igaza volt Erdei Ferencnek, aki arra hívta fel a figyelmet: szinte mindenütt vesztettünk, de ez az a hely,
ahol kétszer is győztünk. Erre érdemes emlékeznünk!
– Tapasztalatai szerint külföldön hogyan működnek az ópusztaszerihez hasonló emlékhelyek?
– Két szélsőséges példa: Waterloo és Borogyino. Mindenki tudja, hogy a waterlooi
csatát a szövetségesek nyerték meg, mégis Napóleonnak áll ott a szobra. A csata helyszíne egyszerre emlékhelye a franciáknak, a vallonoknak, a flamandoknak, a poroszoknak – tulajdonképpen egész Nyugat-Európának. A borogyinói csatában Napóleon
győzött, utána elfoglalta Moszkvát, mégis a csata helyszíne ma egy nagy diadalmi emlékhely az oroszok számára, ahol az derül ki, hogy a vesztes volt a győztes... Meggyőződésem, nekünk nem Muhi, Mohács vagy Szigetvár kell legyen a legfontosabb nemzeti emlékhelyünk, hiszen ezek inkább a nemzeti tragédiák színhelyei. Anonymus idején, 1200-ban úgy tartották, honfoglaló őseink Pusztaszeren ejtették szerét az ország
egész dolgának. Amíg ezt nem tudjuk megcáfolni, addig nincs jogunk kételkedni
benne. Hiszek abban, hogy a hely szelleme kötelez, és ez érződik Ópusztaszeren.
– Nem vonja el a látogatókat az emlékpark a megye többi múzeumától?

1998. október

95

– Országosan csökken a múzeumok látogatottsága, s ez 1985 óta folyamatos trend.
Egykor évente 20 millió látogatója volt a magyarországi múzeumoknak, ma ennek a
látogatószámnak a felét sem érjük el. A benzinárak emelkedése miatt a tömeges családi
turizmus gyakorlatilag megszűnt. Egy átlagos magyar család nem engedheti meg magának, hogy havonta egyszer nagyobb autós kirándulást tegyen. Régen a diákok évente
kétszer is osztálykirándulásra mentek, ma legfeljebb kétévente egyszer kerül rá sor. Interneten is meg lehet persze nézni a debreceni nagytemplomot, de a helyszínen egészen
más élményt jelent. Úgy érzem, Ópusztaszer nem vesz el a többi múzeumtól látogatókat. Aki Szegedet jön megnézni, az a Móra Ferenc Múzeumba is betér. Nálunk vannak
az ország legkorszerűbb kísérleti kiállításai, a természetrajztól a régészetig mindegyik
különleges atmoszférájú. Régészeti kiállításunk nemcsak az országban, hanem jószerével Európában is egyedülálló: bemutatja az eredeti lelet mellett azt is, milyen volt akkor, amikor készítették. Ugyanis a régészeti kiállítások szomorúsága, hogy a rozsdás
szablyából a legtöbb látogató nem nézi ki, hogy az egy csillogó acélfegyver volt. Mi
egymás mellett mutatjuk be: ilyen volt – ilyen lett.
– Milyen állapotban van ma a magyar régészet?
– A magyar régészet nagy felvirágzása 1963-tól a nyolcvanas évekig tartott; ma erősen stagnál. Nem szeretnék politizálni, de el kell mondanom: súlyos hiba volt az Antall-kormánytól, s személyesen Antall Józseftől, hogy a magyar műkincsállományt két
részre osztotta. Az egyik része állami tulajdon, a másik önkormányzati tulajdon lett.
Ez szinte azt jelentette, hogy első- és másodosztályú gyűjtemények lettek. Persze megkapják a fejkvótát a közgyűlések, ám messze nem azt az összeget, ami valódi állami
támogatást jelentene. Ilyenképpen születnek ugyan monográfiák, vannak ugyan ásatások, de az elmúlt 8–10 évben már nem olyan szintűek, mint korábban. Az egész magyar múzeumügy ha még nem is zuhanórepülésben, de mélyrepülésben, jóval lehetőségei alatt van.
– Az autópálya-építkezések segíthetik a régészeti feltárómunkát?
– Hiba csak erre számítani. Ha meggondoljuk, elég kevés megyét érintenek jelenleg
ezek a munkálatok. Mi lesz abban a pillanatban, ha az építkezések befejeződnek? Több
száz régészt, több száz technikust kell utcára tenni. Maga a törvény rossz! Ami a földből előkerül, az az állam tulajdona. Mit csinál vele? Odaadja a közgyűléseknek, hogy
restaurálják, raktározzák. Az ásatásokra sem az állam adja a pénzt. Súlyos félreértések
történtek ebben a kérdésben a kilencvenes évek legelején, s a most életbe lépő új törvény sem korrigálja ezeket. Egyetlen előnye – ennek a módosításnak én is élharcosa
voltam –, hogy komolyabban, akár 3–5 év börtönnel is szankcionálja az illegális ásatásokat. Ha ez korábban is így lett volna, talán nem lenne most Seuso-ügy. Amióta ellehetetlenítették a korábban jól megszervezett, és financiálisan megfelelően alátámasztott megyei múzeumi szervezeteket, azóta a magyar múzeumügy úgy düledezik, mint
egy ház, amelynek kihúzták az alapjait. Ez nem a közgyűlések hibája, hanem a dilettáns törvényeké.
– Ha megfelelő anyagi fedezet lenne rá, milyen régészeti kutatásokat végeztetne el?
– Nehéz lenne a rengeteg feladat közül választani. A barbarikumi római úthálózat,
az átkelőhelyek kutatása roppant fontos lenne. Szívügyem az alföldi halmok megmentése, ugyanis őrült agronómusoknak az a mániájuk, hogy legyalulják. Németországi
példára szerettem volna elérni, hogy ezeket a halmokat kivonják a művelés alól és er-

96

tiszatáj

dősítsék. Nem sikerült, mert nem volt hozzá elegendő pénz. A természetvédők partnereink lennének egy ilyen programban, hiszen az erdősített halmok természetes élőhelyet jelenthetnének sokféle védett madár számára.
– Ugyan 1997. október 1-jén nyugállományba vonult, mégsem szakadt el a várostól és
a tudományos munkától...
– Szegedi maradtam, de háromlaki életet folytatok: a nyár nagy részét Fonyódon
töltöm horgászattal, kertészkedéssel, utazgatással. Ősztől tavaszig Budapesten élek,
közben a szegedi egyetemen is oktatok. Mindhárom támaszpontomon sokat írok. Ha
akad olyan ásatás, ahová meghívnak, amennyire egészségem, fizikai és szellemi erőm
engedi, boldogan közreműködök.

Hollósi Zsolt

SCHÉNER MIHÁLY: VELENCEI KARNEVÁL

Szerzőink, barátaink, olvasóink közül sokan ajánlották föl személyi
jövedelemadójuk egy százalékát a Tiszatáj Alapítvány javára. Köszönjük támogatásukat!
*
Októberi számunk diákmellékletével (Kelemen Zoltán elemzéseivel)
a százhúsz éve született és hatvanöt évvel ezelőtt meghalt Krúdy Gyulára emlékezünk.
*
Néhány szerzőnkről. KRISTÓ GYULA az MTA levelező tagja, a szegedi egyetem tanszékvezető professzora. PINTÉR LAJOS költő, a kecskeméti Forrás szerkesztője. KOVÁCS ISTVÁN költő, történész, a Pázmány Péter Katolikus Egyetem tanára. H. NAGY PÉTER az Iskolakultúra szerkesztője, PhD-hallgató. KELEMEN ZOLTÁN a JATE Összehasonlító Irodalomtudományi Tanszékének tanársegéde.
Novemberi számunk tartalmából:
TANDORI DEZSŐ, ORBÁN JÁNOS DÉNES, FEKETE VINCE versei
HÁSZ RÓBERT, PODMANICZKY SZILÁRD, ZALÁN TIBOR prózája
SÁNDOR IVÁN esszéje
Beszélgetés Huszár Lajos zeneszerzővel
Diákmelléklet: Tverdota György József Attiláról

